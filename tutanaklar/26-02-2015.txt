



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

65’inci Birleşim
26 Şubat 2015 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

İÇİNDEKİLER


I.- GEÇEN TUTANAK
ÖZETİ
II.- GELEN KÂĞITLAR
III.- YOKLAMALAR
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Sadık Yakut'un,
Afganistan’ın başkenti Kabil’de yapılan saldırıda şehit olan askere Allah’tan
rahmet, yakınlarına başsağlığı, yaralı askere acil şifalar dilediğine ilişkin
konuşması 
2.- Oturum Başkanı TBMM Başkan Vekili Sadık Yakut'un,
İsmet İnönü’yle ilgili “tweet” konusunu, kim yaparsa yapsın, nasıl yapılırsa
yapılsın kınadığına ilişkin ilişkin konuşması 
3.- Oturum Başkanı TBMM Başkan Vekili Sadık Yakut'un,
UEFA Avrupa Ligi’nde üst tura çıkan Beşiktaş’ı kutladığına ilişkin konuşması 
V.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Tokat Milletvekili Reşat Doğru'nun, 26 Şubat 1992
tarihinde yaşanan Hocalı katliamının yıl dönümüne ilişkin gündem dışı konuşması
2.- İstanbul Milletvekili Ali Özgündüz'ün, 26 Şubat
1992 tarihinde yaşanan Hocalı katliamının yıl dönümüne ilişkin gündem dışı
konuşması
3.- Adana Milletvekili Necdet Ünüvar'ın, 26 Şubat 1992
tarihinde yaşanan Hocalı katliamının yıl dönümüne ilişkin gündem dışı konuşması
VI.- AÇIKLAMALAR
1.- Sinop Milletvekili Engin Altay'ın, 26 Şubat 1992
tarihinde yaşanan Hocalı katliamının yıl dönümüne ve Afganistan’ın başkenti
Kabil’de yapılan saldırıda şehit olan askere Allah’tan rahmet, yakınlarına
başsağlığı, yaralı askere acil şifalar dilediğine ilişkin açıklaması
2.- İzmir Milletvekili Oktay Vural'ın, 26 Şubat 1992
tarihinde yaşanan Hocalı katliamının yıl dönümüne, Afganistan’ın başkenti
Kabil’de yapılan saldırıda şehit olan askere Allah’tan rahmet, yakınlarına
başsağlığı, yaralı askere acil şifalar dilediğine ve İç Güvenlik Yasası çerçevesinde
Milliyetçi Hareket Partisini başka partilerle iş birliği içinde gösteren kirli
bir algı operasyonu yürütüldüğüne ilişkin açıklaması
3.- Kahramanmaraş Milletvekili Mahir Ünal'ın, 26 Şubat
1992 tarihinde yaşanan Hocalı katliamının yıl dönümüne ve Afganistan’ın
başkenti Kabil’de yapılan saldırıda şehit olan askere Allah’tan rahmet,
yakınlarına başsağlığı, yaralı askere acil şifalar dilediğine ilişkin
açıklaması
4.- Iğdır Milletvekili Pervin Buldan'ın, 26 Şubat 1992
tarihinde yaşanan Hocalı katliamının yıl dönümüne ilişkin açıklaması
5.- Şırnak Milletvekili Hasip Kaplan'ın, İç Tüzük’ün
13’üncü maddesi uyarınca daha önce yanlış oylamayla ilgili yaptığı itirazla
ilgili Türkiye Büyük Millet Meclisi Başkanlık Divanının kararını beklediğine
ilişkin açıklaması
6.- Hakkâri Milletvekili Adil Zozani'nin, Meclis Genel
Kurulu oturma düzeni içinde HDP Grubu milletvekillerine yeterli yer
bulunmadığına ilişkin açıklaması
7.- Van Milletvekili Özdal Üçer'in, Van Vali Yardımcısı
ve Erciş Kaymakamının, HDP İl Başkanından basın açıklamasını ertelemeleri
talebinde bulunduklarına ilişkin açıklaması
8.- Bingöl Milletvekili İdris Baluken'in, Meclis
çalışma koşullarının ağırlığı nedeniyle, rahatsız olan milletvekillerini de göz
önünde bulundurarak bugünkü çalışma saatlerinin gözden geçirilmesini talep
ettiğine ilişkin açıklaması
9.- Sinop Milletvekili Engin Altay'ın, Balıkesir
Milletvekili Tülay Babuşcu’yu İsmet İnönü’yle ilgili paylaştığı bir “tweet”
nedeniyle kınadığına ilişkin açıklaması
10.- Kahramanmaraş Milletvekili Mahir Ünal'ın, Sinop
Milletvekili Engin Altay’ın yaptığı açıklamasındaki bazı ifadelerine ilişkin
açıklaması
11.- İzmir Milletvekili Oktay Vural'ın, Balıkesir
Milletvekili Tülay Babuşcu’nun İsmet İnönü’yle ilgili paylaştığı “tweet”in ve
Kocaeli Milletvekili İlyas Şeker’in bir fotomontaj üzerinden Milliyetçi Hareket
Partisine yönelik ifadelerinin, Adalet ve Kalkınma Partili milletvekillerinin
kirli bir senaryonun uygulayıcıları olduğunu gösterdiğine ilişkin açıklaması
12.- Balıkesir Milletvekili Tülay Babuşcu'nun, İsmet
İnönü’yle ilgili “tweet”i herhangi bir kastı olmadan dikkatsizlik sonucu
“retweet” etmesi nedeniyle özür dilediğine ve İsmet İnönü’yü rahmetle andığına
ilişkin açıklaması
13.- İstanbul Milletvekili Mehmet Akif Hamzaçebi'nin,
Meclis TV yayınlarında tarafsızlık ilkesinin gözetilmediğine ilişkin açıklaması
14.- Bingöl Milletvekili İdris Baluken'in, AK PARTİ
Grubunun muhalefetin getirdiği bir grup önerisine karşıysa bunu kürsüden ifade
etmesi gerektiğine ve HDP Grubu milletvekillerine ayrılan yeni oturma düzenini
uygun bulmadıklarına ilişkin açıklaması
15.- İzmir Milletvekili Oktay Vural'ın, HDP Grubu
milletvekillerinin oturma düzenine ilişkin açıklaması
16.- İstanbul Milletvekili İhsan Özkes'in, Balıkesir
Milletvekili Tülay Babuşcu’nun İsmet İnönü’yle ilgili paylaştığı “tweet” için
gösterdiği tepki sırasında kimseyi incitmek amacı olmadığına ilişkin açıklaması
17.- Bursa Milletvekili Necati Özensoy'un, MHP grup
önerisiyle görüşülmesi talep edilen genel görüşme önergesine duyarsız
kalınmasını doğru bulmadığına ilişkin açıklaması
18.- Ankara Milletvekili Bülent Kuşoğlu'nun, daha önce
bilgi istediği konularla ilgili Hükûmetin Genel Kurulda ciddi bir açıklama
yapması gerektiğine ilişkin açıklaması
19.- Osmaniye Milletvekili Hasan Hüseyin Türkoğlu'nun,
Meclis Başkan Vekili Ayşe Nur Bahçekapılı’ya rahatsızlığından dolayı geçmiş
olsun dileğinde bulunduklarına ilişkin açıklaması
20.- Kocaeli Milletvekili Lütfü Türkkan'ın, Meclis
Başkan Vekili Ayşe Nur Bahçekapılı’ya rahatsızlığından dolayı geçmiş olsun
dileğinde bulunduklarına ilişkin açıklaması
21.- Konya Milletvekili Ayşe Türkmenoğlu'nun, Manisa
Milletvekili Özgür Özel’in CHP grup önerisi üzerinde yaptığı konuşmasındaki
bazı ifadelerine ilişkin açıklaması
22.- Mersin Milletvekili Ertuğrul Kürkcü'nün, Konya
Milletvekili Ayşe Türkmenoğlu’nun yaptığı açıklamasındaki bazı ifadelerine
ilişkin açıklaması
23.- İzmir Milletvekili Oktay Vural'ın, İçişleri
Bakanlığı Basın Müşavirliğinin kendisiyle ilgili yaptığı açıklamanın İçişleri
Bakanlığının sayfasından kaldırılmamasının Türkiye Büyük Millet Meclisine
saygısızlık olduğuna ilişkin açıklaması
24.- Gıda, Tarım ve Hayvancılık Bakanı Mehmet Mehdi
Eker'in, İzmir Milletvekili Oktay Vural’ın yaptığı açıklamasındaki bazı
ifadelerine ilişkin açıklaması
25.- Sinop Milletvekili Engin Altay'ın, UEFA Avrupa
Ligi’nde üst tura çıkan Beşiktaş’ı kutladıklarına ilişkin açıklaması
26.- Aydın Milletvekili Ali Uzunırmak'ın, UEFA Avrupa
Ligi’nde üst tura çıkan Beşiktaş’ı kutladıklarına ilişkin açıklaması
27.- Adıyaman Milletvekili Ahmet Aydın'ın, UEFA Avrupa
Ligi’nde üst tura çıkan Beşiktaş’ı kutladıklarına ilişkin açıklaması
28.- Hakkâri Milletvekili Adil Zozani'nin, UEFA Avrupa
Ligi’nde üst tura çıkan Beşiktaş’ı kutladıklarına ilişkin açıklaması
29.- İzmir Milletvekili Oktay Vural'ın, UEFA Avrupa Ligi’nde
üst tura çıkan Beşiktaş’ı kutladıklarına ilişkin açıklaması
30.- Bursa Milletvekili Hüseyin Şahin'in, UEFA Avrupa
Ligi’nde üst tura çıkan Beşiktaş’ı kutladıklarına ilişkin açıklaması
31.- Hakkâri Milletvekili Adil Zozani'nin, Meclis Genel
Kurulundaki oturma düzeni ve daha önce yapılan oylamayla ilgili itirazlara
Meclis Başkanlık Divanının ne zaman cevap vereceğini öğrenmek istediğine
ilişkin açıklaması
32.- Hatay Milletvekili Mehmet Öntürk’ün, 26/2/2015
tarhili 65’inci Birleşimde 684 sıra sayılı Kanun Tasarısı’nın 31’inci
maddesinin oylamasında sehven “ret” oyu kullandığına ve oyunu “kabul” olarak
düzelttiğine ilişkin açıklaması
VII.- GEÇEN TUTANAK HAKKINDA KONUŞMALAR
1.- Osmaniye Milletvekili Hasan Hüseyin Türkoğlu'nun,
25/2/2015 tarihli 64’üncü Birleşimdeki bazı ifadelerini düzelttiğine ilişkin
konuşması
2.- İzmir Milletvekili Mustafa Moroğlu'nun 25/2/2015
tarihli 64’üncü Birleşimdeki bazı ifadelerini düzelttiğine ilişkin konuşması
3.- Eskişehir Milletvekili Ruhsar Demirel'in, 25/2/2015
tarihli 64’üncü Birleşimdeki bazı ifadelerini düzelttiğine ilişkin konuşması
4.- Isparta Milletvekili Ali Haydar Öner'in, 25/2/2015
tarihli 64’üncü Birleşimdeki bazı ifadelerini düzelttiğine ilişkin konuşması
5.- Hatay Milletvekili Refik Eryılmaz'ın, 25/2/2015
tarihli 64’üncü Birleşimdeki bazı ifadelerini düzelttiğine ilişkin konuşması
6.- Manisa Milletvekili Özgür Özel'in, 25/2/2015
tarihli 64’üncü Birleşimdeki bazı ifadelerini düzelttiğine ilişkin konuşması
7.- Iğdır Milletvekili Sinan Oğan'ın, 25/2/2015 tarihli
64’üncü Birleşimdeki bazı ifadelerini düzelttiğine ilişkin konuşması
8.- Isparta Milletvekili S. Nevzat Korkmaz'ın,
25/2/2015 tarihli 64’üncü Birleşimdeki bazı ifadelerini düzelttiğine ilişkin konuşması
9.- Muğla Milletvekili Mehmet Erdoğan'ın, 25/2/2015
tarihli 64’üncü Birleşimdeki bazı ifadelerini düzelttiğine ilişkin konuşması
10.- Bolu Milletvekili Tanju Özcan'ın, 25/2/2015
tarihli 64’üncü Birleşimdeki bazı ifadelerini düzelttiğine ilişkin konuşması
11.- İzmir Milletvekili Aytun Çıray'ın, 23/2/2015
tarihli 62’nci Birleşimdeki bazı ifadelerini düzelttiğine ilişkin konuşması
12.- Adana Milletvekili Seyfettin Yılmaz'ın, 25/2/2015
tarihli 64’üncü Birleşimdeki bazı ifadelerini düzelttiğine ilişkin konuşması
13.- Kütahya Milletvekili Alim Işık'ın, 25/2/2015
tarihli 64’üncü Birleşimdeki bazı ifadelerini düzelttiğine ilişkin konuşması
14.- Konya Milletvekili Faruk Bal'ın, 25/2/2015 tarihli
64’üncü Birleşimdeki bazı ifadelerini düzelttiğine ilişkin konuşması
15.- Bingöl Milletvekili İdris Baluken'in, 25/2/2015
tarihli 64’üncü Birleşimdeki bazı ifadelerini düzelttiğine ilişkin konuşması
16.- Van Milletvekili Özdal Üçer'in, 25/2/2015 tarihli
64’üncü Birleşimdeki bazı ifadelerini düzelttiğine ilişkin konuşması
17.- İstanbul Milletvekili Celal Dinçer'in, 25/2/2015
tarihli 64’üncü Birleşimdeki bazı ifadelerini düzelttiğine ilişkin konuşması
18.- Gaziantep Milletvekili Ali Serindağ'ın, 25/2/2015
tarihli 64’üncü Birleşimdeki bazı ifadelerini düzelttiğine ilişkin konuşması
VIII.- SATAŞMALARA İLİŞKİN KONUŞMALAR
1.- Sinop Milletvekili Engin Altay'ın, Kahramanmaraş
Milletvekili Mahir Ünal’ın yerinden sarf ettiği bazı ifadeleri sırasında
Cumhuriyet Halk Partisine sataşması nedeniyle konuşması
2.- Osmaniye Milletvekili Hasan Hüseyin Türkoğlu'nun,
Kahramanmaraş Milletvekili Mahir Ünal’ın yerinden sarf ettiği bazı ifadeleri
sırasında şahsına sataşması nedeniyle konuşması
3.- Ankara Milletvekili Levent Gök'ün, Konya
Milletvekili Ayşe Türkmenoğlu’nun yaptığı açıklaması sırasında Cumhuriyet Halk
Partisine sataşması nedeniyle konuşması
4.- İzmir Milletvekili Oktay Vural’ın, Ankara
Milletvekili Bülent Kuşoğlu’nun 684 sıra sayılı Kanun Tasarısı’nın 32’nci
maddesiyle ilgili önerge üzerinde yaptığı konuşması sırasında MHP Grup
Başkanına sataşması nedeniyle konuşması
IX.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Antalya Milletvekili Yıldıray Sapan ve 21
milletvekilinin, Güney Antalya Turizmi Geliştirme ve Altyapı Birliğinde (GATAB)
yaşanan yolsuzlukların araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/1230)
2.- Erzincan Milletvekili Muharrem Işık ve 21
milletvekilinin, yurt dışına gönderilen öğretmenler ile diğer personelin yaşadıkları
sorunların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/1231)
3.- Tokat Milletvekili Orhan Düzgün ve 21
milletvekilinin, kara ve hava kuvvetlerinin envanterinde bulunan hava
araçlarıyla yapılan kazaların araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/1232) 
X.- ÖNERİLER
A) Siyasi Parti Grubu Önerileri 
1.- HDP Grubunun, İstanbul Milletvekili Abdullah Levent
Tüzel ve arkadaşları tarafından, Cizre olayları ve 6 kişinin ölümü nedeniyle
28/1/2015 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin Genel Kurulun bilgisine sunulmak üzere bekleyen
diğer önergelerin önüne alınarak, Genel Kurulun 26 Şubat 2015 Perşembe günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
2.- MHP Grubunun, Grup Başkan Vekili İzmir Milletvekili
Oktay Vural tarafından, Ukrayna’da yaşananlar çerçevesinde Kırım Tatar
Türklerinin durumu hususunda 26/2/2015 tarihinde Türkiye Büyük Millet Meclisi
Başkanlığına verilmiş olan genel görüşme önergesinin, Genel Kurulun 26 Şubat
2015 Perşembe günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi
3.- CHP Grubunun, Manisa Milletvekili Özgür Özel ve
arkadaşları tarafından, çocuk cezaevlerinde yaşandığı iddia edilen işkence ve
cinsel istismar olaylarının araştırılarak alınması gereken önlemlerin
belirlenmesi amacıyla, 21/5/2014 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin, Genel Kurulun bilgisine sunulmak
üzere bekleyen diğer önergelerin önüne alınarak, Genel Kurulun 26 Şubat 2015
Perşembe günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)
3.- Ceza İnfaz Kurumları Güvenlik Hizmetleri Kanunu
Tasarısı ve Adalet Komisyonu Raporu (1/742) (S. Sayısı: 616)
4.- Askeri Hakimler Kanunu ile Bazı Kanunlarda
Değişiklik Yapılmasına Dair Kanun Tasarısı ve Adalet Komisyonu Raporu (1/1008)
(S. Sayısı: 685)
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana Milletvekili
Osman Faruk Loğoğlu'nun; Emniyet Teşkilatı Kanununda Değişiklik Yapılması Hakkında
Kanun Teklifi, Mersin Milletvekili Ertuğrul Kürkcü'nün; Polis Vazife ve
Salahiyet Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu ve Cumhuriyet Halk Partisi Grup
Başkanvekilleri Sinop Milletvekili Engin Altay, Ankara Milletvekili Levent Gök
ile 4 Milletvekilinin; Nüfus Hizmetleri Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu'nun; 5490 Sayılı
ve 25/4/2006 Tarihli Nüfus Hizmetleri Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve İçişleri Komisyonu Raporları
(1/995, 2/422, 2/514, 2/909, 2/1518, 2/1579, 2/1632, 2/2443, 2/2469) (S.
Sayısı: 684)
6.- Kültürel İfadelerin Çeşitliliğinin Korunması ve
Geliştirilmesi Sözleşmesinin Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu (1/292) (S. Sayısı: 54)
XII.- OYLAMALAR
1.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı'nın
27'nci maddesinin oylaması
2.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı'nın
28'inci maddesinin oylaması
3.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı'nın
29'uncu maddesinin oylaması
4.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı'nın
30'uncu maddesinin oylaması
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı'nın
31'inci maddesinin oylaması
6.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı'nın
32'nci maddesinin oylaması
26 Şubat 2015
Perşembe
BİRİNCİ OTURUM
Açılma Saati:
14.00
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Dilek YÜKSEL (Tokat), Muhammet Rıza YALÇINKAYA (Bartın) 
-----0-----
BAŞKAN – Türkiye Büyük Millet
Meclisinin 65’inci Birleşimini açıyorum.
III.- YOKLAMA
BAŞKAN - Elektronik cihazla yoklama
yapacağız.
Yoklama için üç dakika süre veriyorum
ve yoklama işlemini başlatıyorum.
(Elektronik cihazla yoklama yapıldı)
BAŞKAN – Toplantı yeter sayısı yoktur.
Birleşime on beş dakika ara veriyorum.
Kapanma Saati:
14.04
İKİNCİ OTURUM
Açılma Saati:
14.33
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Dilek YÜKSEL (Tokat), Muhammet Rıza YALÇINKAYA (Bartın) 
-----0-----
BAŞKAN – Sayın milletvekilleri, Türkiye
Büyük Millet Meclisinin 65’inci Birleşiminin İkinci Oturumunu açıyorum.
III.- YOKLAMA
BAŞKAN – Açılışta yapılan yoklamada
toplantı yeter sayısı bulunamamıştı. 
Şimdi yoklama işlemini tekrarlayacağım.

Yoklama için üç dakika süre veriyorum
ve yoklama işlemini başlatıyorum. 
(Elektronik cihazla yoklama yapıldı)
BAŞKAN – Toplantı yeter sayısı vardır,
görüşmelere başlıyoruz.
Sayın milletvekilleri, birleşime bir
saat ara veriyorum.
Kapanma Saati: 14.34
ÜÇÜNCÜ OTURUM
Açılma Saati: 15.33
BAŞKAN: Başkan
Vekili Sadık YAKUT
KÂTİP ÜYELER:
Dilek YÜKSEL (Tokat), Muhammet Rıza YALÇINKAYA (Bartın) 
-----0-----
BAŞKAN – Sayın milletvekilleri, Türkiye
Büyük Millet Meclisinin 65’inci Birleşiminin Üçüncü Oturumunu açıyorum.
Gündeme geçmeden önce üç sayın
milletvekiline gündem dışı söz vereceğim. 
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Sadık Yakut'un,
Afganistan’ın başkenti Kabil’de yapılan saldırıda şehit olan askere Allah’tan
rahmet, yakınlarına başsağlığı, yaralı askere acil şifalar dilediğine ilişkin
konuşması 
BAŞKAN – Sayın milletvekilleri,
Afganistan Türk Kuvvet Komutanlığından NATO’nun Afganistan’daki kıdemli sivil
temsilcisi büyükelçinin koruma timinin aracına başkent Kabil’de bomba yüklü bir
araçla saldırıda bulunulmuştur. Bir askerimiz şehit olmuş, bir asker
yaralanmıştır. Şehidimize Allah’tan rahmet, kederli ailesine, yakınlarına ve
milletimize başsağlığı, sabır ve metanet diliyorum; yaralı personelimize de
acil şifalar diliyorum.
Şimdi gündem dışı ilk söz Hocalı
katliamı hakkında söz isteyen Tokat Milletvekili Reşat Doğru’ya aittir.
Buyurun Sayın Doğru. (MHP sıralarından
alkışlar)
V.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Tokat Milletvekili Reşat Doğru'nun, 26 Şubat 1992
tarihinde yaşanan Hocalı katliamının yıl dönümüne ilişkin gündem dışı konuşması
REŞAT DOĞRU (Tokat) – Teşekkür ederim
Sayın Başkanım. 
26 Şubat 1992 yılında Azerbaycan’ın öz
toprağı Karabağ’ın Hocalı kasabasında Ermeni katillerce yapılan soykırımla ilgili
söz almış bulunuyorum. Yüce Meclisi saygıyla selamlıyorum. 
Sözlerimin başında, bugün Azerbaycan
dernekleri Türkiye Büyük Millet Meclisini ziyaret etmişlerdir bu konuyla ilgili
olarak, onlara da ziyaretlerinden dolayı teşekkürlerimi ve şükranlarımı arz
ediyorum. 
Diğer bir konu da, Türk Hava
Kuvvetlerinin 2 tane savaş uçağının düşmesi sonucu şehit olan 4 pilotumuza ve
Afganistan’da Taliban militanlarının saldırısıyla şehit olan 1 askerimize
Allah’tan rahmet diliyorum, yaralı askerlerimize de acil şifalar diliyorum. 
Sayın
milletvekilleri, 25-26 Şubat tarihlerinde Azerbaycan Türklerine dünyada benzeri
görülmeyen soykırım yapılmıştır. Hocalı kasabasına Rus destekli Ermeni çeteleri
saldırıp masum insanları hunharca katletmişlerdir. Yapılan soykırım modern dünyanın
gözünün önünde yapılmıştır. 63’ü çocuk, 106’sı kadın 613 kardeşimiz şehit
olmuş, 495 soydaşımız ağır yaralanmış, 2.250’si de rehin alınmıştır. Ayrıca,
akıbeti belli olmayan yüzlerce Azerbaycanlı kardeşimiz vardır. Hocalı’da oluk
oluk kan akmış, toprağa dökülen kanlar kurumamış, yürekler yanmaya devam
etmektedir. Şu anda da Karabağ ve etrafındaki 7 Azerbaycan şehri Ermeniler
tarafından işgal altındadır. Bu bölgelerden zorla göç ettirilen 1 milyonun
üzerindeki insanımız Azerbaycan’ın çeşitli rayonlarında maalesef çok zor
şartlar altında yaşamaktadırlar. 
Bir ay önce
Azerbaycan’a yaptığımız ziyarette Karabağ göçmenlerini de ziyaret ettik. O
insanların vatan özlemiyle yürekleri yanıyor, kanıyor, şehit olan insanların
hesabının sorulması bekleniyor. Ne zaman öz toprağımıza döneceğiz diye yanıp
tutuşuyorlar; ağıtlarını şiir, roman, hikâye yaparak ölümsüzleştiriyorlar.
Gözleri doluyor, kan ağlıyorlar. Bütün bu olup bitenler de maalesef “İnsan
haklarını savunuyoruz.” diyerek aldatan sözde modern dünyanın gözü önünde
oluyor. Katiller, soykırımcılar ellerini kollarını sallayarak Ermenistan’da
bakan, devlet başkanı oluyor, dünya da maalesef duyarsız şekilde seyrediyor.
Soykırıma uğrayan insanların ve zorla göç ettirilen 1 milyonun üzerindeki
Azerbaycan Türkü’nün ise maalesef sesi duyulmuyor, onların çektikleri maalesef
görülmüyor. 
Pekâlâ, biz ne
yapıyoruz? Milliyetçi Hareket Partisi olarak Azerbaycanlı kardeşlerimizin her
zaman yanındayız, onların her türlü sorununu dün de, bugün de, yarın da dile
getiriyor, unutturmamaya çalışıyoruz ancak mevcut iktidar Azerbaycan Türkü’nün
hakkını ve hukukunu korumada bizce biraz zayıf kalıyor, aciz kalıyor. Dünyanın
çeşitli yerlerindeki STK kuruluşlarına konunun yeterli şekilde taşınmadığı
kanaatindeyiz, işgalin bitmesi için yeterli destek maalesef verilmiyor. Ancak
Türkiye Hükûmeti ve bütün insanlarına da çok büyük sorumluluk düştüğünü de
söylemek mecburiyetindeyiz. Azerbaycan topraklarının işgali bitmeden,
vatanlarına geri dönüş sağlanmadan, soykırımın hesabı sorulmadan hiç kimse
Ermeni devletiyle ilişki kurmamalıdır ve kuramaz. “Barış yapıyoruz.” diye vatan
toprağından, şehitlerin hesabının sorulmasından vazgeçilirse tarih de bunların
hiçbirini unutmaz ve bir gün de mutlaka bunun hesabını sorar. 
Saygıdeğer milletvekilleri, 26 Şubat
tarihi, tabii, Ermenilerin yapmış olduğu soykırımla ilgili önemli bir gündür.
Biz 26 Şubat tarihinin özellikle hem Türk dünyasında hem de ülkemizde bir
soykırım günü olarak ilan edilmesini istiyoruz. Bununla ilgili de kanun
tekliflerimizi hem geçmiş dönemlerde hem de bu dönemde Türkiye Büyük Millet
Meclisine sunduk. Geçen dönemlerde gündemde olmuş olmasına rağmen maalesef bu
kanun teklifimiz kanunlaşmadı ama bu dönem -enteresandır- gündeme bile alamadık
çünkü kendim burada kanun teklifimizi 37’ci maddeye göre sunmuştum. Kanun
teklifimize gündeme girmesiyle ilgili “hayır” oyu verilmiştir. Ancak şunu
söylemek mecburiyetindeyiz ki bu tür kanun teklifleri mutlaka kanunlaşmalıdır. 
Türk dünyasının her tarafında şu anda
Türklere karşı yoğun saldırıların olduğunu da görüyoruz. Şu anda Doğu
Türkistan’da insanların yürekleri yanıyor, o insanların kanı akıyor; orada
zorla insanlar hapislere atılıyor, öldürülüyor, yok edilmeye çalışıyor. Aynı
tabloyu Azerbaycan’da görüyoruz, aynı tabloyu Kerkük’te görüyoruz, Musul’da
görüyoruz, Suriye’de görüyoruz. Öyleyse Türklere karşı yapılan bu saldırıların
hepsini şiddetle kınamak önce bizim görevimiz olmalıdır diye düşünüyorum.
Ben buradan Türkiye Büyük Millet
Meclisi kürsüsünden Hocalı şehitlerinin aziz ruhları karşısında saygıyla
eğiliyorum. Azerbaycan’ın çeşitli yerlerinde bulunan Karabağ göçmenlerini,
kardeşlerimizi de saygıyla selamlıyorum. (MHP, AK PARTİ ve CHP sıralarından
alkışlar)
BAŞKAN – Teşekkür ediyorum.
Gündem dışı ikinci söz, aynı konuda söz
isteyen İstanbul Milletvekili Ali Özgündüz’e aittir.
Buyurun Sayın Özgündüz. (CHP ve AK
PARTİ sıralarından alkışlar)
2.- İstanbul Milletvekili Ali Özgündüz'ün, 26 Şubat
1992 tarihinde yaşanan Hocalı katliamının yıl dönümüne ilişkin gündem dışı
konuşması
ALİ ÖZGÜNDÜZ (İstanbul) – Teşekkür
ediyorum. 
Sayın Başkan, değerli milletvekilleri;
sözlerime başlarken Genel Kurulu saygıyla selamlıyorum. 
Öncelikle bugün Afganistan’ın başkenti
Kabil’de büyükelçilik aracımıza yapılan saldırı sonucu şehit olan askerimize
Allah’tan rahmet, yaralı askerimize de acil şifalar diliyorum. 
Evet, bugün Hocalı katliamının 23’üncü
yıl dönümü; soykırıma varan bir katliam. O nedenle karanfillerle çıktık bu
kürsüye ve şehitlerimizi yâd ediyoruz hep birlikte, bütün gruplar olarak bu
yüce Mecliste. 
Değerli arkadaşlar, Hocalı, Dağlık
Karabağ bölgesinde yer alan, kadimden beri Azerbaycan toprağı olan, Türk
toprağı olan bir kasabamız ve Karabağ işgali sırasında İnsan Hakları İzleme
Örgütünün raporlarına göre en kapsamlı sivil katliamın yapıldığı bir kasaba. İçinde
83 çocuk, 106 kadın, 50’nin üzerinde yaşlının –bizim öz dilimizle koca kişinin-
olduğu 600’ün üzerinde sivil insan o gece katledildi. Şubat ayında, 25 Şubatı
26 Şubata bağlayan zemheri, ayaz, soğuk gecede insanlar yataklarından kalkıp
ormanlık alana, meşeliğe sığınmak istediler. Birçoğu da orada dondu, kangren
oldu. Efendim, hâlen 150’den fazla kayıp var ve 1.200’ün üzerinde de bir esir
olayı gerçekleşti. 20’inci yüzyılda, insanların gözü önünde yaşanan, aslında
soykırımın önlenmesine ilişkin anlaşmanın 2’nci maddesinde tarif edilen
soykırım tanımına uyan bir katliam yaşandı. 
Biz her sene bu katliamı kınıyoruz.
Bugün nasıl IŞİD denilen sapkın örgüt Suriye’de, bölgede, Irak’ta insanların
başını kesiyorsa o gün de Ermeni çeteleri oradaki sivil insanların başını
kesti, katletti. Bugün Dağlık Karabağ, Hocalı, Ağdam, Kelbecer, Fuzuli, Laçın,
Şuşa, Hankendi ne yazık ki makûs, mazlum konumda, esaret altında, işgal
altında. Fakat buradan, rahmetli Mehmet Emin Resulzade’nin dediği gibi diyelim
ki: 
“Bir kere yükselen bayrak bir daha asla
inmez! 
Sen bizimsin,
bizimsin durdukça bedende can; yaşa, yaşa, çok yaşa ey şanlı Azerbaycan, ey
şanlı Karabağ!”
Oralar bizimdir,
oralar yaşayacaktır, oralar yeniden özgür olacaktır, azat olacaktır ve inşallah
biz önümüzdeki yıllarda Hocalı’da bu katliamı kınayacağız, şehitleri de
rahmetle, minnetle anacağız. Bugün, Hocalı’da şehit olan, yine Azerbaycan’ın
bağımsızlığı için can veren tüm şehitleri saygıyla, minnetle anıyoruz. Aynı
zamanda, yine, 1918 yıllarında işgal edilen Bakü’nün kurtarılması için Anadolu
topraklarından Bakü’ye giden ve orada bugün Şehitler Hiyabanı’nın yanındaki
Türk Şehitliği’nde yatmakta olan -Azerbaycanlı kardeşlerle birlikte- Türk
şehitlerimizi de saygıyla, minnetle anıyoruz.
Bir de sitemimi
iletiyim. Yani, gönül isterdi ki bizim Hükûmetimiz bugün Orta Doğu’da,
Suriye’de, Irak’ta rejim değiştirmek için, birilerini devirmek için gösterdiği
gayreti keşke Azerbaycan’ın işgal edilen topraklarının kurtuluşu için
gösterseydi, keşke Karabağ’ın özgürlüğü için gösterseydi. 
Bu sorun yirmi
üç yıldır devam ediyor, Avrupa Güvenlik İş Birliği Teşkilatı Minsk Grubu bu
sorunu çözmek için uğraşıyor ancak çözülemiyor ne yazık ki. Ülkemize önemli
görev düşmektedir bu konuda. Azerbaycan gerçekten bizim eşi benzeri görülmeyen
bir dostumuzdur. Buradan, yeniden Hocalı şehitlerini anarken Bakü’ye Ankara’dan
selam olsun diyorum.
Genel Kurulu
saygıyla selamlıyorum. (CHP ve MHP sıralarından alkışlar)
BAŞKAN – Gündem
dışı üçüncü söz, Azerbaycan Cumhuriyeti Dağlık Karabağ Bölgesi Hocalı
kasabasında 26 Şubat 1992 tarihinde yaşanan Hocalı katliamının yıl dönümü
üzerine söz isteyen Adana Milletvekili Necdet Ünüvar’a aittir.
Buyurun Sayın Ünüvar.
3.- Adana Milletvekili Necdet Ünüvar'ın, 26 Şubat 1992
tarihinde yaşanan Hocalı katliamının yıl dönümüne ilişkin gündem dışı konuşması
NECDET ÜNÜVAR (Adana) - Sayın Başkan,
değerli milletvekilleri; hepinizi saygıyla selamlıyorum. 
Konuşmamın başında Türkiye’de ve
Afganistan’da şehit düşen askerlerimize Cenab-ı Hak’tan rahmet dileyerek
sözlerime başlamak istiyorum. 
Bugün, Hocalı katliamında yirmi üç yıl
önce hayatını kaybeden şehitlerimizi anmak üzere söz almış bulunuyorum. Yüce
Genel Kurulu saygıyla selamlarım. 
Değerli milletvekilleri, dostluk ve
kardeşlik sadece sevinçlerde belli olmaz acılarda da belli olur, hatta acılarda
daha çok belli olur. Bugün çok acı bir olayın yıl dönümünü birlikte anıyoruz.
Hocalı, bizim ortak acımızdır. 
Hocalı nedir? Hocalı bir katliamdır ama
basit bir katliam değil; planlı, daha önceden tertip edilmiş, düşünülmüş bir katliam.
Esasında Hocalı’ya baktığınız zaman, Hocalı’nın çok stratejik bir şehir
olduğunu görmek mümkün. Bakınız, şurada, haritada gösterdiğim, Karabağ’ın tam
ortasında Hocalı kenti var. Hocalı o dönemde sivil havaalanının olduğu tek
şehirdi. Dolayısıyla, o, Hocalı’nın düşmesi Dağlık Karabağ’ın esarete
düşmesiyle beraber giden, hatta Dağlık Karabağ’ın kilidi konumundaki bir şehrin
düşmesi anlamına da geliyor. Bunu tabii, Ermeni güçleri de biliyordu. Belki 10
bin nüfuslu bir şehirdi ama Dağlık Karabağ için son derece stratejik önemde
olan bir şehirdi. Nitekim, 1992’de Hocalı katliamı olduktan sonra 1994’te de
Dağlık Karabağ esarete düştü, hâlâ, tam yirmi bir yıldır Azerbaycan
topraklarının yüzde 20’si esir konumunda. Tam 1 milyonun üzerinde Azerbaycanlı
kardeşimiz kaçkın veya göçkün şeklinde Azerbaycan’ın değişik şehirlerinde
yaşamak durumunda. 
Esasında, Hocalı bilinmeyen bir hadise
değil çünkü kaydı kuydu var, videosu var, fotoğrafları var. Hatta olayı bizzat
işleyenlerin itirafları var; radyo konuşmalarında, televizyon konuşmalarında,
kendi yazdıkları makalelerde, kitaplarda bizzat itiraf erilmiş bir katliam.
Peki, dünya bir şey yapıyor mu? Dünya
maalesef bir şey yapmıyor, Birleşmiş Milletler bir şey yapmıyor. AGİT’e bağlı
Minsk Grubu kuruldu ve Minsk Grubunun asıl çözmesi gereken problem Dağlık
Karabağ ve Hocalı’nın da içinde bulunduğu şehirlerle ilgili yaşanan problemler
ama, maalesef, yirmi bir yıldır Minsk Grubu sadece havanda su dövüyor.
Esasında, bildikleri hâlde konuyu, çok fazla çözmek istemiyorlar. Ama, şu anda
hem Türkiye hem Azerbaycan, çok şükür, hem ekonomik hem sosyal hem siyasi
açıdan giderek güçleniyor. Ben, bu güçlenmenin neticesinde, Hocalı başta olmak
üzere Dağlık Karabağ’ın da esaretten kurtulacağına inanıyorum ama sesimizi daha
gür çıkarmamız gerektiğine de inanıyorum. 
Bugün gündem dışı üç konuşma da Hocalı
katliamıyla ilgili. Aslında bu, Parlamentonun duyarlılığını da gösteriyor. Dün
biz dostluk grubu olarak gece saat on ikide Meclisin içindeki bütün o
tartışmalardan arınarak, iktidar, muhalefet birlikte bir Hocalı Bildirgesi
yayınladık ve canlı olarak da yayınlandı. Son derece de olumlu tepkiler var.
Ama inanıyorum ki bu etkinlikleri bizim daha fazla yaygın hâle getirmemiz
lazım. Türkiye’nin her yerinde buna benzer etkinlikler var ama çağın
platformlarını da daha etkin bir şekilde kullanarak daha fazla duyurmamız
lazım. Çünkü, Hocalı içimizde kanayan bir yara, sönmeyen bir ateş ve bitmeyen
bir hasret. Cumhurbaşkanımız Dağlık Karabağ’ın içimizde kanayan yara olduğunu
çok net bir şekilde ifade ediyor, Başbakanımız ifade ediyor, Hükûmetimiz
çalışıyor; birlikte, iktidar, muhalefet çalışıyoruz; daha çok çalışmalıyız
çünkü Hocalı için adalet gerekiyor. 
Orada hayatını kaybedenleri rahmetle
anıyorum. Meclis Bakan Vekilim de müsaade ederse, elimde Türkiye ve Azerbaycan
bayrakları ve karanfiller var. Karanfillerle oradaki şehitler anılır. Ben de
hem Başkan Vekilimize hem gruplara karanfil ve bayrak vererek sözlerimi
bitirmek istiyorum. 
Hepinizi saygıyla selamlıyorum. (AK
PARTİ, CHP ve MHP sıralarından alkışlar) 
BAŞKAN – Teşekkür ediyorum. 
Sayın Altay, buyurun.
VI.- AÇIKLAMALAR
1.- Sinop Milletvekili Engin Altay'ın, 26 Şubat 1992
tarihinde yaşanan Hocalı katliamının yıl dönümüne ve Afganistan’ın başkenti
Kabil’de yapılan saldırıda şehit olan askere Allah’tan rahmet, yakınlarına
başsağlığı, yaralı askere acil şifalar dilediğine ilişkin açıklaması
ENGİN ALTAY (Sinop) – Teşekkür ederim
Sayın Başkan. 
Bugün 26 Şubat. 26 Şubat 1992’de, biraz
önce kürsüdeki sayın hatiplerin de değindiği ve belirttiği gibi, Hocalı
kasabasında korkunç bir vahşet uygulandı, 613 soydaşımız Ermeni çetelerince
katledildi. Bu tarihte, biz bugün de Türkiye Cumhuriyeti’nde yaşayan 77 milyon
vatandaş olarak “tek millet, iki devlet” ülküsünde birleştiğimiz dost ve kardeş
Azerbaycan’a sevgilerimizi, dostluk ve dayanışma duygularımızı Cumhuriyet Halk
Partisi olarak iletmek istiyorum.
Öte yandan, Afganistan’da meydana gelen
saldırıda büyükelçilik konvoyumuzda görevli bir askerimiz şehit oldu. Şehit
askerimize Tanrı’dan rahmet diliyoruz, yakınlarına başsağlığı diliyoruz, yaralı
askerimize acil şifalar diliyoruz. 
Teşekkür ederim.
BAŞKAN – Teşekkür ediyorum. 
Sayın Vural, buyurun.
2.- İzmir Milletvekili Oktay Vural'ın, 26 Şubat 1992
tarihinde yaşanan Hocalı katliamının yıl dönümüne, Afganistan’ın başkenti
Kabil’de yapılan saldırıda şehit olan askere Allah’tan rahmet, yakınlarına
başsağlığı, yaralı askere acil şifalar dilediğine ve İç Güvenlik Yasası
çerçevesinde Milliyetçi Hareket Partisini başka partilerle iş birliği içinde
gösteren kirli bir algı operasyonu yürütüldüğüne ilişkin açıklaması
OKTAY VURAL (İzmir) – Teşekkür ederim
Sayın Başkan.
Bugün Ermenistan’ın gerçekleştirdiği
Hocalı katliamının yıl dönümü. Aslında, Hocalı yirmi üç yıldır kanıyor. Bu
vesileyle, katliamda hayatını kaybedenlere Allah'tan rahmet diliyorum,
milletimizin başı sağ olsun. Bir kere yükselen bayrak bir daha inmez.
Afganistan’da yapılan saldırı
neticesinde şehit olan askerimize de Cenab-ı Hak’tan rahmet diliyorum, başımız
sağ olsun.
Sayın Başkan, değerli milletvekilleri;
kırk altı yıldır Türk siyasi hayatında yer alan Milliyetçi Hareket Partisi ve
ülkücü hareket, yöneticileri, kadroları ve mensuplarıyla siyasi ve fikir
mücadelesi süresince milletimizin birliği, bütünlüğü, inançları, değerleri,
menfaatleri ve ihtiyaçları temelinde demokratik mücadelesini özgün bir parti
olarak yürütmüş, bölücülükle, terörle mücadele konusunda tavrı ve tutumu,
mücadelesi netleşmiş bir partidir. Partimizin adını ve yöneticilerini bu
şerefli mücadeleye leke getirecek şekilde yalan ve iftiralarla kirletmeye
yönelik hiçbir algı operasyonu tutmayacaktır. Milliyetçi Hareket Partisi olarak
AKP’nin yönettiği sözde “açılım ve çözüm” adı altında çözülmeye götürecek
süreci ve bunların aktörlerini deşifre etmeye devam edeceğiz. Bu çerçevede, iç
güvenlik yasası çerçevesinde Milliyetçi Hareket Partisini başka partilerle iş
birliği ve omuz omuza gösteren kirli algı operasyonu yürütüldüğü açıktır. Her
siyasi partinin bu yasaya karşı çıkış nedeni olabilir ve farklılıkları
bulunabilir. Bunlar birbirinden bağımsızdır. Bu konuda bir ortak hareket etme
arayışı içerisinde olmadık, olmayacağız. 
Milliyetçi Hareket Partisi olarak biz
terörle, şiddetle mücadeleden yanayız müzakereden değil, hukuk devletinden,
demokrasiden yanayız, özgürlüklerden yanayız, dikta rejimlerine karşıyız. Bu
çerçevedeki tutumumuz değişmeyecektir. Bu konuda hiçbir taviz vermemeye kararlı
olduğumuzu ifade etmek istiyorum. Bu eksende, AKP’nin ısrarla bu kararlı
tutumumuz nedeniyle oluşturmak istediği algı operasyonu çerçevesindeki iddialar
yalandır ve iftiradır. Bu yalan ve iftiralarla oluşturulmak istenen algı
yürüttüğümüz haklı mücadelenin milletimiz tarafından benimsendiğini
göstermektedir. Bu kapsamda gerek Sayın Cumhurbaşkanı gerek Başbakanın
ifadeleri, Milliyetçi Hareket Partisi yöneticilerine, bize yönelik iftira ve
yalanlar, gerek sosyal medyada aktrollerin gerekse havuz medyasında MHP’ye
yönelik iftira kampanyası, fotomontajlar, üniversitelerde oluşturulan çatışma
ortamı, Fırat Yılmaz Çakıroğlu’na yönelik saldırı derin odakların oluşturmak
istediği bir senaryonun unsurlarıdır. Millet düşmanı bu kirli senaryo
ittifakları deşifre etmeye devam edeceğiz. Bu ahlaksız senaryonun derin ve
kirli odaklar iş birliğiyle yürütüldüğü görülmektedir. Kirli ittifaklar haklı
mücadelemize…
(Mikrofon otomatik cihaz tarafından
kapatıldı) 
BAŞKAN – Buyurun Sayın Vural.
OKTAY VURAL (İzmir) – Kirli ittifaklar
haklı mücadelemize gölge düşüremeyecektir. Bu kirli senaryonun yürütücülerine
karşı sözümüzü esirgemeden, yılmadan her ortamda cevabını vermeye devam edeceğiz.
Sesimizi ve mücadelemizi kimse kısamayacaktır. Daha büyük bir kararlılıkla mücadeleye devam edeceğiz.
Milliyetçi Hareket Partisi yöneticilerini, yürüttüğü siyaseti AKP’nin yalan ve
iftira kampanyasıyla bu mücadeleden vazgeçirmeye gücü yetmeyecektir, adi ve
kirli oyun bozulacaktır. 
Teşekkür ederim.
BAŞKAN – Teşekkür ediyorum.
Sayın Ünal…
3.- Kahramanmaraş Milletvekili Mahir Ünal'ın, 26 Şubat
1992 tarihinde yaşanan Hocalı katliamının yıl dönümüne ve Afganistan’ın
başkenti Kabil’de yapılan saldırıda şehit olan askere Allah’tan rahmet,
yakınlarına başsağlığı, yaralı askere acil şifalar dilediğine ilişkin
açıklaması
MAHİR ÜNAL (Kahramanmaraş) – Sayın Başkan, değerli
milletvekilleri; Ermenistan Cumhuriyeti birlikleri tarafından 1992 yılının 25
Şubatı 26 Şubata bağlayan gecesinde Yukarı Karabağ’ın Hocalı kasabasına
düzenlenen saldırıda 106’sı kadın, 63’ü çocuk ve 70’i yaşlı olmak üzere toplam
613 Azerbaycan vatandaşı katledilmiştir, 613 Azerbaycanlı can bu katliamda
hayatını kaybetmiştir. 
Türkiye’yle Azerbaycan hem sevinçte hem tasada dost ve
kardeştir. Hocalı ortak acımızdır. Her 26 Şubatta birlikte yas tutar, birlikte
üzülürüz. Tam yirmi üç yıl önce Hocalı’da hunharca katledilen kardeşlerimizi
rahmetle anıyor, bir daha böyle acı günler yaşamamayı diliyorum. 
Ayrıca Afganistan’da Büyükelçiliğimizin konvoyuna yapılan
saldırıda hayatını kaybeden askerimize, şehidimize Allah’tan rahmet diliyorum,
acılı ailesine de başsağlığı diliyoruz. 
Saygılar sunuyorum. 
BAŞKAN – Teşekkür ediyorum.
Sayın Buldan…
4.- Iğdır Milletvekili Pervin Buldan'ın, 26 Şubat 1992
tarihinde yaşanan Hocalı katliamının yıl dönümüne ilişkin açıklaması
PERVİN BULDAN (Iğdır) – Teşekkür ederim.
Sayın Başkan, değerli milletvekilleri; ben de Halkların
Demokratik Partisi olarak, Hocalı katliamında yaşamını yitirenlere Allah’tan
rahmet diliyorum. 
Hocalı katliamı, yirmi üç yıl önce,
26 Şubat 1992 tarihinde Azerbaycan Cumhuriyeti’nin Dağlık Karabağ bölgesindeki
Hocalı kasabasında yaşanan ve Azeri sivillerden 613 kişinin toplu şekilde
öldürülmesi olayıdır. Bu ve buna benzer tüm toplu katliamlar insanlık âleminde
açıklaması olmayan ve her biri birer insanlık suçu olan olaylar ve
katliamlardır. Sadece Azerbaycan tarihinin değil, bütün insanlık tarihinin en
dehşetli hadiselerini bir kez daha lanetlediğimizi ifade etmek istiyorum. 
Tüm toplu katliamlarda yaşamını yitiren
tüm insanlarımıza bir kez daha Allah’tan rahmet diliyor, tüm yakınlarına
başsağlığı dileklerimizi iletiyorum.
Teşekkür ediyorum.
BAŞKAN – Teşekkür ediyorum.
Sayın Hasan Hüseyin Türkoğlu, İç Tüzük’ün
58’inci maddesi gereğince düzeltme talebiniz var.
Buyurun.
VII.- GEÇEN TUTANAK HAKKINDA KONUŞMALAR
1.- Osmaniye Milletvekili Hasan Hüseyin Türkoğlu'nun,
25/2/2015 tarihli 64’üncü Birleşimdeki bazı ifadelerini düzelttiğine ilişkin
konuşması
HASAN HÜSEYİN TÜRKOĞLU (Osmaniye) –
Teşekkür ederim Sayın Başkan.
İç Tüzük’ün 58’inci maddesi
çerçevesinde… Dün tutanaklara “hakaret edercesine” diye bir ibare geçmiş.
Aslında, hakaret etmesinden çok, Hükûmetin sanki beceremediği şeklinde bir
algıya sebep olacak tarzda bir yönetim anlayışında, söylemde bulunduğunu,
Cumhurbaşkanının böyle bir tarzının, tavrının olduğunu kastetmek istedim. Onu
düzeltmek için söz aldım.(x) Ancak, yine, o dünkü konuşmamda bazı
ifadelerim var, onlarla ilgili de birkaç şeyi daha aktarmak istiyorum bu
vesileyle.
Bu Süleyman Şah Türbesi’nin oradan bir
gece operasyonla kaldırılıp Suriye’nin başka bir coğrafyasına, arazinin bize
ait olmadığı bir yere, oradaki vatandaşın, arazi sahibinin izni olmadan
konulmasına ilişkin bir gecekondu türbe anlayışı olduğunu söylemiştim. Bu
Süleyman Şah Türbesi’yle ilgili Hükûmet yetkilileri “Orada hiç değerli bir
şeyimiz kalmadı. Bütün değerli olan şeyleri aldık geldik.” gibi bir ifadede
bulundular. Aslında onların kastettiği şeyler sandukalar ve bir kısım tekstil
ürünleri yani örtü gibi hatıralar. Oysa geride bırakılan vatan toprağıdır.
Uğruna kan dökülen, can verilen vatan toprağıdır. 
“Toprak” deyince aklına ranttan başka
bir şey gelmeyenlerin, aklına imar gelenlerin, villalar, apartmanlar, AVM’ler
gelenlerin tabii ki vatan toprağının ne anlama geldiğini bilmeleri beklenemez.
Bunun ne anlama geldiğini bilmeyenler, Emevi Camisi’nde namaz kılma hesabını
yapanlar, maalesef, yanlış politikaların neticesinde, muhterem bir zatın
naaşını gece kaçırarak, toprağımızı terk ederek, ancak Genelkurmay Başkanının
makam odasında şükür namazı kılabilmektedirler. Bunu da haber yaptırarak gerçek
durumu kurtarmaya çalışmaktadırlar ama yetmez. 
Siz tarihe atalarının kabrini gizlice
kaçıran, vatan toprağını terk eden Cumhurbaşkanı, Başbakan, Genelkurmay Başkanı
olarak geçtiniz. Türk Ceza Kanunu’nun 302’nci maddesi kapsamında da vatan
toprağını başkasına verdiğiniz için ceza çekeceksiniz. Bunun sorumluluğunu,
muhakkak bedelini ödeyeceksiniz.
Teşekkür ederim. (MHP sıralarından
alkışlar)
MAHİR ÜNAL (Kahramanmaraş) – Sayın
Başkan…
BAŞKAN – Buyurun Sayın Ünal.
MAHİR ÜNAL (Kahramanmaraş) – Sayın
Başkan, kayıtlara geçmesi için söylüyorum. Bunu defaatle söyledik ama muhalefet
bu konuyu ısrarla farklı şekilde kullanmaya devam ediyor. 1973’te planlanıp
1975’te gerçekleştirilen Caber Kalesi’nden Bozüyük’e bir naklikubûr daha var. O
dönemde de Milliyetçi Hareket Partisi…
OKTAY VURAL (İzmir) - Neden dolayı,
neden? Söyleyin bakayım, neden dolayı?
S. NEVZAT KORKMAZ (Isparta) – Baraj…
Baraj…
MAHİR ÜNAL (Kahramanmaraş) – Şimdi, bu,
vatan toprağını terk etmek değildir. Orada aslolan Süleyman Şah’ın ve 2
muhafızının naaşıdır.
OKTAY VURAL (İzmir) – Toprağımız orası.
MAHİR ÜNAL (Kahramanmaraş) – Ve onların
naaşının bulunduğu yer bizim vatan toprağımızdır. 
OKTAY VURAL (İzmir) – Vatandan
kaçtınız.
MAHİR ÜNAL (Kahramanmaraş) –
Dolayısıyla bu meselenin daha fazla istismar edilmesi Türkiye'nin millî
çıkarları açısından doğru değildir.
S. NEVZAT KORKMAZ (Isparta) – İstismar
konusunda sizin elinize su dökemeyiz!
MAHİR ÜNAL (Kahramanmaraş) – Muhalefeti
bu konudaki istismarından vazgeçmeye davet ediyorum.
BAŞKAN – Evet, teşekkür ediyorum.
OKTAY VURAL (İzmir) – Sayın Başkan,
vatan toprağıysa vatan toprağını terk ettiğini itiraf ediyor. Biz Türkiye Büyük
Millet Meclisinde karar aldık, Hükûmete görev verdik; “Süleyman Şah’ın
bulunduğu toprak vatan toprağıdır, burayı koruyun.” diye talimat verdik.
Türkiye Büyük Millet Meclisinin verdiği bu talimata Ankara Antlaşması ve Lozan
Antlaşması’yla bizim vatan toprağımızı bir gecekondu anlayışıyla başka yere
çekmek suretiyle buradan kaçanların burada ahkâm kesmeye hakları yoktur.
BAŞKAN – Evet, teşekkür ederim.
MAHİR ÜNAL (Kahramanmaraş) – Sayın
Başkan, bu konunun iç güvenlik kanununun engelleyicisi olarak kullanılması
doğru değil. Lütfen muhalefet bu tavrından vazgeçsin.
OKTAY VURAL (İzmir) – Vatan toprağı
varken ne iç güvenliği? Vatan toprağını terk ediyorsunuz.
MAHİR ÜNAL (Kahramanmaraş) – Süleyman
Şah’ın bulunduğu yer vatan toprağıdır.
OKTAY VURAL (İzmir) – Lice’de sınav
yapamıyorsunuz. Vatan toprağından kaçıyorsunuz.
S. NEVZAT KORKMAZ (Isparta) – Niye terk
ettiniz o zaman?
MAHİR ÜNAL (Kahramanmaraş) – 1975’te
neden terk edildiyse şimdi de o yüzden terk ediyoruz.
S. NEVZAT KORKMAZ (Isparta) – Baraj…
Baraj…
HASAN HÜSEYİN TÜRKOĞLU (Osmaniye) –
Baraj…
OKTAY VURAL (İzmir) – Millete açıkça
söyle! Niye doğruları söylemiyorsunuz?
BÜLENT BELEN
(Tekirdağ) – 1975’tekinin sebebini kendi ağzınla açıklasana yüreğin yetiyorsa!
ENGİN ALTAY
(Sinop) – Sayın Başkan…
BAŞKAN – Buyurun Sayın Altay.
ENGİN ALTAY (Sinop) – Sayın Ünal
Süleyman Şah Türbesi gibi bütün milletçe hassas olduğumuz bir konuyla ilgili
olarak bizim istismarda bulunduğumuzu, konuyu istismar ettiğimizi söyleyerek
muhalefet partilerinin tümüne açık, aleni bir sataşmada bulunmuştur; söz talep
ediyorum.
BAŞKAN – Buyurun Sayın Altay, iki
dakika söz veriyorum sataşma nedeniyle.
VIII.- SATAŞMALARA İLİŞKİN KONUŞMALAR
1.- Sinop Milletvekili Engin Altay'ın, Kahramanmaraş
Milletvekili Mahir Ünal’ın yerinden sarf ettiği bazı ifadeleri sırasında Cumhuriyet
Halk Partisine sataşması nedeniyle konuşması
ENGİN ALTAY (Sinop) – Teşekkür ederim
Sayın Başkan.
Sayın milletvekilleri, Genel Kurulu
saygıyla selamlıyorum.
Sayın Ünal da çok iyi hatırlayacaktır,
19 Şubat akşamı oturduğum yerden ayağa kalkarak Sayın Meclis Başkanına “Şu an
itibarıyla Süleyman Şah Türbesi’nde Türkiye Cumhuriyeti Hükûmetinin, devletinin
bir hâkimiyeti, kontrolü kalmamıştır. Gelen duyumlar var, askerlerimizin can
güvenliğiyle ilgili de çeşitli duyumlar var.” demiştim. Aynı iddiayı Halkların
Demokratik Partisi Grup Başkan Vekili İdris Baluken de yapmış idi. Genel
Kurulda bulunan İçişleri Bakanı da ısrarla Hükûmetten Genel Kurula izahat
vermesini talep edince “Bunlar dedikodu haberleri; dedikoduyla, duyumla
Mecliste iş yapılmaz, yok böyle bir şey.” diyerek Genel Kurula yanlış ve yalan
beyanda bulunmuştu. Gene hep beraber hatırlayacağımız gibi, iktidar partisinden
kimi milletvekili arkadaşlarım da beni eleştirmişlerdi, ben de “Sizle yarın
öbür gün görüşeceğiz, şimdi beni ithamla suçlayanlar, karalama yapmakla
suçlayanlar benden özür dileyecek.” demiştim. Nitekim, 21 Şubatta Türk Silahlı
Kuvvetleri, dolayısıyla Türkiye Cumhuriyeti Hükûmeti Süleyman Şah Türbesi’ne
PYD’den de icazet ve izin almak suretiyle gidip, bayrak direğimizi sırtlayıp Türkiye-Suriye
sınır noktasına gelmişlerdir. 
Yapılan iş daha önceki nakle benzemez
Sayın Ünal. Daha önce baraj yapımı nedeniyle sular altında kalınmasıyla ilgili
bir durum vardı, bunu herkes de biliyor. Süleyman Şah Türbesi’ndeki tavrınızla
Türkiye’yi Orta Doğu’da âciz ve komik duruma düşürdünüz. Hükûmete söylüyorum
-Hükûmet yerinde değil- Hükûmet kendisinden utanmalıdır.
Genel Kurulu saygıyla selamlarım. (CHP
sıralarından alkışlar) 
MAHİR ÜNAL (Kahramanmaraş) – Sayın
Başkan…
HASAN HÜSEYİN TÜRKOĞLU (Osmaniye) –
Sayın Başkanım…
BAŞKAN – Buyurun Sayın Ünal.
MAHİR ÜNAL (Kahramanmaraş) – Şahsımı
kastederek…
ENGİN ALTAY (Sinop) – Ne dedim şahsına?
MAHİR ÜNAL (Kahramanmaraş) – …daha önce
kendisine verilen bilgilerin yanlış ve yalan bilgiler olduğunu söyledi. 
ENGİN ALTAY (Sinop) – Evet, İçişleri
Bakanı benim söylediğime “Yalan.” dedi. 
MAHİR ÜNAL (Kahramanmaraş) – Şimdi,
bakınız, millî güvenliği gerektiren konularda tabii ki yüce Meclise bilgi
verilir…
ENGİN ALTAY (Sinop) – “Kapalı oturum
yapalım.” dedim o zaman ben. 
MAHİR ÜNAL (Kahramanmaraş) – …kapalı
oturumda da verilir fakat İçişleri Bakanı bu konunun muhatabı değildir, Savunma
Bakanıdır. 
S. NEVZAT KORKMAZ (Isparta) – Nerede,
muhatabı nerede? Nerede muhatap?
MAHİR ÜNAL (Kahramanmaraş) – Biz sabah
dokuzda Savunma Bakanının gelip burada bilgi vermesini grup başkan vekillerine
teklif ettik. Sabah dörtte operasyon yapılırken, operasyon başladıktan ve
tamamlandıktan sonra Savunma Bakanının gelip burada sabah dokuzda bilgi
vermesini teklif ettik. Fakat Meclisin kapatılması kararı alınmıştı, bu
karardan dolayı Savunma Bakanı gelip burada bilgi vermedi. 
S. NEVZAT KORKMAZ (Isparta) – Biz
buradaydık sekiz buçuğa kadar, o niye burada olmuyor?
MAHİR ÜNAL (Kahramanmaraş) – Ben tekrar
şunu söylüyorum: Millî güvenliği gerektiren bir konuda bir siyasi partiye karşı
eleştiriniz ve muhalefetiniz olabilir ama Türkiye Cumhuriyeti devletinin
uluslararası itibarını…
MEHMET GÜNAL (Antalya) – Devlet mi
bıraktınız ya!
MAHİR ÜNAL (Kahramanmaraş) –
…aşağılamak bir partiye muhalefet yapmak değildir. 
OKTAY VURAL (İzmir) – Uluslararası
hakkımızdan vazgeçtiniz be!
S. NEVZAT KORKMAZ (Isparta) – Meclis
Hükûmeti denetleyecek, millî iradenin üstünde değildir Hükûmet. Hesap verecek
tabii. 
MAHİR ÜNAL (Kahramanmaraş) – Biz
uluslararası hukuktan doğan haklarımızı kullandık, kimseden izin almadık,
Türkiye’nin yüce itibarını koruyarak… 
OKTAY VURAL (İzmir) – Anlat, anlat,
heyecanlı oluyor, anlat.
MAHİR ÜNAL (Kahramanmaraş) – …bir
naklikubûrda bulunduk. Bunu daha fazla istismar etmeye gerek yok Sayın Başkan. 
BAŞKAN – Evet, teşekkür ederim. 
ENGİN ALTAY (Sinop) – Sayın Başkan…
OKTAY VURAL (İzmir) – Sayın Başkan,
“Uluslararası haklarımızı kullandık.” diyenler Lozan ve Ankara Anlaşması’yla
tapulu vatan toprağından kaçtılar. Hangi uluslararası haktan bahsediyorsunuz
siz ya? PYD’ye haber vermek uluslararası mıdır?
MAHİR ÜNAL (Kahramanmaraş) – Hiç
kimseye haber verilmedi. 
OKTAY VURAL (İzmir) – Haber verdiniz,
Davutoğlu söyledi. 
S. NEVZAT KORKMAZ (Isparta) – Davutoğlu
söyledi ya, senin Başbakanından haberin yok ya! Davutoğlu farklı söylüyor, sen
farklı söylüyorsun. 
MAHİR ÜNAL (Kahramanmaraş) – Siz
devletinizin değil de PYD’nin açıklamalarına inanıyorsanız ben hiçbir şey
söylemiyorum. (Gürültüler)
ENGİN ALTAY (Sinop) – Sayın Başkan…
BAŞKAN – Evet, buyurun Sayın Altay.
BÜLENT BELEN (Tekirdağ) – Türk Ceza
Kanunu 302’ye göre yargılanacaksınız. 
ENGİN ALTAY
(Sinop) – Ana muhalefet partisi olarak bir talebimiz var: 21-22 Şubatta yapılan
iş bir askerî operasyondan ziyade bir lojistik sevkiyattır. Ulaştırma Bakanının
Meclise gelerek bu konuda bilgi vermesi lazım.
MAHİR ÜNAL (Kahramanmaraş) – Demagoji
yapmaya gerek yok Sayın Başkan, bunu bir demagojiye dönüştürmeye gerek yok.
ENGİN ALTAY (Sinop) – Bu konu çünkü
Millî Savunma Bakanından ziyade Ulaştırma Bakanlığıyla ilgili bir konudur. 
Kayıtlara da geçsin.
BAŞKAN – Evet, teşekkür ediyorum.
HASAN HÜSEYİN TÜRKOĞLU (Osmaniye) –
Sayın Başkan…
BAŞKAN – Buyurun.
HASAN HÜSEYİN TÜRKOĞLU (Osmaniye) –
Mahir Bey’e söz verdiğinizde kürsüde bunun bir istismar olduğunu… Benim
konuşmamla ilgili, istismar ettiğime ilişkin bir beyanda bulundular. Müsaade
ederseniz…
BAŞKAN – Grup Başkan Vekiliniz Sayın
Vural cevap verdiler ama.
HASAN HÜSEYİN TÜRKOĞLU (Osmaniye) – Ben
şahsıma sataştığını…
OKTAY VURAL (İzmir) – Kendi konuşmasına
sataşmış.
HASAN HÜSEYİN TÜRKOĞLU (Osmaniye) –
Benim kendi konuşmamdı efendim.
BAŞKAN – Sataşma nedeniyle söz
veriyorum.
Buyurun Sayın Türkoğlu. (MHP
sıralarından alkışlar)
2.- Osmaniye Milletvekili Hasan Hüseyin Türkoğlu'nun,
Kahramanmaraş Milletvekili Mahir Ünal’ın yerinden sarf ettiği bazı ifadeleri
sırasında şahsına sataşması nedeniyle konuşması
HASAN HÜSEYİN TÜRKOĞLU (Osmaniye) –
Teşekkür ediyorum Sayın Başkan.
Mahir Bey, bu operasyonun yapıldığı
saatlerde muhalefet partisi milletvekilleri böyle bir operasyondan haberdar
olduklarını ve Genel Kurulda bulunan Sayın Bakanın bu konuda Genel Kurulu
bilgilendirmesine ilişkin bir talepte bulundular. O anda Hükûmet sıralarında
oturan Sayın Bakan dediler ki: “Bu bir millî güvenlik meselesidir, size bilgi
veremeyiz.” Yani Türkiye Büyük Millet Meclisi Genel Kurulunda milletvekillerine
-sizler de dâhil- “Haber veremeyiz, bu bir millî güvenlik meselesidir.” diyen
Hükûmet, bugün öğreniyoruz ki PYD’ye bilgi vermiş, PKK’ya bilgi vermiş, IŞİD’e
bilgi vermiş, İran’a bilgi vermiş ama Türk milletinin milletvekillerine bilgi
vermiyor. Kimden neyi gizliyorsunuz? Vatan toprağını terk ediyorsunuz ama bu
vatanın vatan olması için kanını döken milletin çocuklarına, onların
vekillerine bilgi vermiyorsunuz. Buna isyan edeceğiz tabii, buna sessiz kalamayız.
Biz o Emevi Muaviye gibi değiliz, onun bunun emriyle dişi deveye “erkek”, erkek
deveye “dişi” diyenler değiliz; biz akıl izan sahibi, vicdan sahibi, vatan
millet sevdalısı Türk milliyetçileriyiz. 
1975 yılında bu türbenin yerinin
değiştiğini bize örnek veriyorsunuz. Baraj kurulmuş orada. Barajın altında
hangi türbeyi bekleteceksiniz?
OKTAY VURAL (İzmir) – Barajın altında
kalan siz oldunuz.
HASAN HÜSEYİN
TÜRKOĞLU (Devamla) – Şnorkelle mi dalacak oradaki askerler, dalgıç elbisesi mi
giyecekler? Tabii ki yeri değişecek. Bugün Hasankeyf’te neyi tartışıyorsunuz?
“Yeri değişsin, baraj kuruluyor.” deniyor. Birecik Barajı’ndaki Belkıs
Harabeleri, Zeugma Harabelerinin niye yeri değişti? Barajın altında kaldığı
için. Tabii ki Süleyman Şah Türbesi’nin de yeri değişecekti. Bunu, bugün
türbesini, sandukalarını, o mübarek zatların kabirlerini kaçırmakla eş tutmak
akılla izah edilecek bir davranış değil. 
MAHİR ÜNAL (Kahramanmaraş) – Ayrıca,
siz devletinizin açıklamalarına değil, PYD’nin açıklamalarına inanarak hareket
ediyorsunuz.
S. NEVZAT KORKMAZ (Isparta) – Ya,
Davutoğlu ne diyor, sen ne diyorsun Mahir Bey ya!
HASAN HÜSEYİN TÜRKOĞLU (Devamla) - Türk
milletinden bu bilgileri gizlediğiniz için Hükûmeti kınıyorum, sizleri de
ayıplıyorum. (MHP sıralarından alkışlar)
BAŞKAN – Teşekkür ediyorum.
Sayın Mustafa Moroğlu, 58’inci madde
gereğince söz talebiniz var.
Buyurun.
VII.- GEÇEN TUTANAK HAKKINDA KONUŞMALAR (Devam)
2.- İzmir Milletvekili Mustafa Moroğlu'nun 25/2/2015
tarihli 64’üncü Birleşimdeki bazı ifadelerini düzelttiğine ilişkin konuşması (X)
MUSTAFA MOROĞLU (İzmir) – Sayın Başkan,
dün verdiğimiz bir araştırma önergesinde yaptığım konuşmaların tutanaklarda
düzeltilmesi için söz aldım.
Bunlardan birincisi: 1’inci sayfa,
33’üncü satırda “aklamak” kelimesinin “saklamak” olarak düzeltilmesini
istiyorum. Bir diğeri de 2’nci sayfada “hastaların doktorları sopalarla
kovaladıkları resimleri önünüze koyarak” diye bir terim kullanmışım, hakikaten
doğru bir kelime değil, “onu göstererek, size göstererek” diye düzeltilmesini istiyorum.

Asıl düzeltilmesini istediğim de 3’üncü
sayfada “Recep Özel kardeşim” diye bir hitapta bulunmuşum, bunun gerçek anlamda
düzeltilmesini istiyorum, nedeni de şu: Recep Özel yaptığı davranıştan ötürü
özür dileyinceye kadar Recep Özel’e “kardeşim” denmesini doğru bulmuyorum.
Nedeni de şu: “Tarihi geçmiş bir gaz bombasını bize attılar.” dedikten sonra
Recep Özel “Siz gösteriyi önce yapsaydınız.” diye bir sataşmada bulundu, gerçek
düşüncesi o muydu bilmiyorum, öyle olmadığını ifade etmesi lazım. Milletvekillerine
tarihi geçmiş gaz bombası atılmasını bırak, gaz bombası atılmasına karşı
çıkması lazım ve eleştirmesi lazımdı. Çünkü Gezi direnişinde atılan gaz
bombalarından o gösteriyle ilgisi olmayan 3 yurttaş ya evinde ya da hastanede
yakalandıkları gaz bombasının etkisinden ötürü hayatını kaybetti. Bir empati
yapsaydı Recep Özel, o gaz bombasından, bir gösteriye atılan gaz bombasından
kendisi, çocuğu, ailesi, hepimizin çocukları, aileleri etkilenebilir ve
ölebilirdi, onun için bu gaz bombasının atılmasına karşı durması gerekirken
“Siz de keşke önce yapsaydınız.” diyerek çok kötü bir ifadede bulunmuştur. Bu
ifadeyi geri alıncaya kadar “kardeşim” demeyi doğru bulmadığım için
düzeltilmesini talep ediyorum. (CHP sıralarından alkışlar)
BAŞKAN – Teşekkür ediyorum.
Şimdi, Sayın Ruhsar Demirel, Eskişehir
Milletvekili, İç Tüzük 58’inci madde gereğince söz talebi var.
Buyurun. (MHP sıralarından alkışlar)
3.- Eskişehir Milletvekili Ruhsar Demirel'in, 25/2/2015
tarihli 64’üncü Birleşimdeki bazı ifadelerini düzelttiğine ilişkin konuşması
RUHSAR DEMİREL (Eskişehir) – Sayın
Başkan, teşekkür ediyorum düzeltmeme fırsat verdiğiniz için.
Dün akşam 24’üncü maddeyle ilgili
grubumuzun verdiği önerge hakkında konuşurken “Hükûmet edenler, kamu düzeni
kadar toplumsal huzuru da önceliklemeliler. Hukuku askıya alıp oluşacak
boşlukla yaratılacak talimatlar üzerinden, yürütmeyi o boşluk içine koyup
kamudaki bazı unsurların gücünü artırarak insan haklarında insanların
özgürlüklerine kısıtlamalar getirmek, Anayasa’ya, uluslararası sözleşmelere
rağmen evrensel kabullere rağmen…” deyip peşi sıra “Çünkü içinizde bir güvenlik
paranoyası var.” diye bir ifade kullanmıştım ve sonrasında da bunun bir korku
olduğunu, korkunun insanı köleliğe götürdüğünü ifade ettikten sonra sözlerimi
bitirmeden hemen önce tekraren “Bu güven paranoyasıyla çıkarmaya çalıştığınız
kanun ve akabinde de dolayısıyla güvenlik paranoyasından bir parça sıyrılıp…”(x)
diye birtakım cümleler kurmuştum. Bu ikinci “güven paranoyası” sözümün de
“güvenlik paranoyası” olarak değiştirilmesini istiyorum. Çünkü “güven
paranoyası” sözü biraz şahsi gibi geldi bana da, açıkçası üzüldüm. Benim
buradaki kastım, hükûmet edenlerin veya ülkenin çok üst kademelerindeki bazı
kişilerin güvenlikle ilgili bir paranoyaya kapıldıkları. Kendi asayişleriyle
ilgili bir paranoyaya kapıldıkları, işte suikast hezeyanları gibi, korku
hezeyanları gibi sözleri olması itibarıyla burada güven paranoyasıyla bir
şahsileştirme değil çevrelerine dair bir kaygıyla etraflarındaki herkesten
şüphe etmeleri, herkesi paralel, vesaire gibi itham etmelerinden ötürü bir
güvenlik paranoyasıydı benim kastetmeye çalıştığım. Dolayısıyla, ikinci “güven
paranoyası” sözümün “güvenlik paranoyası” olarak değiştirilmesini rica
ediyorum. 
Sayın Başkana da bu fırsatı verdiği
için teşekkür ediyorum. (MHP sıralarından alkışlar)
BAŞKAN – Teşekkür ediyorum.
Şimdi de Ali Haydar Öner, Isparta
Milletvekili, İç Tüzük 58’inci madde gereğince söz istedi.
Buyurun Sayın Öner. 
4.- Isparta Milletvekili Ali Haydar Öner'in, 25/2/2015
tarihli 64’üncü Birleşimdeki bazı ifadelerini düzelttiğine ilişkin konuşması (x)
ALİ HAYDAR ÖNER (Isparta) – Sayın
Başkanım, teşekkür ederim.
Dün gece yarısından sonraki konuşmamda,
uzun ve sağlıksız çalışma koşullarının yol açabileceği sakıncalardan söz
etmiştim. Strese, gerginliğe yol açabileceğini, başkaca ciddi tehlikeler
olabileceğini vurgulamıştım. Bugün Sayın Meclis Başkan Vekilimiz Ayşe Nur
Bahçekapılı’nın geçirdiği rahatsızlık ve tansiyon yükselmesinden dolayı
üzgünüm. Sebeplerden biriysem hoşgörüsünü rica ediyorum. 
Sayın Başkanım, dün, ayrıca, 37
kilometre mesafeden sıfır noktasına taşınan Süleyman Şah Türbesi’nden de
eleştirel bir ifadeyle söz etmiştim ancak eksik bıraktığım bir husus var:
Adalet Partisi iktidarı ve yandaşları gayrimillî anlayışlarından ötürü gayrimenkul
kavramını da bilmiyorlar. Vatan toprağı taşınamaz. “Zaruret hâli” diye bir
kavram var. Baraj sebebiyle sular altında kalan yer, ikili anlaşmalarla,
uluslararası geçerliliği olan anlaşmalarla yer değiştirebilir ancak onun
dışında gayrimenkul niteliğini menkul hâle getiremezsiniz. 
Bir başka husus daha, bu iktidar bayrak
nasıl göndere çekilir onu da bilmiyor. Bir yere bir gönder koymuşlar, üzerine
bir bayrak takmışlar, taşıyorlar, taşırken bayrağın ucu yere değiyor. Önce
göndere bayrak dikilir, sonra bayrak o göndere şanla çekilir. 
Ay yıldızlı al bayrağa selam olsun.
(CHP ve MHP sıralarından alkışlar)
BAŞKAN – Teşekkür ediyorum.
58’inci maddeye göre söz isteyen Sayın
Refik Eryılmaz, Hatay Milletvekili. 
Buyurun.
5.- Hatay Milletvekili Refik Eryılmaz'ın, 25/2/2015
tarihli 64’üncü Birleşimdeki bazı ifadelerini düzelttiğine ilişkin konuşması
REFİK ERYILMAZ (Hatay) – Teşekkür
ediyorum Sayın Başkan.
Dün gece yaptığım konuşmada, tarafıma
yapılan sataşma nedeniyle AKP Grubuna yönelik olarak “Esat kardeşinizdir, Esat’la
birlikte Bodrum’da tatil yaptınız, Şam’da kahvaltı yaptınız.” (X)
derken, orada AKP’li bütün milletvekillerini kastetmedim; orada kastettiğimiz,
bu sözleri o tarihte söyleyen dönemin Başbakanı ve Dışişleri Bakanına
yöneliktir. Bu şekilde düzeltilmesini rica ediyorum.
HAYDAR AKAR (Kocaeli) – Onları
çağırmamışlar mı kahvaltıya?
REFİK ERYILMAZ (Devamla) – Evet.
Dün bu kürsüde tarihî bir uyarıda
bulundum, tarihe not düşme adına özellikle ABD’yle imzalanan Eğit-Donat
politikasının, mutabakatının bölgemiz, ülkemiz açısından yaratacağı tehlikeyi
ifade etmeye çalıştım, altını çizmeye çalıştım. Hemen bugün sabah, maalesef,
Afganistan’da El Kaide, askerî birliğimize saldırıda bulundu, 1 askerimiz şehit
oldu, ona Allah’tan rahmet diliyorum. Bu bir başlangıçtır. Emin olun, bunun
sorumlusu da yine bu sözleşmenin altına imza atan siyasi iktidardır.
Ben dün burada uyarımı yaptım, bu
Eğit-Donat Protokolü’nden dolayı ülkemize ve ülkemizin vatandaşlarına yönelik
gerçekleşebilecek her türlü terör saldırısından, bu protokolün, bu mutabakatın
altına imza atanların sorumlu olacağını ifade ettim. Bunu tekrar ediyorum: Bu
tarihî hatadan AKP iktidarının derhâl vazgeçmesi gerekiyor. Bu, Türkiye’yi
dünyanın en tehlikeli terör örgütünün hedef tahtasına oturtmakla kalmıyor, aynı
zamanda bizim uluslararası anlamda Birleşmiş Milletler gözetiminde yaptığımız
12 protokol ve anlaşmaya da açıkça aykırılık oluşturuyor. Bu da yeterli değil,
iç hukukta Türk Ceza Kanunu’nun ve Terörle Mücadele Kanunu’nun bir sürü
maddesine de aykırılık oluşturmaktadır. Bu protokolü imzalayan…
(Mikrofon otomatik cihaz tarafından
kapatıldı) 
REFİK ERYILMAZ (Devamla) – …Dışişleri
Bakanı hakkında savcıları göreve davet ediyorum.
Teşekkür ediyorum. (CHP sıralarından
alkışlar)
BAŞKAN – Teşekkür ediyorum.
Yine 58’inci madde gereğince söz
isteyen Özgür Özel, Manisa Milletvekili.
Buyurun Sayın Özel. (CHP sıralarından
alkışlar)
6.- Manisa Milletvekili Özgür Özel'in, 25/2/2015
tarihli 64’üncü Birleşimdeki bazı ifadelerini düzelttiğine ilişkin konuşması
ÖZGÜR ÖZEL (Manisa) – Sayın Başkan,
değerli milletvekilleri; hepinize saygılar sunuyorum.
Dün, partimizin grup önerisi
görüşülürken, Sayın Mustafa Moroğlu’nun, toplumsal olaylarda kullanılan ve
üzerinde son kullanma tarihi yazan, son kullanma tarihinden sonra
kullanılmasının ölümcül sonuçlar doğurabileceği söylenen gaz fişeğinin
kullanıldığı noktada, Sayın Recep Özel arkadaşımız oradan bir laf atarak şöyle
bir ifade kullandı, dedi ki: “Madem öyle, siz de eylemi gaz fişeğinin son
kullanma tarihinden önce yapaydınız.” Biz de buna tepki gösterdik, Sayın
Mustafa Moroğlu da bu konuda kürsüden kendi görüşlerini ifade ederken, benim
ifadem tutanağa, Sayın Moroğlu’nun konuşmasından hemen sonra “Hayır, ‘O
tarihten önce yapaydınız.’ diyor.” şeklinde geçmiş. Oradaki “Hayır” (X)
ifadesi, Sayın Mustafa Moroğlu’nun konuyla ilgili yapmış olduğu tespitlere
yönelik bir ifade değildir, bağlamından kopmuş bir ifadedir. Recep Özel’in
kullandığı cümleye, kendi grubu reaksiyon vermeyince, “Ne oldu?” diye
birbirlerine sorarken, orada bir “Hayır” kelimesi kullanıldı, ama esas olarak
benim gösterdiğim tepki, Recep Özel’in, bir toplumsal olayda tarihi geçmiş bir
gaz fişeği kullanılmasının, bir iktidar milletvekili olarak, mensubu olduğu
partinin hükûmet ettiği ve onun kontrolündeki Bakanlığın emrindeki kolluk
kuvvetlerinin bu yaptığı meseleden rahatsızlık duyacağına, utanç duyacağına, bu
meseleyle ilgili gerekli araştırmaların yapılması için harekete geçeceğine, o
tepkilerini gösteren ve demokratik hakkını kullanan kitleyi küçümseyerek,
onlarla alay ederek, o tarihteki o meselenin, vurgulanan meselenin önemini hiçe
sayıp, bunun yirmi gün, yirmi beş gün önceki tarihe çekilmesinin de mümkün
olabileceğini küçümsemesine gösterdiğim tepkidir. Tutanakların bu yönde
değiştirilmesini arz ederim efendim.
BAŞKAN – Teşekkür ediyorum.
Yine, 58’inci madde gereğince söz
isteyen Sinan Oğan, Iğdır Milletvekili. 
Buyurun Sayın Oğan.
7.- Iğdır Milletvekili Sinan Oğan'ın, 25/2/2015 tarihli
64’üncü Birleşimdeki bazı ifadelerini düzelttiğine ilişkin konuşması (x)
SİNAN OĞAN (Iğdır) – Teşekkür ederim
Sayın Başkan.
Sayın Başkan, değerli milletvekilleri;
dün akşam gece geç saatlerde yapmış olduğum konuşmada, İçişleri Komisyonu
Başkanına yönelik “Ya dolandırıcılık yaptınız ya da Meclisi dolandırdınız
veyahut da yalan konuşuyorsunuz.” dedim. O “dolandırıcılık” sözünün, yanlış
anlaşılmaya mahal verme ihtimali olduğu için “dolandırmacılık” olarak kayıtlara
geçmesini istiyorum.
Bir de “Meclisin yemeğini niye
yediniz?” ifadesini “İçişleri Komisyonunun yemeğini niye yediniz?” şeklinde
değiştirmek istiyorum.
Bir de “Sayın Komisyon Başkanı” yerine
“Ya Sayın Komisyon Başkanı” şeklinde düzeltilmesini istirham ediyorum. 
Sayın Başkan, değerli milletvekilleri;
bugün…(AK PARTİ sıralarından “Gülünç duruma düşüyorsunuz!” sesi)
Gülünç duruma, burada Hocalı’yı 3 parti
anarken, AKP sıraları bomboş olduğunda düşüyor. Gülünç duruma, Emevi Camisi’ne
cuma namazına gidecekken ecdadın Karakozak’taki mezarına bir Fatiha dahi
okumaya gitmeye cesaret edemeyip, ecdat kemiğini toplayıp kucaklayıp getirenler
düşüyor. Gülünç duruma, orada sınır karakolunu -orası aynı zamanda bir sınır
karakoludur- koruyamayıp, nakliye şirketi gibi, oradan karakolunu kucaklayıp
gelenler düşüyor. Gülünç duruma, ecdadımızın kemiklerini sızlatma pahasına,
Türk Bayrağı’nı ve ecdadımızın naaşını PKK paçavralarının gölgesine yatıranlar
düşüyor. Kalkmış burada konuşuyorsunuz “Gülünç duruma düşmeyin.” diye. Türk
milletini düşürdüğünüz durumun farkında mısınız? 
(Mikrofon otomatik cihaz tarafından
kapatıldı)
SİNAN OĞAN (Devamla) – Burada biz o gün
de konuştuk, Meclise bilgi verin dedim, vermediniz bilgi. Kime bilgi
vermişsiniz? PKK’ya, PYD’ye, IŞİD’e, İran’a, Suriye’ye, Amerika’ya; herkese
bilgi vermişsiniz, Gazi Meclise bilgi vermemişsiniz.
OKTAY VURAL (İzmir) – İsrail’e de
vermişler.
SİNAN OĞAN (Devamla) – Türk milleti
görüyor kimin gülünç duruma düştüğünü. (MHP sıralarından alkışlar)
BAŞKAN – Evet, teşekkür ederim. 
Nevzat Korkmaz, Isparta Milletvekili…
HASİP KAPLAN (Şırnak) – Sayın Başkan…
BAŞKAN – Şunlar bitiyor.
HASİP KAPLAN
(Şırnak) – Sayın Başkan, sayın hatibin kullandığı bir kavram var ki…
BAŞKAN – Sayın Kaplan, söz verdim. Söz
bitsin, konuşma bitsin, vereyim.
HASİP KAPLAN (Şırnak) – Tamam.
BAŞKAN – İç Tüzük 58’inci madde
gereğince, buyurun Sayın Korkmaz.
8.- Isparta Milletvekili S. Nevzat Korkmaz'ın,
25/2/2015 tarihli 64’üncü Birleşimdeki bazı ifadelerini düzelttiğine ilişkin
konuşması (*)
S. NEVZAT KORKMAZ (Isparta) – Sayın
Başkan, değerli milletvekilleri; saygıyla selamlıyorum hepinizi.
Ben de İç Tüzük’ün 58’inci maddesine
göre dilekçe verdim Başkanlık Divanına. Bunun üzerine konuşuyorum.
Değerli arkadaşlar, biraz önce AKP Grup
Başkan Vekili Mahir Ünal Bey biraz da böyle yüksek perdeden sesini yükselterek
bir şeyler anlatmaya çalıştı. 
Mahir Bey, sesinizi ne kadar
yükseltirseniz yükseltin, bu sizin ne ilk vukuatınız -bu anlayışla da- ne de
son olacak.
MAHİR ÜNAL (Kahramanmaraş) – Cevap
vermeyeceğim. İç Tüzük’ü kullanarak sataşma, cevap vermeyeceğim. 
S. NEVZAT KORKMAZ (Devamla) – Bakın,
geçmişe doğru bir gidelim. Efendim, Türk askerinin başına çuval geçirilmedi mi
arkadaşlar?
MAHİR ÜNAL (Kahramanmaraş) – Mesele
milletin takdirindedir. 
S. NEVZAT KORKMAZ (Devamla) – Bakın,
soruyorum: Türk askerinin başına çuval geçirilmedi mi? Geçirildi. Ne yaptınız?
Sustunuz, tevil etmeye çalıştınız yani olan biten o rezaleti tevil etmeye
çalıştınız.
OKTAY VURAL (İzmir) – Mantı yediler
Kayseri’de.
S. NEVZAT KORKMAZ (Devamla) – Başka? Bu
memlekette, kardeşim, bir Habur rezaleti yaşanmadı mı? Yaşandı. Peki, siz ne
yaptınız?
OKTAY VURAL (İzmir) – Türk Bayrağı ile
Atatürk posterini indirdiler.
S. NEVZAT KORKMAZ (Devamla) – Kafanızı
öne eğmek yerine, milletten özür dilemek yerine bunun âdeta bir barış gösterisi
hâlinde sunulmasına sessiz kaldınız. Başka? Oslo’da, 40 bin kişinin katili
PKK’yla görüşmeler yapmadınız mı?
OKTAY VURAL (İzmir) – 29 Ekimde
peşmergeyi geçirdiler.
MAHİR ÜNAL (Kahramanmaraş) – Sayın
Başkan, bu nasıl düzeltmedir ya? Neyi düzeltiyor sayın hatip?
S. NEVZAT KORKMAZ (Devamla) – Biz
bunları söylediğimiz zaman siz ne dediniz? “Efendim, terör örgütüyle
görüştüğümüzü iddia eden şerefsizdir.” dediniz. Sonra ne oldu? Bu gerçek ortaya
çıkınca yine bunu tevil etmeye kalkmadınız mı? 29 Ekimde, bu memleketin en
büyük bayramında peşmergelere âdeta geçit töreni yaptıran kimdi?
Dolayısıyla, Mahir Bey, benim size
tavsiyem, bu tür konularda lütfen başınızı öne eğiniz, Türk milletinden özür
dileyiniz.
MAHİR ÜNAL (Kahramanmaraş) – Cevap
vermeyeceğim. Çünkü, amacınız onu tartışmak değil, tahrik etmek ve görüşmeleri
engellemek.
S. NEVZAT KORKMAZ (Devamla) – Bu zihniyetle
siz, Allah muhafaza, daha bu milletin başını çok belalara sokarsınız. O yüzden,
buradan aziz milletime söylüyorum: AKP’den kurtulmak demek, beladan kurtulmak
demektir.
Hepinize saygılar sunuyorum. (MHP ve
CHP sıralarından alkışlar)
MAHİR ÜNAL (Kahramanmaraş) – Cevap
vermeyeceğim.
ALİ HAYDAR ÖNER (Isparta) – Veremez,
veremez, verecek cevabı yok. Gayrimenkul kavramını bilmiyorlar, ne cevabı
verecek?
BAŞKAN – Teşekkür ediyorum.
Yine 58’inci
madde gereğince, Mehmet Erdoğan, Muğla Milletvekili. 
9.- Muğla Milletvekili Mehmet Erdoğan'ın, 25/2/2015
tarihli 64’üncü Birleşimdeki bazı ifadelerini düzelttiğine ilişkin konuşması
MEHMET ERDOĞAN (Muğla) - Sayın Başkan,
değerli milletvekilleri; dün Genel Kurulda yapmış olduğum konuşmada “Sayın
Komisyon Başkanı, Sayın İçişleri Bakanı, AKP’nin grup başkan vekilleri;
Başbakana niçin yalan atıyorsunuz?” (x) ifadesini kullanmışım. Bunu düzeltmek
istiyorum çünkü Komisyonda biz Milliyetçi Hareket Partisi olarak gerçekten çok
ciddi katkılarda bulunduk. Ancak gerek Komisyon Başkanının gerek AK PARTİ grup
başkan vekillerinin gerekse İçişleri Bakanının Başbakana bu konuda doğru bilgi
vermedikleri için Başbakanın dünkü grup toplantısında kamuoyuna yanlış bilgi
verdiğine şahit olduk. Beyanımın “bu konudaki bilgi verme konusunun eksik
olduğunun” şeklinde düzeltilmesini istirham ediyorum.
Tabii, arkadaşlar, bu kanunla ilgili
olarak, iktidar partisi ısrarla muhalefet partilerinin herhangi bir katkıda
bulunmadığını ve herhangi bir teklifle gelmediğini söylüyor. Biz gerek alt
komisyonda gerek İçişleri Komisyonunda üzerimize düşeni fazlasıyla yaptık ama
iktidar kendi kafasına -kimin nefsine göre yazıp getirdilerse bu kanunu- bir
şablon koymuş, bu şablonun dışına çıkmamak için olağanüstü gayret sarf etti. Bu
sebeple de Komisyondaki iktidar partisi milletvekilleri, bizim Milliyetçi
Hareket Partisi milletvekilleri olarak söylediklerimizi dinlemek zahmetinde
bile bulunmadılar. Bu Komisyon sırasında da defaatle bunu dile getirdik: “Eğer
ellerinizde bu akıllı telefonlarınız olmasaydı bu Komisyon çalışmaları boyunca
neyle vakit geçirecektiniz, burada nasıl bulunacaktınız?” dedik. 
Ve buradan tekrar etmek istiyorum:
İktidar partisi hiç kimsenin fikrini almadan, hiç kimsenin katkısına fırsat
vermeden hazırlayıp getirdiği bu yanlış kanunu savunmaya devam ettiği müddetçe
biz de Milliyetçi Hareket Partisi olarak bu yanlışları sizin yüzünüze karşı
söylemeye devam edeceğiz ve milletimize verdiğiniz yanlış bilgiler konusunda da
yanlış algınızı düzeltmek için gayretimiz sonuna kadar devam edecektir.
Teşekkür ediyorum, saygılar sunuyorum.
(MHP sıralarından alkışlar)
BAŞKAN – Madde 58 gereğince, yine,
Tanju Özcan, Bolu Milletvekili.
Buyurun Sayın Özcan.
10.- Bolu Milletvekili Tanju Özcan'ın, 25/2/2015
tarihli 64’üncü Birleşimdeki bazı ifadelerini düzelttiğine ilişkin konuşması
TANJU ÖZCAN (Bolu) – Sayın Başkan,
değerli milletvekilleri; ben de dün yerimden bir dakikalık söz alarak, Sayın
Meclis Başkan Vekilimizin üslubuyla ilgili olarak “Sayın Cumhurbaşkanı bile
üslup konusunda sizin elinize su dökemez.”(X) demiştim. Bu sözümü
düzeltmek için söz aldım. 
Sayın Meclis Başkan Vekilimizin -Ayşe
Nur Bahçekapılı Hanımefendi’den bahsediyorum- son zamanlardaki üslubu, Meclisi
yönetme tarzı gerçekten Gazi Meclise yakışmıyor. Kendisi, Gazi Meclisi bugüne
kadar yöneten başkan vekillerinden çok daha farklı bir yönetim anlayışı çizen
bir başkan vekilimiz ancak yine de bu şekilde hitap etmemem gerekiyordu. Ben
bunu düzeltmek istedim. Ancak, tabii, bu vesileyle şunu da söylemekte fayda
var: Gerçekten, Türkiye Büyük Millet Meclisi başkan vekillerinin -ki İç Tüzük
bunu da emrediyor açık bir şekilde- hitap konusunda milletvekillerine örnek
olması gerekiyor. Ama bu dönemde -ben belki ilk kez görüyorum- bir Meclis
başkan vekilinin milletvekillerine “siz” diye hitap etmeyi bırakıp “sen” diye
hitap ettiğini, hatta kullandığı üsluba bakınca da son derece yakışıksız bir
üslup içerisinde olduğunu da üzülerek gördük, bunu da yaşadık, keşke yaşamamış
olsaydık. 
Ben, tabii, dünkü konuşmamda şunu
söylemiştim, o kısmı düzeltmiyorum: Meclis başkan vekillerimizin, tüm
milletvekillerine örnek olması gerekiyor üslup noktasında. Sayın Ayşe Nur
Bahçekapılı Hanımefendi de -bundan sonraki süreçte de zannediyorum Meclisimizi
yönetecek- eğer üslubuna dikkat ederse Mecliste bugüne kadar yaşanan
gerginliklerin önemli ölçüde azalacağı kanaatindeyim. Üslup noktasında herkesi
daha dikkatli olmaya davet ediyorum. 
Teşekkür ediyorum, Genel Kurulu
saygıyla selamlıyorum. (CHP sıralarından alkışlar) 
BAŞKAN – Evet, teşekkür ediyorum. 
Sayın milletvekilleri, gündem dışı
konuşmalar sırasında sisteme girdiniz ama biliyorsunuz, İç Tüzük’ün 59’uncu
maddesi gereği en çok 3 kişiye söz veriliyor, onun için söz veremiyorum. 
Gündeme geçiyoruz. 
HASİP KAPLAN (Şırnak) – Sayın Başkan…
BAŞKAN – Buyurun Sayın Kaplan, bir şey
söyleyeceksiniz. 
VI.- AÇIKLAMALAR (Devam)
5.- Şırnak Milletvekili Hasip Kaplan'ın, İç Tüzük’ün
13’üncü maddesi uyarınca daha önce yanlış oylamayla ilgili yaptığı itirazla
ilgili Türkiye Büyük Millet Meclisi Başkanlık Divanının kararını beklediğine
ilişkin açıklaması
HASİP KAPLAN
(Şırnak) – Sayın Başkan, bir önceki birleşimde, ondan önceki ve 23’ündeki
birleşimde İç Tüzük 13’üncü madde uyarınca hem Başkanlığınıza hem Meclis Başkanlığına ayrı ayrı
dilekçeler verdik ve bu konuda, Başkanlık Divanının, İç Tüzük’ün 13’üncü
maddesinin ikinci fıkrası uyarınca hemen toplanıp bir karar vermesini…
Usulsüzlük vardı oylamada, karar yeter sayısında, yoklamada, geneli üzerinde
konuşmada, söz kesmede, soru-cevapta, birinci bölümde. Sizler de en son bir
önceki birleşimde bu talebimizle ilgili olarak bir açıklama yaptınız. Beş
dakika ara verdiniz ve sonra Başkanlık Divanına bunu ileteceğinizi söylediniz.
Bilahare geldiğinizde de ilettiğinizi söylediniz. 
Şimdi, bu, çok ciddi bir olay. Bu
önergelerden sonra tekrar paketin görüşmelerine başlayacağız. Ancak, bu
usulsüzlükleri gidermeden yol almamız hem İç Tüzük gereği mümkün değil hem
sizlerin de hassasiyeti oldu. Bu konuda Genel Kurulu bilgilendirseniz… Çünkü,
Başkanlık Divanı üyesi arkadaşlarımıza bugün de sorduk; kendilerine hiçbir bildirim
yapılmamış, bir toplantıya çağrılmamışlar. Sayın Meclis Başkanı Kanada’dan bu
akşam mı dönüyor, yarın sabah mı dönüyor, bilmiyoruz, herhâlde bu akşam
dönecek.
BAŞKAN – Teşekkür ediyorum Sayın
Kaplan.
HASİP KAPLAN (Şırnak) – Genel Kurulu
bilgilendirirseniz bu tartışmayı sürekli hâle getirmemek için... 
BAŞKAN – Sayın Meclis Başkanımız bu
akşam dönüyor efendim, daha önce de bunun açıklaması yapıldı. Meclis
Başkanlığına -zaten sizin de dilekçeniz var- biz de intikal ettirdik,
çalışmalar devam ediyor. Zannediyorum, yarın Sayın Başkan da gelince toplantı
için Başkanlık Divanı üyelerini çağıracaktır efendim. 
HASİP KAPLAN (Şırnak) – Tabii ki biz
şikâyetçi olduğumuz için bizim de çağrılmamız gerekiyor, anlatmamız gerekiyor
orada.
BAŞKAN – Teşekkür ediyorum.
Başkanlığın Genel Kurula sunuşları
vardır.
ADİL ZOZANİ (Hakkâri) – Sayın Başkan…

BAŞKAN – Meclis araştırması
açılmasına ilişkin…
ADİL ZOZANİ (Hakkâri) – Müsaade
ederseniz Sayın Başkan bir şey söyleyeceğim. 
BAŞKAN – Meclis araştırması
açılmasına ilişkin üç önerge vardır, ayrı ayrı okutuyorum.
ADİL ZOZANİ (Hakkâri) – Sayın Başkan…
BAŞKAN – Herkesi dinledim efendim. 
ADİL ZOZANİ (Hakkâri) – Bir hususu… 
BAŞKAN - Ama, böyle bir usulümüz…
Lütfen…
ADİL ZOZANİ (Hakkâri) – Ayağa kalktım
efendim. İç Tüzük…
BAŞKAN – Ne istiyorsunuz, buyurun.
ADİL ZOZANİ (Hakkâri) – Dinleyin
efendim.
BAŞKAN – Buyurun.
6.- Hakkâri Milletvekili Adil Zozani'nin, Meclis Genel
Kurulu oturma düzeni içinde HDP Grubu milletvekillerine yeterli yer
bulunmadığına ilişkin açıklaması
ADİL ZOZANİ (Hakkâri) – Efendim, Meclis Genel Kurulu oturma
düzeni bu. Şimdi, her partinin, milletvekili sayısı oranında, Meclis Genel
Kurulu oturma düzeni içerisinde kendisine sandalye ayrılmış. Malumunuz, bizim
grubumuzun da üye sayısı 28. Ancak, Meclis Genel Kurulunda bizim partiye
ayrılan 18 koltuk var. Bu oturma düzeni düzeltilmeden bizim milletvekillerinin
gelip başka partilerin...
İDRİS BALUKEN (Bitlis) – Ayakta
kalıyorlar. 
ADİL ZOZANİ (Hakkâri) -
...milletvekillerine ayrılan sıralara oturması doğru değil, aynı zamanda haksız
bir uygulamadır. Bu yerleşkeyi düzeltin. Milletvekillerimiz çoğunlukla
buradalar, kimi milletvekillerimiz oturacak yer bulamadıkları için, başka bir
partinin de sıralarına gidip oturmak istemedikleri için kulislerde oturmayı
tercih ediyorlar. Bunu bir düzeltin, sonra neyi konuşacaksak konuşalım. 
BAŞKAN – Çalışmalara devam edelim. 
ÖZDAL ÜÇER (Van) – Sayın Başkan...
BAŞKAN - Buyurun Sayın Üçer, ne için
söz istemiştiniz? 
7.- Van Milletvekili Özdal Üçer'in, Van Vali Yardımcısı
ve Erciş Kaymakamının, HDP İl Başkanından basın açıklamasını ertelemeleri
talebinde bulunduklarına ilişkin açıklaması
ÖZDAL ÜÇER (Van) – Sayın Başkan, söz
hakkı için teşekkür ediyorum. Umuyorum ki kürsüden de söz hakkı verirsiniz. 
Van’da yaşanan çok acil bir durumla ilgili
Meclisi bilgilendirmek istiyorum. Vali Yardımcısı ve Erciş Kaymakamı, İl
Başkanımızı arayıp, yapmış oldukları basın açıklamasını ertelemeleri talebinde
bulunmuş. Bu durumu...
BAŞKAN – Tutanaklara geçti efendim,
teşekkür ediyorum. 
ÖZDAL ÜÇER (Van) – Bununla ilgili bir
bilgilendirme ve kaygımızı ifade etmek istiyorum. 
İDRİS BALUKEN (Bitlis) – Sayın
Başkan...
BAŞKAN – Sayın Baluken, buyurun. 
8.- Bingöl Milletvekili İdris Baluken'in, Meclis
çalışma koşullarının ağırlığı nedeniyle, rahatsız olan milletvekillerini de göz
önünde bulundurarak bugünkü çalışma saatlerinin gözden geçirilmesini talep
ettiğine ilişkin açıklaması
İDRİS BALUKEN (Bitlis) – Teşekkür
ediyorum Sayın Başkan.
Sayın Başkan, değerli milletvekilleri;
yaklaşık dokuz gündür burada milletvekilleri çok yoğun bir mesaiyle ülkenin
geleceğini ilgilendiren bir yasa tasarısını görüşüyorlar. Bu görüşmeler
esnasında zaman zaman on dokuz saate, yirmi saate varan ve milletvekillerinin
sağlığını direkt olarak tehdit eden bazı oturumlar maalesef şekilleniyor.
Özellikle, “Sekiz saati aşan bütün oturumlarda, genel sağlık açısından, insan
sağlığı açısından son derece olumsuz koşullar her an burada doğabilir.”
uyarımızı biz defalarca dile getirdik. Doğrusu, bu konuda kaygılıyız. Nitekim,
bugün bu kaygılarımız haklı da çıktı. Keşke olmasaydı ama basına yansıyan
haberlere göre, Meclis Başkan Vekili Sayın Ayşe Nur Bahçekapılı’nın bir sağlık
problemi ortaya çıkmış. Tabii, biz öncelikle, kendisine geçmiş olsun
dileklerimizi iletmek istiyoruz. Ancak, bu sağlıkla ilgili duyduğumuz
kaygıların hem sizin için hem de Genel Kuruldaki diğer milletvekilleri için de
şu anda geçerli olduğunu düşünüyoruz. 
Dünya Sağlık Örgütü, insan sağlığını,
“biyolojik, psikolojik ve sosyal açıdan tam bir iyilik hâli” olarak
değerlendirir. Bu kadar uzun çalışma saatleriyle bu kadar gerilimli ortamlarda
bir insanın ne biyolojik açıdan ne psikolojik açıdan ne de sosyal açıdan iyi
olması, iyilik hâlini sağlaması mümkün değildir. Dolayısıyla, Meclis Başkan
Vekili olarak sizden de talebimiz: Aramızda kalp hastası, tansiyon, şeker
hastası… 
(Mikrofon otomatik cihaz tarafından
kapatıldı) 
İDRİS BALUKEN (Bingöl) – …olan
milletvekili arkadaşlarımız var, bu durumu da göz önünde bulundurarak
özellikle, bugünkü oturumun saatleriyle ilgili mevcut durumu gözden geçirmenizi
talep ediyoruz.
Teşekkür ederim.
BAŞKAN – Teşekkür ediyorum.
Sayın Altay, buyurun.
9.- Sinop Milletvekili Engin Altay'ın, Balıkesir
Milletvekili Tülay Babuşcu’yu İsmet İnönü’yle ilgili paylaştığı bir “tweet”
nedeniyle kınadığına ilişkin açıklaması
ENGİN ALTAY (Sinop) – Teşekkür ederim.
Sayın Başkan,
Adalet ve Kalkınma Partisi Balıkesir Milletvekili Sayın Tülay Babuşcu biraz
önce bir “tweet” paylaştı. Bu “tweet” “Başkan RTE” kullanıcısıyla yayınlanmış,
başlığı da şöyle: “Bizans dostu, kahpe İsmet İnönü!” Bir milletvekilinin,
Türkiye Cumhuriyeti’nin kurucularından, 2’nci Cumhurbaşkanımız İsmet İnönü’yle
ilgili böyle bir “tweet”i paylaşmasını şiddetle ve nefretle kınıyorum. 
AHMET TOPTAŞ (Afyonkarahisar) – Alçakça
buluyoruz.
ENGİN ALTAY (Sinop) – Aynı zamanda aynı
kınamayı iktidar partisinin sayın grup başkan vekilinden de bekliyorum. 
Ancak böyle bir anlayış için iki kelime
daha etmek istiyorum. Neyzen Tefvik’in meşhur bir şiiri var: “Ne ararsın Tanrı
ile aramda.” Bu şiirin son kıtasını Tülay Babuşcu’ya ithaf ediyorum. Kendisini
meczup, sapkın ve şerefsiz ilan ediyorum. (CHP sıralarından alkışlar) 
LEVENT GÖK (Ankara) – Sayın Başkanım,
siz de bu konuda bir tutum belirlemek durumundasınız.
BAŞKAN – Kimseye talimat vermeye
kalkışmayın, biz gereğini yapacağız. Lütfen, lütfen ama!
MAHİR ÜNAL (Kahramanmaraş) – Sayın
Başkan…
BAŞKAN – Açtırıyorum, bir saniye.
Buyurun.
10.- Kahramanmaraş Milletvekili Mahir Ünal'ın, Sinop
Milletvekili Engin Altay’ın yaptığı açıklamasındaki bazı ifadelerine ilişkin
açıklaması
MAHİR ÜNAL (Kahramanmaraş) – Sayın
Başkan, öncelikle böyle bir bilgi bizim tarafımıza ulaşmış değil. Dolayısıyla
suç şahsidir, bunun üzerinden tabii ki AK PARTİ Grubuna dönük bir suçlamada
bulunamaz hiç kimse.
ENGİN ALTAY (Sinop) – Bulunmadım zaten,
adamınızı suçladım.
MAHİR ÜNAL (Kahramanmaraş) – Bu,
öncelikle eğer burada ifade edildiği gibi ifadeler kullanılmışsa “tweet”te ve
gerçek kişi olarak bu ifadeler kullanılmışsa biz AK PARTİ olarak böyle bir
ifadeyi asla tasvip etmeyiz. Ama sayın grup başkan vekilinin kullandığı ifade
de Meclisin mehabetine yakışan bir ifade değil. Konuyu anlamadan, konu
araştırılmadan, bu konuyla ilgili direkt olarak bu şekilde bir ifadede bulunmak
öncelikle burada yargısız infaz olur. Biz de bu konuda gerekli araştırmaları
yapacağız, tabii ki Türkiye Cumhuriyeti’nin kurucularından İsmet İnönü’ye
ilişkin ağzıma alamayacağım bu ifadeyi eğer gerçek bir kişi olarak kullanmışsa,
bu, bizim asla tasvip edebileceğimiz bir şey değildir.
BAŞKAN – Teşekkür ediyorum.
Buyurun Sayın Vural.
11.- İzmir Milletvekili Oktay Vural'ın, Balıkesir
Milletvekili Tülay Babuşcu’nun İsmet İnönü’yle ilgili paylaştığı “tweet”in ve
Kocaeli Milletvekili İlyas Şeker’in bir fotomontaj üzerinden Milliyetçi Hareket
Partisine yönelik ifadelerinin, Adalet ve Kalkınma Partili milletvekillerinin
kirli bir senaryonun uygulayıcıları olduğunu gösterdiğine ilişkin açıklaması
OKTAY VURAL (İzmir) – Efendim teşekkür
ediyorum.
Sayın Başkan,
tabii, böyle bir ifade kabul edilebilir değildir. Dolayısıyla bu ifadeyi
kullanan hakkında gerekli tespiti yaparak Adalet ve Kalkınma Partisi Grubu, bu
konuda gerekli disiplin işlemlerini herhâlde başlatacaktır ama cumhuriyetimizi
bir reklam arası olarak gören bir zihniyetin aslında mücadele ettiğinin tamamen
cumhuriyet olduğunun, cumhuriyet fikriyle bağdaşık olmadığının da itirafıdır. 
Bu çerçevede,
yine aynı şekilde, Adalet ve Kalkınma Partisi Kocaeli Milletvekili İlyas
Şeker’in, Parlamentoda HDP Grubunun yaptığı bir protestoda Sayın Hasip
Kaplan’ın işaretini bozkurda dönüştürüp haksızca, ahlaksızca böyle bir
fotomontajı yaparak ondan sonra bu fotomontaj üzerinden de partimize yönelik
ifadeleri, aslında, Adalet ve Kalkınma Partili bu milletvekillerinin nasıl
kirli, pis bir kumpasın içerisinde olduğunu, nasıl bir kirli senaryonun
uygulayıcısı olduğunu göstermesi bakımından ibret vericidir. Bunlar bir
değildir, iki değildir. Dolayısıyla, bu kirli ittifakı, bu kirli senaryoyu
uygulayarak Milliyetçi Hareket Partisinin bu konudaki tavırlarını kamuoyuna
yanlış bir şekilde aksettiren, tarihî şahsiyetlere karşı bu ifadeleri
kullananların Türk milletiyle, cumhuriyetle problemleri olmaktadır. Bu
kişilerin, milletvekili seçilmiş olmakla birlikte milletin iradesinden,
tarihinden, değerlerinden uzak olduğu gayet açık ve nettir. Bu vesileyle bunu
da ifade etmek istiyorum.
BAŞKAN –
Teşekkür ediyorum.
HASİP KAPLAN
(Şırnak) – Sayın Başkan...
IV.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Sadık Yakut'un,
İsmet İnönü’yle ilgili “tweet” konusunu, kim yaparsa yapsın, nasıl yapılırsa
yapılsın kınadığına ilişkin ilişkin konuşması 
BAŞKAN –
Bahsedilen konu, biraz önce Sayın Altay’ın da bahsettiği gibi, “tweet”le
gerçekleştirilen bir hadise, Genel Kurulda olan bir hadise değil ama kim
yaparsa yapsın, hangi usullerle yapılırsa yapılsın tasvip edilecek bir hadise
değil. Suçların şahsiliği ilkesini de dikkate alarak, öncelikle tabii ki parti
grubunu ilgilendiriyor ama sadece milletvekili değil, milletvekili olmayan
birisini de -kimse bunu yazan- kınıyorum ve ilgili partinin de gereğini yapmasını
temenni ediyorum. (CHP sıralarından alkışlar) 
BAŞKAN – Evet...
HASİP KAPLAN
(Şırnak) – Sayın Başkan, Sayın Oktay Vural’ın bahsettiği olay, Meclis Genel
Kurulu esnasında bir milletvekili tarafından sosyal medyada gerçekleştirilmiş.
Bunu asla ve asla AK PARTİ Grubuna mal etmiyorum, kendi haddini aşan bir durum
olarak görüyorum. 
OKTAY VURAL (İzmir) – Ben o zihniyete
mal ediyorum. 
HASİP KAPLAN (Şırnak) – Maalesef,
Büyükşehir Belediye Başkanı Melih Gökçek bile sazan gibi bunun üzerine atlayıp
sosyal medyada yayınlayınca binlerce kişi gerçek resmi koyup şu karşıda
fotoğrafçılar…
ENGİN ALTAY (Sinop) – Silmek yetmez,
özür dilesin. 
BAŞKAN – Evet, teşekkür ediyorum Sayın
Kaplan. 
Bu dışarıdaki hadiseler hep burada
konuşulacak. 
Teşekkür ediyorum efendim. 
HASİP KAPLAN (Şırnak) – Genel Kurulda,
şu önünüzde otururken çekilmiş bir resim. Genel Kurulda şurada, önünüzde
otururken çekilen bir resimdi. O resmi “fotoshop” yaparak…
İDRİS BALUKEN (Bingöl) – Yani
“fotoshop”lamışlar, Hasip Bey’i bozkurt işareti yaparken… Bunu yapan, bir
milletvekili.
HASİP KAPLAN (Şırnak) – Zafer işaretini
bozkurt işareti yaparak kendi zihniyetiyle…
İDRİS BALUKEN (Bingöl) – Yani bu, hem
MHP’ye hem HDP’ye saygısızlıktır.(X) 
BAŞKAN - Ben olayı bilmiyorum ama
teşekkür ediyorum Sayın Kaplan. 
İDRİS BALUKEN (Bingöl) – Burada
yapıldı, bilmeniz lazım.
ALİ HAYDAR ÖNER (Isparta) – Burası Gazi
Meclis Tülay Hanım. Burası Gazi Meclis, Gazi’nin kurduğu Meclis, yakışıyor mu
size?
OKTAY VURAL (İzmir) – Sayın Başkan…
BAŞKAN - Buyurun. 
OKTAY VURAL (İzmir) – Ben bunun
sistematik bir senaryonun bir parçası olduğunu iddia ediyorum. Bu konuda
AKP’nin…
BAŞKAN – Söylediniz biraz önce Sayın
Vural. 
OKTAY VURAL (İzmir) – …özellikle
bununla ilgili pazarlama yaparak Başbakanın, Cumhurbaşkanının, her bir parti
farklı saiklerle bu konudaki tavrını ortaya koymuşken sanki arada bir ittifak
varmış gibi göstermesi, aslında bunun şahsi değil, tamamen Adalet ve Kalkınma
Partisinin kirli bir tezgâhının, derin algı operasyonun bir parçası olarak
tezgâhlandığını gayet açık ve net ortaya koyuyor. 
BAŞKAN – Evet, teşekkür ediyorum. 
Başkanlığın Genel Kurula sunuşları
vardır. 
Meclis araştırması açılmasına ilişkin
üç önerge vardır, ayrı ayrı okutuyorum…
ADİL ZOZANİ (Hakkâri) – Sayın Başkan,
müsaade eder misiniz. 
BAŞKAN – Lütfen, Sayın Zozani…
ADİL ZOZANİ (Hakkâri) – Sayın Başkan,
ben bir talepte bulundum. Şimdi milletvekillerimiz nereye oturacak?
Milletvekillerimiz nerede oturacak, böyle bir haksızlık olur mu? Bizim
milletvekilleri nerede oturacak?
IX.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Antalya Milletvekili Yıldıray Sapan ve 21
milletvekilinin, Güney Antalya Turizmi Geliştirme ve Altyapı Birliğinde (GATAB)
yaşanan yolsuzlukların araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/1230)
Türkiye Büyük
Millet Meclisi Başkanlığına
Güney Antalya Turizmi Geliştirme ve
Altyapı Birliğinde (GATAB) yaşanan yolsuzlukların araştırılması amacıyla
Anayasa’nın 98'inci, TBMM İçtüzüğünün 104 ve 105'inci maddeleri uyarınca Meclis
araştırması açılmasını saygılarımızla arz ederiz.
1) Yıldıray Sapan (Antalya)
2) Namık Havutça  (Balıkesir)
3) Mehmet Volkan Canalioğlu (Trabzon)
4) Aykan Erdemir (Bursa)
5) İdris Yıldız (Ordu)
6) Veli Ağbaba (Malatya)
7) Metin Lütfi Baydar (Aydın)
8) Erdal Aksünger (İzmir)
9) Sinan Aydın Aygün (Ankara)
10) Birgül Ayman Güler (İzmir)
11) Ali Özgündüz (İstanbul)
12) Bülent Kuşoğlu (Ankara)
13) Doğan Şafak (Niğde)
14) Ayşe Eser Danışoğlu (İstanbul)
15) Ramis Topal  (Amasya)
16) Ramazan Kerim Özkan (Burdur)
17) Haydar Akar (Kocaeli)
18) Mustafa Moroğlu (İzmir)
19) Gürkut Acar (Antalya)
20) İlhan Demiröz (Bursa)
21) Candan Yüceer (Tekirdağ)
22) İhsan Özkes (İstanbul)
Gerekçe:
Güney Antalya Turizmi Geliştirme ve
Altyapı Birliği (GATAB), 1989 yılında 1580 sayılı Yasa uyarınca, Turizm
Bakanlığı, İl Özel İdaresi ve yöredeki mahalli idarelerin iştirakiyle kurulmuş
bir yapıdır. Bakanlıkça yapılan altyapılar bir protokolle bedelsiz intifa hakkı
yoluyla kırk dokuz yıllığına GATAB'a devredilmiştir. Proje alanında içme ve
kullanma suyu, kanalizasyon ve arıtma tesisleri, derin deniz deşarjı, çöp
toplama ve geri dönüşüm tesisleri ile zararlılarla mücadele hizmetleri, hizmet
bölgesinin turizm tanıtımları GATAB tarafından yürütülmektedir. GATAB,
abonelerinden, vermiş olduğu içme ve kullanma suyu ile atık su (kanalizasyon)
hizmeti karşılığı her yıl Birlik Meclisince belirlenen tarife üzerinden
topladığı gelirlerle ihtiyaç duyduğu mali kaynağı oluşturmaktadır.
GATAB'ı yedi yıldan bu yana yöneten,
aynı zamanda Kemer Tekirova Belde Belediyesinin AKP'li Belediye Başkanı olan
Yusuf Üras'ın faaliyetleri hiç incelenip soruşturulmamaktadır. Altyapı,
kanalizasyon, çöp ve ilaçlama hizmetleri vermek için kurulan GATAB'ın 2011
bütçesi, 49,5 milyon liradır. Bu bütçenin sadece 4,6 milyon lirasının altyapıya
harcandığı iddia edilmektedir. Geriye kalan 45 milyon liranın akıbeti
bilinmemektedir.
İlgili bütçenin, yarısı bozuk olan
MOBESE, usulsüz yapılan yurtdışı uçuşları, ihaleler, kiralanan binek araçlar,
akrabalara verilen cep telefonlarının faturaları, yandaşlara ederinden kat kat
pahalıya yaptırılan promosyonlar, uygun olmayan projeler için harcandığı iddia
edilmektedir. Bunlardan başka, burada sayamadığımız onlarca yolsuzluk iddiası
artık iyice ayyuka çıkmıştır. Başkan ve yandaşlarının kurumun kasasından aldığı
paralar da cabasıdır. Başkan Yusuf Üras, yurt dışı seyahatleri için resmen
kasayı boşaltmıştır. Yandaşlar ve danışmanlar olduk olmadık işleri bahane
göstererek yüklü miktarlarda parayı kasadan almışlardır.
İcraatlar bunlarla da sınırlı
kalmamıştır. 1 liraya yapılabilecek işler için 10 lira harcanılmış göstererek
kılıfına uydurulmuştur. Sera camları, saksı, toprak, fare zehri gibi kalemlere
dünyanın parası ödenmiş gözükmektedir. Aynı zamanda, dışarıdan yapılan hizmet
alımlarında taşeron firma işçileri, GATAB'ın ihale komisyonuna devlet memuru
gibi görev yapmışlardır.
Böyle bir kurumun kayıtlarının
muhafazasını da incelemek lazımdır. Antalya'nın Kemer ilçesinde kayıtların ve
belgelerin tutulduğu depolar bulunmaktadır. Yaz mevsiminin hemen başında bu
depoların başına bir şey geleceği duyumunu almamıza ve yetkilileri basın
yoluyla uyarmamıza karşın, uyarılarımız dikkate alınmamıştır. Kısa bir süre
sonra depoların yakınında yangın çıkmıştır. İlgili depoların bir kısmının
yangından zarar gördüğü söylenmiş fakat GATAB'ın kayıtlarına bir şey olmadığı
açıklanmamıştır. 
Yıllık 50 milyon lira bütçesi olan ve
yolsuzluk iddiaları ayyuka çıkan bir kurumun üzerine hiçbir şekilde
gidilmemektedir. İçişleri Bakanlığı bu kurumun teftişini uygun bir şekilde
yapmamaktadır. Valilik tüm şikâyetlere karşın kurumu denetlememektedir. Kemer
Kaymakamlığı defalarca kurum kayıtlarını ve belgelerini istemesine karşın bir
sonuca ulaşamamış, ilgili kaymakam kurumun üzerine gidiyor diye defalarca
merkeze çekilmiş ancak mahkeme kararlarıyla görevine yeniden dönebilmiştir.
Böylesine bir kurumun TBMM tarafından incelenmesi, vatandaşlarımızın
paralarının sağa sola çarçur edilmemesi açısından önem arz etmektedir.
Yukarıda belirtilen gerekçelerle Güney
Antalya Turizmi Geliştirme ve Altyapı Birliği'nde (GATAB) yaşanan
yolsuzlukların araştırılması ve yüce Meclisimizce tespiti amacıyla bir Meclis
araştırması açılması yerinde olacaktır.
2.- Erzincan Milletvekili Muharrem Işık ve 21 milletvekilinin,
yurt dışına gönderilen öğretmenler ile diğer personelin yaşadıkları sorunların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1231)
Türkiye Büyük
Millet Meclisi Başkanlığına
Yurt dışına gönderilen öğretmenler ve
diğer personelin gerek mali, gerek sağlık ve sosyal haklar bakımından
yaşadıkları problemlerin ve görevlerini yaparken karşılaştıkları sorunların
araştırılması için Anayasa’nın 98’inci, TBMM İçtüzüğü’nün 104 ve 105’inci maddeleri
uyarınca bir Meclis araştırması açılmasını arz ve talep ederiz.
1) Muharrem Işık  (Erzincan)
2) Celal Dinçer  (İstanbul)
3) Haluk Ahmet Gümüş  (Balıkesir)
4) Mustafa Serdar Soydan  (Çanakkale)
5) Ali Demirçalı  (Adana)
6) Osman Kaptan  (Antalya)
7) Ali İhsan Köktürk  (Zonguldak)
8) Metin Lütfi Baydar  (Aydın)
9) Candan Yüceer  (Tekirdağ)
10) Yıldıray Sapan  (Antalya)
11) Sedef Küçük (İstanbul)
12) Hasan Ören  (Manisa)
13) Levent Gök  (Ankara)
14) Ayşe Nedret Akova  (Balıkesir)
15) Faik Tunay  (İstanbul)
16) Selahattin Karaahmetoğlu  (Giresun)
17) Ramis Topal  (Amasya)
18) Namık Havutça  (Balıkesir)
19) Mahmut Tanal  (İstanbul)
20) Gürkut Acar  (Antalya)
21) İlhan Demiröz  (Bursa)
22) İhsan Özkes  (İstanbul)
Gerekçe:
Millî Eğitim Bakanlığı ve Bakanlıklar
Arası Ortak Kültür Komisyonunca seçilip yurt dışında birçok ülkeye gönderilen
öğretmenlerimiz çeşitli sorunlarla mücadele etmektedirler. Yurt dışına
gönderilecek öğretmenlerin görevlendirmeleri 3/7/2003/25157 tarih ve sayılı
Resmî Gazete’nin "Bakanlıklar Arası Ortak Kültür Komisyonunun Çalışma Esas
ve Usulleri ile Bu Komisyon Tarafından Yurt Dışında Görevlendirilecek
Personelin Nitelikleri ile Hak ve Yükümlülüklerinin Belirlenmesine İlişkin
Karar”lara göre yapılmaktadır.
Yurt dışında görevlendirilen öğretmenlerimiz
çok değişik ülkelerde ve ülkelerin birbirinden uzak bölgelerinde görev
yaptıkları için yaşadıkları sorunlar için bir araya gelip çözüm
üretememektedirler. Öyle ki birçok yabancı ülkedeki büyükelçiliklerimizde yurt
dışındaki öğretmenlerimizin muhatap olacağı görevli eğitim müşavirleri bile
bulunmamaktadır. Yurt dışında görevlendirilen öğretmenlerimiz geçici olarak
görevlendirildiklerinden dolayı pek çok hakları kaybolmaktadır. Bu mağduriyetin
giderilmesi için yurt dışında görevlendirilen öğretmenlerin görev tanımlarının
yeniden yapılması gerekmektedir.
Öğretmenlerin alacakları ücret için her
ülkeye göre ayrı bir limit belirlenmiştir. Ancak belirlenen ücret limiti pek
çok ülke için oldukça düşük ücretlerdir. Öğretmenlerin gelişmiş ülkelerdeki meslektaşlarından
düşük maaş almaları, düşük yaşam standartlarında yaşamaları temsiliyet
açısından kabul edilebilir değildir. En azından yurt dışı ücretleri görev
yaptıkları ülkedeki meslektaşlarının seviyesine göre belirlenmelidir. Bu geçici
görevlendirilen öğretmenlerin izin sürelerinin kısa olması, yolluk alamamaları,
tedavi giderlerinin yüksekliği ve bulundukları ülkedeki kira ve yaşamlarını
idame ettirecek koşulların zorlu ve pahalı olması gibi sorunların bir an önce
çözülmesi gerekmektedir.
Yaşanan sorunların temelinde yurt
dışına gönderilen personelin görevlendirilme şekli yatmaktadır. Geçici görevli
olarak gönderilen personel, geçici görevlendirildiği için pek çok haktan mahrum
kalmaktadır. Bunun sürekli görev olarak değişmesi gerekmektedir. Ancak böyle
olduğunda öğretmenlerin ve diğer personelin sorunlarının çözümü için önemli
mesafe alınabilir.
3.- Tokat Milletvekili Orhan Düzgün ve 21
milletvekilinin, kara ve hava kuvvetlerinin envanterinde bulunan hava
araçlarıyla yapılan kazaların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/1232) 
“Türkiye Büyük
Millet Meclisi Başkanlığına
Son günlerde kara ve hava
kuvvetlerimizin envanterinde bulunan hava araçlarının özellikle Skorsky
helikopterlerinin kaza kırım sayıları kamuoyunun dikkatini çekecek boyutlara
ulaşmıştır...”
ADİL ZOZANİ (Hakkâri) - Bizim burada
dinleme mi yapılıyor Sayın Başkan? Sayın Başkan, sürekli dinleme mi yapılıyor
bizim sıraya? Ama gerçekten yani… Başka yanan var mı yani, sürekli burada biz… 
İDRİS BALUKEN (Bingöl) – Dinleme,
fişleme, her türlü şey…
ADİL ZOZANİ (Hakkâri) - Her şey
yapılıyor bu Genel Kurulda. 
(Kâtip Üye Tokat Milletvekili Dilek
Yüksel tarafından önergenin okunmasına devam edildi)
“...Türk Silahlı Kuvvetlerimizin 1990
yılından itibaren kullandığı Skorsky helikopterlerin bildiğimiz 17 adet kazası
bulunmakta ve bu kazalarda 87 askerimizin şehit olduğu düşünülecek olursa
konunun bir an önce araştırılması gereği açıktır.
Bu kazalar, ölümlü olduğu, şehit
verildiği ve sebebinin özellikle hava şartları veya pilotaj hatası olarak
açıklandığı durumlarda kamuoyunda daha da derin bir üzüntü ve hayal kırıklığı
yaratmaktadır. Kazalar hakkında yapılan yorumlar rahatsız edici bir bilgi
kirliliği doğurmaktadır.
Böylece, artık spekülasyonlara yol açan
bu kazalar, halkın profesyonellik konusunda ordusuna karşı olan itimadını
sarsmaya, komuta heyetinin ve uçuş ekiplerinin öz güvenlerinin yara alarak
karar verme mekanizmalarının zayıflamasına yol açma, dolayısıyla da yurt savunmasının
ayrılmaz bir parçası olan savaşma azim ve kararlılığına olumsuz tesir etme
potansiyeline sahiptir.
Her zaman olduğu gibi yine TSK
tarafından idari ve adli soruşturma başlatıldığı medya yoluyla duyurulmuş
olmakla birlikte, çoğunlukla başımıza bir olay gelmesi hâlinde, sadece o
münferit olayın, aynı kurum içinde, yine o kurumun personeli tarafından yapılan
bir çalışmayla sorumluların bulunması ve bu olaya göre tedbirler alınmasının
yanı sıra, duruma hem halkımızın vicdanını rahatlatacak hem spekülasyonları
ortadan kaldıracak, hem de sorunlara kurum dışarısından bir gözle daha köklü ve
kalıcı bir çözüm bulunması, sorunların tespiti ve çözümlenmesi için
Anayasa’mızın 98’inci maddesi ve Türkiye Büyük Millet Meclisi İçtüzüğü’nün
104’üncü ve 105’inci maddeleri gereğince bir araştırma komisyonu kurularak
konunun tüm boyutlarıyla araştırılmasını saygılarımızla arz ederiz.
1)
Orhan Düzgün (Tokat)
2)
İhsan Özkes (İstanbul)
3)
Mustafa Serdar Soydan (Çanakkale)
4)
Ali Demirçalı (Adana)
5)
Levent Gök (Ankara)
6)
Hasan Ören (Manisa)
7)
Osman Kaptan (Antalya)
8)
Metin Lütfi Baydar (Aydın)
9)
Yıldıray Sapan (Antalya)
10) Sedef Küçük (İstanbul)
11) Selahattin Karaahmetoğlu (Giresun)
12) Ramis Topal (Amasya)
13) Namık Havutça (Balıkesir)
14) Mahmut Tanal (İstanbul)
15) Ayşe Nedret Akova (Balıkesir)
16) Gürkut Acar (Antalya)
17) Haluk Ahmet Gümüş (Balıkesir)
18) Celal Dinçer (İstanbul)
19) İlhan Demiröz (Bursa)
20) Candan Yüceer (Tekirdağ)
21) Ali Serindağ (Gaziantep)
22) Hasan Akgöl (Hatay)
BAŞKAN – Bilgilerinize sunulmuştur. 
Önergeler gündemdeki yerlerini alacak
ve Meclis araştırması açılıp açılmaması konusundaki görüşmeler sırası
geldiğinde yapılacaktır.
Biraz önceki konuyla ilgili,
zannediyorum, Sayın Babuşcu’nun söz talebi var. 
Buyurun. 
VI.- AÇIKLAMALAR (Devam)
12.- Balıkesir Milletvekili Tülay Babuşcu'nun, İsmet
İnönü’yle ilgili “tweet”i herhangi bir kastı olmadan dikkatsizlik sonucu
“retweet” etmesi nedeniyle özür dilediğine ve İsmet İnönü’yü rahmetle andığına
ilişkin açıklaması
TÜLAY BABUŞCU (Balıkesir) – Sayın
Başkan, değerli Meclis üyesi arkadaşlarım; biraz önce çok farkına varmadan
yaptığım bir “retweet”le ilgili, gerek CHP Grubundan gerekse Meclisimizin ve
Cumhuriyetimizin kurucu Başkanlarından Sayın İsmet İnönü’den, başta fark
etmeden resmî odaklı paylaştığım, daha doğrusu “retweet” yaptığım konuyla
ilgili, tümüyle ilgili, hem başlık hem içerikle ilgili özürlerimi sunuyorum.
Cidden herhangi bir kastım yoktu, dikkatsizlik sonucu olmuştur. Huzurlarınızda
Sayın İsmet İnönü’yü tekrar rahmetle anıyorum. Ruhu şad olsun. (CHP
sıralarından “Yazıklar olsun!” sesi)
ALİ HAYDAR ÖNER (Isparta) – Doksan
yıllık aradan ne haber? 
TÜLAY BABUŞCU (Balıkesir) – Konuyu
değiştirmeyelim. Dediğim gibi, tekrar, cumhuriyetimizin kurucusu için
hepinizden özür diliyorum. 
BAŞKAN – Teşekkür ediyorum.
Birleşime on dakika ara veriyorum. 
Kapanma Saati:
16.58
DÖRDÜNCÜ OTURUM
Açılma Saati:
17.09
BAŞKAN: Başkan
Vekili Sadık YAKUT
KÂTİP ÜYELER:
Dilek YÜKSEL (Tokat), Mine LÖK BEYAZ (Diyarbakır) 
-----0-----
BAŞKAN – Sayın milletvekilleri, Türkiye
Büyük Millet Meclisinin 65’inci Birleşiminin Dördüncü Oturumunu açıyorum.
Halkların Demokratik Partisi Grubunun
İç Tüzük’ün 19’uncu maddesine göre verilmiş bir önerisi vardır, okutup işleme alacağım
ve oylarınıza sunacağım...
ALİ SERİNDAĞ (Gaziantep) – Sayın
Başkan, efendim, öneriye geçmeden dünkü tutanakla ilgili bir arzım olacak. Dün
Milliyetçi Hareket Partisi Grubu önerisi üzerine yaptığım konuşmada bir cümle
eksik geçmiş -eksik geçtiğini de göreceksiniz- onu düzeltmek istiyorum
izninizle. Tüzük’ün…
BAŞKAN – Arkadaşlar dilekçe veriyorlar.
Bir şey düzeltecekseniz dilekçe verin. Öneriye başladım, bunu bitireyim, ondan
sonra değerlendiririz. 
ALİ SERİNDAĞ (Gaziantep) – Tamam.
BAŞKAN – Okutuyorum:
X.- ÖNERİLER
A) Siyasi Parti Grubu Önerileri 
1.- HDP Grubunun, İstanbul Milletvekili Abdullah Levent
Tüzel ve arkadaşları tarafından, Cizre olayları ve 6 kişinin ölümü nedeniyle
28/1/2015 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin Genel Kurulun bilgisine sunulmak üzere bekleyen
diğer önergelerin önüne alınarak, Genel Kurulun 26 Şubat 2015 Perşembe günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
26/2/2015
Türkiye Büyük
Millet Meclisi Başkanlığına
Danışma Kurulunun 26/2/2015 Perşembe
günü (bugün) yaptığı toplantısında siyasi parti grupları arasında oy birliği
sağlanamadığından grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 İdris
Baluken
 Bingöl
 Grup
Başkan Vekili 
Öneri: 
28 Ocak 2015 tarihinde İstanbul
Milletvekili A. Levent Tüzel ve arkadaşları tarafından verilen (1422 sıra
no.lu), "Cizre olayları ve 6 kişinin ölümü" nedeniyle Türkiye Büyük
Millet Meclisine verilmiş olan Meclis araştırma önergesinin, Genel Kurulun
bilgisine sunulmak üzere bekleyen diğer önergelerin önüne alınarak, 26/2/2015
Perşembe günlü birleşiminde sunuşlarda okunması ve görüşmelerin aynı tarihli
birleşiminde yapılması önerilmiştir.
BAŞKAN – Halkların Demokratik Partisi
grup önerisi lehinde söz isteyen Faysal Sarıyıldız, Şırnak Milletvekili.
ADİL ZOZANİ (Hakkâri) – Sayın Başkan,
talebimizi bu arada ne yaptınız, onu da merak ediyoruz. Yani bu sıralara
oturabiliriz sonra ha!
BAŞKAN - Buyurun. (HDP sıralarından
alkışlar) 
FAYSAL SARIYILDIZ (Şırnak) – Sayın
Başkan, Parlamentonun sayın üyeleri; partimizin Cizre'de çocuk infazlarının
araştırılması amacıyla sunduğu araştırma önergesiyle ilgili bireysel
fikirlerimi ifade etmek üzere söz almış bulunmaktayım. Hepinizi selamlıyorum. 
Cizre, muhalif kent hüviyetinden ötürü
sürekli olarak iktidarların hedefi hâline gelmiştir. 1990'lı yıllarda “Nevroz”
kutlamalarında kolluk güçleri tarafından açılan ateş sonucu bir günde çoğu
çocuk 30'u aşkın kişi hayatını kaybetti. Henüz 17 yaşında bir çocukken
memleketim olan Cizre'de “Nevroz” kutlamalarında devlet hayatım boyunca
unutamayacağım bir kanlı vesikayı zihnime nakşetti, bütün Kürt çocuklarına
yaptığı gibi. Kürtlerde telafisi zor toplumsal kırılma yaratan, 1990'larda en
çok zulme uğrayan, toplu ölümler ve faili meçhul cinayetlerin yaşandığı Cizre,
geçtiğimiz günlerde de yine devlet tasallutunun en zalimane kıskacına alındı.
Türkiye
halklarının evlatlarını daha çocuk yaştayken katletmek ve sonrasında onlara
terörist yaftası yapıştırmak artık bir devlet geleneği hâline gelmiş
bulunmaktadır. Bu devlet geleneğinin son kurbanı Cizreli çocuklar oldu.
Cizre'de 3'ü çocuk 6 kişinin ölümüne ve onlarca kişinin ağır yaralanmasına
neden olan AKP devleti, asıl Cizre'de kamu düzenini bozdu. Kamuyla barışı
sağlamayan bir Hükûmet kamu düzenini nasıl sağlayacak? AKP'nin anladığı kamu
düzeninin, daha doğrusu güvenlikçi konseptin yegâne gayesi Kürt halkının
politik toplumsal dinamiklerini boğmaktır. Muhalif Kürt toplumsal dinamiğinin
güçlü olduğu Cizre bu nedenle hedef hâline getirilmiştir. Bu, Kürtleri sopayla
uslandırma hükümranlığının kadim hikâyesidir aynı zamanda. Kötülük kokan bu
hikâyenin başkahramanı olan AKP şimdi iktidarın sopasını eline almış
bulunmaktadır.
(…)(X) toplumsal gösterilere
dair gençlere bazı eylem tarzlarına ilişkin duyarlılık çağrısı yaptığı gün,
Cizre'de olaylar “start” aldı. Hendeklerin kapatıldığı gün 16 yaşındaki Ümit
Kurt vuruldu. Sayın Öcalan'ın mesajını Cizre'ye iletmek üzere gelen DTK ve HDP
heyetinin ilçede yarattığı olumlu havanın hemen akabinde ise 12 yaşındaki Nihat
Kazanhan yaşamını yitirdi. Cizre'de plakasız araçlarla korsan bir tarzda kent
merkezinde çocukların öldürülmesini ve hedef hâline getirilmesini sadece müphem
adreslere havale etmek, hedef şaşırtmak, asıl sorumluları gizleme amacını
taşımaktadır. Salt “provokasyon” momentinde yapılan siyasal izah, AKP
Hükûmetinin sis içerisinde kendisini kaybettirmesine fırsat sunma amacını
taşımaktadır. Evet, derin güçler diyalog süreçlerinde pusuya yatar, süreci
akamete uğratacak girişimlerde bulunabilir. Ancak Hükûmet bu süreçteki
tutumuyla ateşin üzerine benzinle koşmuştur.
Hükûmet, Kobani ve Cizre olaylarına
zemin sunarak güvenlikçi konseptini devreye sokmak istemiştir. Yine, bu
bahaneye sığınarak, diyalog sürecinde üzerine düşen yükümlülükleri yerine
getirmeyerek ertelemiştir. Bu nedenle siyasal sorumluluk birinci dereceden
Hükûmete aittir. Cizre'de Hükûmetin de içerisinde olduğu kanlı bir tezgâh
kuruldu.
AKP, Cizre'de sürecin hassasiyetiyle
hareket etmek ve müsebbibi olduğu toplumsal reaksiyonu anlamak yerine, iktidar
repertuvarında öncelikli sırada olan cebir ve baskıyı giderek katmerleştirdi.
Hrant Dink cinayetinden yargılanan ve hakkında yurt dışı yasağı bulunan bir
kişiyi Cizre Emniyet Müdürü olarak atayarak ilçedeki toplumsal tansiyonu da
yükseltti.
Hükûmetin bu kirli politikası sonucu
3'ü çocuk 6 kişi polis kurşunuyla katledildi. Kürt çocuklarının ölümü zaten
genelde muammalıdır, meçhuldür. Çünkü Kürt çocukları, bu ülkenin üvey evlatları
olarak görülüyor. “Zaten öldürülmeyi hak etmişlerdir. Mutlaka bir şey
yapmıştırlar ki öldürülmüştür. Polis durup dururken öldürür mü?” İşte, yıllarca
devlet Kürt çocuklarının ölümünü meşrulaştıran bu dili çok ustaca üretti.
Nihat, zafer işareti yapmasaydı başından vurulup öldürülmeyecekti. Roboskili
çocuklar açlıktan ölselerdi ama kutsal devletimizin kanlarla sulanmış
sınırlarını ihlal etmeselerdi, bombalanarak parçalanmış bedenleri annelerinin
ellerine teslim edilmeyecekti. Yahya Menekşe slogan atmasaydı panzerle
ezilmeyecekti.
Hükûmet, yaşanan ölümleri aydınlatmak
ve sorumluları yargı önüne çıkarmak yerine failleri aklayan ve inkâr yoluna
giden bir politik tutum sergiledi.
Cizre 'de polisin zırhlı araçtan açtığı
ateş sonucu 12 yaşındaki Nihat Kazanhan’ın başına isabet eden fişekle hayatını
kaybettiğini haykırmamıza rağmen, İçişleri Bakanı ve Başbakan, henüz Nihat'ın
kanı kurumadan polisin olay mahallinde silah ya da biber gazı kullanmadığını
ileri sürdü. Ancak 28 Ocak günü bir televizyon kanalında yayınlanan
görüntülerde Nihat Kazanhan'ın polis tarafından öldürüldüğü anı anına görüldü.
Bugün de gazete ve İnternet sayfalarında polisin küçücük bir bedene nasıl
kıydığını başka bir polisin insanı dehşete düşüren itiraflarından anlamaktayız.
Kamuoyunun ve partimizin yoğun baskısı
sonucu Nihat'ı vuran polislerden biri ancak günler sonra tutuklandı. Şimdi,
siyasi ahlak ve erdem şunu gerektirirdi: Başbakan ve İçişleri Bakanı halkın
önüne çıkıp, kamuoyunu yanılttıkları için ve yürüttükleri algı operasyonundan
ötürü özür dilemeliydi. Ancak, Hükûmet olayı polise yıkarak işin içinden
çıkmaya çalışmaktadır. Polisin de paralel olanına yıkmaktadır. Oysaki birinci
dereceden fail kolluk güçlerini cezasızlık zırhıyla koruyan ve kollayan AKP
Hükûmetidir, tıpkı Berkin Elvan'ı vuran polisleri koruduğu gibi. 
Cizre'de polis sadece 12 yaşındaki
Nihat'ı değil, 15 yaşındaki Barış Dalmış'ı, 14 yaşındaki Ümit Kurt'u ve 33
yaşındaki Zeki Alar'ı da aynı zalimlikle katletti. Çocukların öldürüldüğü yerde
barış olmaz, çocukların öldürüldüğü yerde gelecek zifiri bir karanlık olur.
Çocuklar ölünce toplumların yüreğinde bir daha kapanmayacak yaralar açılır.
Başka bir ülkenin çocuklarına gözyaşı dökmek, evet, erdemliliktir ve insani bir
tutumdur. Ancak, siz “one minute”çilerin zerreyimiskal samimiyetine
güvenmiyoruz. Nihat Kazanhan, Berkin Elvan, Barış Dalmış, Ümit Kurt, Ceylan Önkol,
Uğur Kaymaz ve Roboskili çocuklar için vicdanı sızlamayan bir zihniyetin, başka
bir ülkenin çocukları için döktüğü gözyaşına nasıl inanmamızı beklersiniz?
Çocuğa yönelik öldürme politikalarının ve şiddet uygulayan devletin güvenlik
aygıtlarının bir an evvel bağımsız denetime açılması gerektiğini defaatle
belirtmemize rağmen, Hükûmet güvenlik paketiyle yeni çocuk infazlarının önünü
açıyor.
Bir kez daha belirtmek istiyoruz, iç
güvenlik yasa tasarsıyla hayata geçirilmek ve "kamu güvenliği"
yalanıyla gizlenmek istenen tedbirler açıkça faşizan tedbirlerdir. Bu yasayla,
artık, her kent, her ilçe, her mahalle, her köy ve her ev birer cezaevine
dönüşecektir; iç güvenlik paketiyle ülke yarı açık cezaevine dönüşecektir;
Türkiye, çocuk ölümleriyle mezarlığa dönüşecektir. Türkiye halklarının Hitler
ve Mussolini yasalarına değil, barış yasalarına ihtiyacı vardır.
En büyük icraatlarından birinin OHAL'i
kaldırmak olduğunu söyleyen Hükûmet, güvenlik paketiyle OHAL'i yeniden
güncelliyor. OHAL daha önceden sadece Doğu ve Güneydoğu Anadolu Bölgesi'nde
vardı, ancak şimdi tüm Türkiye'de OHAL kuralları geçerli olacak. Bu paketle,
aşırı yetkilerle donatılan ve devletin bir dönem bölgedeki cellatları olan Ünal
Erkanlar ve Hayri Kozakçıoğulları gibi süper vali uygulamasına geçilecektir.
Çünkü, bu paketin yasalaşması durumunda valinin kararıyla gözaltılar
yapılabilecek, valiler bu yasayla geçmişteki umumi müfettişler olacaklar,
hayatımızın her alanını iktidar adına denetleyen kişiler olacaklardır. Türkiye
halklarını faşizmin ebedi karanlığına mahkûm etmek isteyen ve çocuklarımızı
namluların hedefi hâline getiren bu yasayı çıkaran AKP Hükûmeti lanetle
anılacaktır. 
Konuşmamı ünlü filozof Deleuze'nin şu
sözüyle bitirmek istiyorum: "İktidar hayatı hedef aldığında, hayat
iktidara direniş olur.” Hayatı hedef alan bu yasaya karşı hayatı savunanlar
olarak Nihatların, Berkinlerin, Ceylanların ve Uğurların ölmemesi için
direnmeye devam edeceğiz, bu böyle biline. 
Teşekkür ederim. (HDP sıralarından
alkışlar) 
BAŞKAN – Teşekkür ediyorum. 
Halkların Demokratik Partisi grup
önerisi aleyhinde söz isteyen Ramazan Can, Kırıkkale Milletvekili. (AK PARTİ
sıralarından alkışlar) 
RAMAZAN CAN (Kırıkkale) – Sayın Başkan,
değerli milletvekilleri; Genel Kurulu saygıyla selamlıyorum. 
Cizre’de son dönemde meydana gelen
önemli olaylar oldu. Nitekim, 29/11/2014 tarihinde otobüs işletmecisi bir
vatandaş gerçekleştirilen saldırı sonucu hayatını kaybetti. Yine, 27/12/2014
tarihinde HÜDAPAR-PKK çatışmasında 4 kişi hayatını kaybetti. Ümit Kurt isimli
şahıs hayatını kaybetti. Nihat Kazanhan isimli bir çocuk hayatını kaybetti.
Yine, Nazım Ölmez isimli köy korucusu oğluyla birlikte saldırıya uğradı,
hayatını kaybetti. Netice itibarıyla, 6 Ekimden günümüze kadar şiddet
olaylarıyla ilgili 65 şahıs gözaltına alındı, bunlardan 13 şahıs tutuklandı.
Ölenlere Allah’tan rahmet diliyorum, yakınlarına taziye dileklerimi iletiyorum.

Bu çocukların hepsi bizim çocuklarımız,
bu çocukların hepsi bizim geleceğimiz. Çocuklar arasında, ölenler arasında,
mağdurlar arasında ve mağdureler arasında ayrım yapmak bir devlete yakışmaz.
Türkiye Cumhuriyeti devleti böyle bir ayrım yapmamaktadır, bunu -kesinlikle-
herkes bilsin. 
Cizre olayları sadece asayişsizlik
olayları değil, aynı zamanda çözüm sürecine yönelik bir provokasyondur. Bu
hadiselerin siyasi boyutu var. Bu olaylarda can verenler oldu, hepsine
Allah’tan rahmet diliyorum.
Olaylarla ilgili
adli ve idari tahkikat devam ediyor. Olaylara zamanında müdahale edilemedi. İş
makineleri gönderildi ancak hendekler vardı. Belediye çalışmaları nedeniyle bu
hendekler aşılamadı, zaman kaybı oldu. Bir kısım milletvekili arkadaşların
oraya gitmesi ve talimatların verilmesini takiben bunun geriye 12 yaşındaki bir
çocuğun cansız cesedi olarak dönmesi hepimizi derinden yaraladı. 
Bunlar bir mesaj
olabilir yani “Silahı elden bırakmayız, şiddeti elden bırakmayız, burası
bizimdir, burayı kimseye vermeyiz.” diye bir mesaj olabilir. Ama hiç kimsenin
şüphesi olmasın ki normalleşme süreci devam edecektir, çözüm süreci devam
edecektir. Ancak, buna rağmen bazı karanlık güçler vesayet günlerine,
asimilasyon, ret, inkâr, günlerine, baskı, işkence günlerine Türkiye’yi
döndürmek istiyor olabilir. Statükoyu savunan, geçmişi özleyen, karanlığa
alışmış, aydınlığı istemeyen, etnik zenginliğimizi kaşıyanlara karşı, statükoyu
yıkmaya, geleceğe umutla bakmaya, aydınlık günlere hep birlikte yol almaya,
kardeşlik iklimini genişletmeye gayret etmeye devam edeceğiz. Nefret
söylemleriyle, sloganlarla ayrıştırmayı doğru bulmuyoruz. Sevgiyi yüceltmek,
barışı, huzuru tesis etmek zordur ama ırkçı söylemlerle nefreti yaymak,
toplumun huzurunu bozmak çok kolaydır. Ama biz zor olana talibiz çünkü hepimiz
insanız, hepimiz kardeşiz. 
AK PARTİ
hükûmetleri olarak biz, toplumda düzeni, barışı, huzuru tesis etmek için gayret
ediyoruz. Her türlü hukuki olmayan eylemleri, saldırıları, etnik milliyetçilik
tepkilerini, ayrılık söylemlerini, ırkçı tutumları kınıyoruz. Hükûmet olarak,
partimiz olarak gereken önlemleri aldık, alacağız, almaya devam edeceğiz.
Karanlık saldırıların nedenlerinin arkasındaki karanlık odakları ortaya
çıkarmak görevimizdir; varsa provokasyon bunu da ortaya çıkarmak görevimizdir.
Partimize, karanlık dehlizlerde çözüm sürecine darbe vurmaya, barış ve
huzurumuzu bozmaya, kardeşlik iklimini bozmaya gayret edenler amaçlarına
ulaşamayacaklardır ve hüsrana uğrayacaklardır. 
Sayın Başkan,
değerli milletvekilleri; grup önerisini Genel Kurulun takdirine sunuyor,
hepinizi tekrar saygıyla selamlıyorum. (AK PARTİ sıralarından alkışlar) 
BAŞKAN –
Teşekkür ederim. 
İDRİS BALUKEN
(Bingöl) – Sayın Başkan…
BAŞKAN – Buyurun
Sayın Baluken. 
İDRİS BALUKEN
(Bingöl) – Tutanaklara geçmesi açısından bir hususu belirtmek istiyorum. 
Sayın hatip kürsü konuşması sırasında
Cizre’de HÜDAPAR ve PKK çatışması olduğunu söyledi. Bu bilgi kesinlikle doğru
değildir. Cizre’nin tamamında… Zaten, HÜDAPAR’ın, Cizre merkezinde, HÜDAPAR’a
sempati duyan 10-15 aile dışında bir kitlesi de yoktur. Orada yaşananların
tamamı devletin karanlık dehlizlerinde özellikle örgütlenmiş, planlanmış ve
çocukların ölümü üzerine hayata geçirilmiş son derece vahim olaylardır. Bu
yönüyle, kendisi de “Çözüm sürecine yönelik bir provokasyondu.” tespitinde
bulundu. Çözüm sürecinin bir tarafı, yürütücülerinden birisi, biliyorsunuz, AKP
Hükûmetidir. Dolayısıyla, çözüm süreciyle ilgili provokasyonu açığa çıkarmaya
yönelik bir önergede AK PARTİ Grubu böyle bir tespit yapmışsa biz bunu
önergemize verilecek destek olarak, olumlu oy olarak algılıyoruz.
Teşekkür ederim. 
BAŞKAN – Teşekkür ediyorum Sayın
Baluken. 
Lehte söz isteyen Vahap Seçer, Mersin
Milletvekili.
Buyurun Sayın Seçer. (CHP sıralarından
alkışlar) 
VAHAP SEÇER (Mersin) – Sayın Başkan,
değerli arkadaşlar; hepinizi saygıyla selamlıyorum.
Halkların Demokratik Partisinin vermiş
olduğu, öncelikli olarak Cizre’de meydana gelen olayların ve bu olaylarda
meydana gelen ölümlerin, yaralanmaların ve hepimizi üzen neticelerin
araştırılmasıyla ilgili bir Meclis araştırma komisyonunun kurulmasıyla ilgili
önergeyle alakalı söz aldım.
Değerli arkadaşlarım, tabii, geçtiğimiz
yılın sonunda, bu yılın başında Cizre’de meydana gelen olaylar ve o olaylarda
özellikle çocuk yaştaki vatandaşlarımızı kaybetmemiz bizi derinden üzüntüye
sevk etti. Ancak, çocuk yaştaki ölümler, bu tip -tırnak içerisinde söylüyorum-
provokatif olaylar sadece Cizre’de ya da doğuda, güneydoğuda meydana gelen
olaylarda olmuyor. Gezi olayları sırasında ve süregelen birtakım toplumsal
olaylarda birçok çocuk yaşta vatandaşımızı kaybettik. Berkin Elvan’ı kaybettik,
çocuk yaşta bir yurttaşımızdı; Ali İsmail Korkmazları, Abdullah Cömertleri,
Ahmet Atakanları hep daha hayatlarının baharında kaybettik. Ancak, Cizre’de meydana gelen olaylarda 6
yurttaşımız hayatını kaybetti, bunun 4'ü çocuktu. 27 Aralık 2014’te 19
yaşındaki Yasin Özer, 15 yaşındaki Barış Dalmış genç yaşta hayatlarını
kaybettiler. 6 Ocakta 14 yaşındaki Ümit Kurt öldürülmüştür. Son olarak da 14
Ocakta 12 yaşındaki 6’ncı sınıf öğrencisi Nihat Kazanhan bu çatışmalarda
hayatını kaybetti. Yine, 25 Şubatta, dün, Şırnak Cizre’de çocuk yaştaki
yurttaşımızın yaralanmasıyla sonuçlanan bir olay var. 
Bugün, cezaevlerindeki çocuklara uygulanan şiddeti,
istismarı, cinsel istismarı konuşuyoruz ve gündemin en önemli konularından biri
olan bu konuları konuşurken, Cizre’de ve daha önceki toplumsal olaylarda
hayatını kaybeden çocuklarla ilgili bir komisyon kurulmasını da Mecliste
tartışıyoruz. Aslında Sayın Cumhurbaşkanının 2006 yılında, o dönemde
-Başbakanlığı döneminde- Diyarbakır’daki olaylar karşısında “Kadın da olsa,
çocuk da olsa gözlerinin yaşına bakmayacağız.” söylemi birçok şeyi ifade
ediyor. Aslında, işte o, AKP’nin -bana göre- çocuk avı politikasının başlangıcı
oluyor. 
O günden bugüne bu tip olaylarda, devlet güçlerinin yaptığı
saldırılarla, bombaların patlamasıyla, silahlı saldırılarla, gaz fişekleriyle
kaç çocuk öldürülmüş, yıllara göre bir envanterini çıkardım. 2006 yılında 18
çocuk, 2007’de 3, 2008’de 1, 2009’da 12, 2010’da 14, 2011’de yine 31 çocuk
-bunun içerisinde Uludere’de öldürülen 22 çocuk var- 2012 yılında 10, 2013’te 1
ve 2014’te de 3 çocuk öldürülmüş. Yine bu yılın başında, az önce de söylediğim
gibi, 2 çocuk yurttaşımızı kaybetmişiz.
Cizre’de meydana gelen olaylar manidar. En son öldürülen, 14 Ocakta Yafes
Mahallesi’nde kafasından vurularak hayatını kaybeden Nihat Kazanhan’ın kamyon
şoförü babası olaydan hemen sonra şöyle bir ifade veriyor: “Nihat ve 3 arkadaşı
oyun oynarken zırhlı araçtan inen bir polis Nihat’a ateş edip kafasından
vurmuş. Hemen ardından da yerdeki mermi kovanını alarak zırhlı araçlarla olay
yerinden uzaklaşılmış. Nihat polis tarafından öldürüldü. Sonuna kadar davacı olacağım.
Oğlumun katillerinin bulunmasını istiyorum.” Bu bir babanın feryadı, diyor ki:
“Oğlumu polis öldürdü.” 
Hemen arkasından, İçişleri Bakanı Efkan
Ala diyor ki: “Bugün orada polis silah da kullanmamış, herhangi bir gaz da
kullanmamış dolayısıyla açık bir provokasyon.” Her zaman olduğu gibi
Hükûmetinizin sığındığı liman, provokasyon. Ve Davutoğlu, Sayın Başbakan -daha
da acı bir ifade, daha da manidar bir ifade- diyor ki: “Buradan net olarak
ifade etmem gerekir ki bunun herhangi bir şekilde emniyet görevlilerimizin
kurşunuyla öldürülmesi söz konusu değil. Orada ne fiilî bir müdahale ne de gaz
kullanımı söz konusu oldu.” 
Ama bakın, tutuklanan özel harekâtçı
polis memurunun -bugün basında da yer aldı- ifadesi var. Kamera kayıtlarından,
olaydan sonra bu “H.V.” isimli -baş harflerini veriyorum isminin ve soy adının-
polis gözaltına alınıyor ve ifadesinde diyor ki: “Bu çocuğu yani Nihat’ı Mehmet
Nurbaki Göçmez adlı polis öldürdü.” Ve olayı anlatıyor: “Biz, oraya aşırtmalı
gaz atmamız söylendi, bunu yaptık. Ama bir pompalı tüfek vardı, av tüfeği
vardı, Mehmet Nurbaki bunu aldı, hedef gözetmeksizin çocukların olduğu tarafa,
kalabalığa ateş açtı ve bir çocuk orada yere düştü, çocuğu alıp götürdüler.”
diyor. Ama asıl manidar olan ne biliyor musunuz bu ifadede? Diyor ki: “Biz bu
dosyada kimsenin tutuklanmayacağını düşünüyorduk.” Yani diyor ki: Çünkü, bugüne
kadar birçok böyle ölüm oldu, polis kurşunuyla birçok çocuk öldürüldü, vatandaş
öldürüldü ama kimse bunun arkasını aramadı, aradıysa da bir sonuç elde
edilemedi. Hani Ali İsmail Korkmaz’ın annesi de mahkemeden sonra “Lanet olsun
böyle adalete!” dedi. Şimdi, bu vurguyu yapıyor polis memuru.
Peki, o dönemde Sayın Cumhurbaşkanı ne
diyor? O da “Provokasyon var.” diyor. Diyor ki: “Cizre’de bugün tezgâhlanmaya
çalışılan oyunu biliyoruz. Bu devletin resmî giysileri içerisinde olan, zırhlı
araçlarıyla caddenin kenarına bombayı koyanları görüyor musunuz?” Yani, bu bir
provokasyon: Polis var, devletin kolluk güçleri var, emniyet güçleri var ama
bunlar da kendi içerisinde bölünmüş; bir kısmı provokasyon yapanlar, bir kısmı
da “Bizim polisimiz, AKP’nin polisi.” diyor. Devletin polisi ortada yok. Diyor
ki: “Arkasından yine, devletin başka görevlisi bunu yakalayabiliyor.” Yani,
birisi bombayı koyuyor, bir diğer polis geliyor, bunu yakalayabiliyor. 
Bülent Arınç da yine “Provokasyon var.”
diyor, o da çözüm sürecine bağlıyor; “Çözüm sürecini akamete uğratmak için
yapılan provokasyonlar.” diyor. Mealen söylüyorum. “Bu sadece bir asayişsizlik
olayı değil, aynı zamanda çözüm sürecini de yakından ilgilendiriyor.”
Şimdi, ne hikmetse bu Hükûmet, meydana
gelen bütün olayları… Aslında, sadece asayişle ilgili değil, bakın, Merkez
Bankasıyla ilgili çok önemli gelişmeler oldu dünden bu yana; Merkez Bankasından
sorumlu Başbakan Yardımcısı istifanın eşiğine geldi, Merkez Bankası Başkanı
“Yeter artık, işime karışıyorsunuz.” dedi, istifanın eşiğine geldi ama
Cumhurbaşkanı dedi ki: “Bunlar, bu yapılanlar, Merkez Bankasının aldığı
kararlar bir anlamda provokatif kararlar.” Yani, birilerinin vesayetinde
yapılan, birileri tarafından yönetilen, birileri tarafında emir ve sevk edilen…

Şimdi, bir tarafta barış süreci,
Türkiye’nin kanayan yarası, Kürt sorunu; mutlaka çözüme ihtiyaç var. Gerçekten,
keşke samimi olduğunu bilsek hem iktidarın hem diğer tarafların. Ve bunun
Meclis çatısı altında olmasını defaatle dile getirdik, buna inanabilsek biz de
katkı sunalım diye. Böyle bir süreç işliyor ve birtakım provokatif eylemler
var. Hükûmet diyor ki: “Bu yapılanlar provokasyon.” Peki, bunu kim önleyecek,
bu provokasyonu kim önleyecek? Emniyet kimin elinde, İstihbarat Teşkilatı kimin
emrinde, jandarma kimin emrinde? Şimdi, Hükûmet olarak siz bunları şikâyet
etmeyeceksiniz, kimse bu provokasyonları yapanlar ortaya çıkartacaksınız. 
Dolayısıyla, gerçekten, doğuda, güneydoğuda
çözüm sürecine yönelik birtakım olaylar oluyor, bunu yok sayamayız ama
demokratik hakkını kullanan, gerçekten devletin herhangi bir konudaki
politikalarına karşı demokratik hakkını kullanan, anayasal hakkını kullanan,
barışçı gösteriler yapan insanlara da, maalesef, polis hedef gözetmeksizin o
demokratik hakkı önlemek adına şiddet kullanıyor. Bunu da buradan açıklıkla
ifade etmek zorundayız ve verilen önerge son derece doğru bir önergedir. 
Bizim bu önergeye “evet” oyu
kullanacağımızı ifade ediyor, hepinize saygılar sunuyorum. (CHP ve HDP
sıralarından alkışlar)
BAŞKAN – Teşekkür ediyorum.
Önerge aleyhinde söz isteyen Nurdan
Şanlı, Ankara Milletvekili.
Buyurun Sayın Şanlı. (AK PARTİ
sıralarından alkışlar)
NURDAN ŞANLI (Ankara) – Sayın Başkanım,
değerli milletvekilleri; Halkların Demokratik Partisinin bugün Genel Kurulda
görüşülmesini talep ettiği grup önerisi üzerinde söz aldım ve Genel Kurulu
saygılarımla selamlıyorum. 
Öncelikle, ben de Hocalı katliamında
hayatını kaybedenlere rahmet diliyor, yakınlarına da sabır ve başsağlığı
diliyorum.
Değerli milletvekilleri, verilmiş olan
bu önergede Halkların Demokratik Partisi, bölgenin çeşitli alanlarında, aynı
zamanda da Cizre’de yaşanan olaylar ve kolluk güçlerinin bu olaylar karşısında
sergilediği tutumun araştırılmasını istemektedir. Gerekçelerinde bahsedilen
olaylar acaba iddia edildiği gibi mi yaşanmıştır, burada bir asayişsizlik mi
söz konusudur? (HDP sıralarından gürültüler)
MÜLKİYE BİRTANE (Kars) – Yalan mı
söyleniyor?
NURDAN ŞANLI (Devamla) – Yoksa çözüm
sürecine yönelik bir provokasyon mudur? Bunu çok iyi anlamak ve değerlendirmek
gerekir ve ben buradan, bu tür olaylarda hayatını kaybeden -hangi yaşta olursa
olsun- bütün insanlarımıza Allah’tan rahmet diliyorum. Bütün bunları yapanları
belirlemek, bütün bu olayları gerçekleştirenleri ve yapanları belirlemek ve
deşifre etmek için gerekli çalışmalar yapıldı, yapılıyor ve meydana gelen
olaylarla ilgili soruşturmalar da devam ediyor. 
Buradan, biraz önce bahsedilen Nihat
Kazanhan’la ilgili bir açıklama yapmak istiyorum. Şöyle deniyor: “14/1/2015
tarihinde saat 15.45 sıralarında devlet hastanesine getirilen 2003 Cizre
doğumlu Nihat Kazanhan isimli çocuk hayatını kaybetmiştir. Hastanede yapılan
incelemede şahsın ateşli silahla kafasından vurulduğu tespit edilmiştir.” Ve
şöyle deniyor: “Olayla ilgili özel harekât polisi tutuklanmıştır.”
İşte, bütün bunlar doğrultusunda,
özgürlükler ile güvenliği dengede tutacak şekilde hazırlanan ve Genel Kurulda
görüşmeye başladığımız ve görüşmelerine devam ettiğimiz Polis Vazife ve
Salâhiyet Kanunu bu anlamda gerçekten çok önemlidir ve bu kanunun görüşmeleri,
Genel Kurulun gündeminde olması ve görüşmelere devam edilmesi nedeniyle HDP
Grubunun önerisinin aleyhinde olduğumu belirtiyor, kararı Genel Kurula sunuyor
ve sizlere saygılarımı sunuyorum. (AK PARTİ sıralarından alkışlar)
BAŞKAN – Teşekkür ediyorum.
Buyurun Sayın Hamzaçebi.
VI.- AÇIKLAMALAR (Devam)
13.- İstanbul Milletvekili Mehmet Akif Hamzaçebi'nin,
Meclis TV yayınlarında tarafsızlık ilkesinin gözetilmediğine ilişkin açıklaması
MEHMET AKİF HAMZAÇEBİ (İstanbul) –
Teşekkür ederim Sayın Başkan.
Meclis Televizyonunun yayınlarıyla
ilgili bir konuyu Sayın Meclis Başkanının dikkatine sunmak istiyorum: Türkiye
Büyük Millet Meclisi Televizyonu, yayınlarında tarafsızlık ilkesini gözetmemektedir.
Adalet ve Kalkınma Partisi Grubunun konuşmalarını vermek üzere, daha çok
onların sesini duyurmak üzere hareket eden bir kuruma dönüşmüştür Meclis
Televizyonu. Örneğin, 3 muhalefet partisinin konuşmaları verildikten sonra,
daha doğrusu Meclis Televizyonunun Genel Kurul çalışmalarını vermediği
saatlerde, örneğin yemek nedeniyle veya diğer nedenlerle verilen aralarda, o
boşlukları değerlendirmek üzere yapılan haberlerde, eğer 3 muhalefet partisi
temsilcisinin konuşmaları verilmiş ise Adalet ve Kalkınma Partisi Grubundan da
3 kişinin konuşması verilsin şeklinde bir kaygı içinde hareket edilmektedir.
Eşitlik bu değildir, eşitlik her siyasi partiye eşit bir zaman diliminin
tanınmasıdır. 
Yine, Genel Kurul çalışmalarının
yansıtılmasında, zaman zaman sadece kürsünün verilmesi, Genel Kurul salonunun
verilmemesi yönünde bir çalışma yapılmaktadır. Bir kez kameralar bu nedenle
kilitlenmiştir, “Sadece kürsü verilsin, Genel Kurul gösterilmesin.” şeklinde
Adalet ve Kalkınma Partili milletvekillerinin baskısıyla böyle bir şey
yapıldığı iddia edilmektedir. Bizlerin, muhalefet grubunun basın toplantıları
akşam 19.00’a kadar olan saatlerde -yani Genel Kurul çalışmalarına ara verilen
saatleri kastediyorum tabii ki- verilmemektedir ya da çok az verilmektedir ama
iktidar partisi grubunun basın toplantıları olunca bunlar o saatlerde
verilmektedir. 
Ben Sayın Meclis Başkanına, Meclis
Televizyonunun bu yanlı yayın faaliyetine el koymasını ve objektif bir yayına
geçilmesi yönünde gerekli çabayı göstermesini tavsiye ediyorum. 
Teşekkür ederim. 
BAŞKAN – Teşekkür ederim. 
X.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, İstanbul Milletvekili Abdullah Levent
Tüzel ve arkadaşları tarafından, Cizre olayları ve 6 kişinin ölümü nedeniyle
28/1/2015 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin Genel Kurulun bilgisine sunulmak üzere bekleyen
diğer önergelerin önüne alınarak, Genel Kurulun 26 Şubat 2015 Perşembe günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN – Halkların Demokratik Partisi
grup önerisini oylarınıza sunacağım…
İDRİS BALUKEN (Bingöl) – Sayın Başkan…
BAŞKAN – Başladım konuşmaya, daha sonra
söz vereyim size. 
İDRİS BALUKEN (Bingöl) – Hayır, hayır,
tutanaklara geçmesi açısından bir şeyi ifade edeceğim; oylamanın sonucunu
değiştirebilir.
BAŞKAN – Anladım da konuşmaya başladım.
III.- YOKLAMA
(CHP sıralarından bir grup milletvekili
ayağa kalktı)
MEHMET AKİF HAMZAÇEBİ (İstanbul) –
Yoklama istiyoruz Sayın Başkan. 
BAŞKAN – Yoklama talebi var, yerine
getireceğim. 
Sayın Hamzaçebi,
Sayın Özkes, Sayın Gök, Sayın Çıray, Sayın Serindağ, Sayın Öner, Sayın Toptaş,
Sayın Ekşi, Sayın Tanal, Sayın Akar, Sayın Ekinci, Sayın Özcan, Sayın Seçer,
Sayın Tayan, Sayın Çetin, Sayın Düzgün, Sayın Özel, Sayın Öztürk, Sayın Mumcu,
Sayın Susam, Sayın Aygün. 
Üç dakika süre
veriyorum. 
(Elektronik
cihazla yoklama yapıldı) 
BAŞKAN – Sayın
milletvekilleri, toplantı yeter sayısı yoktur. 
Birleşime on
dakika ara veriyorum. 
Kapanma Saati: 17.46
BEŞİNCİ OTURUM
Açılma Saati:
17.58
BAŞKAN: Başkan
Vekili Sadık YAKUT
KÂTİP ÜYELER:
Dilek YÜKSEL (Tokat), Mine LÖK BEYAZ (Diyarbakır) 
-----0-----
BAŞKAN – Sayın milletvekilleri, Türkiye
Büyük Millet Meclisinin 65’inci Birleşiminin Beşinci Oturumu açıyorum.
III.- YOKLAMA
BAŞKAN - Halkların Demokratik Partisi
Grubu önerisinin oylanmasından önce istem üzerine yapılan yoklamada toplantı
yeter sayısı bulunamamıştı.
Şimdi yoklama işlemini tekrarlayacağım
ve yoklama için üç dakika süre veriyorum.
(Elektronik cihazla yoklama yapıldı)
BAŞKAN – Sayın milletvekilleri,
toplantı yeter sayısı vardır.
X.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, İstanbul Milletvekili Abdullah Levent
Tüzel ve arkadaşları tarafından, Cizre olayları ve 6 kişinin ölümü nedeniyle
28/1/2015 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin Genel Kurulun bilgisine sunulmak üzere bekleyen
diğer önergelerin önüne alınarak, Genel Kurulun 26 Şubat 2015 Perşembe günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN – Öneriyi oylarınıza sunuyorum:
Kabul edenler... Kabul etmeyenler... Kabul edilmemiştir. 
Buyurun Sayın Baluken.
VI.- AÇIKLAMALAR (Devam)
14.- Bingöl Milletvekili İdris Baluken'in, AK PARTİ
Grubunun muhalefetin getirdiği bir grup önerisine karşıysa bunu kürsüden ifade
etmesi gerektiğine ve HDP Grubu milletvekillerine ayrılan yeni oturma düzenini
uygun bulmadıklarına ilişkin açıklaması
İDRİS BALUKEN (Bingöl) – Teşekkür
ediyorum Sayın Başkan.
Sayın Başkan, keşke oylama öncesinde bu
söz hakkını tanımış olsaydınız…
BAŞKAN – Oylamaya başlamıştık efendim.
İDRİS BALUKEN (Bingöl) - …belki
oylamayla ilgili söyleyeceğim bu cümleler Genel Kurulun oylama sonucuna tesir
edebilirdi.
Şimdi, çok önemli bir konuyu
konuşuyoruz, yani Cizre’de son iki ayda 6 çocuğun polis kurşunuyla katledilmesi
olayı. AK PARTİ Grubu adına konuşan sayın hatipler sanki olayların bütün
detaylarıyla ilgili gereken her şey yapılmış da 1 özel timin tutuklanmasıyla
bütün bu cinayetler açığa çıkmış gibi bir tablo yansıttılar. Belli ki grup
kararını da olumsuz oy kullanmak üzere almışlar. Çünkü önerge HDP'den geliyor,
muhalefetten geliyor ama kürsüye çıkıp “Biz bunu Genel Kurulun takdirine
sunuyoruz.” demek suretiyle halkımızı yanıltıyorlar. Bir kere, her şeyden önce,
bu, dürüstlüğe uymaz. Grup olarak eğer muhalefetin getirdiği önergeye karşıt
bir pozisyondaysanız bunu kürsüden ifade etmeniz gerekir. Gereğinin
yapılmasıyla ilgili de, 6 çocuğun ölümü üzerinden 1 özel timin tutuklanmasını
burada örnek göstermeyi de ben halkımızın vicdanının takdirine bırakıyorum.
Birinci konu bu Sayın Başkan. 
İkinci konu da: Demin bu Meclis Genel
Kurulundaki oturum düzeniyle ilgili sayın milletvekilimizin yapmış olduğu
itiraz üzerine, yeni bir düzenleme yapılmış bir kroki bize ulaştırıldı. 
Şimdi, tabii, bizim bu durumu da kabul
etmemiz mümkün değil çünkü burada yaklaşık 10 milletvekilimiz için ayrılan
koltuklar, Milliyetçi Hareket Partisinin Grubu içerisinde ayrılmış olan
koltuklardır. Aslında, Meclis Genel Kurulunun genel düzenlemesine baktığınız
zaman, Meclisin üçte 2’si…
(Mikrofon otomatik cihaz tarafından
kapatıldı) 
İDRİS BALUKEN (Bingöl) – Sayın Başkan,
bitmedi, önemli bir konu. 
BAŞKAN – Bir dakika veriyorum. 
Buyurun.
İDRİS BALUKEN (Bingöl) – Sayın Başkan,
Meclis Genel Kurulunun üçte 2’si AK PARTİ’ye ayrılmış, üçte 1’ine de muhalefet
sıkıştırılmış. Sayısal oran da böyle değil aslında ve şöyle de bir durum var:
AK PARTİ, Başbakandan ya da Cumhurbaşkanından özel işaretle gelen bir yasa
tasarısı olmayınca, çoğu zaman Genel Kurulda 40-50 kişiyle temsil ediliyor. Hâl
böyleyken Meclisin üçte 2’sini bu şekilde iktidar partisine ayırıp üçte 1’ini
muhalefete ayırmanız hiç doğru değil. Yani ayıp olmasa yakında benimle Oktay
Vural’ı da yan yana oturtacaksınız sırf AK PARTİ’li vekiller rahat etsinler
diye. 
AHMET AYDIN (Adıyaman) – Niye ayıp
olsun ki.
İDRİS BALUKEN (Bingöl) – Bu oturma
düzeni uygun olmamıştır. Milliyetçi Hareket Partisiyle aramızda bir sorun yok
tabii, ama salonun genel düzenlemesi ve fiziki koşulları uygunken böylesi bir
düzenlemeye biz karşı çıkıyoruz. 
Bunun için grup başkan vekillerinin
önerilerini -bir kısa arayla- alıp Başkanlık Divanını toplayabilirsiniz diye
düşünüyoruz.
Teşekkür ederim.
BAŞKAN – Evet, teşekkür ediyorum.
Milliyetçi Hareket Partisi…
15.- İzmir Milletvekili Oktay Vural'ın, HDP Grubu
milletvekillerinin oturma düzenine ilişkin açıklaması
OKTAY VURAL
(İzmir) – Sayın Başkan, bu yerle ilgili konu tabii önemli bir sorun ama aslında
Adalet ve Kalkınma Partisi ile HDP’nin çözüm sürecinde beraberliği,
birlikteliği, özellikle Hükûmet üyeleriyle yakın iş birliği dolayısıyla, sık
sık bir araya gelmelerini kolaylaştırmak açısından, Adalet ve Kalkınma
Partisinin yürütmeye yakın bölümünde HDP’ye yer ayrılmasının çok daha anlamlı
olacağını düşünüyorum. Bu şekilde, bu irtibat daha seri bir şekilde şey
yapılır.
BAŞKAN – İsterseniz, bu konuya grup
başkan vekilleri bir arada karar verin efendim. Öyle karar…
OKTAY VURAL (İzmir) – Yok, hayır…
İDRİS BALUKEN (Bingöl) – Olur, olur,
Sayın Vural; ara versin.
OKTAY VURAL (İzmir) – Ben burada doğru
olacağını düşünüyorum. Bunlarla ilgili, zannediyorum, Adalet ve Kalkınma
Partisi bu şekilde bir iş birliğini yürüttüğüne göre bu koalisyonla devam etmek
istiyor.
BAŞKAN – Teşekkür ediyorum. 
ADİL ZOZANİ (Hakkâri) – Sayın Başkan…
Sayın Başkan…
BAŞKAN – Milliyetçi Hareket Partisi
Grubunun İç Tüzük’ün 19’uncu maddesine göre verilmiş bir önerisi vardır, okutup
işleme alacağım ve oylarınıza sunacağım. 
ADİL ZOZANİ (Hakkâri) – Sayın Başkan…
BAŞKAN – Lüften ama ya!
ADİL ZOZANİ (Hakkâri) – Sayın Başkan, İç
Tüzük 69’a göre söz istiyorum, ısrar da ediyorum. 
BAŞKAN – Sayın Zozani…
ADİL ZOZANİ (Hakkâri) – Israr ediyorum
Sayın Başkan.
BAŞKAN – Sayın Zozani…
ADİL ZOZANİ (Hakkâri) – Bir şey
söyleyeceğim. 
BAŞKAN – Efendim, bir şey
söyleyeceksiniz ama… 
ADİL ZOZANİ (Hakkâri) – O zaman müsaade
edin.
BAŞKAN – …orada duruyorsunuz, ben
okumaya başladıktan sonra söylüyorsunuz.
ADİL ZOZANİ (Hakkâri) – Hayır efendim,
ayaktaydım. 
BAŞKAN – Söz vereceğim efendim, şu
öneriyi bir okutayım. 
ADİL ZOZANİ (Hakkâri) – İç Tüzük 69’a
göre söz istiyorum ve ısrar ediyorum. Israr ediyorum.
BAŞKAN – İstemediniz efendim. Oturun
lütfen yerinize.
ADİL ZOZANİ (Hakkâri) – Israr ediyorum
Sayın Başkan. 
BAŞKAN – Öneriyi okutuyorum: 
X.- ÖNERİLER (Devam)
A) Siyasi Parti Grubu Önerileri (Devam)
2.- MHP Grubunun, Grup Başkan Vekili İzmir Milletvekili
Oktay Vural tarafından, Ukrayna’da yaşananlar çerçevesinde Kırım Tatar
Türklerinin durumu hususunda 26/2/2015 tarihinde Türkiye Büyük Millet Meclisi
Başkanlığına verilmiş olan genel görüşme önergesinin, Genel Kurulun 26 Şubat
2015 Perşembe günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi
26/2/2015
Türkiye Büyük
Millet Meclisi Başkanlığına
Danışma Kurulunun 26 Şubat 2015
Perşembe günü (bugün) yaptığı toplantısında, siyasi parti grupları arasında oy
birliği sağlanamadığından grubumuzun aşağıdaki önerisinin İç Tüzük’ün 19’’uncu
maddesi gereğince Genel Kurulun onayına sunulmasını arz ederim.
Saygılarımla. 
 Oktay
Vural
 
İzmir
 
MHP Grup Başkan Vekili
Öneri:
26 Şubat 2015
tarih, 4955 sayıyla TBMM Başkanlığına İzmir Milletvekili ve MHP Grup Başkan
Vekili Oktay Vural’ın Ukrayna’da yaşananlar çerçevesinde Kırım Tatar
Türklerinin durumu hususunda verdiği genel görüşme açılması önergesinin
26/2/2015 Perşembe günü (bugün) Genel Kurulda okunarak görüşmelerinin bugünkü birleşimde
yapılması önerilmiştir. 
BAŞKAN –
Milliyetçi Hareket Partisi grup önerisi lehinde söz isteyen Ruhsar Demirel.
Buyurun Sayın
Demirel. (MHP sıralarından alkışlar)
BAŞKAN – Sayın
Gök, biliyorsunuz, işlem başladı. Sayın hatibe söz veriyorum, oradan işaret
ediyorsunuz.
TANJU ÖZCAN
(Bolu) – Ama önemli olmasa istemezdi.
İDRİS BALUKEN
(Bingöl) – Konuşmadan sonra Sayın Zozani’nin de talebini dikkate alırsanız
seviniriz.
BAŞKAN – İşlem
bitecek efendim. 
İDRİS BALUKEN
(Bingöl) – Hayır, işlem değil, işlem konuşmadır. 
RUHSAR DEMİREL
(Eskişehir) – Efendim, baştan alabilir miyiz lütfen konuşmanız bittiyse. 
BAŞKAN – Yeniden
başlatıyorum.
Buyurun.
İDRİS BALUKEN
(Bingöl) – İşlem başladı işte.
RUHSAR DEMİREL
(Eskişehir) – Sayın Başkan, değerli milletvekilleri; öncelikle hepinizi saygıyla
selamlıyorum.
Tabii bugün Hocalı katliamının 23’üncü
seneidevriyesi. Orada şehadete erenleri yalnızca Azerbaycanlı diye düşünmek
doğru değil. Türk milletine, Türk milliyetçiliğine yönelmiş bir soykırım
hareketidir ve dünyanın farklı yerlerinde, 21’inci yüzyılın ilk çeyreğinde
hâlen bu soykırım çalışmaları, asimilasyonlar devam etmektedir. Bunun
örneklerini dünyanın farklı yerlerinde hâlen görüyoruz ve bunun bir uzantısı
olarak Ukrayna’nın toprak bütünlüğünün parçalanmasından sonra Kırım’da da
yaşananlar benzer öykülerdir. Ukrayna, sonuçta 45 milyonluk nüfusunun ötesinde
jeopolitik, ekonomik, sosyal konumu itibarıyla dünyanın çok önemli bir yerinde,
hem de tam Doğu ile Batı’nın kesişme, çakışma ya da karşılaşma noktasında.
Yoksa kimsenin, aynı Arap Baharı’nda olduğu gibi, Ukraynalıların demokratik
hakları, insan haklarıyla ilgili bir kaygısı yok. Nasıl ki Arap Baharı’nda da o
ülkelere demokrasi getireceğiz diye katliamlar gelmiş, terör örgütü
denilebilecek bazı canilikleri yapan kişiler istihdam edilip bazı ülkeler de
taşıyıcı annelik yapmışsa aynı bunlar gibi şeyler Ukrayna için de söz konusu
olmuştur. 
Ukrayna, 1991’e kadar Sovyetler
Birliği’ne bağlı iken 1989’da başlayan, soğuk savaşın bitimiyle birlikte
Kafkaslarda gelişen bağımsızlaşma hareketiyle beraber, 1991 yılında
vatandaşlarının yüzde 90’ının “evet” oyuyla bağımsız hâle gelmiştir. Ve bu
bağımsızlıkla beraber, 1954 yılında Sovyetlerin Ukrayna’ya Kırım’ı hediye
etmesi itibarıyla Ukrayna sınırlarında kalmış diye düşünülen Kırım da
Ukrayna’yla birlikte kendi özerk yapısını korumaya başlamış, Ukrayna’nın
bağımsız bir ülke olmasıyla beraber Ukrayna toprak bütünlüğünün içinde telakki
edilmiştir. 1991’den sonraki bu gidiş, tabiatıyla, Rusya için çok da tercih
edilen bir durum olmamıştır. Ve Ukrayna, yapısı itibarıyla, coğrafi konumu,
sosyal konumu, toprak altındaki ve üstündeki bereket ve enerji kaynakları
nedeniyle hep dünyanın kafasını yorduğu bir yer olmuş. Doğu ile Batı arasındaki
bu çatışma ta ki 2004 yılında artık görünür bir hâl almış -aynı oturduğunuz
koltukların rengi gibi- hatırlayacaksınız, Turuncu Devrim... 2004 yılında da
dünya, Ukrayna’ya Turuncu Devrim’le özgürlük getirdiğini düşünüyordu Arap
Baharı’yla Orta Doğu ülkelerine getirdiği gibi. Bu özgürlük kim içindi, kimin
hangi kaynakları elde etmesi içindi ve arada heba olacak kimlerdi?
İşte, o çerçevede, 2006 ile 2009 yılları arasında Putin
kendi kontrolünü Ukrayna üzerinde kurmak için Ukrayna’ya gaz akışını kesti
2010’da kendi istediği bir yönetim gelene kadar. 2010 yılında Putin’in istediği
bir yönetim geldikten sonra 2013’e kadar süren muhtelif tartışmalar ve
çatışmaların ötesinde Avrupa Birliğiyle olan sözleşmeler imzalanmayınca, Avrupa
Birliği, Amerika -hep beraber- tekrar ikinci bir Turuncu Devrim gibi Ukrayna’ya
özgürlük ve demokrasi vaatleriyle baskı yapmaya başladılar. 
Tabii, Putin de boş durmuyordu. Nitekim, 17 Aralık 2013’te
çok aşina olacağınız bir hâl oldu Ukrayna’da: Doğal gaz indirimi. Hani bizde de
oldu ya, hatırlar mısınız aralık ayında. Putin, 17 Aralık 2013’de Ukrayna’ya,
kontrolünü sürdürmek için, Ukrayna üzerindeki baskıcı kontrolünü sürdürmek için
15 milyar dolarlık yardım ve doğal gaz indirimi vadetti ve bizimki gibi yüzde 6
değildi oraya vadettiği; üçte 1, yüzde 30’u aşkın bir doğal gaz indirimi vadetti
kontrolünü sürdürmek için. Bu indirim size çok aşina gelecektir sayın
milletvekilleri. 
16 Ocakta Ukrayna Parlamentosu yine size aşina gelecek bir
şey yaptı: Her türlü protestoyu yasaklayan yasalar çıkardı. Sokağa çıkan
herkese TOMA, herkese gaz. Aynı bu şekilde yasalar çıkardılar. Ve tarih 23
Şubat 2014 olduğunda, Soçi’deki Kış Olimpiyatlarının kapanış töreninde -ki
olimpiyatlar, malum, barış çağrıştırırlar- Putin o gösterilerde bütün
cesametiyle, bütün gücüyle dünyaya görüntüsünü verdikten sonra 23 Şubatta, 27
Şubat günü Rusya yanlısı bir grup insan Kırım Parlamentosunu işgal ederek Kırım
Parlamentosuna Rusya bayrağını diktiler. Bunları hatırlıyor musunuz? Tam bir
yıl oldu. Bence hatırlamıyorsunuz, hatırlasanız bugüne kadar Hükûmet olarak
sanıyorum daha etkin işler yapardınız. 
İşte, 27 Şubattan sonra donanması da
zaten Kırım sularında, Kırım Limanı’nda bulunan Rusya giderek Kırım Türk
Tatarları üzerinde etkisini artırmakla beraber katliamlarını da artırdı ve 1
Martta da Putin, Kırım’a asker çıkarmak için kendi parlamentosundan izin aldı.
Şimdi, bütün bunlar olurken 18 Mayıs 1944’te Stalin’in Kırım Türk Tatarlarına
katliam, asimilasyon için yaptığı sürgünden sonra, 1989 yılı itibarıyla, yavaş
yavaş kendi imkânlarıyla ve zor şartlarda tekrar doğdukları topraklara veya ata
topraklarına dönmekte olan Kırım Türk Tatarları, böylece ikinci kez tekrar
topraklarından atılma, dışlanma ve katliama uğrama riski taşıdılar. Bu süreçte
21 Kırım Tatar genci kaçırıldı, 3 gencin işkence edilmiş cesetleri bulundu
-bunu Dışişleri Bakanlığı da biliyor- ve camilere Rus askerleri girdi, Kur'an-ı
Kerim’i okumak yasaklandı, Mevlâna’nın Mesnevi’si yakıldı, bütün dinî kitaplar
Kırım’da yakıldı. Hani, sizde de var ya Google’dan dua attıranlar, aynı onlar
gibi, onlar da bizim kutsallarımıza el ve dil uzattılar. Aylık gelirleri
yaklaşık 100-150 dolar olan Kırım Türklerine binlerce dolarlık para cezaları
tahsis edilmeye çalışıldı. Türkiye Cumhuriyeti nişanı sahibi Mustafa Abdülcemil
Kırımoğlu’nun vatanı Kırım’a girmesi yasaklandı, arkasından Kırım Tatar Millî
Meclisinin Başkanı Refat Çubarov’un Kırım’a girmesi yasaklandı ve şu ana kadar
Kırım Tatarlarından 4 kişinin doğdukları topraklara, ata topraklarına girmesi
yasaklandı. Ama, iş bununla da sınırlı kalmadı, Kırım Tatar Millî Meclisi Başkan
Yardımcısı Ahtem Çiygöz şu anda tutuklu. Rivayete göre “19 Mayısa kadar”
deniliyor ama 19 Mayıstan sonra da ne olacağını hiç kimse bilmiyor. 
Peki, işgalin başından beri bütün
bunları bilen, bütün bunları takip ettiğini söyleyen, dünyanın her yerindeki Türk
soydaşlarımızın, dindaşlarımızın her tür sorununa kulak kabarttıklarını,
göğüslerinin çarptığını söyleyen Hükûmet ne yaptı? Türk Hükûmeti, Türkiye
Cumhuriyeti’nin Hükûmeti işgali tanımadığı, Ukrayna’nın toprak bütünlüğüne
saygılı olunması gerektiği yönündeki kanaatini belirtirken “Bu kanunsuz işgale
karşı müttefiklerimizle birlikte hareket edeceğiz, Kırım Türk Tatarlarının
haklarını da koruyacağız.” dedi. Yalnızca dedi, her zamanki gibi yalnızca
konuştular. Kırım Tatarlarının haklarının ne kadar korunduğunu ben size az önce
anlattım; kaç kişinin topraklarımızdan atıldığını, kaç kişinin işkence
gördüğünü, kaç kişinin öldürüldüğünü, kaç kişinin kayıp olduğunu söyledim. İşte, dahası, bu müttefiklerimizle
birlikte Hükûmetin nasıl hareket ettiğini açıkçası biz bilmiyoruz. Bilmek
istiyoruz, Türkiye Cumhuriyeti Hükûmeti Kırım Türk Tatarları için ne planlıyor?
Planlarındaki 1’inci madde yüzde 6 doğal gaz indirimiydi aynı Ukrayna’ya da
yaptığı gibi ama onların fiyatı daha pahalıydı Ukraynalıların. Ukrayna’ya yüzde
30 indirim yaparken bizi, Hükûmet aracılığıyla yüzde 6 indirimle kimlere
pazarladılar bilmiyoruz. Üstüne bir de Akkuyu’nun ÇED raporu da cebine konuldu
Putin’in. 
Sayın milletvekilleri, bizler Türkiye Cumhuriyeti’nin
milletvekilleriyiz. Oradakiler bizim soydaşlarımız, dindaşlarımız; tarih, kan,
gönül bağlarımız olan insanlar. Bunlar için bir ÇED raporunu, yüzde 6’lık doğal
gaz indirimini nasıl karşılıyorsunuz? Kaldı ki bu yüzde 6 doğal gaz indirimi
olmasına rağmen, biz Avrupalılardan 42 dolar daha fazla para veriyoruz doğal
gaza ve hâlâ da faturalarınıza yansımadı. 
Kırım Türk Tatarlarının bedeli nedir? Hükûmete soruyorum.
Doğu Türkistan’dakilerin bedeli Çin’le ticaretse, Kerkük’teki,
Telafer’dekilerin bedeli bazılarıyla süreç yürütüp petrol pazarlığıysa Kırım
Türk Tatarlarının bedeli doğal gaz mıdır? O zaman Anadolu’daki Türk
vatandaşlarının bedeli nedir, sayın milletvekilleri bunu düşününüz.
Tam bir yıl oldu. Abdülcemil Kırımoğlu kendi doğduğu
topraklara giremiyor, Refat Çubarov giremiyor, kimlerin daha neyle muhatap
olacağı bilinmiyor ve Hükûmet gayriresmî bir heyeti Kırım’a yollamayı
düşünüyor. Bu, bir çeşit dolaylı kabuldür. Bu dolaylı kabulü Kırım Türk
Tatarları adına reddediyoruz. Milliyetçi Hareket Partisi olarak bu konuda
Dışişlerine hem Meclisi daha detaylı bilgilendirmesi ve hem de yurt dışındaki
Türk soydaşlarımızın ve dindaşlarımızın akıbeti konusunda daha hassas, daha
tutarlı politikalar izlemesi konusunda da ricada bulunuyoruz. 
Teşekkür ediyorum. (MHP sıralarından alkışlar) 
BAŞKAN – Teşekkür ediyorum. 
Milliyetçi Hareket Partisi grup önerisi aleyhinde söz
isteyen Seyit Sertçelik, Ankara Milletvekili? Yok. 
RAMAZAN CAN (Kırıkkale) – Sayın Başkan...
BAŞKAN - Buyurun Sayın Can. (AK PARTİ sıralarından alkışlar)

RAMAZAN CAN (Kırıkkale) – Sayın Başkanım,
değerli milletvekilleri; Genel Kurulu saygıyla selamlıyorum. 
Yaklaşık on gündür iç güvenlik
paketini, 684 sıra sayılı paketi görüşüyoruz, mesafe almaya gayret ediyoruz.
Toplumun belli bir kesimi bu kanunun yasalaşmasını bekliyor. 
CELAL DİNÇER (İstanbul) – Yapma ya!
Bunu kim bekliyor ki?
RAMAZAN CAN (Devamla) – Muhalefet tabii
ki İç Tüzük’ten kaynaklanan haklarını korumak için ellerinden geleni
yapıyorlar.
CELAL DİNÇER (İstanbul) – Dört gözle
bekliyor millet!
RAMAZAN CAN (Devamla) - İç Tüzük’ten
kaynaklanan hukuki haklarını korumak için bütün mücadelelerini sürdürüyorlar. 
İDRİS BALUKEN (Bingöl) – Önergenin
konusu ne Ramazan Bey?
RAMAZAN CAN (Devamla) - Biz de yine İç
Tüzük’ten ve Anayasa’dan, kanunlardan kaynaklanan haklarımızı kullanacağız. 
HASAN HÜSEYİN TÜRKOĞLU (Osmaniye) –
Araştırma önergesinin konusunu bir söyle.
FARUK BAL (Konya) – Ramazan Bey, Kırım
Türklerine gel, Kırım Türklerine.
RAMAZAN CAN (Devamla) – Bu nedenle, bu
hafta itibarıyla ikinci bölümü bitirmeyi planlıyoruz. 
SİNAN OĞAN (Iğdır) – Oradan laf
atıyordun ya “Konuya gel, konuya...” Hadi, bir de sen konuya gel!
ALİ HAYDAR ÖNER (Isparta) – Hangi
konuda konuşuyorsun Sayın Ramazan Can?
RAMAZAN CAN (Devamla) – Netice
itibarıyla, grup önerisini Genel Kurulun takdirlerinize sunuyor, hepinizi
saygıyla selamlıyorum. (AK PARTİ sıralarından alkışlar; CHP ve MHP sıralarından
gürültüler)
BAŞKAN – Teşekkür ediyorum.
İDRİS BALUKEN (Bingöl) – Konu ne, konu,
Ramazan Bey? Konuyu bilmiyor ya!
ALİ HAYDAR ÖNER (Isparta) – Gerçekten
hangi konuda konuştun sen? Allah Allah! Bilmeden konuşmanın tipik bir örneği.
HASAN HÜSEYİN TÜRKOĞLU (Osmaniye) –
Konuyu bilmiyor Başkanım.
İDRİS BALUKEN (Bingöl) – Sayın Başkan,
konuyu bilmeden grup önerisi üzerinde konuştu.
BAŞKAN – Onun için bıraktı zaten.
SİNAN OĞAN (Iğdır) – Sayın Başkan,
AKP’den konuyu bilen adamlar getirsinler. 
BAŞKAN - Milliyetçi Hareket Partisi
grup önerisi lehinde söz isteyen Ali Rıza Öztürk, Mersin Milletvekili. 
Buyurun Sayın Öztürk. (CHP sıralarından
alkışlar)
ÖZCAN YENİÇERİ (Ankara) - Verin bize biz
konuşalım. Adam konuşamıyor! Budur!
ALİ RIZA ÖZTÜRK (Mersin) – Sayın
Başkan, değerli milletvekilleri; Milliyetçi Hareket Partisinin Kırım
Türklerinin sorunlarının araştırılması için vermiş olduğu grup önerisi üzerinde
söz aldım. Hepinizi saygıyla selamlıyorum. 
Konuşmama başlamadan önce... Bu
güvenlik paketini tüm halkımızın beklediğini söyledi Sayın Ramazan Can. Aslında
“iç güvenlik paketi” denilen bu paketi, dikta yönetimini özleyen, dikta
yönetimini kurmaya çalışan ve bu konudaki hevesi kursağında kalacak olan başta
Sayın Recep Tayyip Erdoğan ve Başbakan Davutoğlu olmak üzere- çok dar bir- AKP
Hükûmetinin kadrosunun dışında bekleyen kimse yok. 
KEMALETTİN AYDIN (Gümüşhane) – Kırım
üzerine konuş, Kırım.
ALİ RIZA ÖZTÜRK (Devamla) - Aksine,
bize gelen talepler bu paketin çekilmesi yönünde ve bu paketin, Adalet ve
Kalkınma Partisinin 2002 yılından sonra başlattığı özgürlükçü anlayışla
çatıştığını herkes söylüyor. Adalet ve Kalkınma Partisi bugüne kadarki
tezlerinde “Siz güvenlikten yana mısınız? Güvenlik politikalarıyla, cezayı
artırmakla sorunları çözemezsiniz.” diyordu, temel savunması bu argüman üzerine
oturmuştu. Ama, şimdi, öyle anlaşılıyor ki cezaları artırmanın dışında,
kurumsal olarak faşizmi yerleştirecek bir yasa tasarısını yine güvenlik adına
savunmaktan geri kalmamaktadırlar.
Değerli milletvekilleri, 27 Şubat 2014
tarihinde Kırım Ruslar tarafından işgal edildi. 16 Mart 2014 tarihinde Kırım’da
referandum yapılıyor, bu referanduma katılım oranı yüzde 83 ve Kırım’ın
Rusya’ya bağlanması yönünde Kırım’da yüzde 96, Sivastopol’da yüzde 95 oranında
bir oy kullanılıyor. 17 Mart 2014 tarihinde Kırım Parlamentosu Rusya’ya
bağlanma talebini iletiyor, 17 Nisan 2014 tarihinde de Rusya Devlet Başkanı
Vladimir Putin Rusya’nın Kırım’ı ilhakı kararını onaylıyor ve bir gün sonra da
Kırım resmen Rusya’ya katılıyor.
Değerli milletvekilleri, Rusya’nın
Kırım’ı ilhakından sonra Rusya, bölgede çok hızlı bir şekilde, kendisine
yönelik, kendi yönetimine yönelik grupları, kişileri tasfiye etmeye başlıyor ve
Kırım Tatarları, Rus işgaline karşı çıktıkları ve Ukrayna yönetiminden yana
olduklarını belirttikleri için bu baskılardan en fazla nasibini alan grup
oluyor. Bazı Kırım Tatarları kayboluyor, bazıları da ölü bulunuyor. Kırım
Tatarlarının lideri Ukrayna Milletvekili Mustafa Abdülcemil Kırımoğlu’na 2019
yılına kadar Kırım’a giriş yasağı konuluyor. Rusya’nın Kırım’ı ilhakı
uluslararası hukukun bir ihlalidir, Ukrayna’nın toprak bütünlüğüne açıkça bir
saldırıdır. 
Aslında, Kırım ile Suriye arasında bir
paralellik var. Akıllı olanlar, aptallar tekrarlasın diye değil, öğrensin diye
atasözlerini yaratırlarmış. Suriye’de yaşananlar aslında Türk Hükûmeti
açısından, başta Mevlüt Çavuşuoğlu olmak üzere Başbakan Ahmet Davutoğlu
açısından bence ders alınması gereken konulardır. Ruslar 1783’te Kırım’ı ilhak
ettikten sonra, Osmanlının kendi toprakları olarak gördüğü Suriye’de de
hâkimiyeti gittikçe zayıflıyor ve 19’uncu yüzyıldan itibaren Suriye Şam’ı
Babıali’den hızla bir kopuş içerisine giriyor. Osmanlıdan alınıp Ukrayna’ya
verilen Kırım, Ukrayna’nın Rus hâkimiyetine girişinin 300’üncü yılında bir Rus
prestiji olarak algılanıyor. Suriye ve Ukrayna’daki 20’nci yüzyılda kurulan bu
rejimler aslında Doğu-Batı arasındaki soğuk savaşın dengelerinin yarattığı
rejimler bir yerde.
Değerli milletvekilleri –demin den
söyledim- bir Afrika atasözü var gene: “Müzik değişince dansın da değişmeye
başlaması lazım.” Bu, son dönemde, özellikle bu dönemde dünyada yaşanan çoğu
krizlerin ve çatışmaların nedeni Osmanlı ve Sovyetler’in yıkılması, ABD’nin güç
kaybederek merkezini Orta Doğu’dan transatlantiğe kaydırması, Pasifik’e
atlatması ve Türkiye açısından Kırım ile Suriye arasındaki paralelliğin
pekişmesidir. 
Değerli milletvekilleri, Batı, Orta
Doğu’da Moskova yanlısı olarak gözüken Esad rejimini çeşitli yöntemlerle
uluslararası hukuku çiğneyerek devirmeye girişirken Rusya da Ukrayna’da, Doğu
Avrupa’da Batı yanlısı AB’ci gözüken Ukrayna yönetimini devirmeye girişmiştir;
görüntü budur. Şimdi, aslında bunu bizim görüntü olarak tanımlamamızın nedeni
şudur: Ne Esad ne de Ukrayna’nın AB’ciliği ya da Rusçuluğu esaslı değildir.
Zira, Rus yanlısı denen Viktor Yanukoviç’in Batı yanlısı denen rakibi Yuliya
Timoşenko’yu Rusya’yla doğal gaz pazarlığında daha fazla yumuşak davrandığı
nedeniyle hapsettirdiğini unutmamak gerekir. Öte yandan, yine, ABD Dışişleri
Bakanı John Kerry’nin 2009 yılında eşiyle birlikte yemek yediği Beşşar Esad’ı
Orta Doğu’da barış ve istikrarın önemli oyuncusu olduğunu, övdüğünü de
unutmamız gerekir. Güç dengelerindeki mevcut oynaklıklardan her iki lider faydalanmaya
çalışmaktadır. 
Polonyalı satranç ustası Savielly
Tartakower -Allah rahmet eylesin, 1956 yılında ölmüş- bir başka büyük satranç
ustasıyla giriştiği oyunda, yarışma öncesinde masaya bakıp her zamanki
kötümserliğiyle diyor ki: “Bütün hatalar, satranç tahtasının üstünde yapılmak
üzere bizi bekliyor.” 
Değerli milletvekilleri, şimdi de
Kırım’da bütün hatalar Dışişleri Bakanı Mevlüt Çavuşoğlu’nu bekliyor ve daha
önce Dışişleri Bakanı olan, şimdi de Başbakan olan Sayın Ahmet Davutoğlu’nu
bütün hatalar bekliyor.
Değerli milletvekilleri, bu vesileyle
şunu da söylemek istiyorum: Türkiye'nin, gerçekten, dış politikada Suriye’de
yaptığı hataları Kırım’da yapmaması gerekir; Kırım’da sadece Ukrayna’nın toprak
bütünlüğünden yana olduğunu söylemesi yeterli değildir. Biz Rusya Dostluk Grubu
olarak Rusya’ya gittiğimizde, oradaki siyasi partilerin liderlerine ve
ilgililere, hepsine birden, Ukrayna’da Ukrayna’nın toprak bütünlüğünden yana
olduğumuzu, Kırım’daki Türklerin haklarının korunması ve Kırım’ın özerk yapısının
korunması gerektiğini söyledik ve orada 2019’a kadar yasak konulan liderinin bu
yasağının kaldırılması gerektiğini söyledik.
Ben, MHP Grubunun önergesinin, dünya
halklarının kendi kaderlerini tayin hakkının da bulunduğunu düşünerek, bu kendi
kaderlerinin başka güçlü devletler tarafından tayin ve tespit edilmesinin
günümüzde uluslararası hukuku da zedelediğini dikkate alarak gereğinin
yapılmasını ve bu konunun araştırılmasının uygun olacağını düşünmekteyim. 
Hepinize saygılar sunuyorum. (CHP
sıralarından alkışlar) 
BAŞKAN – Teşekkür ediyorum.
Evet, Milliyetçi Hareket Partisi grup
önerisi aleyhinde son konuşmacı Recep Özel, Isparta Milletvekili.
Buyurun Sayın Özel. (AK PARTİ
sıralarından alkışlar) 
RECEP ÖZEL (Isparta) – Sayın Başkan,
çok değerli milletvekilleri; hepinizi saygıyla selamlıyorum.
Milliyetçi Hareket Partisinin,
Ukrayna’nın başkenti Kiev’de başlayan toplumsal olaylar ve sonrasında ülke
geneline yayılmış olan [CHP ve MHP sıralarından “Bravo” sesleri, alkışlar(!)]
ve özellikle de Kırım’da meydana gelmiş olaylar ve bunun akabinde bir
referandumla Rusya’ya bağlanması üzerine bu coğrafyada yaşamış olan soydaşımız,
kan bağımız olan Kırım Türk Tatarlarıyla ilgili son gelişmelerle ilgili bir
Meclis araştırması ya da genel görüşme yapılması yönündeki talepleri bugünkü
gündemimize geldi.
Tabii... 
FARUK BAL (Konya) – Evet!
RECEP ÖZEL (Devamla) – ...bu coğrafya,
Kırım Türklerinin bulunduğu bu coğrafya... 
FARUK BAL (Konya) – Evet!
RECEP ÖZEL (Devamla) – ...Osmanlı’nın
bir bakiyesi, Osmanlının toprakları altında bulunan bir yer. 
FARUK BAL (Konya) – Daha ileride
Altınordu var, Altınordu’ya gel!
RECEP ÖZEL (Devamla) – Ukrayna’ya
bağlıyken de özerklik anlamında bir parlamentosu, yerel bir meclisi vardı. Ukrayna’daki
karışıklıklar sonunda kendi meclislerinde almış oldukları referandum
neticesinde Rusya’ya bağlanma kararı çıktı. Tabii dünyanın neresinde yaşayan
bir soydaşımız, bir akraba topluluğumuz varsa bunların sorunlarıyla ilgilenmek
için dönemimizde, AK PARTİ iktidarı döneminde Yurtdışı Türkler ve Akraba Topluluklar
Başkanlığı kuruldu ve burada ne tür sorunlar varsa bu Başkanlığımız, kurulan bu
idare her türlü soruna eğiliyor, yurt dışında bulunan, özellikle Kırım’da
bulunan tüm bu soydaşlarımıza da elinden gelen gayreti yapıyor. Ayrıca TİKA’nın
burada çok güzel faaliyetleri var. Bunların birtakım ihtiyaçlarını TİKA
marifetiyle giderdiğimize de şahidiz. Eğer burada gerçekten bir haksızlık, bir
mağduriyet varsa da buna bir uygun zamanda yine burada bir Meclis görüşmesi
açılmasında hiçbir sakınca yok. Ama bununla ilgili Dışişlerimiz, Yurtdışı
Türkler ve Akraba Topluluklar Başkanlığımız gerekli bütün çalışmaları da
yapmaktadır. 
CELAL DİNÇER (İstanbul) – Ne yaptı?
RECEP ÖZEL (Devamla) – Söz almışken burada da bir konuyu
açıklığa kavuşturmak istiyorum. 
Biraz önce buraya CHP Milletvekilimiz Sayın Mustafa Moroğlu
geldi, dün burada yapmış olduğu bir -biber gazıyla ilgili- konuşmasında son
kullanma tarihinin geçtiğiyle ilgili “Bize son kullanma tarihi geçmiş bir biber
gazı sıktınız.” demişti, ben de yerimden “Siz de son kullanma tarihinden önce
bu eylemi yapsaydınız.” gibi latife kokan, içerisinde espri olan, Meclis
çalışmalarında da bu esprili laf atma doğasında olan bir şeyi yaptım. Başka bir
amacımız yoktu. Elbette ki, tabii, eylem yapanların, polisin kullanmış olduğu
bir biber gazının son kullanma tarihini bilecek hâli yok zaten. Onu
bilebilmeleri de mümkün değil. Ondan önce eylem yapmalı…
ALİ HAYDAR ÖNER (Isparta) – Üzerinde yazıyor.
RECEP ÖZEL (Devamla) – Bir espriyi bu kadar büyütmesini,
“kardeşim” lafını da geri almasını, “Bir daha kardeşim demeyeceğim.” lafını da
anlayabilmiş değilim. Eğer benim bu laflarımdan o kadar çok üzüldüyse, manevi
ızdırap duyuyorsa biz erdemli kişi olarak özür dilemesini de biliriz. Kime
bundan dolayı bir ızdırap yaşattıysak özür dileriz. (AK PARTİ sıralarından
alkışlar) Değil bir milletvekiline, vatandaşlarımızın hiçbirine bir biber gazı
sıkılmasını da hiçbirimiz tasvip etmeyiz ama polisin de eylem anlamında,
caydırıcı önlemler anlamında da bu bir yöntem, kullanıyor. Haksız kullanmasına
siz de karşısınız, biz de karşıyız. 
Bugünkü gündemimiz belli olduğu için,
MHP’nin çok katılmış olduğumuz bu önergesini daha sonra tekrar değerlendirmek
gündemimizde diyor, hepinize saygılar sunuyorum efendim. (AK PARTİ sıralarından
alkışlar) 
BAŞKAN – Evet, teşekkür ediyorum.
Milliyetçi Hareket Partisi grup
önerisini oylarınıza sunacağım.
III.- YOKLAMA
(CHP sıralarından bir grup milletvekili
ayağa kalktı)
LEVENT GÖK (Ankara) – Yoklama…
BAŞKAN - Yoklama talebi var, yerine
getireceğim.
OKTAY VURAL (İzmir) – Ne kadar çok
katıldığınızı göreceğiz.
BAŞKAN - Sayın Gök, Sayın Dinçer, Sayın
Özkes, Sayın Toptaş, Sayın Akar, Sayın Öner, Sayın Kuşoğlu, Sayın Eyidoğan,
Sayın Tayan, Sayın Seçer, Sayın Çetin, Sayın Öztürk, Sayın Susam, Sayın Türmen,
Sayın Ekinci, Sayın Toprak, Sayın Onur, Sayın Aygün, Sayın Dudu, Sayın Çıray,
Sayın Özel. 
İki dakika süre veriyorum. 
(Elektronik cihazla yoklamaya başlandı)
ADİL ZOZANİ (Hakkâri) – Hani bir dakika
veriyordun…
BAŞKAN – Vaziyete göre…
S. NEVZAT KORKMAZ (Isparta) – Duyuldu,
duyuldu… “Vaziyete göre.” dedin ya, duyuldu yani.
ADİL ZOZANİ (Hakkâri) – O “vaziyete
göre” sözünüz kayıtlara geçti yalnız. 
Sayın Başkanın ağzından duydunuz
“Vaziyete göre süre veriyorum.” dediğini.
(Elektronik cihazla yoklamaya devam
edildi)
BAŞKAN – Sayın milletvekilleri,
toplantı yeter sayısı vardır.
X.- ÖNERİLER (Devam)
A) Siyasi Parti Grubu Önerileri (Devam)
2.- MHP Grubunun, Grup Başkan Vekili İzmir Milletvekili
Oktay Vural tarafından, Ukrayna’da yaşananlar çerçevesinde Kırım Tatar
Türklerinin durumu hususunda 26/2/2015 tarihinde Türkiye Büyük Millet Meclisi
Başkanlığına verilmiş olan genel görüşme önergesinin, Genel Kurulun 26 Şubat
2015 Perşembe günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi (Devam)
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
Sayın Özkes, yerinizden söz talebi
vardı bir düzeltmeyle ilgili zannediyorum.
Buyurun.
ADİL ZOZANİ (Hakkâri) – Sayın Başkan…
BAŞKAN - Sonra da İç Tüzük’ün 58’inci
maddesi gereğince söz isteyen sayın milletvekillerine söz vereceğim.
Buyurun Sayın Özkes.
VI.- AÇIKLAMALAR (Devam)
16.- İstanbul Milletvekili İhsan Özkes'in, Balıkesir
Milletvekili Tülay Babuşcu’nun İsmet İnönü’yle ilgili paylaştığı “tweet” için
gösterdiği tepki sırasında kimseyi incitmek amacı olmadığına ilişkin açıklaması
İHSAN ÖZKES (İstanbul) – Sayın Başkan,
biraz önce rahmetli İnönü’yle ilgili bir kelime nedeniyle tartışma yaşandı.
Sevgili Peygamberimiz “Ölülerinizi rahmetle yâd ediniz.” buyurmuştur. Merhum
İnönü için sarf edilen bir sözden rahatsızlık duydum ve tepkimi gösterdim.
Kimseyi incitmek amacım olmadığı gibi AKP Grup Başkan Vekili Sayın Mahir Ünal’a
da herhangi bir incitici söz söylemedim. İstemeden kırgınlık olmuşsa bundan
üzüntü duyar ve özür dilerim.
Saygılarımla.
BAŞKAN - Teşekkür ediyorum.
ADİL ZOZANİ (Hakkâri) – Sayın Başkan,
sisteme gireceğiz ama bizim mikrofonlar bozuk olduğu için…
FATİH ŞAHİN (Ankara) – Onu da mı
kırdınız?
BAŞKAN – Tamam, vereceğim efendim.
ADİL ZOZANİ (Hakkâri) – Teknik arıza
var Sayın Başkan, yapılmamış…
BAŞKAN – Siz oturun, açtıracağım ben.
İç Tüzük’ün 58’inci maddesi gereğince
söz isteyen Aytun Çıray, İzmir Milletvekili.
Buyurun Sayın Çıray.
VII.- GEÇEN TUTANAK HAKKINDA KONUŞMALAR (Devam)
11.- İzmir Milletvekili Aytun Çıray'ın, 23/2/2015
tarihli 62’nci Birleşimdeki bazı ifadelerini düzelttiğine ilişkin konuşması
AYTUN ÇIRAY
(İzmir) – Sayın Başkan, değerli üyeler; sağlıkla ilgili yapılan görüşmeler
sırasında AKP iktidarı döneminde bonzainin kullanımında artış oranını yüzde 300
olarak belirtmiştim. Daha sonra Sayın Ünüvar’ın itirazıyla bunu “sadece 2014
yılı artışı”(x) olarak kayıtlarda düzeltmek
istiyorum. 
Ancak, buraya gelmişken şunu da
söylemeden geçmek istemiyorum: Değerli arkadaşlar, son günlerin en önemli
maddesi, biliyorsunuz, Süleyman Şah Türbesi meselesi. Eğer böyle olmasaydı hem
Sayın Cumhurbaşkanı hem de Başbakan günde 3 defa bu konuyu çeşitli ortamlarda
dile getirmezlerdi. “Eğer Cumhuriyet Halk Partisi böyle bir durumla karşı
karşıya kalmış olsaydı ne yapardı?” diye kamuoyu önünde bazı sorular sordular.
Eğer Sayın Kemal Kılıçdaroğlu ve Cumhuriyet Halk Partisi iktidar olmuş olsaydı,
büyük bir askerî gücü tüm hava ve kara unsurlarıyla hududa yığar ve Süleyman
Şah Türbesi’nin yer aldığı Türkiye Cumhuriyeti toprağı tehdit altına düşerse
Birleşmiş Milletler Yasası’nın 51’inci maddesine göre müdahale hakkımızı
kullanacağımızı ilan eder, dosta düşmana haddini bildirirdik. Yoksa, bir maytap
patlayınca vatan toprağını terk edip kaçmazdık. 
Saygılar sunuyorum arkadaşlar. (CHP
sıralarından alkışlar) 
BAŞKAN – Teşekkür ediyorum.
Şimdi, Adana Milletvekili Seyfettin
Yılmaz İç Tüzük 58’inci madde gereğince söz istedi.
Buyurun Sayın Yılmaz.
12.- Adana Milletvekili Seyfettin Yılmaz'ın, 25/2/2015
tarihli 64’üncü Birleşimdeki bazı ifadelerini düzelttiğine ilişkin konuşması
SEYFETTİN YILMAZ (Adana) – Sayın
Başkan, değerli milletvekilleri; ben de dünkü birleşimdeki bir ifademin
düzeltilmesini istiyorum. Oradaki “9.500 Suriyeli” ifadesinin “9.500 Türkmen”(x)
olarak değiştirilerek kayıtlara geçmesini istirham ediyorum. 
Bu vesileyle bu “iç güvenlik paketi”
diye adlandırılan paketin görüşmesi noktasında Milliyetçi Hareket Partisi
olarak İç Tüzük’ten kaynaklanan ve Anayasa’dan kaynaklanan haklarımızı koruma
noktasında kararlılığımızı ortaya koyuyoruz. Bu iç güvenlik paketinde doğruyu
ortaya koymak lazım. Eğer bu ülkenin Başbakanı dâhil olmak üzere, bütün
televizyon programlarında ve her platformda, Milliyetçi Hareket Partisinin
molotofkokteyline, bonzaiye ve poşuya destek vererek terörün yanında algısını
oluşturmaya çalışması bu ülkeyi yöneten bir Başbakan açısından doğru değildir.
Bunu defalar kere söylememize rağmen hâlâ Başbakanın ısrarla molotofkokteylini,
MHP’yi ve terörü yan yana getirerek algı oluşturmaya çalışması bu ülkeyi
yöneten bir Başbakan açısından güvenilirlik noktasında ciddi soru işaretleri
bırakıyor. 
Lütfen, rica ediyoruz, Milliyetçi
Hareket Partisi bu güvenlik paketinde bu bonzai ve molotofkokteyline ve poşuya
“evet” oyu vermiştir, bunu mutlaka birinin Sayın Başbakana hatırlatması
gerekiyor. Milliyetçi Hareket Partisi olarak, burada terörle ilgili hangi
maddeyi getirirseniz getirin, mücadelede eksiklik gördüğünüz, hep beraber
burada oylamaya ve kabul etmeye anında hazırız.(x) Ama
bu ülkenin, devletin kurumlarını, kendinizi koruma adı altında yok ederek
devleti yok etmeye çalışmanıza Milliyetçi Hareket Partisi olarak müsaade
etmeyeceğiz. Demokratik haklarımızı, Anayasa ve kanunlar çerçevesinde sonuna
kadar kullanacağız. 
(Mikrofon otomatik cihaz tarafından
kapatıldı) 
SEYFETTİN YILMAZ (Devamla) – Bunun da
bilinmesini arz ediyorum. 
Saygılar sunuyorum. (CHP ve MHP
sıralarından alkışlar)
BAŞKAN – Teşekkür ediyorum. 
Alim Işık, Kütahya Milletvekili, yine,
İç Tüzük madde 58 gereğince söz istemiştir. 
Buyurun Sayın Işık. 
13.- Kütahya Milletvekili Alim Işık'ın, 25/2/2015
tarihli 64’üncü Birleşimdeki bazı ifadelerini düzelttiğine ilişkin konuşması
ALİM IŞIK (Kütahya) – Teşekkür ediyorum
Sayın Başkan.
Ben de dünkü birleşimde yapmış olduğum
bir konuşmada, özellikle Sayın Başbakanın Adalet ve Kalkınma Partisi grup
toplantısında yaptığı konuşmada geçen ifadelerine değinmiştim ve konuşmamda
“Muhalefet partilerinden HDP, MHP, CHP kirli ittifak yapıyor.” şeklindeki
Başbakana ait sözün doğru olmadığını beyan ederek “Bir Başbakana millete bu
şekilde yalan söylemek yakışmaz, doğru bilgilendiriniz.” şeklindeki ifademde
geçen “yalan söylemek” ifadesinin “doğru olmayan ifadelerde bulunmak”(x)
şeklinde düzeltilmesinin daha doğru olacağını düşünüyorum. 
CELAL DİNÇER (İstanbul) – Ya, ikisi de
aynı şey zaten. 
ALİM IŞIK (Devamla) – Çünkü Sayın
Başbakan bir zatımuhterem ama Başbakanlık önemli bir makam, o makamı
yıpratmaması için ve siyasi partiler bu ülkenin geleceğini şekillendiren, ona
göre politika üreten değerli kurumlar olduğu için siyasi partilerin tüzel
kişiliğine ve onların liderlerine bu şekilde söylemlerde bulunmanın, gerçekten,
bir Başbakana yakışmadığını ifade etmek istiyorum.
Değerli milletvekilleri, Milliyetçi
Hareket Partisi, sadece, kirli ittifaklarla ilgili yapabileceği ne varsa onu
milletle paylaşmayı kendisine görev bilmiştir. Kirli ittifak, maalesef, ne
acıdır ki bugünkü Hükûmetin yaptığı ittifaklardır. O nedenle bu ifadenin bu
şekilde düzeltilmesi yerinde olacaktır.
Yine, bu iç güvenlik yasa tasarısında
geçen konularla ilgili, Milliyetçi Hareket Partisinin, milletin ve ülkenin
lehine olan her konuda, daha önce de olduğu gibi, iktidarın getirdiği öneriye
destek verdiğini burada sizler biliyorsunuz. Lütfen bu doğruları Sayın
Başbakana kim söylüyorsa, kim ulaştıracaksa bir an önce ulaştırsın. Sayın
Başbakanın televizyonlarda yaptığı o konuşmalar bu ülkenin itibarını
zedelemektedir.
Teşekkür ederim. (MHP sıralarından
alkışlar)
BAŞKAN – Teşekkür ediyorum.
Şimdi, 58’nci madde gereğince söz
isteyen Ali Serindağ, Gaziantep Milletvekili.
Sayın Serindağ… Yok.
Faruk Bal, Konya Milletvekili.
Buyurun Sayın Bal.
14.- Konya Milletvekili Faruk Bal'ın, 25/2/2015 tarihli
64’üncü Birleşimdeki bazı ifadelerini düzelttiğine ilişkin konuşması
FARUK BAL (Konya) – Sayın Başkan, dünkü
oturumda Milliyetçi Hareket Partisi Grubuna söz vermeyişinize “MHP’nin hakkını
gasbediyorsunuz.” şeklinde bir ifadede bulunmuştum. “Gasbetmediniz ama söz de
vermediniz.” (x) Bu şekilde düzeltiyorum. 
Bu vesileyle Alim Bey’in lafından
başlayarak ifade ediyorum. Tabii, Sayın Başbakana “Yalan söylüyor.” demek doğru
değil. Ama bu ne? Sayın Başbakan diyor ki basının huzurunda: “Sayın Bahçeli’ye
soruyorum: Süleyman Şah’ın türbesi 1973’te nakledildiğinde Alparslan Türkeş
Başbakan Yardımcısıydı.” Doğru mu bu arkadaşlar?
OKTAY VURAL (İzmir) – Yalan!
KORAY AYDIN (Trabzon) – Yalancı!
ALİM IŞIK (Kütahya) – Devletin
kayıtları öyle göstermiyor.
FARUK BAL (Devamla) – Tabii, çok derin,
stratejik incelemeler içerisinde bulunan Başbakan sığ incelemelere kendisini
layık görmüyor.
LÜTFÜ TÜRKKAN (Kocaeli) – Hayatı yalan,
hayatı!
OKTAY VURAL (İzmir) – Derinlikte
kaybolmuş.
FARUK BAL (Devamla) – Başbakanlıkta
bulunan hangi hükûmetin ne zaman kurulduğuna ilişkin tabelalara baksa bu
hatayı, bu yanlışı yapmayacak. Tabii ki Sayın Başbakan nerede sıkışsa
Milliyetçi Hareket Partisine bir sataşmada bulunmaya çalışıyor. Ben de sizden
rica ediyorum, bilenleriniz ya da şimdi öğrenenleriniz Sayın Başbakana doğruyu
söylesin, bir daha böyle yalan yanlış işlere bulaşmasın. 
Süleyman Şah Türbesi 1968 yılında Tabka
Barajı’nın nakledilmesi…
LÜTFÜ TÜRKKAN (Kocaeli) – Sayın Bakan,
söyle, “Yalan söylüyorsun Sayın Başbakan.” de, öyle söyle. 
ALİM IŞIK (Kütahya) – Sayın Bakan
iletsin Başbakana.
FARUK BAL (Devamla) – Sayın Başkan, laf
atıyorlar bana, lütfen süremi düzeltin.
BAŞKAN – Sayın milletvekilleri, lütfen
hatibe laf atmayalım.
FARUK BAL (Devamla) – Lütfen bir dakika
ilave edin efendim. Bir dakika ilavenizi rica ediyorum Sayın Başkan.
Değerli milletvekilleri, 1968 yılında
Suriye “Tabka Barajı yapacağım.” diye Süleyman Şah Türbesi’nin değiştirilmesini
talep ediyor. Uluslararası anlaşmalara göre 1973 yılına kadar müzakere
yapılıyor.
(Mikrofon otomatik cihaz tarafından
kapatıldı)
FARUK BAL (Devamla) – 1973 yılında o
zamanın Hükûmeti –Alparslan Türkeş o zaman yok- Süleyman Şah Türbesi’nin Caber
Kalesi’nde bulunan yeri şamandırayla belirlenmesi suretiyle ve yeni yapılacak
yerin de Türkiye Cumhuriyeti devleti tarafından belirlenmesi suretiyle şimdi
sizin naklettiğiniz Karakozak köyüne taşınmasını kabul ediyor. İkisinin ortak
özelliği…
Sayın Başkan, benim…
BAŞKAN – Sayın Bal, lütfen, teşekkür
ediyorum.
MAHMUT TANAL (İstanbul) – Öğrenme
hakkımız açısından biraz daha söz verseniz Sayın Başkan.
FARUK BAL (Devamla) – Neyse, böyle
devam edeyim.
İkisi arasındaki ortak nokta, her ikisi
de Türkmen bölgesidir ve 1921 Ankara Anlaşması’yla ve 1923 Lozan Antlaşması’yla
o zaman kurulan Türkiye Cumhuriyet devletinin Suriye’de bir bayrak gösterme
ihtiyacı nedeniyle olmuştur ama siz, PKK ve IŞİD terörü yüzünden o türbeyi
kaçırmak için PKK ve IŞİD terör örgütünün yardımına ve korumasına ihtiyaç
duymuşsunuz. (MHP sıralarından alkışlar)
ADİL ZOZANİ (Hakkâri) – İç Tüzük 58’e
göre söz Sayın Baluken’de.
BAŞKAN – Evet, İdris Baluken Bingöl
Milletvekili.
Buyurun Sayın Baluken, sizin de var 58’inci
madde gereği söz talebiniz ve son söz talebi.
Buyurun.
15.- Bingöl Milletvekili İdris Baluken'in, 25/2/2015
tarihli 64’üncü Birleşimdeki bazı ifadelerini düzelttiğine ilişkin konuşması
İDRİS BALUKEN (Bingöl) – Teşekkür
ediyorum Sayın Başkan.
Değerli milletvekilleri, hepinizi
saygıyla selamlıyorum.
Dünkü oturuma ait tutanaklarda şöyle
bir cümlem var: Sayın Erkan Akçay’ın sataşması üzerine söz almışım ve onun
tezlerini çürütmeye çalışırken de “Kullanmış olduğu cümlelerin herhangi bir
gerçeklik payı olmadığını eminim ki mantıklı düşünen her milletvekili burada
takdir edebilir.” demişim. Tabii bu yanlış anlamaya son derece açık bir cümle.
Sanki aramızda bizim gibi düşünmeyen milletvekillerinin mantıksız düşündüğünü
ima etmişim gibi bir sonuç ortaya çıkıyor. Ben onun tutanaklardan çıkmasını
isteyeceğim. “Olayları doğru değerlendiren milletvekilleri”(X) diye
düzeltebiliriz yani “mantıklı düşünen” yerine “olayları doğru değerlendiren”
diye düzeltebiliriz. Çünkü her şeyden önce birbirimize duyduğumuz saygıyı yitirmememiz
gerekir. Birbirimizi eleştirebiliriz, zaman zaman gerilimler artabilir,
eleştirinin dozu yükselebilir, nahoş olaylar olabilir ama aynı çatı altında
karşılıklı olarak o saygıyı ayakta tutmak bence son derece önemlidir.
Demin Meclis Başkan Vekiline de bu
doğrultuda bir hekim olarak bazı kaygılarımı iletmiştim. Maalesef Sayın Meclis
Başkan Vekili, şu anda hastaneye kaldırılan Meclis Başkan Vekilinin sağlık
durumuyla ilgili bir açıklama bile yapmadı. Yani düşünün ki basında “Meclis
Başkan Vekili tansiyon düşüklüğünden dolayı acilen hastaneye kaldırıldı.”
yazıyor ama Genel Kurula ayrıntılı bir bilgilendirme yapılmıyor.
LÜTFÜ TÜRKKAN (Kocaeli) – Sayın Başkan,
üzüntülerimizi ifade etmemize fırsat verin lütfen.
İDRİS BALUKEN (Devamla) - Ve yine Genel
Kurulun çalışma saatlerinin diğer milletvekillerinin sağlıklarını tehdit
ettiğini söylüyoruz. Bu konuda hiçbir tavır yok. Özellikle AK PARTİ’de hekim
olan arkadaşları buradan uyarıyorum: Arkadaşlar, yani biz Hipokrat Yemini’ne
bağlı olarak sağlıksız olan tüm koşullarda insan sağlığını korumakla
yükümlüyüz. Lütfen sizler de bu duruma müdahil olun, grubunuza gerekli
uyarıları yapın diyorum.
Genel Kurulu saygıyla selamlıyorum.
(HDP sıralarından alkışlar)
BAŞKAN – Evet, teşekkür ediyorum.
ADİL ZOZANİ (Hakkâri) – Sayın Başkan...
BAŞKAN – Sayın Baluken, Sayın Başkan
Vekilinin sağlığını düşündüğünüz için teşekkür ediyorum ancak hastaneye
kaldırılması söz konusu değil. 
İDRİS BALUKEN (Bingöl) – Gazetede
yazıyor.
BAŞKAN – Basında yazan her şeyi
biliyoruz efendim.
LÜTFÜ TÜRKKAN (Kocaeli) – Doğru bilgi
yapılsın.
OKTAY VURAL (İzmir) – Biz de öğrenelim
Başkan.
BAŞKAN – Evet, sisteme girin Sayın
Zozani.
ADİL ZOZANİ (Hakkâri) – Efendim,
mikrofonum bozuk, nasıl sisteme gireyim? 
BAŞKAN – Başka bir yerden şey yapın
efendim.
ADİL ZOZANİ (Hakkâri) – Biz seyyar
satıcı değiliz her gün bir yere gidelim.
BAŞKAN – Sayın Özensoy, bir dakika söz
veriyorum. 
Siz de bir başka yerde sisteme
girerseniz Sayın Zozani...
Buyurun Sayın Özensoy.
VI.- AÇIKLAMALAR (Devam)
17.- Bursa Milletvekili Necati Özensoy'un, MHP grup
önerisiyle görüşülmesi talep edilen genel görüşme önergesine duyarsız
kalınmasını doğru bulmadığına ilişkin açıklaması
NECATİ ÖZENSOY (Bursa) – Teşekkür
ederim Sayın Başkan.
Ataları Kırım’dan gelip Bursa’ya
yerleşmiş bir milletvekiliyim. Bugünkü bu genel görüşmenin bu şekilde
geçiştirilmemesi gerekirdi çünkü orada yaşayan 250 bin soydaşımız çok büyük
sıkıntılar yaşıyor. Kırım Türklüğünün lideri Abdülcemil Kırımoğlu’nun doğduğu,
doyduğu topraklara girişi yasaklandı, Kırım Tatar Millî Meclis Başkanı Refat
Çubarov’un Kırım’a girişi yasaklandı ve orada yaşayan soydaşlarımız çok büyük
sıkıntılar içerisinde. 18 Mayıs 1944’te Stalin’in yaptığı o soykırımı hâlâ
unutmadık, hafızalarımızda taze olarak duruyor. Orada yaşayan soydaşlarımızın menfaatleri
Ukrayna’nın toprak bütünlüğünden yanaydı. Türkiye Büyük Millet Meclisinin de bu
genel görüşmeye böyle duyarsız kalması, özellikle Adalet ve Kalkınma Partisinin
böyle bir tutum içerisinde bulunmasını da doğru bulmadığımı ifade etmek
istiyorum. 
BAŞKAN – Evet, teşekkür ediyorum.
LÜTFÜ TÜRKKAN (Kocaeli) – Sayın Başkan,
Meclis Başkan Vekilinin rahatsızlığıyla ilgili iki kelime konuşma yapmak
istiyorum.
BAŞKAN – Şimdi, Cumhuriyet Halk Partisi
Grubunun İç Tüzük’ün 19’uncu maddesine göre verilmiş bir önerisi vardır, okutup
işleme alacağım ve oylarınıza sunacağım.
X.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Manisa Milletvekili Özgür Özel ve
arkadaşları tarafından, çocuk cezaevlerinde yaşandığı iddia edilen işkence ve
cinsel istismar olaylarının araştırılarak alınması gereken önlemlerin
belirlenmesi amacıyla, 21/5/2014 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun
bilgisine sunulmak üzere bekleyen diğer önergelerin önüne alınarak, Genel
Kurulun 26 Şubat 2015 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
Türkiye Büyük
Millet Meclisi Başkanlığına
Danışma Kurulunun 26/2/2015 Perşembe günü
(bugün) yaptığı toplantısında siyasi parti grupları arasında oy birliği
sağlanamadığından, grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim. 
 

 
Engin Altay
 
Sinop
 Grup
Başkan Vekili
Öneri:
Manisa Milletvekili Özgür Özel ve
arkadaşları tarafından, “çocuk cezaevlerinde yaşandığı iddia edilen işkence ve
cinsel istismar olaylarının araştırılarak alınması gereken önlemlerin
belirlenmesi” amacıyla 21/5/2014 tarihinde Türkiye Büyük Millet Meclisi
Başkanlığına verilmiş olan Meclis araştırma önergesinin (1362 sıra no.lu),
Genel Kurulun bilgisine sunulmak üzere bekleyen diğer önergelerin önüne
alınarak 26/2/2015 Perşembe günlü birleşimde sunuşlarda okunması ve görüşmelerinin
aynı tarihli birleşiminde yapılması önerilmiştir.
BAŞKAN – Önerinin lehinde ilk konuşmacı
Özgür Özel, Manisa Milletvekili. 
Buyurun Sayın Özel. (CHP sıralarından
alkışlar) 
ÖZGÜR ÖZEL (Manisa) – Sayın Başkan,
değerli milletvekilleri; hepinizi saygıyla selamlarım. 
Bu dönem Meclise toplam 3.210 tane
araştırma önergesi talebi iletildi. Bunlardan 1.092 tanesi gündeme alınabildi
ancak sadece 10 tane komisyon kuruldu ve kurulan 10 komisyonun tamamı da
iktidar partisinin önceden veya bir olay olduktan sonra kurulmasını talep
ettiği komisyonlardı. Yani, muhalefetten gelen araştırma komisyonu kurma
taleplerinin tamamı reddedilmiş durumda. Bu 10 komisyonun içinde kurulan
komisyonlara ve ne şekilde komisyon kurulduğuna bakarsanız iktidarın bakış
açısını da en yakından gözlemeniz mümkün. 
En başta, tabii, Soma Komisyonu. Soma
faciası yaşanmadan önce adım adım bu facia yaklaşıyorken bizim ekim ayında
verdiğimiz önergemiz, nisan ayında, faciadan sadece on dört gün önce burada
görüşülüp tüm muhalefet partilerinin olumlu oyuna rağmen iktidar partisi eliyle
reddedilmişti. Bu Komisyonu kurmak ancak bu büyük faciadan sonra iktidar
partisinin de “evet” oylarıyla mümkün oldu. Kadına yönelik şiddete ilişkin
10’dan fazla önergeyi reddeden iktidar partisi, kamuoyunda infial oluşturan bir
olaydan sonra bu Komisyonu kurdu. Mevsimlik tarım işçilerinin sorunlarını
araştırmak için 17 tane işçimizin Isparta’da yanarak ölmesi gerekti maalesef.
Hekime karşı şiddet için Ersin Arslan’ın böğrüne bir bıçak saplanmasını, Doping
Komisyonunun kurulması için olimpiyat rekortmeni atletimizde ve Kırkpınar
başpehlivanında doping çıkmasını beklediniz. 
Şimdi,
geldiğimiz noktada, 21 Mayıs 2014 günü verdiğimiz bir araştırma komisyonunun
kurulmasını konuşacağız burada. Orada diyoruz ki: “Pozantı’da yaşananlardan
sonra, Sincan’a ve diğer cezaevlerine nakledilen çocukların Pozantı’daki gibi
istismara ve işkenceye maruz kaldıklarına ilişkin kuvvetli duyumlar alınıyor,
çeşitli baroların çalışmaları var; bu komisyonu kuralım.” Ancak bugün konuşabiliyoruz.
Neden sonra? İşte, Şakran Cezaevi’ndeki işkence, istismar meseleleri cezaevinin
iç yazışmalarında ortaya çıkıp araştırmacı gazeteci İsmail Saymaz bunu
Türkiye’nin gündemine taşıdıktan sonra. 
Cumhuriyet Halk
Partisi Cezaevi Komisyonu, Pozantı’da 28 Şubat 2012’de, tam üç yıl önce,
Pozantı’yla ilgili duyumlar geldiğinde oraya harekete geçmiş, yazdığı rapordan
bir gün sonra Pozantı Cezaevi kapatılmıştı. O rapordan sonra, 100’den çok
cezaevine gittik, 180 ziyaret gerçekleştirdik, 130 rapor yazdık, bunların 5
tanesi de kitaplaştı. Ve şu gerçeği ortaya koymak gerekir ki biz Pozantı’ya
giderken derin devlet bize önce dayanışma, iş birliği teklif edip sonra da
tehditte bulunuyordu AKP eliyle. Biz yoldaydık “Üç gün geç gitseniz ne olur?”
diyordu, “Zaten bunlar taş atan çocuklar -o günkü deyimle ‘TMK mağduru
çocuklar’- orada maruz kaldıkları işkenceyi hak eden çocuklar.” demek istiyordu
AKP’nin derin devleti. 
Biz o gün şunu
söyledik: Sizin elinizde devlet denen aygıt ne hâle gelmiş olursa olsun
devletin milletten ve dolayısıyla milletvekillerinden saklayacağı hiçbir şey
olamaz. 
Biz cezaevine
girerken, Pozantı’ya, biz kapıdan, Adalet Bakanlığı müfettişi bacadan girdi,
hemen ikinci bir müfettiş talep etti. Biz raporumuzu 1 Martta yazdık, o 2 Mart
günü cezaevini kapattı. Pozantı’yı kapatırken şüphemiz şuydu: Buradaki
mağdurlar, buradaki tanıklar, bu olaya tanıklık etmiş bu mekân gözler önünden
uzak tutulacak ve daha sonra bu işin üstü örtülecek. O günkü açıklamamız da
aynı bu yönde oldu. 
Peki, zaman geçti, ne oldu? Gerçekten
tanıklar uzaklaştırıldı, mağdurlar çil yavrusu gibi Türkiye'nin dört bir yanına
dağıtıldı, kanıtlar karartıldı, olay unutturuldu ve geçtiğimiz günlerde verilen
takipsizlik kararıyla da Pozantı’nın tamamen üstü örtüldü. 
“Örtülsün, devletimiz bu işten zarar
görmesin.” Devlet bu işten ders aldı mı? Evet, devlet bu işten ders aldı; ilk
iş olarak, Pozantı’yı haber yapan Zeynep Kuriş’i tutuklayıp hapishaneye koydu
bir daha kimse böyle haberler yapmasın diye.
Sonra, Pozantı’nın sorumlu 2. Müdürünü
Van Erciş’teki cezaevine 1. Müdür yaptı yani terfien atadı. Pozantı’daki 1.
Müdürü, onu, Pozantı’daki çocukların peşinden Sincan’a yolladı, 1. Müdür yaptı
orada. İşte, devletin aldığı ders bu!
Sonra? Sonra işte, Sincan’dan,
Aliağa’dan, Şakran’dan, Antalya’dan, Türkiye'nin dört bir ucundaki çocuk
cezaevlerinden çığlıklar yükselmeye devam etti. Şimdi Şakran, İsmail Saymaz’ın
yaptığı haberle gündemde. Bir görev taksim yazışması ele geçirilmiş. Diyor ki
yazışmada: “Çocuk mahkûmlar birbirlerine işkence yapıyorlar.” Diyor ki o
yazışmada: “Büyük çocuklar küçüklere cinsel istismarda bulunuyor. Cinsel
suçlardan yatan çocuklar diğer çocuklara tecavüz ediyor, diğer çocuklara
işkencede bulunuyor. İnfaz koruma memurları denetimsiz, yetki ve
sorumluluklarını aşmış durumdalar, her şey kontrolden çıktı. Koğuş nöbetçisi
çocuklar zaman zaman x-ray cihazının başındaki arabalara eşlik ettirilerek,
içeriye sokulması yasak olan emtianın içeriye girmesi sağlanıyor.” Biz bunu
duyar duymaz aslında dedik ki: “E biz 21 Mayıs günü zaten bunları söylemiştik
ama bunu bir türlü gündeme aldıramadık.” ve dedik ki: “Bir araştırma önergesi
daha verelim, bakalım ne olacak.” Hemen oraya, ilk önce Sayın Nurettin Demir’i
görevlendirdik, gitti. Ardından da bugün Sayın Aytuğ Atıcı ve Hülya Güven
Şakran’da incelemelerde bulunuyorlar. 
Dünden bir tane farkı var: Devlet
Pozantı’dan sonra, biz çocuk cezaevlerine gitmek istediğimiz her durumda, bazen
İstanbul Şartı’nı -ki aynen uygulanmalıdır- bazen görüşmeye psikolog tarafından
çocuğun hazırlanamadığını, bazen görüşme sırasında görevlendirilecek
psikoteknik personel eksikliğini bahane ederek, Adalet Bakanlığı, bizleri bu
cezaevlerinden uzak tutmaya çalıştı ama Şakran’da artık mızrak çuvala
sığmayınca hemen bir bahar temizliğine girişmeler ve bir halkla ilişkiler
operasyonu, birkaç tane gazeteciyi, yandaşı içeri çekip fotoğraf çektirmeler
falan… Yani, derin devlet refleksleri devam ediyor. 1980 darbesinden sonra
bunlar vardı, 90’larda yaşandı; 2015 yılındayız, bu derin devlet dayanışması,
derin devlet refleksi devam ediyor açıkçası. 
Cezaeviyle ilgili CHP Komisyonu,
şeffaflık ilkesi gereğince müdürün önce “İç yazışmadır, Bakanlığa sorun.” deyip
sonra “Tatbikat olsun diye yazmıştım.” dediği yazışmayla ilgili ifadelerini de
kamuoyu gündemine taşıdı. Yandaş medya, müdürün ifadelerini sanki Cumhuriyet
Halk Partisi Cezaevi Komisyonunun kati kanaatiymiş gibi medyaya taşıdı, onunla
ilgili de bir düzeltme yapmak zorunda kaldık. 
Cezaeviyle ilgili mesele şudur, şimdi,
bugün, önce şunu kabul etmek durumundayız: Cezaevindeki herkesin başta sağlığı,
eğitim hakkı, barınması ve vücut dokunulmazlığı devletin güvencesindedir,
devlete emanettir. Oradaki çocukların sağlıklarından da, namuslarından da
devlet sorumludur. Ona halel gelirse devletin namusuna halel gelmiş demektir.
Devleti yönetirken hükûmetler bunu dikkate almalı, böyle davranmalıdır. Aksi
durumda, bundan sonra ortaya çıkacak her şey Hükûmetin ve bu araştırma
taleplerine direnen iktidar partisinin, çoğunluk partisinin vekillerinin
boynunda asılı durur. 
Pozantı cezasız kalınca yani
Pozantı’dan diğer cezaevlerine dağıtılınca, bu sefer diğer yerlerden çığlıklar
yükselmeye başladı demiştik. Bu çığlıkları kim duyacak? Duyarsa işte bu yüce
Meclis duyacak ve bu yüce Meclisin organları duyacak.
Bakın, elimde
maalesef bir açıklama var. Türkiye Büyük Millet Meclisi Cezaevi Araştırma Alt
Komisyonu Başkanı Sayın Ayşe Türkmenoğlu’na soruyorlar: “Şakran’la ilgili
şüpheler çok, gider misiniz?” Sayın Türkmenoğlu da şöyle bir açıklama yapıyor:
“İç güvenlik paketi var, Meclisin gündemi yoğun, onu bırakıp da Şakran’a
gidemeyiz.” Ben bu yaklaşımı kamuoyunun vicdanına, sizlerin vicdanına terk
ediyorum. Görevi bu meseleleri araştırmak üzere kurulmuş olan Alt Komisyonun
Başkanının yaklaşımı bu. Şimdi, bu vakitten sonra görev Meclisin. Bir komisyon
kurulur, Türkiye’deki bütün çocuk cezaevleri, kadın cezaevleri gezilir ve
oradaki varsa istismarlar -ki olduğuna inanıyoruz- varsa bu işkenceler
-olduğunu görüyoruz, duyuyoruz- vücut dokunulmazlığına karşı ihlaller… Ve
maalesef Türkiye’de 2 bin çocuk var cezaevlerinde; 1.500’ü tutuklu, 500’ü
hükümlü, yani, yüzde 75; inanılmaz bir oran. 
Ve çocuk
cezaevleri kapatılmalıdır. Çocukların günlük yaşamları içinde suça eğilimleri
ortadan kaldırılmalı, ıslah edilmelidirler. Mussolini’nin devlet intikamıyla
devlet yönetmek AKP’ye belki yakışır ama Türkiye Cumhuriyeti devletine
yakışmaz.
Saygılar
sunuyorum. (CHP, MHP ve HDP sıralarından alkışlar)
BAŞKAN –
Teşekkür ediyorum.
Cumhuriyet Halk
Partisi grup önerisi aleyhinde konuşmacı Kemal Aktaş, Van Milletvekili.
Buyurun Sayın
Aktaş (HDP sıralarından alkışlar)
KEMAL AKTAŞ
(Van) – Sayın Başkan, değerli milletvekilleri; Cumhuriyet Halk Partisi grup
önerisi üzerine Halkların Demokratik Partisi adına söz almış bulunuyorum. Genel
Kurulu saygıyla selamlıyorum.
2011 yılı verilerine
göre, Türkiye nüfusunun 24 milyonu 0-18 yaş aralığındaki çocuklardan
oluşmaktadır. Üzerinde konuştuğumuz konu, bu 24 milyonluk nüfusu ilgilendiren
bir konudur. Hükûmetin mevcut politikaları ve güvenlik anlayışı bu şekilde
devam ederse bu çocukların tamamı potansiyel olarak gözaltına alınma, mahkemeye
çıkma ve cezaevlerine girme potansiyelini taşımaktadır. Sokakta, gözaltında ve
cezaevlerinde çocukların neler yaşadıklarını her gün görmekteyiz, duymaktayız
ve okumaktayız. 12 yaşındaki Nihat’ın üstüne güpegündüz, herkesin gözü önünde
zırhlı araçlarla, panzerlerle, pompalı tüfeklerle, gazla giden güvenlik
anlayışının kapıların kör, duvarların dilsiz ve görevlilerin vicdansız olduğu
cezaevlerinde çocuklara neler yapabileceğini varın siz düşünün. 
Sayın Başkan, değerli milletvekilleri;
bilim insanları, çocukluk durumunu insanın en hassas ve en özel durumu olarak
ele almakta ve çocuklarla ilgili her türlü iş ve işlemde bu hassasiyete ve
çocuk doğasına uygun özellikte davranılması gerektiğini belirtmektedir. Demokrasisi
ve insani gelişim standartları yüksek olan ülkeler yasalarını, hukuksal
mevzuatlarını ve adalet sistemlerini çocukların bu özel durumunu dikkate alarak
düzenlemektedirler. Türkiye'nin de parçası olduğu Birleşmiş Milletler ve Avrupa
Birliğinde çocuklarla ilgili çok sayıda özel düzenlemeyi hazırlayarak
devletlerin imzasına açmışlardır. Türkiye, çocuk haklarıyla ilgili olan 19’u
bağlayıcı olmak üzere toplam 27 adet belgeye imza atarak bu sözleşmelere bağlı
kalacağını ve iç hukukta gereğini yerine getireceğini beyan etmiş ve kabul
etmiştir. Gelin görün ki, Türkiye'de her yıl 300 binden fazla çocuk güvenlik
birimleriyle tanışmaktadır. Yılda 10 binden fazla çocuk gözaltı ve cezaevi
uygulamasına tabi tutulmaktadır. Ocak 2015 tarihi itibarıyla Adalet Bakanlığının
yayınlamış olduğu verilere göre, 3 tanesi müstakil çocuk cezaevi olmak üzere
farklı tip ve yapıdaki 100 adet cezaevinde çocuk koğuşları bulunmaktadır. Bu
cezaevlerinde 542’si hükümlü ve 1.515’i tutuklu olmak üzere toplam 2.057 çocuk
cezaevlerinde kalmaktadır.
Adalet Bakanlığının yaş gruplarını
12-17 ve 18-20 olarak ayırması, cezaevindeki çocuk sayısını gizlemeye yönelik
bir gruplamadır. Bakanlık, 7.638 kişiyi 18-20 yaş olarak gruplamıştır. Bu
gruplamaya göre, 17 yaşını tamamlayanlar reşit sayılmıştır; oysa, yasalar 18
yaşını tamamlayanları reşit saymaktadır. Ayrıca, 0-6 yaş aralığındaki 450 çocuk
da anneleriyle birlikte zorunluluktan cezaevinde kalmaktadırlar.
Türkiye'nin de imza attığını
belirttiğim 27 adet sözleşmede, adalet sistemine giren çocuklar için gözaltı ve
hapse koyma kararlarına çok istisna ve en son çare olarak başvurulabileceğini
öngörmektedir. Yukardaki veriler, Türkiye'de tam tersine, çocuklar için
gözaltına alınma ve cezaevine konulma kararlarının ilk ve tek çare olarak
görüldüğünü göstermektedir.
Başta yaşam hakkı olmak üzere, pek çok
hakları dışarıda bile gasbedilen çocukların, cezaevlerinde, hem kamu
görevlileri tarafından hem de kamu görevlilerinin sorumluluğunda bulunan
cezaevlerinde akranları tarafından, insan onurunu ve toplum vicdanını yaralayan
muamelelere maruz kaldıkları gündemdeki yerini korumaktadır.
Pozantı, Sincan, Şakran, Van ve Ceyhan
cezaevlerinde çocukların yaşadığı insanlık dışı uygulamaların tek sorumlusu,
çocukları dışarda ve içerde potansiyel suçlu gören ve onları cezaevlerine
kapatan güvenlikçi zihniyetin ta kendisidir.
Cezaevlerinde çocukların maruz kaldığı
işkence, taciz ve tecavüz iddiaları, bu güvenlikçi zihniyet ve güvenlikçi yargı
anlayışından kaynaklı olarak etkin bir şekilde soruşturulmadığı için,
tekrardan işlenmeye devam etmektedir. Uğradığı kötü muameleyi bir şekilde
basına ve kamuoyuna duyurmayı başaran mağdur çocukların iddialarını araştırmak
yerine, görevlilere karşı geldikleri gerekçesiyle çocukları suçlayan ibretlik
davalar açılmaktadır.
Çocuklar için cehennemi andıran Pozantı
Cezaevi’nde yaşananlardan sorumluluğu bulunduğu iddiasıyla haklarında dava
açılan görevlilerin üzerlerine atılı suçlardan beraat ettiklerini, geçtiğimiz
gün basından öğrendik
İnsan Hakları
Derneği’nin verilerine göre, sadece 2014 yılı içinde 49 çocuk cezaevinde 64
çocuk, gözaltı yerlerinde işkenceye uğradığına dair başvuruda bulunmuştur.
Seçim bölgem olan Van ilinde de çocukların gözaltı ve cezaevinde işkence ve
kötü muameleye uğradığını, Meclis ve kamuoyunun gündemine taşıdım. Yetkililerin
kamuoyuna yansıyan bu iddialarla ilgili neler yaptıklarını açıklamaları
gerekmektedir.
Sayın Başkan, değerli milletvekilleri;
Cumhuriyet Halk Partisinin grup önerisine konu olan Ceyhan M Tipi Cezaevi’nde
2014 yılında yaşanan cinsel tecavüz vakası ile Şakran Cezaevi’nde yetkililerin
iç yazışmalarına konu olan olay, devletin gözetimi ve denetimi altında olan
yerlerde, devletin şahitliğinde çocukların tacize ve tecavüze uğradığının açık
kanıtıdır. Ceyhan M Tipi Cezaevi’nde yaşanan olayla ilgili, Meclis İnsan
Haklarını İnceleme Komisyonu 29/5/2014 tarihinde ilgili cezaevine sadece 2
milletvekiliyle gitmiş ve hazırladığı raporda, âdeta orada yaşandığı iddia
edilen olayı muğlaklaştıran ifadelere yer vermiştir. Mağdurun kendisi, ailesi
ve avukatıyla görüşme yapılmamış, resmî görevlilerin muğlak beyanlarını
komisyon raporuna aktararak Meclisin saygınlığını zedeleyecek bir çalışmayı
kamuoyuna sunmuştur.
Nitekim, raporda geçen hususlara
ilişkin, Adalet Bakanlığı da 31/12/2014 tarihinde yürütmüş olduğu çalışmasında
Meclis İnsan Haklarını İnceleme Komisyonunun raporuna atıfta bulunarak
"Cinsel taciz ve tecavüz olayının yaşanıp yaşanmadığı hususunda kesin bir
kanaate ulaşılamamıştır." diyerek olayın üstünü örtme yoluna gitmiştir. Bu
cezasızlık ve olayların üstünü örtme anlayışı çocuklara karşı suç işleyenleri
cesaretlendirmektedir.
Sayın Başkan, değerli milletvekilleri;
geldiğimiz aşamada basına ve kamuoyuna yansıyan bilgiler ile mevcut cezasızlık
politikaları çocukların cezaevlerine konulması ve kapatılmasının çocuklarda ve
toplum vicdanında onarılamaz yaralara yol açtığını bir kez daha ortaya
koymuştur. Cezaevlerinin çocukların yaşamında derin izler bırakan olayların
yaşandığı mekânlara dönüştüğü ve çocukların bu cezaevlerinden ve bu adalet
sisteminden uzak tutulmaları gerektiği ortaya çıkmıştır. Görüşülmekte olan
güvenlik paketinin yasalaşmasıyla Türkiye çocuklar için daha da tehlikeli bir
ülke hâline gelecektir.
Çocuklar için
alternatif adalet arayışlarına girilerek, altına imza atılan uluslararası
belgelerde geçen tüm haklar eksiksiz olarak hayata geçirilmeli, çocukların
tutulduğu tüm mekânlar insan hakları ve sivil toplum örgütlerinin denetimine
açılmalıdır.
Bu vesileyle, Cumhuriyet Halk
Partisinin önerisine katıldığımızı beyan ediyor, çocukları değil, cezaevlerini
kapatalım diyoruz. 
İnsanlık çocuklara en iyisini sunmaya
borçludur diyor, hepinizi saygıyla selamlıyorum. (HDP sıralarından alkışlar)
BAŞKAN – Teşekkür ediyorum.
Cumhuriyet Halk Partisi grup önerisi
lehinde söz isteyen Sinan Oğan, Iğdır Milletvekili.
Buyurun Sayın Oğan. (MHP sıralarından
alkışlar) 
(Iğdır Milletvekili Sinan Oğan’ın
Hocalı katliamına ait fotoğrafları kürsünün önüne koyması)
KEMALLETTİN AYDIN (Gümüşhane) – Zabıta
geliyor, zabıta!
SİNAN OĞAN (Iğdır) – Ağrı Milletvekili
arkadaşımız buraya koyduğunda “Zabıta geliyor.” diye söylemiyordunuz. “O da
hakkıdır.” diyordunuz arkadaşın.
ALİ AYDINLIOĞLU (Balıkesir) – Resim
sergisi oldu burası, resim sergisi yaptınız resmen.
SİNAN OĞAN (Iğdır) – Acı sergisi, resim
sergisi değil. Yani, bu…
ALİ AYDINLIOĞLU (Balıkesir) – Böyle bir
şey olmaz bu Mecliste, ilk defa görüyorum.
SİNAN OĞAN (Iğdır) – İlk defa olmuyor.
Ağrı Milletvekilimiz de bunu yaptığında…
KEMALLETTİN AYDIN (Gümüşhane) – Görseli
bırak da sözle ne anlatacaksan anlat. Sözleri biten, görsele geçer.
SİNAN OĞAN (Iğdır) – Arkadaşlar,
“görsel” dediğiniz… Bari bunda yapmayın, bari bunda yapmayın, ne olursunuz. 
BÜLENT BELEN (Tekirdağ) – Ne, rahatsız
mı oldunuz yani?
SİNAN OĞAN (Iğdır) – Teşekkür ederim
Sayın Başkan.
Değerli milletvekilleri, sizden istirhamım,
gelin, bari bugün bu konuda siyaset üstü konuşalım. Dün biz bunu başardık,
Türkiye-Azerbaycan Dostluk Grubu üyeleri olarak biz bunu başardık. Burada da
lütfen bunu gösterelim. Aynı şekilde, böylesine millî bir konunun millî olarak
kalmasına, gelin, siz de katkıda bulunun.
Ondan önce şunu ifade etmek istiyorum:
Tabii, Türkiye’de son günlerde kadına yönelik şiddet, kadın cinayetleri,
özellikle çocuklara yönelik taciz, tecavüz artmakta. Hele bu bizim haberimizin
olduğu kısmı. Oysa çocuk bakımevlerinde, çocuk hapishanelerinde, çocukların
sığındığı çocuk yurtlarında bu, katbekat fazladır ve bu olayda olduğu gibi
birçok zaman da tesadüfen öğrenilebilmektedir. O sebeple “Çocuklar masumdur.”
diyoruz. Çocuklar nerede olursa olsun, yine, siyaset üstü bakılması gereken bir
konudur. 
Değerli arkadaşlar, bakınız, nasıl ki
buradaki çocuklar gibi masum... Ölürken bile gözünü kapatmak zorunda kalmış bu
çocuk, ölürken bile Düşünebiliyor musunuz arkadaşlar, çocukların cesetleri
çöplere atılmış. Bu çocuklar bizim çocuklarımız aslında. Nasıl ki burada
cesetleri çöpe atılmışsa aynı şekilde -bugün Cumhuriyet Halk Partisinin grup
önerisinde görüştüğümüz gibi- bu bedenlere Hocalı’da işkence ederken belki de
bu bedenler birtakım kötü niyetlilerin istismarına uğrayabiliyor değerli
arkadaşlar.
Azerbaycan’ın Dağlık Karabağ
Bölgesi’nde bulunan Hocalı kasabasında 25-26 Şubat 1992 tarihinde Ermeniler
tarafından girişilen soykırım sonucunda bir insanlık dramı yaşanmış, 106’sı
kadın, 63’ü çocuk, yaklaşık 70’i yaşlı olmak üzere 613 Azerbaycan Türkü, doktor
raporlarından ve uluslararası basın tarafından belgelenen işkencelerle vahşice
katledilmiştir. Bu bizim ortak acımızdır. Eğer biz Türkiye ve Azerbaycan’a “Bir
millet, iki devlet” diyorsak, Hocalı da iki devlet, tek milletin ortak acısıdır.
1 milyondan fazla kardeşimiz sokaklarda kaçkın, göçmen durumunda bırakılmıştır.
Yirmi üç senedir bu acı kanamaya devam ediyor ve yirmi üç senedir bu acıyı
yaşatanlar daha uluslararası mahkemelere çıkmış değildir. 
Türkiye Büyük Millet Meclisinin, 26
Şubatı Hocalı’da yaşanan soykırım kurbanlarını anma günü olarak kabul etmesine
yönelik bir kanun teklifimiz var. Burada, bütün siyasi parti temsilcileri
olarak biz, 26 Şubat gününü, Hocalı başta olmak üzere Türk dünyasında yaşanan
vahşetin, soykırımların, işkencelerin ve Türk dünyasında kardeşlerimize yönelik
bütün art niyetlerin, kötü niyetlerin ve savaşların kurbanlarını anma günü
olarak yüce Meclisimiz buna karar versin isteriz. Bu vesileyle, ben Hocalı’da
yaşanan vahşette hayatını kaybeden insanlarımız başta olmak üzere bütün Türk
dünyasının başı sağ olsun diyorum, bütün şehitlerimizi rahmetle yâd ettiğimi
ifade ediyorum. 
Değerli
arkadaşlar, dünya çok savaş gördü, dünya çok işkence gördü ama insan
cesetlerine işkence yapılan bir savaş asla yaşanmamıştır. O, Hocalı’da yaşandı.
Uluslararası basına baktığınızda -sadece Türk basını değil, Azerbaycan basını
değil- uluslararası basın diyor ki: “Hocalı’da insanların kafa derisi yüzüldü,
çocuklar yataklarında katledildi; çocukların burnu, kulağı kesildi, hamile
insanların karnı deşilerek bebekleri çıkarıldı.” Bütün kültür varlıklarımız
mezar taşlarına kadar yerle bir edildi, şehirler yerle bir edildi. Bakınız,
Ekmek Müzesi, dünyada ilk ve tektir, Karabağ’da, o da yerle bir edildi değerli
arkadaşlar. Ve geliyoruz işte buraya, burası ezan sesi gelmesi gereken yer
arkadaşlar. “Resim sergisi” diyordunuz ya biraz önce; evet, resim sergisi, öyle
kabul edin. Domuzların beslendiği camilerimizin resim sergisi, böyle kabul
edin. Bu, inanıyorum ki sizin de vicdanınızı sızlatır. “Resim sergisi” diye laf
atmadan önce sizin de vicdanınıza ben inanıyorum. “Elhamdülillah Müslüman’ım.”
diyen her Allah kulunun vicdanını sızlatır bu. Bu resmi Ermeniler çekti ve
servis ettiler arkadaşlar. Bu resmi de Ermeniler çekti, servis ettiler. E, buna
karşı çıkmayalım mı? Bakınız, şunu söylemeyeceğim bugün: Siz Van’da kilise
tamir ettiniz, çanını taktınız. Bunları hiç söylemiyorum, karşılıklılık esasını falan da hiç
söylemiyorum. Azıcık vicdanı olan herkesin buna “Dur.” demesi lazım. Burada camilerin
ahır olarak kullanılmasının, herhâlde Türkiye’de “Müslüman’ım.” diyen herkesin
vicdanını kanatması lazım ve bunun için de, siz Hükûmetsiniz -biz çağrıda
bulunuyoruz ama bizim çağrımız muhalefet olarak yetmiyor- Hükûmet eden
sizsiniz, buna bir “Dur.” deyin. Buradan size sesleniyorum, buna bir “Dur.”
deyin. Camilerimize yapılan bu saygısızlığa “Dur.” demek bir Müslüman’ın
görevidir. İktidarı, muhalefeti bırakınız, “Müslüman’ım.” diyen herkesin en
öncelikli görevidir dünyanın neresinde olursa olsun. Ayakkabıyla girmiş
değiller, domuzla girmişler arkadaşlar, domuzla girilmiş bu camilere. Savaşın
bütün acı yüzü var. Savaşın bir yüzünde çocukların katledilişi var, savaşın
diğer yüzünde ibadethanelerimizin içine domuzların doldurulduğu, ahır yapıldığı
bir başka yüzü var. Savaşın bir başka yüzünde, müzelerin dağıtıldığı,
heykellerin yerle bir edildiği, orada yaşayan Türklerin yok edildiği bir yüz
var. 
Ama, şunu söyleyeyim size, sadece
orada… Hani, diyeceksiniz ki: “Sürekli Türk söylüyorsunuz.” Değil arkadaşlar.
Hocalı’da yaşayan Kürtleri de katlettiler sırf Müslüman oldukları için, biliyor
musunuz? Ermenistan’da yaşayan 60 bine yakın Kürt vardı, onları da sürdüler
Müslüman oldukları için, sadece Yezidi Kürtlerini orada muhafaza ettiler.
Dolayısıyla, bunun sadece bir etnik mesele olmadığının, aynı zamanda bir inanç
meselesi olduğunun da altını çizmek için ifade ediyorum.
26 Şubat günü, bugün, buradan, yüce
Meclisten hem size sesleniyorum hem de yüce Meclis vasıtasıyla “Hepimiz
Ermeni’yiz.” diye sokaklara dökülenlere sesleniyorum: Hiç olmazsa 26 Şubat
günü, hepiniz olmasa da bir kısmınız Hocalılı olun, Hocalı vatandaşı olun,
“Hepimiz Hocalılıyız.” deyin ve bu vahşete bir son diyelim. 
Değerli arkadaşlar, biz Türkler büyük
bir milletiz. Bizim tarihimizde kara lekeler yoktur Allah’a şükür. Ama, biz
Türkler acımızı içimizde yaşatan bir milletiz. Şimdiye kadar hep
kahramanlıklarımızı, zaferlerimizi söyledik, yenilgilerimizi ve acılarımızı hiç
söylemedik. 5 milyon Türk katledildi ama Batı’ya baktığınızda, Türkler katledilen
değil, katleden olarak algılanıyor. Neden? Çünkü Hocalı gibi, tarihimizde
onlarca, yüzlerce dram var; Iğdır’da var, Van’da var, Kars’ta var, Ağrı’da var,
Sivas’ta var. Ama, bunları dile getirmediğimiz için, bizler, bugün, bu suçu
işleyenlerin işledikleri suçun muhatabı olarak uluslararası camianın
karşısındayız. O sebeple burada tekrar, tekrar, tekrar, tekrar ben bunu ifade
ediyorum. Türkiye'nin birçok iline -daha geçenlerde Viyana’daydım- uluslararası
birçok konferansa giderek şunu ifade ediyorum: Biz Türkler soykırımcı değil,
bilakis soykırıma uğrayan bir milletiz. 100’üncü yıl münasebetiyle de size son
çağrım şudur: Biz elbette “barış” diyeceğiz ama soykırım suçunu işleyen
Sarkisyan başta olmak üzere, onların da uluslararası mahkemelerin karşısına çıkmasına
vesile olacağız inşallah ve bize yapılan bu soykırımları bütün dünyaya
anlatarak da bu dünyada kimin gerçek soykırımcı olduğunu, inşallah, dosta da
düşmana da göstereceğiz.
Sabrınız için ve laf atmadığınız için
de teşekkür ediyorum ayrıca. (MHP sıralarından alkışlar) 
BAŞKAN – Teşekkür ediyorum.
Sayın Kuşoğlu, bir söz talebiniz var.
Buyurun.
VI.- AÇIKLAMALAR (Devam)
18.- Ankara Milletvekili Bülent Kuşoğlu'nun, daha önce
bilgi istediği konularla ilgili Hükûmetin Genel Kurulda ciddi bir açıklama
yapması gerektiğine ilişkin açıklaması
BÜLENT KUŞOĞLU (Ankara) – Teşekkür
ederim Sayın Başkanım.
Sayın Başkanım, aşağı yukarı on gündür
Meclis çalışıyor; geceleri çalışıyoruz, mesai yapıyoruz aralıksız, sabaha kadar
çalışmalarımız da var. Bu arada çok önemli olaylar oldu. Bir tanesi,
biliyorsunuz, Süleyman Şah konusu; bir tanesi de yine dün Merkez Bankasıyla
ilgili, Başbakan Yardımcısıyla ilgili konu. Bunları gece dile getirdim ben de
sizin delaletinizle, sağ olun, söz verdiniz, ilgili bakanlara –buradalardı- sorular
sordum. Fakat her ikisinden de maalesef cevap alamadık, kamuoyunu tatmin eden
bir cevap alamadık. Dün gece, borcu olan bir insan, dolar borcu olan bir insan
sabaha kadar uyumadı. Bir yığın böyle insan vardı. Sayın Bakan “Böyle bir şey doğru
değildir.” diye kamuoyunu, yani Türkiye Büyük Millet Meclisini ciddiye alıp
doğru dürüst bir açıklama yapmadı. Bugün açıklama yapıldı ama dünden yapılması
çok daha doğruydu, Meclis çalışıyordu sabaha kadar, doğrusu oydu.
Geçen gün, Süleyman Şah meselesinde de aynı şekilde bir
açıklama yapılması çok daha doğru olurdu, Türkiye Büyük Millet Meclisinin
muhatap alınması doğru olurdu, maalesef olmadı. Ben size teşekkür ediyorum ama
sayın bakanların Türkiye Büyük Millet Meclisini, Genel Kurulu dikkate
almalarını özellikle...
(Mikrofon otomatik cihaz tarafından kapatıldı) 
BAŞKAN – Teşekkür ediyorum.
Şu anda 2 sayın bakan dinlediler efendim, buradalar. 
Sayın Türkoğlu, buyurun. 
19.- Osmaniye Milletvekili Hasan Hüseyin Türkoğlu'nun,
Meclis Başkan Vekili Ayşe Nur Bahçekapılı’ya rahatsızlığından dolayı geçmiş
olsun dileğinde bulunduklarına ilişkin açıklaması
HASAN HÜSEYİN TÜRKOĞLU (Osmaniye) – Teşekkür ediyorum Sayın
Başkan.
On günden beri devam edilen 684 sıra sayılı Kanun
Tasarısı’nın görüşmeleri hepimizi yordu. İktidar partisi grup başkan vekili bir
arkadaşımız, bizim çok yorulacağımızı, sabaha kadar devam edemeyeceğimizi falan
düşünerek tasarıya devam edilmesi konusunda Ayşe Nur Hanım’a işaret vermişti
ama maalesef biz değil de Ayşe Nur Hanım çok yorulmuş, dayanamamış. Ben buradan
kendisine geçmiş olsun dileklerimi iletmek istiyorum. 
Söz verdiğiniz için de teşekkür ediyorum. 
BAŞKAN – Teşekkür ediyorum. 
Sayın Türkkan...
20.- Kocaeli Milletvekili Lütfü Türkkan'ın, Meclis
Başkan Vekili Ayşe Nur Bahçekapılı’ya rahatsızlığından dolayı geçmiş olsun
dileğinde bulunduklarına ilişkin açıklaması
LÜTFÜ TÜRKKAN (Kocaeli) – Sayın Başkan ben de Meclis Başkan
Vekili Sayın Ayşe Nur Bahçekapılı Hanımefendi’ye rahatsızlığından dolayı geçmiş
olsun diyorum. Bir an önce iyileşip aramıza gelmesini, Meclisi o haklı
iradesiyle yönetmeye devam etmesini arzu ettiğimi bizatihi belirtmek istiyorum.

Saygılar sunarım efendim. 
BAŞKAN – Teşekkür ederim. 
Sayın Türkmenoğlu, bir söz talebiniz var. 
21.- Konya Milletvekili Ayşe Türkmenoğlu'nun, Manisa
Milletvekili Özgür Özel’in CHP grup önerisi üzerinde yaptığı konuşmasındaki
bazı ifadelerine ilişkin açıklaması
AYŞE TÜRMENOĞLU (Konya) – Sayın Başkanım, teşekkür ediyorum.

Biraz önce CHP Grubu adına konuşan konuşmacı adımı
zikrederek bazı gerçek dışı beyanlarda bulundu. Bunu düzeltmek istiyorum. 
Öncelikle, Şakran Cezaevinde çocuk istismarı ya da
tecavüzüyle ilgili, Komisyonumuza herhangi bir ihbar ya da şikâyet
bulunmamakta, bunu belirtmek istiyorum. 
Yine, söz konusu olayların geçmiş dönemde incelemeye konu olan,
şikâyete konu olan olaylarla ilgili olduğu, şu anda gündemde böyle bir
şikâyetin olmadığı, bu nedenle gündemimizde cezaevine yönelik bu anlamda bir
ziyaretin şikâyet ve ihbar olmaması... Ve ben yine, aynı şekilde, cezaevleri
genel müdürüyle konuştum ve bir CHP milletvekili de kendisine
iştirak etmiş incelemelerde dün itibarıyla. CHP Milletvekili Nurettin Demir de
iddiaların yalan olduğunu beyan ettiler. 
Bu noktada, ben, CHP’li konuşmacının
konuşmalarını tekrar bir gözden geçirip kendi milletvekillerinin bu konudaki
beyanlarını...
(Mikrofon otomatik cihaz tarafından
kapatıldı) 
BAŞKAN – Teşekkür ediyorum. 
Sayın milletvekilleri...
LEVENT GÖK (Ankara) – Sayın Başkan...
ERTUĞRUL KÜRKCÜ (Mersin) – Sayın
Başkan...
BAŞKAN – Buyurun Sayın Kürkcü.
ERTUĞRUL KÜRKCÜ (Mersin) – Bu açıklama
hilafıhakikattir. Bununla ilgili açıklama yapmak istiyorum. 
BAŞKAN – Buyurun, yerinizden söz
veriyorum Sayın Kürkcü. 
Bir dakika da size veriyorum.
22.- Mersin Milletvekili Ertuğrul Kürkcü'nün, Konya
Milletvekili Ayşe Türkmenoğlu’nun yaptığı açıklamasındaki bazı ifadelerine
ilişkin açıklaması
ERTUĞRUL KÜRKCÜ (Mersin) – Sayın
Başkan, bu açıklama gerçeğe aykırı çünkü Şakran Cezaevi’nde velev ki eski
tarihte gerçekleşmiş bir suç ve bu suçun ifşası olsa dahi, o dönemde Şakran’ı
gezen İnsan Hakları heyeti bunun vaki olmadığına dair, benim bütün
eleştirilerime ve muhalefet şerhime rağmen bunun vaki olmadığına dair beyanda
bulundu, bu raporu Meclise getirdi, Meclis de bu raporu onayladı. 
Şimdi ortaya çıkan bu gerçek aslında
İnsan Hakları Komisyonunun her zaman olduğu gibi kurumları aklama yönünde bir
karar mekanizması çalıştırdığını, hiçbir zaman sonuna kadar gitmediğini
gösteriyor. Çünkü bunun bütün belirtileri vardı; insan hakları kuruluşları,
çocuk hakları kuruluşları bütün bu bilgileri taşımışlardı ve bunun üzerine,
benim talebim üzerine İnsan Hakları Komisyonu oraya gitti ama bu gerçekleri
incelemeden ve görmeden çıktı geldi. 
(Mikrofon otomatik cihaz tarafından
kapatıldı) 
ERTUĞRUL KÜRKCÜ (Mersin) – Şimdi, bu
ortaya çıkan mektup, açıklama şunu açıkça gösteriyor ki hâlâ cezalandırılması
gereken bir tecavüzler dizisi o cezaevinde mevcuttur. O yüzden yapılacak iş,
Komisyonun bu ihbarı alır almaz yargı mercilerine taşımasıdır. Bunu
yapmadıkları için kınıyorum kendilerini. 
BAŞKAN – Teşekkür ederim. 
Buyurun Sayın Gök, yerinizden.
LEVENT GÖK (Ankara) – Sayın Başkan...
BAŞKAN – Sisteme girmişsiniz, buyurun.
LEVENT GÖK (Ankara) - Sayın Başkan, ben
aynı zamanda sataşmadan dolayı da söz istiyorum. 
BAŞKAN – Kim sataştı Sayın Gök?
LEVENT GÖK (Ankara) – Ayşe Hanım
konuşmasında...
BAŞKAN – Ne diye? Ne söyledi de
sataştı?
İDRİS BALUKEN (Bingöl) – “CHP Grubu
doğruyu söylemiyor.” dedi.
LEVENT GÖK (Ankara) – Az önceki
konuşmacımız Özgür Özel’in söylediklerinin yalan olduğundan bahisle bir talepte
bulundu. Onu belirtmek istiyorum.
BAŞKAN – Buyurun Sayın Gök.
Sataşma nedeniyle iki dakika söz
veriyorum.
VIII.- SATAŞMALARA İLİŞKİN KONUŞMALAR (Devam)
3.- Ankara Milletvekili Levent Gök'ün, Konya
Milletvekili Ayşe Türkmenoğlu’nun yaptığı açıklaması sırasında Cumhuriyet Halk
Partisine sataşması nedeniyle konuşması
LEVENT GÖK (Ankara) – Sayın Başkan,
değerli milletvekilleri; öncelikle, Meclis Başkan Vekilimiz Sayın Ayşe Nur
Bahçekapılı’ya, yoğun çalışma temposundan kaynaklandığı belli olan
rahatsızlığından dolayı geçmiş olsun dileklerimi iletiyorum. Kendisini aradım
ama istirahatte olduğu için görüşme şansım olmadı. Telefona bakan ilgili
arkadaşımıza bu taleplerimizi ilettik. Umuyor ve diliyorum ki Meclisimizi
yöneten ve yönetecek olan başkan vekillerimizin de yoğun çalışma temposundan
kendilerini koruyarak ve bir düzen sağlayarak bu çalışmaları yürütmeleri kendi
sağlıkları açısından da yararlı olacaktır. Tekrar geçmiş olsun diyorum. 
Az önce AKP Milletvekili Sayın Ayşe
Hanım, konuşmasında İnsan Hakları Komisyonuna Şakran Cezaevi’yle ilgili olarak
bir ihbar gelmediğinden bahisle, bu konuda bir araştırma yapılmadığını ifade
etti. Bir kere, İnsan Hakları Komisyonuna herhangi bir yazılı ya da sözlü bir
başvuruda bulunulmasına gerek yoktur, İnsan Hakları Komisyonu kamuoyundan
duyduğu konularda resen göreve de gider ve gerekli incelemeyi yapar,
gidilmemesi bir yönetim zafiyetidir. 
Sayın Başkan, ayrıca, yine, Cezaevi
Komisyonu üyemiz Sayın Nurettin Demir, dün cezaevi çıkışı sırasında yaptığı
açıklamada cezaevi müdürünün naklettiği bir hususu anlatmıştır; bu söz
kamuoyunda yanlış algılanmıştır. Yani Sayın Nurettin Demir’e atfen bir söz
değil, cezaevi müdürüne atfen olan bir sözün de arkasına sığınılmamalıdır.
Şakran Cezaevi, Türkiye'nin en sorunlu cezaevlerinden bir tanesidir, burada
derhâl insan hakları kuruluşlarının, Meclis İnsan Hakları Komisyonu üyelerinin
ve Meclisin de ayrıca bir araştırma yapmasında sayısız yarar vardır çünkü
çocuklar geleceğimizdir. 
Bu konuda, Cumhuriyet Halk Partisi
olarak üzerimize düşeni her zamanki gibi fazlasıyla yapmaya çalıştığımızı
belirtir, hepinizi saygıyla selamlarım. (CHP sıralarından alkışlar)
BAŞKAN – Teşekkür ediyorum.
Sayın milletvekilleri, birleşime bir
saat ara veriyorum. 
Kapanma Saati:
19.32
ALTINCI OTURUM
Açılma Saati:
20.30
BAŞKAN: Başkan
Vekili Sadık YAKUT
KÂTİP ÜYELER:
Dilek YÜKSEL (Tokat), Muhammet Rıza YALÇINKAYA (Bartın) 
-----0-----
BAŞKAN – Sayın milletvekilleri, Türkiye
Büyük Millet Meclisinin 65’inci Birleşiminin Altıncı Oturumunu açıyorum.
X.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Manisa Milletvekili Özgür Özel ve
arkadaşları tarafından, çocuk cezaevlerinde yaşandığı iddia edilen işkence ve
cinsel istismar olaylarının araştırılarak alınması gereken önlemlerin
belirlenmesi amacıyla, 21/5/2014 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun
bilgisine sunulmak üzere bekleyen diğer önergelerin önüne alınarak, Genel
Kurulun 26 Şubat 2015 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN - Cumhuriyet Halk Partisi grup
önerisinin görüşmelerinde kalmıştık.
Grup önerisi üzerinde son konuşmacı,
aleyhte söz isteyen Konya Milletvekili Ayşe Türkmenoğlu’dur.
Buyurun Sayın Türkmenoğlu. (AK PARTİ
sıralarından alkışlar)
AYŞE TÜRKMENOĞLU (Konya) – Sayın
Başkan, değerli milletvekilleri; Cumhuriyet Halk Partisi grup önerisi aleyhinde
söz almış bulunmaktayım. Yüce heyetinizi saygıyla selamlıyorum.
Öncelikle, tutuklu ve mahkûmların
cezaevlerinde devletin güvencesi ve teminatı altında bulunduklarının altını
çizmemiz gerekiyor hem hayat hakları hem de sağlıklarıyla ilgili ve
güvenlikleriyle ilgili her türlü tedbiri tabii ki devlet almak durumunda.
Bizler, İnsan Haklarını İnceleme
Komisyonu Cezaevleri Alt Komisyonu olarak Türkiye'nin çeşitli cezaevlerinde
sürekli incelemelerde bulunuyoruz, bazen gelen ihbarlarla incelemelerde
bulunuyoruz, bazen kamuoyuna yansıyan haberlerle incelemelerde bulunuyoruz,
bazen de milletvekillerimizle, diğer muhalefet partisi grubu üyesi
milletvekillerimizle birlikte istişarelerle hangi cezaevlerine gideceğimiz
noktasında hep beraber karar verip cezaevlerinde incelemelerde bulunuyoruz ve
bu raporlar hazırlanıp gerek Adalet Bakanımıza gerekse Ceza ve Tevkifevleri
Genel Müdürlüğüne ulaştırılıyor ve oradaki aksaklıklar da düzeltilmesi
noktasında Komisyonumuz tarafından takip ediliyor ve bu noktada Meclisin de bir
anlamda etkin denetimi sağlanmış oluyor.
Özellikle son günlerde İzmir Şakran Çocuk Cezaevi’nde bazı
tecavüz ve istismar olaylarının olduğu şeklinde kamuoyunda bazı haberler
gündeme geldi. Ben şunu söylemek istiyorum: Bu cezaevinde kalan çocuklarımızın
aileleri, diğer çocuk cezaevlerinde kalan çocuklarımızın aileleri bizlere ulaşıyorlar;
bu tip haberler yapıldığında hepsinin çok endişe ettiği, aynı zamanda
çocuklarının cezaevinden çıktıktan sonra belirli bir zan altında bırakılacağı
endişesi de taşıdıklarını söylüyorlar. Bunu da özellikle belirtmem gerekiyor. 
Şakran Cezaevi’nde yaşandığı iddia edilen bu olaylarla
ilgili, ben, dün itibarıyla Ceza ve Tevkifevleri Genel Müdürlüğümüz ve cezaevi
müdürüyle konuştum. Bunun şu şekilde açıklamasını yapmamız gerekiyor
arkadaşlar: Öncelikle, şu anda yaşanan herhangi bir taciz ya da tecavüz olayı
söz konusu değil ama daha öncesinde, Türkiye’nin çeşitli yerlerinde bu tip
olayların yaşandığı iddia edilmiş ve bazıları da, biliyorsunuz, ceza
yargılamalarına tabi tutulmuş ve bazı failler de ceza almış idi. 
Psikososyal hizmetlerin de etkin bir şekilde yerine
getirilmesi amacıyla, kurum içindeki yazışmalarda bu tip olayların olabileceği,
bununla ilgili tedbirlerin alınması gerektiği ve bu noktada personelin
uyarıldığı şeklinde iç yazışma nedeniyle böyle bir yazışmanın olduğu ve bu
konulara dikkat çekildiği, olabilecek ihtimaller dâhilinde Türkiye’de genelde
yaşanabilecek ya da iddia edilen olaylar olduğu ve bunların da bu cezaevinde
tekrar yaşanmaması konusunda cezaevi yönetiminin kendi iç yazışmasının, “şu
anda cezaevinde bu tip bir olayın gerçekleştiği” şeklinde maalesef gazetelerin
bazılarında yalan yanlış haberlerle gündeme geldi. Bunu özellikle söylememiz
gerekiyor çünkü şu anda Şakran Çocuk Cezaevi’nde herhangi bir tecavüz ya da
cinsel istismar işlenmiş değil. Bununla ilgili cezaevi yönetimine de gelen bir
bilgi yok. Çocuklarla da görüşüldü. Bunlarla ilgili çocukların da bu konuda
herhangi bir şikâyetleri ya da böyle bir olayın yaşandığına dair bir ihbarları
yok. Bunun özellikle altını çizmem gerekiyor. 
Dün Ceza ve Tevkifevleri Genel Müdürü cezaevinde inceleme
yaparken CHP Milletvekili Nurettin Demir de Ceza ve Tevkifevleri Genel Müdürüne
iştirak
etmiş, cezaevi çıkışında bu tip iddiaların yalan olduğunu, 10 çocukla
görüştüklerini, çocukların bu tip iddialar karşısında üzüldüklerini, kamuoyunda
kendilerinin ve ailelerinin rencide edildiğini söylediklerini ve bunların yalan
yanlış bilgiler olduğunu ve cezaevinin de son derece bakımlı ve güzel bir
cezaevi olduğunu söylediği de bütün İnternet sitelerinde ve haber sitelerinde
var. Bunu da sizlerle paylaşmak istiyorum. Çünkü bu, Cumhuriyet Halk Partisinin
bir grup önerisi. 
Yine, biliyorsunuz, çocuk cezaevleri
özellikle çocuklarımızın yeniden topluma kazandırılması anlamında çok önemli.
Bu noktada, çocukların, pedagog ve psikologlar eşliğinde yeni hayatlarına
hazırlanmaları amaçlanmakta. Burada kendi eğitimlerine de devam edebilmekte
çocuklar. Yine, çeşitli kurslara katılıp spor faaliyetleri de yapabilmekteler.
Biz daha önce dolaştığımız cezaevlerinde bunu gördük. 
Söz konusu Şakran Cezaevi, 2012 yılında
açılmış ve 2012 yılından bu yana 2 kez, Meclis İnsan Hakları Komisyonu alt
komisyonu olan Cezaevi Komisyonu tarafından incelemeye tabi tutulmuştur. İki
buçuk yıllık bir süre içinde bizim Meclis Komisyonumuz, Şakran Çocuk Cezaevi’ne
gitmiştir. Bununla ilgili detaylı raporlar da hazırlanmış ve bizim Meclis
İnternet sitemizde yayınlanmıştır. Merak eden arkadaşlar ya da izlemeyenler
varsa bakabilirler.
Şakran Cezaevi’nde bu tip olayların
olduğunu söylemek, şu anda olduğunu söylemek çok da iyi niyetli bir yaklaşım
değil diye düşünüyorum. Çocukların aileleri gerçekten bundan endişeleniyorlar.
“Bizlerin bu şekilde, çocuklarımızın bu şekilde gündeme gelmesi bizleri
üzüyor.” diyorlar. Bana iletilenleri söylüyorum.
Yine, biliyorsunuz, cezaevleri,
rehabilite etme ve ıslah etme yerleridir. Burada, özellikle çocuk cezaevlerinin
tabii ki farklı statüleri olması gerekiyor. Burada çocuk cezaevlerinde çalışan
personel, yine meslek içi eğitimden geçirilmekte, çocukların psikolojik ve
sosyal gelişimlerine karşı nasıl davranmaları gerektiği noktasında zaman zaman
kurum içi eğitimlere de tabi tutuluyor. 
Biz geçtiğimiz yıl, yine, Sincan Çocuk
Cezaevi’ne gittik. Burada da Sincan Cezaevi’nde çocuklara kötü muamele
yapıldığı ve çocukların dövüldüğü iddiası vardı, gündeme gelmişti. Bununla
ilgili Meclis alt komisyonumuz, cezaevleri alt komisyonumuz incelemeye gitti.
Çocuklarla görüştük, orada söz konusu şiddet olayını gördükleri iddia edilen
çocuklarla görüştük. Sonrasında yine personelle görüştük ve en sonunda oradaki
kamera görüntülerini izledik. Şunun da altını çizmem gerekiyor: Özellikle
cezaevlerinde ortak yaşam alanları kameralarla takip altına alınmakta. Özel
alanları olan yatakhane bölümleri kamera kayıtları dışında, onları alacak
şekilde değil ama ortak yaşam alanları kamera kayıtları altına alınmakta;
sonrasında herhangi bir mağduriyete sebebiyet vermemek, herhangi bir istismara
sebebiyet vermemek anlamında bunlar o birimin görevlisi tarafından da sürekli
kontrol edilmekte. Onun da altını çizmem gerekiyor.
Sincan Cezaevi’nde biz kamera
kayıtlarını incelediğimizde, iddia edildiği gibi çocuklara karşı bir dayağın
söz konusu olmadığını, kötü muamelenin söz konusu olmadığını ve bizim
raporumuzda da bu mevcut. Aksine, muhalefet milletvekillerimiz de cezaevi infaz
koruma memurlarının sayım esnasında darp edildiklerine yönelik aynı görüntüleri
bizlerle beraber izlediler, biz de izledik ve şaşırdık. Doğrusunu isterseniz
gelen iddiaların doğru olmadığını da bu şekilde tespit etmiş olduk. 
Dediğim gibi, Şakran Cezaevi’nde -2002
yılında açılmıştı- 3 tane cinsel istismar suçu işlendiği belirtilmiş, kayıtlara
geçmiş. Bunlardan bir tanesinin faili on üç yıl ceza almış, diğeri hakkında
kovuşturmaya yer olmadığına dair karar verilmiş, bir tanesinin de soruşturması
ve kovuşturması hâlâ devam ediyor.
Burada özellikle şunu söylememiz
gerekiyor: Cezaevlerindeki çocuk istismarına tabii ki bizler asla fırsat
vermeyiz. Bizim en duyarlı olduğumuz konular devletin güvencesi altında bulunan
kişilerin hayat hakları ve biraz önce de söylenmişti, orada onurları ve
duruşlarıyla namuslarının da korunması devletin temel görevlerindendir. Bunu da
söylememiz gerekiyor. Burada asla herhangi bir ihmale göz yummamız söz konusu
değil.
Türkiye Büyük
Millet Meclisi İnsan Haklarını İnceleme Komisyonu, bazı çocuk ceza infaz kurumlarında
da yine 23’üncü Dönem ve 24’üncü Dönemde bazı incelemelerde bulundu. Özellikle
ben iki yıldır cezaevleri komisyonundayım. Bu benim başkanlığım döneminde de
birçok incelemelerde bulunduk. Benden önce de arkadaşlarımız birçok cezaevinde
incelemelerde bulunmuşlar, bunların birçoğu da çocuk cezaevlerini kapsamakta. 
Şunu söylemem
gerekiyor: Biraz önce söylendi, “Meclis İnsan Hakları Komisyonu Alt Komisyon
Başkanı Ayşe Türkmenoğlu’nun ‘Meclis gündemi yoğun, şu anda cezaevini
incelemeye gidemeyiz.’ şeklinde bir beyanı oldu.” dedikleri hususu aydınlatmam
gerekiyor. Böyle bir beyanım söz konusu değil. Böyle bir olay, şu anda herhangi
bir olay vuku bulmadığı için acil incelememizi gerektiren bir husus yok, rutin
incelemeleri zaten yapıyoruz; bunu söylemiştim ben. Burada, cezaevinin kendi iç
yazışmalarından ötürü, daha önce yaşandığı iddia edilen ve Türkiye’de
olabilecek ihmallerin gündeme getirildiği yazışmaların şu anda o cezaevinden
yazılmış gibi gündeme getirilip kamuoyuna yansıtılmasının hakkaniyetli olmadığını
ve ilk fırsatta yine rutin kontrollerimizi yapmak için, incelemelerde bulunmak
için gidebileceğimizi söyledim. 
Bu vesileyle
yüce heyetinizi saygıyla selamlıyorum ve önerinin aleyhinde olduğumuzu
belirtmek istiyorum. (AK PARTİ sıralarından alkışlar) 
BAŞKAN – Evet,
teşekkür ediyorum.
Cumhuriyet Halk
Partisi grup önerisini…
MAHMUT TANAL
(İstanbul) – Sayın Başkan…
BAŞKAN – Buyurun
Sayın Tanal.
MAHMUT TANAL
(İstanbul) – Ben, İnsan Haklarını İnceleme Komisyonu Cezaevi Alt Komisyonu
üyesiyim. Sayın Alt Komisyon Başkanının vermiş olduğu bilgiler hakikate
aykırıdır. O bahsettiği raporlarla ilgili bizim şerhlerimiz vardır. O açıdan,
bu bilgiyi doğrulatma açısından yani gerçek bilgileri yansıtmadığı için söz
istiyorum ben efendim.
BAŞKAN – Sayın
Tanal, bu, Cumhuriyet Halk Partisi grup önerisi; 2 lehte, 2 aleyhte söz
verildi; lehte ve aleyhteki konuşmacılar fikirlerini belirttiler. 
MAHMUT TANAL
(İstanbul) – Ama hem Meclise gerçeğe aykırı bilgi verdi hem kamuoyuna, o açıdan
söylüyorum Değerli Başkan.
BAŞKAN –
Cumhuriyet Halk Partisi Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım…
RECEP ÖZEL
(Isparta) – Oylayacağız efendim, bunu oylayacağız.
BAŞKAN – Hayır,
işleme alındı, oylarınıza sunuyorum efendim, heyecanlanmayın.
RECEP ÖZEL
(Isparta) – Heyecanlandık efendim.
III.- YOKLAMA
(CHP ve MHP
sıralarından bir grup milletvekili ayağa kalktı)
ENGİN ALTAY
(Sinop) – Yoklama istiyoruz, tam kadro yoklama istiyoruz.
BAŞKAN – Yoklama
talebi var, yerine getireceğim.
Sayın Altay, Sayın Dinçer, Sayın
Erdemir, Sayın Öner, Sayın Kuşoğlu, Sayın Çam, Sayın Tanal, Sayın Özkes, Sayın
Seçer, Sayın Düzgün, Sayın Baydar, Sayın Canalioğlu, Sayın Akova, Sayın
Ediboğlu, Sayın Akar, Sayın Kaplan, Sayın Öztürk, Sayın Vural, Sayın Işık ve
Sayın Yılmaz.
Üç dakika süre veriyorum. 
(Elektronik cihazla yoklama yapıldı) 
BAŞKAN – Sayın milletvekilleri,
toplantı yeter sayısı vardır. 
X.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Manisa Milletvekili Özgür Özel ve
arkadaşları tarafından, çocuk cezaevlerinde yaşandığı iddia edilen işkence ve
cinsel istismar olaylarının araştırılarak alınması gereken önlemlerin
belirlenmesi amacıyla, 21/5/2014 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun
bilgisine sunulmak üzere bekleyen diğer önergelerin önüne alınarak, Genel
Kurulun 26 Şubat 2015 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN – Cumhuriyet Halk Partisi grup
önerisini oylarınıza sunuyorum: Kabul edenler… Kabul etmeyenler… Kabul
edilmemiştir. 
Şimdi, İç Tüzük’ün 58’inci maddesine
göre söz isteyen Özdal Üçer, Van Milletvekili.
Buyurun Sayın Üçer.
ÖZDAL ÜÇER (Van) – Başkanım, kaç dakika
verdiniz?
BAŞKAN – İki dakika.
ÖZDAL ÜÇER (Van) – Keşke beş dakika
verseydiniz. Orada “Beş dakika verebilir.” diyor.
BAŞKAN – Buyurun efendim. (HDP
sıralarından alkışlar)
VII.- GEÇEN TUTANAK HAKKINDA KONUŞMALAR (Devam)
16.- Van Milletvekili Özdal Üçer'in, 25/2/2015 tarihli
64’üncü Birleşimdeki bazı ifadelerini düzelttiğine ilişkin konuşması (x)
ÖZDAL ÜÇER (Van) – Değerli arkadaşlar,
Genel Kurulu saygıyla selamlıyorum.
Dünkü tutanakta, Türkçe öğretmeni
olarak kendimi beyan ettiğim noktasında… Evet, Türkçe öğretmeniyim. Farklı
polemiklere konu olduğu için… Sınıf öğretmenliği diplomam var. O diplomamda
Türk dili edebiyatı öğretmenliği yapabileceğime dair ibare de söz konusu ve ana
dilimin Türkçe olmamasından kaynaklı kimi lehçe ve şive sorunlarım olmakla
beraber Türk dili kurallarını iyi biliyorum. Türk dili kurallarını iyi biliyor
olmaktan dolayı da kendimle övünebilirim çünkü AKP Grup Başkan Vekili de, çoğu
Türklük üzerine, Türk milliyetçiliği üzerine çok söylemde bulunuyor ama “güç”
ve “şiddet” arasındaki farkı bilmediği için devleti bir şiddet kullanma
iradesi, gücü olarak belirtmişti. Bu konuyla ilgili olarak söyledim.
Ben öğretmen kimliğimi belirtirken
öğretmenlik kimliğimden de onur duyduğumu… Bugün AKP’nin iç güvenlik yasasını
getirmek yerine, ataması yapılmayan öğretmenlerin polis olmak üzere iş
bulabilme kaygısıyla polisliğe müracaat etmesi gerçekliğini oluşturmak yerine,
atanması yapılmayan öğretmenleri atamak, okulu olmayan köylere okul yapmak
politikasını benimsediği bir icraatçı pozisyonda olmuş olsaydı, biz AKP’nin
bütün icraatlarını, olumlu manada yapacağı bütün icraatlarını koşulsuz
destekleyecektik. Ama getirmiş olduğunuz bu yasa sadece Kürtlere değil -Kürtler
bu coğrafyada en çok kendini savunabilecek güçlerden biridir- Türkiye’de
yaşayan bütün halklara zarar verecek bir yasadır. Bundan dolayı, bu yasayı
geriye çekin, köylere karakol yapmak yerine, okul; memlekete polis atamak
yerine, eğitim verecek öğretmenler atayın.
Teşekkürler. (HDP sıralarından alkışlar)
BAŞKAN – Teşekkür ediyorum.
Yine, İç Tüzük’ün 58’inci maddesi
gereğince söz isteyen Celal Dinçer, İstanbul Milletvekili.
Buyurun Sayın Dinçer. (CHP sıralarından
alkışlar)
17.- İstanbul Milletvekili Celal Dinçer'in, 25/2/2015
tarihli 64’üncü Birleşimdeki bazı ifadelerini düzelttiğine ilişkin konuşması
CELAL DİNÇER (İstanbul) – Teşekkür
ederim Sayın Başkan.
Yüce heyetinizi saygıyla selamlıyorum.
Dünkü konuşmamda bu iç güvenlik yasası
çıkarsa artık bundan sonra 15 ve 25 Aralık türü operasyonların yapılamayacağını,
bunlara engel olmak için bu yasanın çıkarıldığını söylemiştim. “15” değil, “17
Aralık” (x) olarak düzeltiyorum Sayın Başkanım
bunu. 
Evet, bu Hükûmet, bu yasayı zaten
çıkarmasına gerek kalmadan bütün yolsuzlukları kapatacak operasyonları zaten
yapıyor. Deniz Feneri’ni birlikte kararttınız, Deniz Feneri davasında paraları
sıfırladığınız gibi Deniz Feneri davasını da sıfırladınız. Şimdi, iç güvenlik
yasasıyla, daha yasa çıkmadan, sendika kurmak için grev yapan işçinin kolunu
çıkardınız; yolsuzluğa değil, giyim kuşama karşı savaş açtınız; anket
şirketine, muhalif gazeteye Maliye baskınlarıyla kan kusturdunuz. Sayın
Başbakan, Sayın Cumhurbaşkanımızın Gezi’deki polislere “Destan yazdınız.”
dediği cümlenin aynısını -Sayın Başbakanımız da Sayın Cumhurbaşkanımızdan örnek
alarak- AKP’li vekillere dönüp “Sizler Mecliste destan yazdınız.” dedi daha bu
yasa çıkmadan. Evet, milletvekilleri olarak destan yazdınız, tokmakla
milletvekillerinin kafasına indirerek bu destanı yazdınız! Öbür taraftan, vatan
toprağını azılı bir terör örgütüne teslim ederek oralardan koşar adım
uzaklaştınız. 
Değerli arkadaşlar, bu yasa çıktıktan
sonraki Türkiye’nin hâlini düşünmek dahi istemiyorum. Tekrar tekrar, biraz
sonra görüşeceğimiz yasanın geri çekilmesini istirham ediyorum.
Hepinize saygılar sunuyorum. (HDP
sıralarından alkışlar)
BAŞKAN – Teşekkür ediyorum.
Gündemin “Kanun Tasarı ve Teklifleri ile Komisyonlardan Gelen
Diğer İşler” kısmına geçiyoruz.
1'inci sırada yer alan Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ve Anayasa Komisyonu
Raporu'nun görüşmelerine kaldığımız yerden devam edeceğiz.
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri İstanbul
Milletvekili Ayşe Nur Bahçekapılı, Kayseri Milletvekili Mustafa Elitaş, Giresun
Milletvekili Nurettin Canikli, Kahramanmaraş Milletvekili Mahir Ünal ve
Adıyaman Milletvekili Ahmet Aydın’ın; Türkiye Büyük Millet Meclisi İçtüzüğünde
Değişiklik Yapılmasına Dair İçtüzük Teklifi ile Tunceli Milletvekili Kamer
Genç’in; Türkiye Büyük Millet Meclisi İçtüzüğünün Bir Maddesinin Değiştirilmesi
Hakkında İçtüzük Teklifi ve Anayasa Komisyonu Raporu (2/242, 2/80) (S. Sayısı:
156)
BAŞKAN - Komisyon? Yok.
Ertelenmiştir.
2'nci sırada yer alan Devlet Sırrı Kanunu Tasarısı ve Avrupa
Birliği Uyum Komisyonu ile Adalet Komisyonu Raporlarının görüşmelerine
kaldığımız yerden devam edeceğiz.
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)
BAŞKAN – Komisyon? Yok.
Ertelenmiştir.
OKTAY VURAL (İzmir) – Sayın Başkan, şimdi sıra sayılarını
okuyorsunuz ama bu sıra sayılarını tam okumanız gerekiyor. Kimin İç Tüzük
teklifi efendim?
BAŞKAN – Evet efendim, hazırlattıralım.
3’üncü sırada yer alan Ceza İnfaz Kurumları Güvenlik
Hizmetleri Kanunu Tasarısı ve Adalet Komisyonu Raporu’nun görüşmelerine
kaldığımız yerden devam edeceğiz.
3.- Ceza İnfaz Kurumları Güvenlik Hizmetleri Kanunu
Tasarısı ve Adalet Komisyonu Raporu (1/742) (S. Sayısı: 616)
BAŞKAN – Komisyon? Yok.
Ertelenmiştir.
OKTAY VURAL (İzmir) – Sayın Başkan, 1’inci sıradaki İç Tüzük
teklifi kimin teklifi?
YILMAZ TUNÇ (Bartın) – Ne fark eder ya?
BAŞKAN – Sayın Vural, şimdiye kadar hep böyle yaptık,
biliyorsunuz.
OKTAY VURAL (İzmir) – Hayır, hayır böyle yapılmadı. Hepsini
okuyun.
BAŞKAN – Böyle yapıldı efendim, geçmiş uygulamaları
çıkartalım. Ama bundan sonrakine hazırlattırıyorum, onu söyledim biraz önce.
AHMET AYDIN (Adıyaman) – Sıra sayısını verdikten sonra belli
olur, sıra sayısından belli olur.
BAŞKAN - 4’üncü sırada yer alan Askeri Hakimler Kanunu ile
Bazı Kanunlarda Değişiklik Yapılmasına Dair Kanun Tasarısı ve Adalet Komisyonu
Raporu’nun görüşmelerine kaldığımız yerden devam edeceğiz.
4.- Askeri Hakimler Kanunu ile Bazı Kanunlarda
Değişiklik Yapılmasına Dair Kanun Tasarısı ve Adalet Komisyonu Raporu (1/1008)
(S. Sayısı: 685)
BAŞKAN – Komisyon? Yok.
Ertelenmiştir.
5’inci sırada yer alan, Polis Vazife ve Salahiyet Kanunu ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı ile İstanbul Milletvekili Mahmut Tanal'ın; Nüfus Hizmetleri Kanununda
Değişiklik Yapılmasına Dair Kanun Teklifi, İstanbul Milletvekili Bülent
Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında Kanun
Teklifi, İstanbul Milletvekili Mustafa Sezgin Tanrıkulu ve Cumhuriyet Halk
Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda Değişiklik
Yapılması Hakkında Kanun Teklifi, İstanbul Milletvekili Mustafa Sezgin
Tanrıkulu'nun; 5490 Sayılı ve 25/4/2006 Tarihli Nüfus Hizmetleri Kanununda
Değişiklik Yapılması Hakkında Kanun Teklifi ile Avrupa Birliği Uyum Komisyonu
ve İçişleri Komisyonu Raporlarının görüşmelerine kaldığımız yerden devam
edeceğiz. 
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana
Milletvekili Osman Faruk Loğoğlu'nun; Emniyet Teşkilatı Kanununda Değişiklik
Yapılması Hakkında Kanun Teklifi, Mersin Milletvekili Ertuğrul Kürkcü'nün;
Polis Vazife ve Salahiyet Kanununda Değişiklik Yapılması Hakkında Kanun
Teklifi, İstanbul Milletvekili Mustafa Sezgin Tanrıkulu ve Cumhuriyet Halk Partisi
Grup Başkanvekilleri Sinop Milletvekili Engin Altay, Ankara Milletvekili Levent
Gök ile 4 Milletvekilinin; Nüfus Hizmetleri Kanununda Değişiklik Yapılması
Hakkında Kanun Teklifi, İstanbul Milletvekili Mustafa Sezgin Tanrıkulu'nun;
5490 Sayılı ve 25/4/2006 Tarihli Nüfus Hizmetleri Kanununda Değişiklik
Yapılması Hakkında Kanun Teklifi ile Avrupa Birliği Uyum Komisyonu ve İçişleri
Komisyonu Raporları (1/995, 2/422, 2/514, 2/909, 2/1518, 2/1579, 2/1632,
2/2443, 2/2469) (S. Sayısı: 684) (x)
BAŞKAN – Komisyon ve Hükûmet? Yerinde. 
İç Tüzük’ün 91’inci maddesine göre
temel kanun olarak görüşülen tasarının, geçen birleşimde, ikinci bölümünde yer
alan 26’ncı maddesi kabul edilmişti.
Şimdi, sayın milletvekilleri, yeni
madde ihdasına dair bir önerge vardır, önergeyi okutup Komisyona soracağım.
Komisyon önergeye salt çoğunlukla yani 14 üyesiyle katılırsa önerge üzerinde
yeni bir madde olarak görüşme açacağım. Komisyonun salt çoğunlukla katılmaması
hâlinde ise önergeyi işlemden kaldıracağım.
Şimdi önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun 26.
Maddesinden sonra aşağıdaki maddenin eklenmesi ve madde numaralarının buna göre
teselsül ettirilmesini arz ve teklif ederiz. 
Ali Serindağ Ali
Haydar Öner Mahmut Tanal
Gaziantep Isparta İstanbul
 Haydar
Akar
 Kocaeli
ENGİN ALTAY (Sinop) – Geri çekiyoruz
efendim.
BAŞKAN – Evet, önerge geri
çekilmiştir.
27’nci madde üzerinde üç adet önerge
vardır, okutuyorum...
VI.- AÇIKLAMALAR (Devam)
23.- İzmir Milletvekili Oktay Vural'ın, İçişleri
Bakanlığı Basın Müşavirliğinin kendisiyle ilgili yaptığı açıklamanın İçişleri
Bakanlığının sayfasından kaldırılmamasının Türkiye Büyük Millet Meclisine
saygısızlık olduğuna ilişkin açıklaması
OKTAY VURAL (İzmir) – Sayın Başkan, bu
kanun görüşülürken bu iç güvenlik paketinin görüşülmesiyle ilgili bir konu
gündeme gelmiş. Bu konuda İçişleri Bakanlığı Basın Müşavirliğinin yaptığı bir
açıklama üzerine Sayın İçişleri Bakanı, bu konuda inceleme başlattığını ifade
etmişti; dün, tekrar, Sayın Faruk Bal “Bu konuyla ilgili ne işlem yaptınız?”
dediğinde “Biz sözümüzde dururuz, böyle bir şeyi kabul edemeyiz, inceleme
başlattım.” demişti. Şu anda efendim, İçişleri Bakanlığının sayfasında aynı
açıklama duruyor. Yani, bir taraftan buraya gelip “Efendim, kabul edilemez, biz
bununla ilgili inceleme başlattık.” deyip ondan sonra da böyle bir açıklamanın
İçişleri Bakanlığının sayfasında durması, her şeyden önce burada Türkiye Büyük
Millet Meclisine yanlış bilgi vermek ve saygısızlıktır. Böyle bir rezalet
olmaz. Yani, kimi kandırıyorlar Sayın Başkan? 
BAŞKAN – Evet, Sayın Vural…
OKTAY VURAL (İzmir) – Bir taraftan,
herhâlde incelemede “Yapılacak bir şey yoktur.” diyecekler, bu yalan, bu bilmem
ne böyle duracak. Böyle bir rezalet olur mu ya? 
BAŞKAN – Sayın Bakan, Sayın Vural’ı
dinlediniz. Öncelikle, bunun siteden kaldırılmasıyla ilgili lütfen bir işlem
yapın ve Genel Kurulu da bilgilendirin. (CHP sıralarından alkışlar) 
Bilgi verecek misiniz şimdi? 
24.- Gıda, Tarım ve Hayvancılık Bakanı Mehmet Mehdi
Eker'in, İzmir Milletvekili Oktay Vural’ın yaptığı açıklamasındaki bazı
ifadelerine ilişkin açıklaması
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Evet, Sayın Başkan. 
Bu sözü edilen beyanat kaldırılacak,
inceleme de devam ediyor. Onun sonucunda gerekli disiplin vesaire ne
gerekiyorsa işlem yapılacak. 
MEHMET ERDOĞAN (Muğla) – Sitede
duruyor. 
OKTAY VURAL (İzmir) – Bir taraftan
burada “Böyle bir şey olmaz, kabul edilemez…” O zaman, niye inceleme
başlatıyorsunuz? 
CELAL DİNÇER (İstanbul) – İki satırlık
bir şey ya!
BAŞKAN – Sayın Vural, siteden
kaldırılacağını söyledi…
OKTAY VURAL (İzmir) – Kimi
kandırıyorsunuz ya?
BAŞKAN – …sonucunu da bekleyeceğiz
efendim, alacağız. 
OKTAY VURAL (İzmir) – Neyin sonucu?
Sonuç burada, çıkartacaklar. 
BAŞKAN – Hayır, alacağız, Sayın Bakan
söyledi şimdi.
İÇİŞLERİ KOMİSYONU BAŞKANI MEHMET ERSOY
(Sinop) – “Kaldıracağız.” dedi ya Sayın Bakan.
OKTAY VURAL (İzmir) – İnceleme
yapacaklarmış! 
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana Milletvekili
Osman Faruk Loğoğlu'nun; Emniyet Teşkilatı Kanununda Değişiklik Yapılması
Hakkında Kanun Teklifi, Mersin Milletvekili Ertuğrul Kürkcü'nün; Polis Vazife
ve Salahiyet Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu ve Cumhuriyet Halk Partisi Grup
Başkanvekilleri Sinop Milletvekili Engin Altay, Ankara Milletvekili Levent Gök
ile 4 Milletvekilinin; Nüfus Hizmetleri Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu'nun; 5490 Sayılı
ve 25/4/2006 Tarihli Nüfus Hizmetleri Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve İçişleri Komisyonu Raporları
(1/995, 2/422, 2/514, 2/909, 2/1518, 2/1579, 2/1632, 2/2443, 2/2469) (S.
Sayısı: 684) (Devam)
BAŞKAN – 27’nci madde üzerinde…
OKTAY VURAL (İzmir) – Yani, Bakan
kaymakamlara, valilere bu yetkiyi verirse inceleme yapılacak, kendi başına güç
olduğu zaman, salla!
“Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun…”
MEHMET ERDOĞAN
(Muğla) – Ya, aslında buraya Orman Bakanı gelse daha iyi olur, bu kanun orman
kanunu ne de olsa. 
BAŞKAN – Evet,
ikinci yeni madde ihdasına ait…
MAHİR ÜNAL
(Kahramanmaraş) – Ya, İçişleri Bakanı şu anda Millî Güvenlik Kurulu devam
ettiği için… İçişleri Bakanımız birazdan gelecek. 
MEHMET ERDOĞAN
(Muğla) – Orman Bakanı gelsin.
OKTAY VURAL
(İzmir) – Evet, Sayın Başkan, şimdi önergelere başladınız. Madde ihdasıyla
ilgili…
BAŞKAN – Hayır,
önergelere değil efendim, düzeltiyorum. 
OKTAY VURAL
(İzmir) – Sayın Başkan, madde ihdası…
BAŞKAN – Şimdi,
Sayın Vural, yeni madde ihdası diye burada iki şey, görememişim yani…
OKTAY VURAL
(İzmir) – İki önerge. 
BAŞKAN – Doğru,
iki önerge. Ama önergeyi okutmaya başladım “Yeni madde ihdası” diye uyardılar.
Yeni madde
ihdasına dair önergeyi okutuyorum şimdi, ikinci önergeyi okutuyorum: 
Türkiye Büyük
Millet Meclisi Başkanlığına
Görüşülmekte
olan 684 Sıra Sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları'nın (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) "3201 sayılı
Kanunun Geçici 23 üncü maddesinin ikinci fıkrasında yer alan "değerlendirilmez"
ibaresi "değerlendirilir" şeklinde değiştirilmiştir." şeklindeki
26 ncı maddesinden sonra gelmek üzere aşağıdaki maddenin ihdas edilmesini ve
diğer maddelerin buna göre teselsül ettirilmesini arz ve teklif ederiz.
 Mehmet Erdoğan  Alim
Işık Hasan Hüseyin Türkoğlu
 Muğla Kütahya
 Osmaniye
 Sinan Oğan  Bülent
Belen 
 Iğdır Tekirdağ
“MADDE 27 - …
OKTAY VURAL
(İzmir) – Çekiyoruz. 
BAŞKAN – Önerge geri çekilmiştir.
Şimdi, 27’nci madde üzerinde üç adet
önerge vardır, okutuyorum:
Türkiye Büyük Millet
Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun "3201 sayılı
Kanunun Ek 31 inci maddesinden sonra gelmek üzere aşağıdaki ek madde
eklenmiştir.
"EK MADDE 32- Bu Kanuna ekli (3)
sayılı listede yer alan kadrolar ihdas edilerek 190 sayılı Genel Kadro ve Usulü
Hakkında Kanun Hükmünde Kararnamenin eki (I) sayılı cetvelin Emniyet Genel
Müdürlüğü bölümüne eklenmiştir." şeklindeki 27 nci maddesinin Polis
Amirleri Eğitim Merkezi Müdürlüğünde ileriki dönemde ortaya çıkması muhtemel
müdür yardımcısı ihtiyacına yönelik olarak aşağıdaki şekilde değiştirilmesini
arz ve teklif ederiz. 
 Mehmet Erdoğan Sinan
Oğan Hasan Hüseyin Türkoğlu
 Muğla Iğdır Osmaniye
 Necati Özensoy Bülent
Belen Mustafa Kalaycı
 Bursa Tekirdağ Konya
"MADDE 27- 3201 sayılı Kanunun Ek
31 inci maddesinden sonra gelmek üzere aşağıdaki ek madde eklenmiştir.
"EK MADDE
32 - Bu Kanuna ekli (3) sayılı listede yer alan kadrolar ihdas edilerek 190
sayılı Genel Kadro ve Usulü Hakkında Kanun Hükmünde Kararnamenin eki (I) sayılı
cetvelin Emniyet Genel Müdürlüğü bölümüne eklenmiştir.””
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in…
OKTAY VURAL (İzmir) – Sayın Başkan…...
BAŞKAN – Sayın Vural, önergeyi okuyor…
OKTAY VURAL (İzmir) – Önergemiz tam
okunmadı.
BAŞKAN – Bir saniye…
Niye tam okunmadı?
OKTAY VURAL (İzmir) – Önergemiz tam
okunmadı çünkü (3) sayılı liste var, (3) sayılı listenin okunması gerekiyor.
BAŞKAN - Önergeleri yeniden okur
musunuz.
BÜLENT BELEN (Tekirdağ) – Böyle
rezillik olmaz!
BAŞKAN - Evet, birinci önergeyi yeniden
okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun "3201
sayılı Kanunun Ek 31 inci maddesinden sonra gelmek üzere aşağıdaki ek madde
eklenmiştir.
"EK MADDE 32- Bu Kanuna ekli (3)
sayılı listede yer alan kadrolar ihdas edilerek 190 sayılı Genel Kadro ve Usulü
Hakkında Kanun Hükmünde Kararnamenin eki (I) sayılı cetvelin Emniyet Genel
Müdürlüğü bölümüne eklenmiştir." şeklindeki 27 nci maddesinin Polis
Amirleri Eğitim Merkezi Müdürlüğünde ileriki dönemde ortaya çıkması muhtemel
müdür yardımcısı ihtiyacına yönelik olarak aşağıdaki şekilde değiştirilmesini
arz ve teklif ederiz.
 Mehmet Erdoğan Sinan
Oğan Hasan Hüseyin Türkoğlu
 Muğla Iğdır Osmaniye
 Necati Özensoy Bülent
Belen Mustafa Kalaycı
 Bursa Tekirdağ Konya
"MADDE 27-
3201 sayılı Kanunun Ek 31 inci maddesinden sonra gelmek üzere aşağıdaki ek
madde eklenmiştir.
"EK MADDE
32- Bu Kanuna ekli (3) sayılı listede yer alan kadrolar ihdas edilerek 190
sayılı Genel Kadro ve Usulü Hakkında Kanun Hükmünde Kararnamenin eki (I) sayılı
cetvelin Emniyet Genel Müdürlüğü bölümüne eklenmiştir."
(3)
SAYILI LİSTE

KURUMU: EMNİYET GENEL MÜDÜRLÜĞÜ 
TEŞKİLAT: TAŞRA
İHDAS EDİLEN KADROLARIN



Sınıfı


Unvanı


Derecesi


Serbest Kadro Adedi


Toplam




EMH


Polis Amirleri Eğitimi
  Merkezi Müdürü


1


1


1




EMH


Polis Amirleri Eğitimi Merkezi Müdür Yardımcısı


1


4


4




TOPLAM





5


5




Türkiye Büyük Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal’ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"3201 sayılı Kanuna aşağıdaki ek
madde eklenmiştir.
"EK MADDE
32- Bu maddeyi ihdas eden Kanuna ekli (3) sayılı listede yer alan kadrolar
ihdas edilerek 190 sayılı Genel Kadro ve Usulü Hakkında Kanun Hükmünde
Kararnamenin eki (I) sayılı cetvelin Emniyet Genel Müdürlüğü bölümüne
eklenmiştir.””
şeklindeki 27.
Maddesinin Tasarı metninden çıkarılmasını arz ve teklif ederiz.
 Ali Serindağ Ahmet
Toptaş Tanju Özcan
 Gaziantep Afyonkarahisar Bolu
 Ali Sarıbaş Celal
Dinçer
 Çanakkale İstanbul
BAŞKAN – Şimdi
okutacağım önerge Anayasa’ya aykırılık önergesidir.
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair -torba- Kanun Tasarısının 1 inci maddesi; Anayasa
ve İçtüzük hükümleri ile evrensel hukuk normlarına ve temel insan haklarına
aykırı olup tek parti -tek adam- diktatörlük rejimi ve polis devletinin
ötesinde, fiili "savaş hali" uygulaması getirdiğinden kanun tasarısının
27 nci maddesinin Anayasa'ya aykırılık nedeniyle tasarı metninden çıkarılmasını
arz ve teklif ederiz.
Pervin Buldan Nazmi
Gür Gülser Yıldırım
Iğdır Van Mardin
Abdullah Levent Tüzel Demir
Çelik Erol Dora
İstanbul Muş Mardin
Hüsamettin Zenderlioğlu
Bitlis
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkan.
BAŞKAN – Hükûmet katılıyor mu?
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Katılmıyoruz Sayın Başkan.
BAŞKAN – Önerge üzerinde söz isteyen
Demir Çelik, Muş Milletvekili. (HDP sıralarından alkışlar) 
Buyurun Sayın Çelik.
DEMİR ÇELİK (Muş) – Teşekkürler
Başkanım.
Sayın Başkanım, değerli
milletvekilleri; sizleri şahsım ve partim adına saygı ve sevgiyle selamlayarak
iyi akşamlar diliyorum.
Değerli Başkan, saygıdeğer
milletvekilleri; 684 sıra sayılı Polis Vazife ve Salahiyet Kanun Tasarısı’nın
27’nci maddesi polisin yeniden teşkilatlandırılması ve biçimlendirilmesine
hizmet eden bir maddedir. Ancak, konunun kendisinden çok yüz yıllık uluslaşma
macerasına bakmakta yarar var diye düşünüyorum. Osmanlı İmparatorluğu’nun
çöktüğü, yıkıldığı, ulus üniter devletlerin yeniden şekillendiği 17’nci,
18’inci yüzyıllar bu manada burjuva demokratik devrimlerinin de hayata geçtiği,
yönetişim ve idari mekanizmaların yerindenlik ilkesine bağlı olarak ulus üniter
devletin merkezileşmesine karşı da bir biçimlenmenin hayata geçtiği süreçti.
Ancak, Osmanlı Devleti’nin yıkılışı, çözülüşü sonrasındaki irade bürokratik ve
daha çok da askerî bürokratik mekanizmaya dayandığından, ulus üniter devletin
ruhuna denk düşen burjuva devriminin gerçekleşememiş olmasının ortaya çıkardığı
açmazlar, çatışmalar, çelişkiler yüz yıldır çözüme kavuşturulamadan, her gün
ama her gün yeniden darbeler ve darbeler sonrasındaki yeni anayasal süreçlerle
bu ülkenin geleceği, özgürlükleri, barışı kaybedilmiştir, çalınmıştır.
Yaptığımız da bundan öte bir şey değil. Düşününüz ki 1982 Anayasası’nın
üzerinden otuz üç yıl geçmiştir, Anayasa’nın kendisi, ilgili maddeleri 30’a yakın
defa değiştirilmek zorunda kalınmıştır. Tekçi, katı merkeziyetçi,
antidemokratik bu Anayasa’nın yol verdiği kanunları, yasaları her hükûmet, her
iktidar kendine göre yontmak, biçimlendirmek, toplumu yönetmek adına elindeki
kırbaç, elindeki cop, elindeki polis, jandarma olarak kullanmak istemiştir.
Düşününüz ki NATO’nun 2’nci büyük ordusuna sahip olacaksınız, düşününüz ki
Avrupa’da orduda 1’inci olacaksınız, askerî nicel manada 1’inci olacaksınız,
polis teşkilatlarınızla Avrupa’da 2’nciliği kimseye kaptırmayacaksınız, hâlâ
daha, kaygılarınız, korkularınız, kuşkularınız bitmeden güvenlikten
bahsedeceksiniz. 
Söz konusu olan devletin güvenliği mi,
toplumun güvenliği mi? Söz konusu olan devletin güvenliğine karşı toplumun
özgürlükleri midir, toplumun adalet, hak, hukuk arayışı mıdır? Buna karar
vermediğimiz sürece, bugün toplumu yönetmek adına, oturduğumuz saraylardan emir
ve komutayla toplumu biçimlendirmek adına, getireceğimiz yasaların ya da kanun
tekliflerinin hemen altı ay sonrasında miadını doldurduğu gerçeğiyle
karşılaşacak, yeni arayışlarla bu memleketin kaynaklarını, emeğini, zamanını
israf edecek, Meclisin ve yasama faaliyetinin gündemini boşu boşuna işgal etmiş
olacağız. 
Söz konusu olan, öncelikle, her şeyden
çok, işsizliğin, yoksulluğun bitirildiği, inkâr ve asimilasyonist politikaların
sona erdirildiği, demokratik ulus anlayışıyla devletin merkezileşmesi yerine
egemenliğin paylaşıldığı, siyasal, bölgesel özerklikler altında idari, mali
özerkliğe kavuşturulmuş, yerellere eğitimi, sağlığı, kültürü devrederek
halkların, toplulukların, kimliklerin kendi kendisini yönetmesine fırsat
vermektir. Bunu sağladığınızda bireyi de toplumu da özgürlüğüne kavuşturduğunuz
için devletin iç ve dış düşman yaratma, oluşturma ve bu refleksten hareketle de
kendini korumaya dair bir kısım yasakçı kanunlara, yasalara ihtiyacınız olmaz.
Çünkü, birey özgürdür. Özgür, eşit vatandaşlardan oluşmuş toplum özgürdür.
Özgür, eşit bireylerin birbirlerine olan saygınlığının ortaya çıkardığı
demokratik mekanizmalar devrededir. Suç ve ceza yerine toplumun ahlaki, etik
kurallarıyla, toplumun paylaşma, dayanışma, ortaklaşma kültürüyle kendi kendisini
yönetmesine fırsat vermiş olacağız ki bu da insanidir, vicdanidir, ahlakidir.
Bundan yana olmak söz konusu iken her gün ve her gün yeniden bu kanun ve
yasaklarla toplumu hiçleştiren anlayış kabul edilmez diyor, AKP iktidarını
mevcut…
(Mikrofon otomatik cihaz tarafından
kapatıldı)
DEMİR ÇELİK (Devamla) – …yasa teklifini
geri çekmeye davet ediyor, saygılar sunuyorum. (HDP sıralarından alkışlar)
HASİP KAPLAN (Şırnak) – Karar yeter
sayısı Sayın Başkan.
ENGİN ALTAY (Sinop) – Karar yeter
sayısı Başkanım.
BAŞKAN – Teşekkür ediyorum. 
Önergeyi oylarınıza sunacağım, karar
yeter sayısı arayacağım.
Kabul edenler… Kabul etmeyenler… Karar
yeter sayısı yoktur.
Birleşime beş dakika ara veriyorum.
Kapanma Saati:
21.13
YEDİNCİ OTURUM
Açılma Saati: 21.23
BAŞKAN: Başkan Vekili Sadık YAKUT
KÂTİP ÜYELER: Dilek YÜKSEL (Tokat), Muhammet Rıza
YALÇINKAYA (Bartın) 
-----0-----
BAŞKAN – Sayın milletvekilleri, Türkiye Büyük Millet Meclisinin 65’inci
Birleşiminin Yedinci Oturumunu açıyorum.
684 sıra sayılı Kanun Tasarısı’nın 27’nci maddesi üzerindeki Muş
Milletvekili Demir Çelik ve arkadaşlarının önergesinin oylanmasında karar yeter
sayısı bulunamamıştı. Şimdi önergeyi tekrar oylarınıza sunacağım ve karar yeter
sayısı arayacağım.
Kabul edenler… Kabul etmeyenler… Karar yeter sayısı vardır, önerge kabul
edilmemiştir.
Tasarının görüşmelerine devam edeceğiz.
Komisyon ve Hükûmet yerinde.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal’ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"3201 sayılı Kanuna aşağıdaki ek
madde eklenmiştir.
"EK MADDE
32- Bu maddeyi ihdas eden Kanuna ekli (3) sayılı listede yer alan kadrolar
ihdas edilerek 190 sayılı Genel Kadro ve Usulü Hakkında Kanun Hükmünde
Kararnamenin eki (I) sayılı cetvelin Emniyet Genel Müdürlüğü bölümüne
eklenmiştir.”
şeklindeki 27.
Maddesinin Tasarı metninden çıkarılmasını arz ve teklif ederiz.
Ali Serindağ (Gaziantep) ve arkadaşları
BAŞKAN – Komisyon önergeye katılıyor
mu? 
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkan. 
BAŞKAN – Hükûmet? 
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Katılmıyoruz Sayın Başkanım. 
BAŞKAN – Önerge üzerinde söz isteyen
Ali Serindağ, Gaziantep Milletvekili. 
Buyurun. (CHP sıralarından alkışlar) 
ALİ SERİNDAĞ (Gaziantep) – Teşekkür
ederim Sayın Başkan. 
Sayın Başkan, sayın milletvekilleri;
yüce heyetinizi saygıyla selamlıyorum. 
Bu tasarı torba tasarı ama Sayın
Arınç’ın ifadesine göre, artık buraya torba tasarı gelmeyecekti, öyle demişti.
Hükûmet Sözcüsü olarak öyle açıkladı ama demek ki değerli arkadaşlarım,
Davutoğlu’nun sözü geçmiyor, öyle anlaşılıyor. Davutoğlu’nun sözü geçseydi bu
kanun bu şekilde buraya gelmezdi. 
Sayın Bakan, kanunun özüne geçmeden
evvel Hükûmete bir soru sormak istiyorum, inşallah bunun cevabını -keşke
İçişleri Bakanı olsaydı- burada alırız. Şimdi, eski İçişleri Bakanı Sayın İdris
Naim Şahin şöyle diyor: “Küçükçekmece’de otobüse molotofkokteyli atılması
sonucunda 18 yaşındaki Serap Eser kızımız hayatını kaybetmişti. Otobüse
molotofkokteyli atarak otobüsü kundaklayan kişilerin ne yazık ki istihbarat
elemanı olduğu bilgisini edindim, aynı zamanda istihbarat elemanıydılar.” Bu
doğru mudur? Bu konuda Parlamentoyu bilgilendirirseniz halkımız da, milletimiz
de bilgilenmiş olur. 
Şimdi, demin
söyledik “Kimse Davutoğlu’nu dinlemiyor.” diye, devam ediyoruz. Davutoğlu, ilk
Başbakan olduğunda demişti ki: “Artık, bundan sonra muhatabınız benim.” E, doğru
söylemişti. Başbakan elbette muhataptır ama TÜSİAD Başkanı çıktı, dedi ki:
“Bizim muhatabımız Başbakandır, Cumhurbaşkanı değildir.” Başına neler geldiğini
gördük, sonunda istifa etmek durumunda kaldı.
Değerli arkadaşlarım, daha ne
demişti? “Yolsuzluk yapan kardeşim olsa kolunu keserim.” Haklarında Meclis
soruşturması açılan 4 bakana “Kendi isteğinizle Yüce Divana gidin.” diye
tavsiyede bulunmuştu, sonra ne olduğunu herkes gördü. 
“Şeffaflık kanunu çıkaracağım.”
demişti. Nasıl zılgıt yediğini hepimiz izledik. Nitekim, bunun rafa
kaldırıldığını da Hükûmet açıkladı. Demek ki Başbakanın sözü geçmiyor yani bir
nevi vesayet altında. 
Peki, uluslararası alanda sözünü
geçirebiliyor mu, bir de ona bakalım. Şimdi, Paris yürüyüşüne katılmıştı
biliyorsunuz Sayın Başbakan. İtalya Başbakanı şöyle demişti: “Paris yürüyüşüne
katılması biraz sırıttı.” 
OKTAY VURAL (İzmir) – Netanyahu’yla
birlikte, değil mi?
ALİ SERİNDAĞ (Devamla) - Bu sözler
üzerine Sayın Davutoğlu şöyle demişti: “Yaptığı açıklamayı asla kabul edemeyiz.
Eğer çıkıp izahat yapmazsa çok sert mukabelede bulunacağız, uluslararası alanda
açıklama yapacağız.” Peki, siz, İtalya’nın özür dilediğini ya da izahatta
bulunduğunu duydunuz mu? Yok. Demek ki Sayın Başbakan sözünü dinletme
iktidarına sahip değil değerli arkadaşlarım. 
Şimdi, kaçak sarayda her bakanlığın
görevlerine karşılık gelmek üzere başkanlıklar oluşturulmuş, paralel bir
hükûmet kurulmuştur. Cumhurbaşkanı seçilen Tayyip Erdoğan AKP Genel Başkanı
gibi hareket etmekte, fiilî bir seçim kampanyası yürütmektedir, AKP’ye oy
istemektedir. Eski alışkanlıklarına devam etmekte, “toplu açılış” adı altında
mitingler yapmakta ve kamu kaynakları hoyratça kullanılmaktadır. 
Peki, Davutoğlu’nun Cumhurbaşkanına
“Bunlar benim görevlerim, siz bunları yapınca ben hangi görevi yapacağım?
Başbakanlık makamını ve beni küçük düşürüyorsunuz.” dediğini
duydunuz mu? Duymadınız. Duymadınız çünkü öyle bir şey diyemez.
ALİ ERCOŞKUN
(Bolu) - Bundan ekmek çıkmaz size!
ALİ SERİNDAĞ
(Devamla) – E, şimdi, ne yapacağız? Yani, biz Sayın Başbakana 23 Nisan
başbakanı gibi bakamayız ki! Peki, Sayın Başbakan bu ülkeyi nasıl bu şekilde
yönetecek? Nasıl yönetecek değerli arkadaşım?
OKTAY VURAL
(İzmir) – Yönetemiyor ki!
ALİ SERİNDAĞ
(Devamla) – Şimdi, sanki Türkiye’de demokrasi var ama demokrasi yok. Polis,
mahkeme kararı olmadan gazete dağıtımını engelliyor. Bir gazeteci bir “tweet”
attı diye gözaltına alınıyor ve evi aranıyor. Siyasi partiler binalarına afiş
asamıyorlar çünkü polis indirtiyor. 
(Mikrofon
otomatik cihaz tarafından kapatıldı) 
ALİ SERİNDAĞ
(Devamla) – Yani, demokrasinin olmazsa olmazı basın özgürlüğü yok ve biz bu
tasarıyı görüşüyoruz. Bu şartlarda bu tasarının görüşülmesi demokrasiye
herhangi bir katkı yapmaz, tam tersine demokrasinin kalmış kırıntılarını da yok
eder.
Hepinizi
saygıyla selamlıyorum. (CHP sıralarından alkışlar) 
BAŞKAN – Teşekkür
ediyorum.
ENGİN ALTAY
(Sinop) – Karar yeter sayısı...
BAŞKAN – Önergeyi oylarınıza sunacağım
ve karar yeter sayısını arayacağım.
Kabul edenler… Kabul etmeyenler… 
Elektronik cihazla oylama yapacağız.
Oylama için bir dakikalık süre
veriyorum. 
Oylama işlemini başlatıyorum.
(Elektronik cihazla oylama yapıldı)
BAŞKAN – Sayın milletvekilleri, karar yeter sayısı vardır,
önerge kabul edilmemiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun "3201
sayılı Kanunun Ek 31 inci maddesinden sonra gelmek üzere aşağıdaki ek madde
eklenmiştir.
"Ek Madde 32 - Bu Kanuna ekli (3)
sayılı listede yer alan kadrolar ihdas edilerek 190 sayılı Genel Kadro ve Usulü
Hakkında Kanun Hükmünde Kararnamenin eki (I) sayılı cetvelin Emniyet Genel
Müdürlüğü bölümüne eklenmiştir." şeklindeki 27 nci maddesinin Polis
Amirleri Eğitim Merkezi Müdürlüğünde ileriki dönemde ortaya çıkması muhtemel müdür
yardımcısı ihtiyacına yönelik olarak aşağıdaki şekilde değiştirilmesini arz ve
teklif ederiz.
Mehmet Erdoğan
(Muğla) ve arkadaşları
"MADDE 27-
3201 sayılı Kanunun Ek 31 inci maddesinden sonra gelmek üzere aşağıda ek madde
eklenmiştir.
"EK
MADDE 32- Bu Kanuna ekli (3) sayılı listede yer alan kadrolar ihdas edilerek
190 sayılı Genel Kadro ve Usulü Hakkında Kanun Hükmünde Kararnamenin eki (I)
sayılı cetvelin Emniyet Genel Müdürlüğü bölümüne eklenmiştir."
(3)
SAYILI LİSTE

KURUMU: EMNİYET GENEL MÜDÜRLÜĞÜ 
TEŞKİLAT: TAŞRA
İHDAS EDİLEN KADROLARIN




Sınıfı


Unvanı


Derecesi


Serbest Kadro Adedi


Toplam




EMH


Polis Amirleri Eğitimi
  Merkezi Müdürü


1


1


1




EMH


Polis Amirleri Eğitimi Merkezi Müdür Yardımcısı


1


4


4




TOPLAM





5


5



BAŞKAN – Komisyon önergeye katılıyor
mu?
İÇİŞLERİ KOMİSYONU SÖZCÜSÜ İDRİS ŞAHİN
(Çankırı) – Katılmıyoruz Sayın Başkan.
BAŞKAN – Hükûmet katılıyor mu?
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Katılmıyoruz Sayın Başkanım.
BAŞKAN – Önerge üzerinde söz isteyen
Mustafa Kalaycı, Konya Milletvekili. 
Buyurun Sayın Kalaycı. (MHP
sıralarından alkışlar)
MUSTAFA KALAYCI (Konya) – Sayın Başkan,
değerli milletvekilleri; hepinizi saygılarımla selamlıyorum.
“İç güvenlik paketi” diye anılan bu
tasarıda emniyet kadro ve çalışanlarıyla ilgili birçok düzenleme yapılmakla
birlikte, polisin yaşadığı sorunlar görmezden gelinmektedir. Emniyet teşkilatı
personelinin en başta gelen sorunları özlük hakları ve çalışma şartlarıyla
ilgilidir. Polislerimiz, emekli olunca maaşı yarı yarıya düştüğünden yaş haddine
kadar çalışmak zorunda kalmaktadır, emekli polislerimizse şiddetli geçim
sıkıntısı çekmektedir.
Dün Konya, Antalya ve İzmir’den gelen
emekli polis arkadaşlarımız Türkiye Büyük Millet Meclisi Dikmen Kapısı’nda
ikinci basın açıklamasını yaparak bir kez daha haklarını aramışlar, taleplerini
dile getirmişlerdir. Sayın Bakan, Sayın Hükûmet, lütfen, duyarsız kalmayın. On
binlerce polisimiz icralık durumdadır. Ağır çalışma şartları, geçim sıkıntısı
ve ödenemeyecek boyuta yükselen borçları nedeniyle bunalıma giren, intihar eden
polisler vardır. Türk polisinin özlük haklarının iyileştirileceği yıllar önce
Başbakan düzeyinde vadedilmiş, yıllardır her gelen AKP’li İçişleri Bakanı da
umut veren sözler sarf etmiş ama gelen aldatmış, giden kandırmıştır. En son 25
Temmuz 2013 tarihinde Ankara Çevik Kuvvet Şube Müdürlüğünde verilen iftar
yemeğine katılan o günkü Başbakan, polisin emeklilik haklarını düzenleyen
çalışmanın gelecek yasama yılında kanunlaştırılacağını söylemiştir. Aradan
anılan yasama yılı geçmiş ve bu yasama yılında da bugüne kadar bir gelişme
olmamıştır. 
Ey AKP Hükûmeti, bu tasarıda polisin
özlük hakları niye yok? “Polislerin özlük hakları iyileştirilecek.” diye
verdiğiniz sözleri niye tutmuyorsunuz? Sözünüzü tutmak için on iki yıl size
yetmedi mi? 132 maddelik bu tasarıda AKP, kendi istediği her konuya yer
verirken polisleri yine hüsrana uğratmıştır. Yeter artık, polislerin
onurlarıyla bu kadar oynamayın. Türk polisi size hakkını helal etmeyecektir.
Değerli milletvekilleri, polisin en
başta gelen isteği, ek göstergelerinin yükseltilmesidir. Tamamına yakını
yükseköğrenimli olan polisler 3600 ek gösterge istiyor, birçok kadroya verilen
3600 ek göstergenin kendilerine de verilmesini bekliyor. Milliyetçi Hareket
Partisi olarak verdiğimiz kanun tekliflerinde, yükseköğrenim gören emniyet
personelinin 2200 olan ek göstergesinin 3600 olarak düzeltilmesini, 8’inci
dereceye kadar ek gösterge verilmesini ve bazı unvanlı kadroların ek
göstergelerinin yükseltilmesini; yine, emniyet hizmetleri tazminatını kadro,
unvan ve derecesine göre 50 puan kadar artıran iyileştirmeler yapılmasını
önerdik. Ancak, 2013 yılında, hem de Polis Haftası’nda Genel Kurul gündemine
taşıdığımız bu kanun teklifi AKP Grubunun oylarıyla reddedilmiştir. Bu yüzden,
polis camiasının umutları bir kez daha yıkılmıştır. 
Sayın İçişleri Bakanına çağrıda
bulunuyorum: Gelin bir güzellik yapalım, gelin siz bir yiğitlik yapın ve tarihe
geçin; polise 3600 ek göstergeyi bu tasarıda verelim. Milliyetçi Hareket
Partisi olarak biz destek vermeye hazırız. 
Çalışma şartlarında da birçok sorunlar
bulunan Türk polisinin çalışma süre ve şartları mutlaka dünya standartlarına
kavuşturulmalıdır. Ağır ve yıpratıcı çalışma koşulları göz önüne alınarak
polislerin senelik ve haftalık izinleri ile fazla mesai ücretleri de mutlaka
yeniden düzenlenmeli, Nuh Nebi zamanından kalma yönetmelikler, insanı insan
gibi görmeyen Polis Disiplin Tüzüğü değiştirilmeli, ikinci emirler
kaldırılmalıdır. Polis, istirahatli dahi olsa amir tarafından verilen emirle
tekrar göreve dönmek zorunda kalmaktadır. Görevde iken hangi saatte istirahate
ayrılacağını bilmeyen polislerin ikinci emir ihtimali özel yaşamını
etkilemektedir. Polis, programlı bir yaşamdan yoksun kaldığı içindir ki sürekli
olarak görünmeyen bir iş stresinin baskısı altındadır. Bu ise kaçınılmaz olarak
görevi yanında, eşi ve çocuklarıyla olan ilişkisini ve aile içindeki
güvenilirliğini olumsuz yönde etkilemektedir. Polislerimizin çalışırken ve
emekli olduktan sonra ele güne muhtaç olmadan, huzurlu, itibarlı ve insanca bir
hayat sürdürebilmeleri bir an önce temin edilmelidir. 
Teşekkür ediyor, saygılar sunuyorum.
(MHP sıralarından alkışlar)
BAŞKAN – Teşekkür ediyorum.
OKTAY VURAL (İzmir) – Karar yeter
sayısı…
BAŞKAN – Önergeyi oylarınıza sunacağım,
karar yeter sayısı arayacağım.
Kabul edenler… Kabul etmeyenler… Karar
yeter sayısı vardır, önerge kabul edilmemiştir.
27’nci maddenin oylamasının açık oylama
şeklinde yapılmasına dair bir istem vardır. İstem sahibi sayın
milletvekillerinin adlarını tespit ettireceğim.
Haydar Akar, Kocaeli? 
ENGİN ALTAY (Sinop) – Üstleniyorum.
BAŞKAN – Mahmut Tanal, İstanbul?
Burada.
Ömer Süha Aldan, Muğla? 
ALİ SERİNDAĞ (Gaziantep) –
Üstleniyorum.
BAŞKAN – Üstlendiler.
Vahap Seçer, Mersin? Burada.
Musa Çam, İzmir? Burada.
Ali Haydar Öner, Isparta? Burada.
Refik Eryılmaz, Hatay? Burada.
Ali Rıza Öztürk, Mersin? Burada.
Orhan Düzgün, Tokat? Burada.
İzzet Çetin, Ankara? Burada.
Mehmet Hilal Kaplan, Kocaeli? Burada.
Melda Onur, İstanbul? Burada.
Binnaz Toprak, İstanbul? Burada.
Mevlüt Dudu, Hatay? Burada.
Celal Dinçer, İstanbul? Burada.
Sena Kaleli, Bursa? Burada.
Aykan Erdemir, Bursa? Burada.
Metin Lütfi Baydar, Aydın? Burada.
Turhan Tayan, Bursa? 
HAYDAR AKAR (Kocaeli) – Üstleniyorum.
BAŞKAN – Sayın Akar üstlendi.
Bülent Kuşoğlu, Ankara? Burada.
İhsan Özkes, İstanbul? Burada. 
ALİ SERİNDAĞ (Gaziantep) – Üstleniyorum.
BAŞKAN – Üstlendiler.
Mehmet Volkan Canalioğlu, Trabzon? Burada. 
İki dakika süre veriyorum.
(Elektronik cihazla oylama yapıldı)
BAŞKAN – 27’nci maddenin açık oylama
sonucu:
Oy sayısı: 195
Kabul: 194
Ret: 1
(x)
 Kâtip Üye  Kâtip
Üye
Muhammet Rıza Yalçınkaya  Dilek
Yüksel
 Bartın 
Tokat”
Böylece 27’nci madde kabul edilmiştir.
Yeni madde ihdasına dair iki önerge
vardır, okutup işleme alacağım.
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkçü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları'nın (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) "3201 sayılı
Kanunun Ek 31 inci maddesinden sonra gelmek üzere aşağıdaki ek madde eklenmiştir.
"EK MADDE 32- Bu Kanuna ekli (3)
sayılı listede yer alan kadrolar ihdas edilerek 190 sayılı Genel Kadro ve Usulü
Hakkında Kanun Hükmünde Kararnamenin eki (I) sayılı cetvelin Emniyet Genel
Müdürlüğü bölümüne eklenmiştir." şeklindeki 27 inci maddesinden sonra
gelmek üzere aşağıdaki maddenin ihdas edilmesini ve diğer maddelerin buna göre
teselsül ettirilmesini arz ve teklif ederiz.
 Mehmet Erdoğan Alim
Işık Hasan Hüseyin Türkoğlu
 Muğla Kütahya Osmaniye
 Bülent Belen Sinan
Oğan
 Tekirdağ Iğdır
HASAN HÜSEYİN TÜRKOĞLU (Osmaniye) –
Geri çekiyorum Sayın Başkan.
BAŞKAN – Önerge çekilmiştir.
Yeni madde ihdasıyla ilgili diğer
önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun 27.
Maddesinden sonra aşağıdaki maddenin eklenmesi ve madde numaralarının buna göre
teselsül ettirilmesini arz ve teklif ederiz.
 Celal Dinçer Mahmut
Tanal Musa Çam
 İstanbul İstanbul İzmir
 Mehmet Volkan Canalioğlu Haydar
Akar
  Trabzon Kocaeli
CELAL DİNÇER
(İstanbul) – Sayın Başkan, geri çekiyorum.
BAŞKAN – Önerge
geri çekilmiştir.
28’inci madde
üzerinde üç adet önerge vardır, okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkçü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun "3201
sayılı Kanunun Ek 31 inci maddesinden sonra gelmek üzere aşağıdaki ek madde
eklenmiştir.
"EK MADDE 33- Emniyet teşkilatının
her türlü göreviyle ilgili eylem ve işlemleri İçişleri Bakanlığı, mülki idare
amirleri ve kendi amirleri tarafından denetlenir ve teftiş edilir.""
şeklindeki 28 inci maddesinin ihtiyacı karşılamak için yeterli olmaması,
denetim konusunda tecrübesi ve yetkinliğiyle önemli bir konumda olan Mülkiye
Teftiş Kuruluna yetkili hale getirilmesi amacıyla aşağıdaki şekilde
değiştirilmesini arz ve teklif ederiz. 
 Mehmet Erdoğan Sinan
Oğan Hasan Hüseyin Türkoğlu
 Muğla Iğdır Osmaniye
 Necati Özensoy Bülent
Belen S. Nevzat Korkmaz
 Bursa Tekirdağ Isparta
"MADDE 28- 3201 sayılı Kanunun Ek
31 inci maddesinden sonra gelmek üzere aşağıdaki ek madde eklenmiştir.
"EK MADDE 33- Emniyet teşkilatının
her türlü göreviyle ilgili eylem ve işlemleri İçişleri Bakanlığı, Mülkiye
müfettişleri, mülki idare amirleri ve kendi amirleri tarafından denetlenir ve
teftiş edilir.""
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun,
"3201 sayılı Kanuna aşağıdaki ek
madde eklenmiştir.
"EK MADDE 33- Emniyet teşkilatının
her türlü göreviyle ilgili eylem ve işlemleri İçişleri Bakanlığı, mülki idare
amirleri ve kendi amirleri tarafından denetlenir ve teftiş edilir."
şeklindeki 28. maddesinin Tasarı metninden çıkarılmasını arz ve teklif ederiz.
 Ali Serindağ Ahmet
Toptaş Tanju Özcan
 Gaziantep Afyonkarahisar Bolu
 Ali Sarıbaş Volkan
Canalioğlu Celal Dinçer
 Çanakkale Trabzon İstanbul
BAŞKAN – Şimdi okutacağım önerge
Anayasa’ya aykırılık önergesidir. 
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair -torba- Kanun Tasarısının 1 inci maddesi; Anayasa
ve İçtüzük Hükümleri ile evrensel hukuk normlarına ve temel insan haklarına
aykırı olup tek parti - tek adam - diktatörlük rejimi ve polis devletinin
ötesinde, fiili "savaş hali" uygulaması getirdiğinden kanun
tasarısının 28 inci maddesinin Anayasa'ya aykırılık nedeniyle tasarı metninden
çıkarılmasını arz ve teklif ederiz. 
 Pervin Buldan Nazmi
Gür Gülser Yıldırım
 Iğdır Van Mardin
 Abdullah Levent Tüzel Demir
Çelik Erol Dora
 İstanbul Muş Mardin
 Hüsamettin Zenderlioğlu Hasip
Kaplan  
 Bitlis Şırnak
BAŞKAN – Komisyon önergeye katılıyor
mu?
İÇİŞLERİ KOMİSYONU SÖZCÜSÜ İDRİS ŞAHİN
(Çankırı) – Katılmıyoruz Sayın Başkan.
BAŞKAN – Hükûmet katılıyor mu?
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Katılmıyoruz Sayın Başkanım.
BAŞKAN – Önerge üzerinde söz isteyen
Hasip Kaplan, Şırnak Milletvekili. 
Buyurun Sayın Kaplan. (HDP sıralarından
alkışlar) 
HASİP KAPLAN (Şırnak) – Sayın
milletvekilleri, elimde Avrupa Birliği Türkiye Delegasyonunun İnsan Hakları
Ortak Platformuyla hazırladığı bir Ataman Grubu Türkiye İzleme Raporu var.
Muhtemelen sizlere de böyle bir rapor gelmiştir. Türkiye 40 davada mahkûm olmuş
ve bu 40 davadaki mahkûmiyeti nedeniyle, sözleşmenin 46’ncı maddesi gereği
Bakanlar Komitesinde “Bunun mevzuat değişikliğini yapın.” diyor. Bu Ataman
Grubu davalarında ne vardı? Yine, “izinsiz gösteri” diye söyledikleri
gösterilerde -2911’de- örgütlenme özgürlüğüne müdahale var, kolluk
kuvvetlerinin zor kullanma yetkisi var, gösterilerin dağıtılmasında kullanılan
gücün orantısız olması var, bunun sistemli bir hâle gelmesi var, ulusal
otoritelerin bunu uygulayanlar hakkında hiçbir işlem yapmaması var. 
Şimdi, Sayın Bakan, bunu çok iyi
dinleyin: Hükûmetiniz 31 Temmuz 2014 tarihli Ataman Grubu Kararları Uygulama
Eylem Planı çıkardı. Bu eylem planında Avrupa Konseyi Bakanlar Komitesine
dediniz ki: “Biz değişiklik yapıyoruz.” Ne yapıyorsunuz? “13 Mart 2014
tarihinde 2911 sayılı Toplantı ve Gösteri Yürüyüşleri Yasası’nı değiştirdik,
diğerlerine de hazırlanıyoruz.” Peki, ondan sonra ne oldu, Bakanlar Komitesi ne
dedi size? 6 maddelik öneri çıkardı. Bu 6 maddenin içinde, yasal düzenleme
yapın, gösteri yasasını, göz yaşartıcı gaz kapsülü kullanımını, polis
memurlarının güç kullanmasıyla ilgili, kolluk görevlilerinin idari
yaptırımlarıyla ilgili ve benzeri birçok konu… Ve özellikle Bakanlar Komitesi
şunu söylüyor: “Sunulan yasal, idari ve yargısal tedbirlerle tatmin olmamıştır
Bakanlar Komitesi.”
Şimdi, bakın, Bakanlar Komitesi,
ayrıca, şu ana kadar alınan tedbirlerin etkililiğiyle ilgili de bilgi eksikliği
olduğunun altını çizmiştir. Türkiye’den, yukarıda belirtilen konularla ilgili
gelişmeleri 31 Aralık 2014 tarihine kadar Bakanlar Komitesine sunmasını
istemiştir.
Söz veriyorum -Sayın Rıza Türmen de
burada- bu sizin paketinizi getirip vereceğiz Bakanlar Komitesine, ben kendim
getireceğim Strazburg’a. Sizden özel olarak düzenleme yapılmasını beklerken,
yasama alanında düzenleme yapılması beklenirken siz bir faşizm paketini
getirdiniz. Bu pakette, bu düzenlemelerle ilgili sözleşmeye uygun işlem
yapmadınız, gerekirken yapmadınız. “Savcılarla ilgili yapın.” dediler size, siz
savcıların görevini valilere verdiniz, tam tersini yaptınız bu pakette. 
Şimdi, buraya bakıyorum, tabii, bu
kapsamlı bir rapor, bunu beş dakika içinde anlatmak mümkün değil ama size bir
şey anlatacağım. Sayın Hükûmet temsilcileri, şu Avrupa İnsan Hakları
Sözleşmesi’nin 15’inci maddesini açın. Bu 15’inci maddede, savaş hâlinde veya
genel bir tehlike hâlinde sözleşmeci devletlerin Avrupa İnsan Hakları
Sözleşmesi’ni 15’inci madde uyarınca askıya alma hakkı var. Savaş hâlinde o
askıya alma hakkında dahi sözleşmenin 2’nci maddesi olan yaşam hakkını güvence
altına almak zorundasınız, orada 3’üncü maddeyi, işkence ve kötü muameleyi
almak zorundasınız. Bakın, dikkat edin, istisnadır. 4’üncü maddenin (1)’inci
fıkrası yani angarya, buna aykırı işlem yapamazsınız. Bu Mecliste, bu faşizm
paketinde kendinize de bize de angarya uyguluyorsunuz birileri emretti diye.
Söz veriyoruz bunun için de, angarya uyguladığınız için 17 Şubattan bu yana,
Avrupa İnsan Hakları Mahkemesinde Meclis hakkında ilk dava açan milletvekili
olacağım. 
Şimdi, burada çok açık 7’nci madde
ihlali var ve diyor ki: Taraflar alacağı tedbirleri Avrupa Konseyi Genel
Sekreterliğine bildirsin. “Yüksek Sözleşmeci Taraf, sözü geçen tedbirlerin
yürürlükten kalktığı tarihi de bildirir.” Şimdi, bu paketiniz çıktığı zaman,
doğruca gidin Avrupa Konseyi Bakanlar Komitesine “Alın, o eylem planımızı
hayata geçirdik.” deyin, onlar da size “Güle güle, bay bay…” Nasıl oluyor,
İngilizcesini iyi bilen var mı içinizde? Askıya alacaklar Avrupa Birliğini,
“bay bay” diyecekler size, o zaman sizinle konuşacağız. Bay bay Hükûmet! Bir de
halkımız size 7 Haziranda bir bay bay çektiği zaman bu iş tam şeker olacak,
şeker gibi olacak.
BAŞKAN – Teşekkür ediyorum.
ENGİN ALTAY (Sinop) – Karar yeter
sayısı…
BAŞKAN – Önergeyi oylarınıza sunacağım,
karar yeter sayısı arayacağım: Kabul edenler… Kabul etmeyenler…
Elektronik cihazla oylama yapmak için
bir dakika süre veriyorum.
(Elektronik cihazla oylama yapıldı)
BAŞKAN – Sayın milletvekilleri karar
yeter sayısı vardır.
Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"3201
sayılı Kanuna aşağıdaki ek madde eklenmiştir.
"EK MADDE
33- Emniyet teşkilatının her türlü göreviyle ilgili eylem ve işlemleri İçişleri
Bakanlığı, mülki idare amirleri ve kendi amirleri tarafından denetlenir ve
teftiş edilir.” şeklindeki 28. maddesinin Tasarı metninden çıkarılmasını arz ve
teklif ederiz.
Ali Serindağ (Gaziantep) ve arkadaşları
BAŞKAN –
Komisyon önergeye katılıyor mu?
İÇİŞLERİ
KOMİSYONU SÖZCÜSÜ İDRİS ŞAHİN (Çankırı) – Katılmıyoruz Sayın Başkan.
BAŞKAN – Hükûmet
katılıyor mu?
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – Katılmıyoruz Sayın Başkan.
BAŞKAN – Önerge
üzerinde söz isteyen Volkan Canalioğlu, Trabzon Milletvekili.
Buyurun Sayın
Canalioğlu. (CHP sıralarından alkışlar)
MEHMET VOLKAN
CANALİOĞLU (Trabzon) – Teşekkür ederim Sayın Başkan.
Sayın Başkan,
değerli milletvekilleri; sözlerime başlamadan önce, bir hafta içinde şehit
verdiğimiz 6 vatan evladımıza Allah’tan rahmet, Türk milletine sabırlar
diliyorum. Ülkemizin başı sağ olsun.
Şimdi, değerli
milletvekilleri, yasa getiriyorsunuz. Bu yasa kamuda “makul şüpheli yasası”
olarak biliniyor. Sizler 2002 yılında iktidara gelirken vatandaşlarımıza şunu
söylemiştiniz: “Biz 3Y’yi kaldıracağız.” demiştiniz yani “Yoksulluğu,
yolsuzluğu ve yasakları kaldıracağız.” demiştiniz ama gelinen süreçte bunların
hepsini tamamen çoğalttınız, yasakları giderek artırdınız ve bugün getirdiğiniz
yasayla da bu yasakları kat kat artırıyorsunuz. Yani, siz Türk halkını
kandırıyorsunuz değerli arkadaşlar ve “Bu ülkede barış gelecek.” diye
aldatıyorsunuz ama ne şekilde geleceğini ortaya koymuyorsunuz. 
Şimdi, siz, aslında ülkeyi getirmiş
olduğunuz durumda 3Y’ye bir 3Y daha eklendiniz. Bu 3Y şu: Yağcı, yandaş, yalan.
(CHP sıralarından alkışlar) Şimdi, arkadaşlar, rahmetli olsaydı ne derdi? Siz
çok iyi tanıyorsunuz; “Sizi gidi 3Y’ciler sizi…” 
Arkadaşlar, çıkaracağınız yasalarla
ülkeyi germeyeceksiniz. Bakın, siz diyorsunuz ki: “Bu ülkenin yüzde 50’si bize
nefretle bakıyor, sokağa çıktığımız zaman insanlar bize nefretle bakıyor.” Ne
bekliyordunuz? Sizi sevmelerini mi bekliyordunuz? Şunları yaptıktan sonra sizi
nasıl sevecekler? Türkiye ekonomik, siyasal, kültürel, sanatsal çöküşe hızla
gitmekte; yoksulluk almış başını gidiyor, vatandaş bir dilim ekmeğe muhtaç;
herkes yarından şüpheli, günübirlik yaşıyor. On iki yıldır laik-antilaik
kutuplaşması yarattınız, her iki tarafı düşmanlaştırmak için elinizden geleni
yaptınız, AKP iktidarınızda Türkiye topraklarına kin tohumları ektiniz. Eğitim,
sağlık, bayındırlık hizmetleri çöktü. Yüz yılda milletin alın teriyle
oluşturulan fabrikalar satıldı, halk işsizliğe mahkûm edildi, “özelleştirme”
adı altında halkın malı, değerleri haraç mezat satıldı. Köylümüz toprağında
tarım yapamaz oldu Sayın Bakan. Tarlalar boş kaldı; ekin ekmek, meyve
yetiştirmek uluslararası tekellerin iznine bağlandı. Ahlak değerlerimizi
çökerttiniz her şeyden önce. Hırsızlığı günlük olağan bir iş durumuna
getirdiniz. Hırsız evinize ya da iş yerinize girdiği zaman “Hırsız var.”
diyemiyorsunuz, dediğiniz zaman makul şüpheli olarak hemen sizi alıyorlar; ne
yapacaklarını bu yasa çıktıktan sonra da göreceksiniz. 
AHMET AYDIN (Adıyaman) – Ya, Volkan
Bey, yakışıyor mu yani?
MEHMET VOLKAN CANALİOĞLU (Devamla) –
Yakışmıyor değil, size yakışıyor mu?
AHMET AYDIN (Adıyaman) – Yakışıyor mu
ya?
MEHMET VOLKAN CANALİOĞLU (Devamla) –
Kimi vekilleriniz adam kayırmayı ayetlerle haklı göstermeye kalktılar. 
AHMET AYDIN (Adıyaman) – Sayın Başkan,
müdahale eder misiniz.
RECEP ÖZEL (Isparta) – Volkan Bey
“makul şüpheli” ne demek biliyor musun?
MEHMET VOLKAN CANALİOĞLU (Devamla) –
“İnsanların günah işleme hakkını engellemeyiz.” dediler Recepçiğim. 
RECEP ÖZEL (Isparta) – “Makul
şüpheli”nin ne olduğunu biliyor musun?
MEHMET VOLKAN CANALİOĞLU (Devamla) –
Allah’ın ayetleriyle alay ettiniz. Toplumu bir arada tutan değerler sistemini
ve kurumları bir bir yok ettiniz. 
AHMET AYDIN (Adıyaman) – Volkan Bey,
yakışmıyor size.
MEHMET VOLKAN CANALİOĞLU (Devamla) –
Değerli arkadaşlar, bunu basın da yazıyor, herkes yazıyor. Buna “Yakışmıyor.”
diyorsunuz ama bunu da halkın buradan bilmesi gerekiyor. 
AHMET AYDIN (Adıyaman) – Halk biliyor. 
MEHMET VOLKAN CANALİOĞLU (Devamla) –
Cumhurbaşkanı yalnız yüzde 50 cumhurun başkanı olarak hareket ediyor. 
Şimdi, bakınız,
bütün bunların üzerine bir düşünün, kendinizi halkın yerine koyun. Bugünler iyi
günleriniz; binbir yalanla aldattığınız size oy veren seçmenleriniz var ya,
işte, onlardan korkun.
AHMET AYDIN
(Adıyaman) – Halk kararını veriyor. Sen bir kendini halkın yerine koysan zaten
böyle yapmazsın.
MEHMET VOLKAN
CANALİOĞLU (Devamla) – Çünkü mahvettiğiniz Türkiye’nin ezilen insanlarıdır
onlar. Elbet kandırıldıklarını anlayacaklar ve sizi sandığa gömeceklerdir. 
HAYDAR AKAR
(Kocaeli) – Âmin.
AHMET AYDIN
(Adıyaman) – 9 seçimdir söylüyorsunuz bunu, 9 seçimdir.
MEHMET VOLKAN
CANALİOĞLU (Devamla) – Bunları bir tarafa bırakalım. Siz bunlarla… Bırakmayalım
çünkü siz bunlarla uğraşırken değerli milletvekilleri, insanlar aç susuz
yaşıyor. Bakın, size bir örnek veriyorum, sene 2015, 21’inci yüzyılın ilk
çeyreği, işte bir örnek: “Sene 2015, köyde hâlâ su yok, satılık susuz köy”
Araklı’nın Değirmencik Mahallesi Seymenler mevkisinde “satılık susuz köy”
arkadaşlar, sene 2015. (CHP sıralarından alkışlar) 
Bunları halkın
takdirine bırakıyorum. 
Hepinizi
saygıyla selamlıyorum. 
Teşekkür
ediyorum. (CHP sıralarından alkışlar) 
BAŞKAN –
Teşekkür ediyorum. 
ENGİN ALTAY (Sinop)
– Karar yeter sayısı… 
BAŞKAN –
Önergeyi oylarınıza sunacağım, karar yeter sayısı arayacağım. 
Kabul edenler…
Kabul etmeyenler… Karar yeter sayısı yoktur. 
Birleşime beş
dakika ara veriyorum. 
Kapanma Saati: 22.08
SEKİZİNCİ OTURUM
Açılma Saati: 22.14
BAŞKAN: Başkan Vekili Sadık YAKUT
KÂTİP ÜYELER: Dilek YÜKSEL (Tokat), Muhammet Rıza
YALÇINKAYA (Bartın) 
-----0-----
BAŞKAN – Sayın milletvekilleri, Türkiye Büyük Millet Meclisinin 65’inci
Birleşiminin Sekizinci Oturumunu açıyorum.
684 sıra sayılı Kanun Tasarısı’nın 28’inci maddesi üzerindeki Trabzon
Milletvekili Volkan Canalioğlu ve arkadaşlarının önergesinin oylanmasında karar
yeter sayısı bulunamamıştı. 
Şimdi önergeyi tekrar oylarınıza sunacağım ve karar yeter sayısı
arayacağım.
Kabul edenler… Kabul etmeyenler… Karar yeter sayısı vardır, önerge kabul
edilmemiştir.
Tasarının görüşmelerine devam edeceğiz.
Komisyon ve Hükûmet yerinde.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun "3201
sayılı Kanunun Ek 31 inci maddesinden sonra gelmek üzere aşağıdaki ek madde
eklenmiştir.
"EK MADDE 33- Emniyet teşkilatının
her türlü göreviyle ilgili eylem ve işlemleri İçişleri Bakanlığı, mülki idare
amirleri ve kendi amirleri tarafından denetlenir ve teftiş edilir."
şeklindeki 28 inci maddesinin ihtiyacı karşılamak için yeterli olmaması,
denetim konusunda tecrübesi ve yetkinliğiyle önemli bir konumda olan Mülkiye
Teftiş Kuruluna yetkili hale getirilmesi amacıyla aşağıdaki şekilde
değiştirilmesini arz ve teklif ederiz.
Mehmet
Erdoğan (Muğla) ve arkadaşları
MADDE 28- 3201 sayılı Kanunun Ek 31
inci maddesinden sonra gelmek üzere aşağıdaki ek madde eklenmiştir.
"EK MADDE 33- Emniyet teşkilatının
her türlü göreviyle ilgili eylem ve işlemleri İçişleri Bakanlığı, Mülkiye
müfettişleri, mülki idare amirleri ve kendi amirleri tarafından denetlenir ve
teftiş edilir.""
BAŞKAN – Komisyon önergeye katılıyor
mu?
İÇİŞLERİ KOMİSYONU SÖZCÜSÜ SERMİN BALIK
(Elâzığ) – Katılmıyoruz Sayın Başkanım.
BAŞKAN – Hükûmet katılıyor mu?
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Katılmıyoruz Sayın Başkan.
BAŞKAN – Önerge üzerinde söz isteyen,
Süleyman Korkmaz, Isparta Milletvekili.
Buyurun Sayın Korkmaz. (MHP
sıralarından alkışlar) 
S. NEVZAT KORKMAZ (Isparta) – Sayın
Başkan, değerli milletvekilleri; hepinize saygılarımı sunuyorum, hayırlı
akşamlar diliyorum.
Ben sizinle bir
mektup paylaşmak istiyorum değerli arkadaşlar. Bu mektup, bir babanın mektubu,
Polis Kolejinde evladı olan bir babanın mektubu: “Sayın Vekilim” diye başlıyor,
“Polis Akademisi 3’üncü sınıfta okuyan, Kolejle birlikte yedi yıldır üniforma
giyen, eğitim alan yavrum için yazıyorum. Oğlum dünyaya geldiğinde dünyalar
benim olmuştu. Gözünün içine bakarak büyüttük. İlkokula başladı,
öğretmenlerinin gözdesi oldu. Devlet bursluluk sınavına girdi, yüksek puanla
burs aldı. SBS sınavından 480 puan aldığında havalara uçtuk, gururlandık. Polis
Koleji sınavlarına çağrıldı. Yapılan sınavı kazandığında dünyalar bizim oldu.
Ailem ve köyümüzde Polis Kolejini kazanan ilk çocuktu. Çevremden ve ailemden,
köyümden gören ve duyanlar tebrik ettiklerindeki sevincimi anlatamam. Oğlum
hiçbir zaman boynumu büktürmedi, her zaman başarılı, saygılı çocuk oldu; Allah
ondan razı olsun, bahtı açık olsun. Küçük yaşta Kur’an-ı Kerim okudu, öğrendi;
büyüklerine saygıda kusur etmedi.
Sayın
vekillerim, şu an görüştüğünüz yasa tasarısında oğlumun hayali olan Polis
Akademisi hakkında karar vereceksiniz. Bu karar sadece Polis Akademisi okulunun
kapatılması değil, orada okuyan 1.600 gencin hayali, istikbali, geleceği olduğu
gibi, biz anne ve babaların da hayali için bir karar vereceksiniz. Bizler
zengin, varlıklı insanlar değiliz. Ben, kamuda çalışan bir işçiyim, birçok öğrenci
velisi de benim gibi aynı durumda. Fakat, bizler bu çocukları devletimize 13
yaşında teslim ettik. Okula teslim ettiğimizde arkamızdan ağlayarak bıraktık.
13 yaşındaki çocuk sabah altıda kalkıp yatağını yaptı, kahvaltı için içtimaya
gidip beklerken dışarıdaki yaşıtları yataklarında horluyor, anneleri kahvaltı
hazırlıyorlardı. Bu zorluk ve disiplin içinde yetişen yavrularımızı siz Polis
Akademisinden atıyorsunuz. Sayın Bakan bir televizyon programında çizdiği
tabloda komiser yardımcısı açığından bahsediyor fakat Akademideki öğrencilerin
hepsini potansiyel suçlu gibi görmek, bu çocukların hayatları boyunca devletine
küsmeleri, kalplerinin kırılması sonucunda asıl suçluyu sizler yaratıyorsunuz.
Sayın
vekillerim, bu gençler daha öğrenci. 1.600 kişi ülkeyi bölmez. Ülkeyi bölmeye
çalışanları bile affetme çalışması yaptığınız bu dönemde biz onları devletine
sadakatle yetiştirdik. Çocukların haklarını yemek inanan bir insanın vereceği
karar değil. Geçen yıl yaz döneminde oğlum bilim eğitim kampına gitti, geri döndüğünde
ellerinin içi kabarmıştı. Oğluma sordum, ‘Ne oldu yavrum?’ dedim, bana ‘40
derecede sıcakta asfalt üzerinde şınav çektik.’ dedi. 
Çocuklarımız bir
suç işlemişse okulundan atın. Şimdi biz çevremize, akrabalarımıza sordukları
zaman verecek cevap bulamıyoruz, ‘Ne yaptı da okulundan atılıyor?’ Yedi yıl
gittiği, emek verdiği okulundan bizlere sadece fotoğrafları ve anıları ile
yavrumuza hasret kaldığımız yıllar kalacak. Yavrularımızın emekleriyle
oynamayın.” diyor.
Değerli arkadaşlar, bu mektup gerçekten
siyasetüstü değerlendirilmesi gereken, bir babanın samimi düşünceleri. Ben bu
mektupta herhangi bir abartma görmedim. Bu satırlarda devlet bütünlüğüne,
millet birliğine bir kasıt görmedim. Ağzınızdan düşürmediğiniz darbeci bir
paralellik de görmedim. Bu, fukara, mütevekkil, mütedeyyin, mutedil bir
babanın, evladının geleceğiyle, hayalleriyle ilgili kaygılarını bizlerle
paylaşmasını içeriyor. Kendinizi lütfen bu babanın yerine koyun. Bu kanunda bir
karar vereceğiz, bin kere düşünün lütfen, bir kere karar verin. Şayet, Allah
korkusu, ahiret inancı varsa bu çocukların hayalleriyle, bu anne babaların
hayalleriyle oynadığınız için öbür dünyada bunun hesabı verilecek, bu eller bu
yakalara yapışacak. O bakımdan, hepinizden istirham ediyorum, bu konuyla ilgili
siyasetüstü bir noktaya gelmeye çalışalım. (MHP sıralarından alkışlar) 
Ayrıca bir husus daha var, birçok
telefon geliyor; gerçekten, bu Polis Akademisine giden çocuklar çok özel
çocuklar, başarılı çocuklar. Bu çocuklara hiç olmazsa istedikleri fakültelere
kaydolma gibi bir kolaylık getirin.
Ben, bu babanın düşüncelerini sizlerle
halisane bir biçimde paylaşmak istedim. İnşallah, vereceğiniz karara, doğru
olması yönünde bir katkı verir.
Hepinizi saygıyla selamlıyorum. (MHP
sıralarından alkışlar)
BAŞKAN – Teşekkür ediyorum.
Önergeyi oylarınıza sunacağım… 
lll – YOKLAMA
(MHP sıralarından bir grup milletvekili
ayağa kalktı)
OKTAY VURAL (İzmir) – Yoklama
istiyoruz.
BAŞKAN – Yoklama talebi var yerine
getireceğim. 
Sayın Vural, Sayın Erdoğan, Sayın
Akçay, Sayın Türkoğlu, Sayın Yeniçeri, Sayın Belen, Sayın Korkmaz, Sayın
Torlak, Sayın Şandır, Sayın Öz, Sayın Işık, Sayın Yılmaz, Sayın Şimşek, Sayın
Bal, Sayın Oral, Sayın Türkkan, Sayın Halaman, Sayın Uzunırmak, Sayın Kalaycı,
Sayın Dedeoğlu. 
Bir dakika süre veriyorum.
(Elektronik cihazla yoklama yapıldı)
BAŞKAN – Sayın milletvekilleri,
toplantı yeter sayısı vardır.
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana
Milletvekili Osman Faruk Loğoğlu'nun; Emniyet Teşkilatı Kanununda Değişiklik
Yapılması Hakkında Kanun Teklifi, Mersin Milletvekili Ertuğrul Kürkcü'nün; Polis
Vazife ve Salahiyet Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu ve Cumhuriyet Halk Partisi Grup
Başkanvekilleri Sinop Milletvekili Engin Altay, Ankara Milletvekili Levent Gök
ile 4 Milletvekilinin; Nüfus Hizmetleri Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu'nun; 5490 Sayılı
ve 25/4/2006 Tarihli Nüfus Hizmetleri Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve İçişleri Komisyonu Raporları
(1/995, 2/422, 2/514, 2/909, 2/1518, 2/1579, 2/1632, 2/2443, 2/2469) (S.
Sayısı: 684) (Devam)
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
28’inci maddenin oylamasının açık
oylama şeklinde yapılmasına dair bir istem vardır. İstem sahibi sayın
milletvekillerinin adlarını tespit edeceğim.
Haydar Akar, Kocaeli? Burada.
Mahmut Tanal, İstanbul? Burada. 
Ömer Süha Aldan, Muğla? Burada.
Vahap Seçer, Mersin? Burada.
Musa Çam, İzmir? Burada.
Ali Haydar Öner, Isparta? Burada.
Refik Eryılmaz, Hatay? 
ENGİN ALTAY (Sinop) – Tekabül ediyorum.
BAŞKAN – Üstlenildi.
Ali Rıza Öztürk, Mersin? Burada.
Orhan Düzgün, Tokat? Burada.
İzzet Çetin, Ankara? Burada.
Mehmet Hilal Kaplan, Kocaeli? Burada.
Melda Onur, İstanbul? Burada.
Binnaz Toprak, İstanbul? Burada.
Mevlüt Dudu, Hatay?
RIZA TÜRMEN (İzmir) – Tekabül ediyorum.
BAŞKAN – Üstlenildi.
Sena Kaleli, Bursa? Burada.
Celal Dinçer, İstanbul? Burada.
Bülent Kuşoğlu, Ankara?
UĞUR BAYRAKTUTAN (Artvin) – Tekabül
ediyorum.
BAŞKAN – Üstlenildi.
Metin Lütfi Baydar, Aydın? Burada.
İhsan Özkes, İstanbul? Burada.
Turhan Tayan, Bursa? Burada.
Aykan Erdemir, Bursa? Burada.
Mehmet Volkan Canalioğlu, Trabzon?
Burada.
BAŞKAN – Evet, bir dakika süre veriyorum.
(Elektronik cihazla oylama yapıldı) 
BAŞKAN – Semiha Öyüş, Aydın
Milletvekili? 
SEMİHA ÖYÜŞ (Aydın) – Burada.
BAŞKAN – Evet.
Yıldırım Ramazanoğlu?
YILDIRIM M. RAMAZANOĞLU (Kahramanmaraş)
– Burada.
BAŞKAN – Burada, evet.
Özcan Ulupınar, Zonguldak Milletvekili?
ÖZCAN ULUPINAR (Zonguldak) – Burada.
BAŞKAN – Burada.
Taner Yıldız yerine Mehdi Eker.
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Vekâlet…
BAŞKAN – Evet, burada.
Volkan Bozkır yerine… 
MAHMUT TANAL (İstanbul) – Sayın Başkan,
yazılı vekâletname var mı? 
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Var, var.
BAŞKAN – Tülin Erkal Kara, Bursa
Milletvekili? 
ENGİN ALTAY (Sinop) – Yok Başkanım.
BAŞKAN - Ankara Milletvekili Ali
Babacan yerine Cevdet Yılmaz.
KALKINMA BAKANI CEVDET YILMAZ (Bingöl)
– Vekâlet…
BAŞKAN – Giresun Milletvekili Nurettin
Canikli yerine Akif Çağatay Kılıç.
ENGİN ALTAY (Sinop) – Yok, o da yok,
hani nerede? (AK PARTİ sıralarından “Dışarıda” sesleri)
ENGİN ALTAY (Sinop) – Dışarıda, kabul
olur mu ya?
BAŞKAN – Evet, sayın milletvekilleri…
ENGİN ALTAY (Sinop) – Yok galiba
Başkanım. Yok, Bakan yok. Vekâlet vermiş, kendi yok.
ALİ HAYDAR ÖNER (Isparta) – Sayın
Başkan, yanlı davranamazsınız efendim.
ENGİN ALTAY (Sinop) – Ben bilmiyorum
muyum maç seyretmeyi, bak oturuyorum burada. Bakan da gelsin.
ALİ HAYDAR ÖNER (Isparta) – İlan edin
efendim.
BAŞKAN – Yeterli sayı bulundu, niye
itiraz ediyorsunuz ki?
ENGİN ALTAY (Sinop) – Bakan maç
seyretmesin, gelsin Genel Kurula.
OSMAN AŞKIN BAK (İstanbul) – İşte, Bakan
geldi.
AYKAN ERDEMİR (Bursa) – Sayın Başkan,
kaç tanesi burada olmadan vermiş, onu açıklayın da…
BAŞKAN – 28’inci maddenin açık oylama
sonucu:
“Kullanılan oy sayısı  : 187
Kabul :
186
Ret :
1(x)



Kâtip Üye
Dilek Yüksel
 Tokat


 Kâtip Üye
Muhammet Rıza
  Yalçınkaya
 Bartın”



Böylece 28’inci madde kabul
edilmiştir.
Yeni madde ihdasına dair iki önerge
vardır, ayrı ayrı okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları'nın (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) "3201 sayılı
Kanunun Ek 31 inci maddesinden sonra gelmek üzere aşağıdaki ek madde
eklenmiştir.
"EK MADDE 33- Emniyet teşkilatının
her türlü göreviyle ilgili eylem ve işlemleri İçişleri Bakanlığı, mülki idare
amirleri ve kendi amirleri tarafından denetlenir ve teftiş edilir."
şeklindeki 28 inci maddesinden sonra gelmek üzere aşağıdaki maddenin ihdas
edilmesini…
OKTAY VURAL (İzmir) – Önergeyi geri
çekiyoruz.
BAŞKAN – Önerge geri çekilmiştir.
Birleşime on dakika ara veriyorum.
Kapanma Saati:
22.34
DOKUZUNCU OTURUM
Açılma Saati: 22.46
BAŞKAN: Başkan Vekili Sadık YAKUT
KÂTİP ÜYELER: Dilek YÜKSEL (Tokat), Muhammet Rıza
YALÇINKAYA (Bartın) 
-----0-----
BAŞKAN – Sayın milletvekilleri, Türkiye Büyük Millet Meclisinin 65’inci
Birleşiminin Dokuzuncu Oturumunu açıyorum.
684 sıra sayılı Kanun Tasarısı’nın görüşmelerine devam edeceğiz. 
Komisyon ve Hükûmet yerinde. 
IV.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Sadık Yakut'un,
UEFA Avrupa Ligi’nde üst tura çıkan Beşiktaş’ı kutladığına ilişkin konuşması 
BAŞKAN – Sayın milletvekilleri, UEFA Avrupa Ligi’nde çekişmeli bir
mücadele sonucunda muhteşem oyunuyla Liverpool’u eleyerek bir üst tura çıkan
Beşiktaş’ımızı canı gönülden tebrik eder, başarılarının devamını dilerim.
(Alkışlar)
Buyurun Sayın Altay.
VI.- AÇIKLAMALAR (Devam)
25.- Sinop Milletvekili Engin Altay'ın, UEFA Avrupa
Ligi’nde üst tura çıkan Beşiktaş’ı kutladıklarına ilişkin açıklaması
ENGİN ALTAY (Sinop) – Teşekkür ederim Sayın Başkan.
Biz de Cumhuriyet Halk Partisi Grubu olarak, bu akşam Liverpool
karşısında gösterdiği yüksek başarıyla Liverpool’u eleyen Beşiktaş futbol
kulübümüzü, Türkiye’yi ve Çarşı grubunu tebrik ediyoruz. Hayırlı olsun. (CHP
sıralarından alkışlar) 
BAŞKAN – Teşekkür ediyorum. 
Beşiktaşlı olan Sayın Uzunırmak, buyurun. 
26.- Aydın Milletvekili Ali Uzunırmak'ın, UEFA Avrupa
Ligi’nde üst tura çıkan Beşiktaş’ı kutladıklarına ilişkin açıklaması
ALİ UZUNIRMAK (Aydın) – Teşekkür ediyorum Sayın Başkan.
Kara Kartal’ımız uçtu, Allah’a çok şükür, takımımızı tebrik ediyoruz,
desteği olan bütün Türk milletinin mensuplarına teşekkür ediyoruz. İnşallah
nice zaferlere Türkiye adına...
Teşekkür ediyorum. 
BAŞKAN – Teşekkür ederim. 
Sayın Aydın...
27.- Adıyaman Milletvekili Ahmet Aydın'ın, UEFA Avrupa
Ligi’nde üst tura çıkan Beşiktaş’ı kutladıklarına ilişkin açıklaması
AHMET AYDIN (Adıyaman) – Teşekkür ediyorum Sayın Başkanım. 
Beşiktaş bu akşam oynamış olduğu
muhteşem oyunla sadece Türkiye’de değil, tüm Avrupa’da Türkiye’nin adını
gururla bahsettirdi. Hakikaten oynadığı oyunla Liverpool’u eleyen
Beşiktaş’ımızı bir Fenerbahçeli olarak özellikle tebrik ediyorum, başarılarının
devamını diliyorum. Türk Millî Takımı’nda da aynı şekilde aynı başarıları
inşallah görmek dileğiyle, ümidiyle teşekkür ediyorum. 
BAŞKAN – Teşekkür ediyorum.
Sayın Zozani...
28.- Hakkâri Milletvekili Adil Zozani'nin, UEFA Avrupa
Ligi’nde üst tura çıkan Beşiktaş’ı kutladıklarına ilişkin açıklaması
ADİL ZOZANİ (Hakkâri) – Teşekkür ederim
Sayın Başkan. 
Öncelikle bütün Beşiktaş camiasını biz
de tebrik ediyoruz. Beşiktaş’tan bu yıl beklentimiz bize Avrupa kupasını
getirmesi. Biz esas büyük sevincimizi o zaman yaşamış olacağız. Ama bir tebriği
daha yapmak arzusundayım: O da Çarşı grubuna, yüz yirmi dakika boyunca 62 bin
seyirciyi sürekli motive eden Çarşı grubuna buradan bir tebrik çok
görülmemelidir. (CHP sıralarından alkışlar) 
HASİP KAPLAN (Şırnak) – Liverpool’a
darbe yaptılar. 
HASAN HÜSEYİN TÜRKOĞLU (Osmaniye) – En
büyük darbeyi Liverpool’a yaptılar.
ADİL ZOZANİ (Hakkâri) – Umut ediyorum,
artık iktidar partisi de Çarşı grubunu darbeci olarak itham etmekten vazgeçer.
Bu gece ona vesile olsun diyorum. (HDP sıralarından alkışlar)
BAŞKAN – Teşekkür ediyorum. 
Sayın Vural...
29.- İzmir Milletvekili Oktay Vural'ın, UEFA Avrupa
Ligi’nde üst tura çıkan Beşiktaş’ı kutladıklarına ilişkin açıklaması
OKTAY VURAL (İzmir) – Teşekkür ederim
Sayın Başkan.
Liverpool’u eleyen Beşiktaş’ı gerçekten
kutluyorum. Bu kadar sıkıntılı anlar yaşadığımız böyle bir ortamda gerçekten
Beşiktaş milletimizin gururunu okşamıştır, gurur yaşatmıştır. Beşiktaş spor
kulübünü, Sayın Başkan Fikret Orman’dan başlayarak tüm futbolcularını
kutluyorum. Beşiktaş spor taraftarlarına bize bu sevinci yaşattıkları için de
gerçekten teşekkür ediyorum. Darısı, devamı, inşallah şampiyonluğa -Türkiye
ligi şampiyonluğu değil yani- Avrupa ligi şampiyonluğuna diye söylüyorum.
BAŞKAN – İnşallah, UEFA şampiyonluğuna.
Teşekkür ediyorum.
Sayın Şahin...
30.- Bursa Milletvekili Hüseyin Şahin'in, UEFA Avrupa
Ligi’nde üst tura çıkan Beşiktaş’ı kutladıklarına ilişkin açıklaması
HÜSEYİN ŞAHİN (Bursa) – Sayın Başkanım,
bir Bursasporlu olarak ben de Beşiktaş spor kulübünün bu akşamki başarısını
tebrik ediyorum. Türk futbolunun daha da ileriye gitmesini, daha da
yükselmesini ve Avrupa’da da şampiyonluklar yaşamasını diliyorum. Beşiktaş bu
akşam tarih yazmıştır. Bursalılar adına da Beşiktaş’ı kutluyorum.
BAŞKAN – Teşekkür ediyorum. 
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana
Milletvekili Osman Faruk Loğoğlu'nun; Emniyet Teşkilatı Kanununda Değişiklik
Yapılması Hakkında Kanun Teklifi, Mersin Milletvekili Ertuğrul Kürkcü'nün;
Polis Vazife ve Salahiyet Kanununda Değişiklik Yapılması Hakkında Kanun
Teklifi, İstanbul Milletvekili Mustafa Sezgin Tanrıkulu ve Cumhuriyet Halk
Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN - Yeni madde ihdasına dair diğer
önergeyi okutuyorum...
BİNNAZ TOPRAK (İstanbul) – Sayın
Başkan, şu mutlu günümüzde, 4 partinin de Beşiktaş’ı tebrik ettiği ve
anlaştığı... Şunda da anlaşalım, tatil edelim bu gece Meclisi.
ENGİN ALTAY (Sinop) – “Bunun üstüne
çalışılmaz.” diyor, doğru söylüyor.
BİNNAZ TOPRAK (İstanbul) – Aynen...
Bunun üstüne çalışılmaz, oturalım, kutlayalım bunu. 
BAŞKAN – Teşekkür ediyorum efendim.
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun  28. Maddesinden
sonra aşağıdaki maddenin eklenmesi ve madde numaralarının buna göre teselsül
ettirilmesini arz ve teklif ederiz.
 Celal Dinçer Mahmut
Tanal Musa Çam
 İstanbul İstanbul İzmir
 Mehmet Volkan Canalioğlu Haydar
Akar
 Trabzon Kocaeli
“MADDE 29 – 3201
Sayılı Kanuna aşağıdaki ek madde eklenmiştir.
“EK MADDE 34…”
ALİ SERİNDAĞ
(Gaziantep) – Önergeyi çekiyoruz. 
BAŞKAN – Önerge
geri çekilmiştir.
Şimdi, 29’uncu
madde üzerinde beş adet önerge vardır, ikisi aynı mahiyettedir, üçü Anayasa’ya
aykırılık önergesi, onlar da aynı mahiyettedir. 
Okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun 3201 sayılı
Kanuna aşağıdaki geçici madde eklenmiştir.
"GEÇİCİ MADDE 24- Polis kolejinde
öğrenime devam eden öğrenciler, Millî Eğitim Bakanlığınca polis koleji giriş
sınavının yapıldığı tarihte aldıkları Ortaöğretim Yerleştirme Puanları dikkate
alınarak durumlarına uygun okullara naklen kaydedilirler.
Genel Müdürlük tarafından polis
kolejinde görev yapan eğitim öğretim hizmetleri sınıfında yer alan personel,
kadro derecelerine uygun öğretmen unvanlı kadrolara atanmak üzere bu maddenin
yürürlüğe girdiği tarihten itibaren bir ay içinde Millî Eğitim Bakanlığına
bildirilir. Bunların atamaları, bildirimi izleyen bir ay içinde yapılır ve
atama işlemi yapılıncaya kadar mali ve sosyal hakları, anılan birim tarafından
ödenmeye devam olunur.
Mevcut amir rütbeleri için ihdas
edilmiş bulunan kadro sayılarının, 55 inci maddenin üçüncü fıkrasında her amir
rütbesi için öngörülen azami kadro sayısından fazla olması halinde, bu fazlalık
giderilinceye kadar, boşalan kadrolar herhangi bir işlem yapılmaksızın iptal
edilmiş sayılır." şeklindeki 29 uncu maddesinin, öğrenimine devam eden
öğrencilerin eğitim ve öğrenim hakkını ihlal etmesi, kazanılmış hakları ortadan
kaldırıcı bir yönünün olması ve hakkaniyetle bağdaşmaması nedenleriyle tasarı
metninden çıkarılmasını arz ve teklif ederiz.
 Mehmet Erdoğan Sinan
Oğan Hasan Hüseyin Türkoğlu
 Muğla Iğdır Osmaniye
 Bülent Belen Necati
Özensoy Ahmet Duran Bulut
 Tekirdağ Bursa Balıkesir

Diğer önergenin imza sahipleri:
 Ali Serindağ  Ahmet
Toptaş  Tanju Özcan
 Gaziantep  Afyonkarahisar
 Bolu
 Ali Haydar Öner  Ali
Sarıbaş  Celal Dinçer
 Isparta  Çanakkale İstanbul

BAŞKAN – Şimdi okutacağım üç adet
önerge Anayasa’ya aykırılık önergeleri, aynı mahiyette.
Türkiye
Büyük Millet Meclisi Başkanlığına
Görüşülen 684 Sıra Sayılı Komisyon
raporunda yer alan komisyon tarafından kabul edilen metnin 29. Maddesinin Kanun
metninden çıkarılmasını saygı ile arz ve teklif ederim.
 Ertuğrul
Günay 
 İzmir

Diğer önergenin imza sahibi:
 Erdal Kalkan 
 İzmir
Diğer önergenin imza sahipleri:
 Pervin Buldan  Nazmi
Gür  Gülser Yıldırım
 Iğdır  Van
 Mardin
 Abdullah Levent Tüzel  Selma
Irmak  Hüsamettin Zenderlioğlu
 İstanbul  Şırnak
 Bitlis
 Erol Dora  Demir
Çelik  Adil Zozani
 Mardin  Muş
 Hakkâri 
BAŞKAN – Komisyon aynı mahiyetteki
önergelere, Anayasa’ya aykırılık önergelerine katılıyor mu?
İÇİŞLERİ KOMİSYONU BAŞKANI MEHMET
ERSOY (Sinop) – Katılmıyoruz Sayın Başkanım.
BAŞKAN – Hükûmet katılıyor mu?
ÇALIŞMA VE SOSYAL GÜVENLİK BAKANI
FARUK ÇELİK (Şanlıurfa) – Katılamıyoruz efendim.
BAŞKAN – Söz isteyen Selma Irmak,
Şırnak Milletvekili.
Buyurun Sayın Irmak. (HDP
sıralarından alkışlar) 
SELMA IRMAK (Şırnak) – Sayın Başkan, değerli
milletvekilleri; günlerdir iç güvenlik paketi üzerinde tartışma yürütüyoruz ve
bu Mecliste bugüne kadar görülmemiş bir muhalefet direnci yaşanıyor. Ülke bunu
izliyor. AKP Hükûmeti ise bu muhalefeti görmezden gelmeye devam ederek ısrarla
ve inatla bu ülkeyi gerçekten kaosa sürükleyecek, uçuruma sürükleyecek, zaten
askıya alınmış olan hak ve özgürlükleri daha da kısıtlayacak olan paketi
çıkarmakta ısrar ediyor, inadından vazgeçmiyor. Bunun ülkemiz için bir yararı
olduğunu herhâlde hiç kimse düşünmüyordur. Yüzünü kapatmanın, ulusal kıyafetler
giymenin, toplantı, gösteri ve yürüyüş yapmanın bu ülkeye bugüne kadar bir
zararı olmadığı gibi bundan sonra da olmayacaktır. Bugüne kadar, hiç kimse
ulusal kıyafet giydiği için bu ülke bölünmemiştir. Asıl, yasaklar bu ülkeyi
bölünme noktasına getirmiştir. Asıl, hak ve özgürlükler konusunda yaşanan ağır
insan hakları ihlalleri, bu ülkenin, ne yazık ki, Fırat’ın doğusu ve Fırat’ın
batısı olarak neredeyse ikiye bölünmesine yol açmıştır. 
Bütün bu yasaklamalar, güvenlikçi
yöntemler ve politikalar, ne yazık ki, bu ülkenin yıllarca var olan gelişimini engellemiştir,
olması gereken yerde değil, çok çok gerisinde bir yerde seyretmiştir.
Milyonlarca doları bu güvenlik politikalarına harcamıştır. Sadece bunlarla
yetinse iyi, zarar sadece bu kadar olsa iyi, kaybedilen 40 bin candan
bahsetmiyoruz. 
Bir de bunun altında, bu tür güvenlik
politikalarının altına saklanan derin devleti düşünüyoruz. Buranın altında
üreyen defakto yapıları ortaya koymak istiyoruz. Bu defakto yapılar, bugün, bu
ülkenin, ne yazık ki, her alanına yayılmış ve bu ülkenin altını oymaya devam
ediyorlar. Her gün bir yerde karşımıza çıkıyorlar. Bir gün Cizre’de, bir gün
Silopi’de, bir gün İstanbul’da, bir gün Bursa’da, bir gün başka bir yerde
karşımıza çıkıyorlar. 
Evet, bu güvenlik paketi ve güvenlik
tedbirleri, güvenlikçi zihniyet, ne yazık ki, bu ülkeyi bu noktaya getiriyor. O
yüzden diyoruz ki, yol yakınken, bu kadar muhalefet varken, ülke bu kadar bu
pakete karşıyken bu paketin derhâl geri çekilmesi gerekiyor. 
Bu paketin çağdaş dünyayla, ileri
demokrasiyle alakası yoktur. O çokça ileri demokrasiden söz eden AKP Hükûmetine
sesleniyoruz: Avrupa Birliğine girmek için çabalayan, kendisini çağdaş dünyayla
kıyaslayan, her seferinde bunu bir gurur vesilesi yapan AK PARTİ Hükûmetinin,
bu paketle hangi derecede ilerlediği, hangi konuma düştüğü gözler önündedir.
Avrupa Birliğinden yapılan açıklama, bu paketin, Türkiye'nin ilerlemesi
konusunda ve Türkiye’deki demokratik gelişim noktasında derin endişe
duyulduğuna dair kaygıları dile getirmektedir. Bu da ortaya çıkarıyor ki,
sürekli Avrupa Birliği uyumundan bahseden Hükûmetin aslında uyumdan anladığı
uyumsuzluktur, uyum sağlayamama hâlidir. Avrupa Birliği kriterleri bir yana,
kendini Orta Doğu’nun lideri olarak görmeye çalışan AK PARTİ Hükûmetinin bu
konuda da iflas ettiğini biliyoruz. Çünkü dış politikası da bu anlamda
barışçıl, hak ve özgürlüklere dayalı, komşularıyla iyi ilişkiler sürdüren bir
ilişki değil, ne yazık ki, her zaman olduğu gibi, savaşa endeksli, savaşı
önceleyen güvenlik politikaları ve askerî harekâtları önceleyen bir
politikadır. Bu anlamda da bir iflas yaşandığını söyleyebiliriz.
O nedenle, bu paketin bu ülkeye hiçbir
yararı yoktur. Bu paketin geleceğe, Türkiye'nin ilerlemesine hiçbir yararı
yoktur ve biz bu paketi engellemek için elimizden geleni yapacağız. AK PARTİ
Hükûmeti bu paketi bu Meclisten çıkaramayacaktır. Bunu bu şekilde söylüyoruz
çünkü arkamızda biz biliyoruz ki milyonlar var ve milyonlar, hak ve özgürlükten
yana olan bu ülkenin gerçek vatanseverleri bu ülkede bu güvenlik paketinin
geçmesini istemiyor. Biz de onların adına burada direnmeye, mücadele etmeye ve
bu paketin çıkmaması için elimizden geleni yapmaya devam edeceğiz.
Saygılar sunuyorum. (HDP sıralarından
alkışlar)
BAŞKAN – Teşekkür ediyorum.
HASİP KAPLAN (Şırnak) – Karar yeter
sayısı istiyoruz.
ENGİN ALTAY (Sinop) – Yoklama
istiyoruz.
BAŞKAN - Önergeyi oylarınıza…
Diğer önerge üzerindeki…
ENGİN ALTAY (Sinop) – Aynı mahiyette
mi?
BAŞKAN - Sayın Erdal Kalkan… Yok.
HASİP KAPLAN (Şırnak) – Aynı
mahiyetteyse Hükûmet ile Komisyon niye katılmıyor? 
BAŞKAN - Gerekçeyi okutuyorum:
“Gerekçe:
Eğitim ve öğretim hakkı Anayasa’mızın
42’nci maddesiyle düzenlenmiş temel haklardandır.
Tasarının bu maddesi Polis Kolejinde
öğrenimlerini sürdüren öğrencilerin başka okullara naklini öngörmekte ve
böylelikle öğrencilerin aldıkları puanla seçtikleri okulda okuma hakkını
ortadan kaldırmaktadır.
Bu düzenlemenin, kazanılmış hak kavramı
açısından hukuka ve okumak istedikleri okulu seçme hakları çiğnenen öğrenciler
açısından da Anayasa'nın kişi hak ve özgürlükleri anlayışına aykırı olduğu
açıktır.”
HASİP KAPLAN (Şırnak) – Sayın Başkan,
Hükûmet katılmadı ki ayrı oylayacaksınız. Sayın Başkan, Hükûmet katılmadı,
Komisyon katılmadı. Gerekçelerimiz farklı. Ayrı ayrı oylayacaksınız.
(Kâtip Üye Tokat Milletvekili Dilek
Yüksel tarafından önergenin okunmasına devam edildi)
“Eğitim ve öğretim hakkı Anayasa’mızın
42’nci maddesiyle düzenlenmiş temel haklardandır. Tasarının bu maddesi Güvenlik
Bilimleri Fakültesinde öğrenimlerini sürdüren öğrencilerin başka okullara
naklini öngörmekte…”
BAŞKAN – Okutmayalım mı?
HASİP KAPLAN (Şırnak) – Hayır, aynı
mahiyette değil. Aynı mahiyetteyse Hükûmet çıksın, desin ki: “İkisine de
katılıyoruz.” Komisyon çıksın “Katılıyoruz.” desin. Ama aynı mahiyette değil,
gerekçeleri farklı.
(Kâtip Üye Tokat Milletvekili Dilek
Yüksel tarafından önergenin okunmasına devam edildi)
“…ve böylelikle öğrencilerin aldıkları
puanla seçtikleri okulda okuma hakkını ortadan kaldırmaktadır.
Bu düzenlemenin, kazanılmış hak kavramı
açısından hukuka ve okumak istedikleri okulu seçme hakları çiğnenen öğrenciler
açısından da Anayasa'nın kişi hak ve özgürlükleri anlayışına aykırı olduğu
açıktır.”
BAŞKAN – Evet, diğer gerekçeyi
okutuyorum:
Gerekçe:
Eğitim ve öğretim hakkı, Anayasamızın
42’nci maddesiyle düzenlenmiş temel haklardandır.
Tasarının bu maddesi, Polis Kolejinde
öğrenimlerini sürdüren öğrencilerin başka okullara naklini öngörmekte ve
böylelikle öğrencilerin aldıkları puanla seçtikleri okulda okuma hakkını
ortadan kaldırmaktadır.
Bu düzenlemenin, kazanılmış hak kavramı
açısından hukuka ve okumak istedikleri okulu seçme hakları çiğnenen öğrenciler
açısından da Anayasa'nın kişi hak ve özgürlükleri anlayışına aykırı olduğu
açıktır.
BAŞKAN – Evet, aynı…
HASİP KAPLAN (Şırnak) – Sayın Başkan,
bu konuda ısrarlıyız çünkü bizim önergemiz mevcut paketin hem İç Tüzük’e hem
Anayasa’ya hem de Anayasa’nın düzenlediği evrensel kurallara aykırılık
nedeniyledir. Eğer bu gerekçemize katılıyorsa Hükûmet, Hükûmetin katıldığını
beyan etmesi lazım. Eğer Komisyon katılıyorsa katıldığını beyan etmesi lazım.
Aksi takdirde, bizim önergemiz ayrı oylanır, kendi çekme önergeleri ayrı
oylanır.
İÇİŞLERİ KOMİYONU BAŞKANI MEHMET ERSOY
(Sinop) – Bizim çekme önergemiz falan yok ki. 
BAŞKAN – Kendi çekme önergeleri değil. 
İÇİŞLERİ KOMİYONU BAŞKANI MEHMET ERSOY
(Sinop) – Erdal Kalkan ile Ertuğrul Günay vermiş o önergeleri.
HASİP KAPLAN (Şırnak) – Aynı mahiyette
değil.
BAŞKAN – Burada iktidarın önergesi yok
Sayın Kaplan.
İÇİŞLERİ KOMİYONU BAŞKANI MEHMET ERSOY
(Sinop) – Üçü de Anayasa’ya aykırılık önergesi. 
HASİP KAPLAN (Şırnak) – Ama aynı mahiyette
değil. Mahiyetleri farklı, gerekçeleri farklı. 
BAŞKAN – Hayır, 2 bağımsız
milletvekilinin önergesi var ve aynı mahiyette, Anayasa’ya aykırılık önergesi
olduğu için birlikte değerlendirdik.
Evet, aynı mahiyetteki önergeleri
oylarınıza sunuyorum…
III.- YOKLAMA
(CHP sıralarından bir grup milletvekili
ayağa kalktı)
ENGİN ALTAY (Sinop) – Yoklama
istiyoruz.
BAŞKAN – Yoklama talebi var, yerine
getireceğim.
Sayın Altay,
Sayın Serindağ, Sayın Öner, Sayın Dinçer, Sayın Kuşoğlu, Sayın Erdemir, Sayın
Dudu, Sayın Kaplan, Sayın Özkes, Sayın Düzgün, Sayın Türmen, Sayın Baydar,
Sayın Öğüt, Sayın Tanrıkulu, Sayın Onur, Sayın Toprak, Sayın Ekşi, Sayın
Kaleli, Sayın Çetin ve Sayın Tanal.
İki dakika süre veriyorum. 
(Elektronik cihazla yoklama yapıldı)
BAŞKAN – Sayın milletvekilleri,
toplantı yeter sayısı vardır.
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana
Milletvekili Osman Faruk Loğoğlu'nun; Emniyet Teşkilatı Kanununda Değişiklik
Yapılması Hakkında Kanun Teklifi, Mersin Milletvekili Ertuğrul Kürkcü'nün;
Polis Vazife ve Salahiyet Kanununda Değişiklik Yapılması Hakkında Kanun
Teklifi, İstanbul Milletvekili Mustafa Sezgin Tanrıkulu ve Cumhuriyet Halk
Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Aynı mahiyetteki önergeleri
oylarınıza sunuyorum: Kabul edenler… Kabul etmeyenler… Kabul edilmemiştir. 
Aynı mahiyetteki diğer önergeleri
okutuyorum: 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal’ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun, "3201
sayılı Kanuna aşağıdaki geçici madde eklenmiştir.
"GEÇİCİ MADDE 24- Polis kolejinde
öğrenime devam eden öğrenciler, Millî Eğitim Bakanlığınca polis koleji giriş
sınavının yapıldığı tarihte aldıkları Ortaöğretim Yerleştirme Puanları dikkate
alınarak durumlarına uygun okullara naklen kaydedilirler.
Polis kolejinde görev yapan eğitim
öğretim hizmetleri sınıfında yer alan personel, kadro derecelerine uygun
öğretmen unvanlı kadrolara atanmak üzere bu maddenin yürürlüğe girdiği tarihten
itibaren bir ay içinde Genel Müdürlük tarafından Millî Eğitim Bakanlığına
bildirilir. Bunların atamaları, bildirimi izleyen bir ay içinde yapılır ve
atama işlemi yapılıncaya kadar mali ve sosyal hakları, anılan birim tarafından
ödenmeye devam olunur.
Mevcut amir rütbeleri için ihdas
edilmiş bulunan kadro sayılarının, 55 inci maddenin üçüncü fıkrasında her amir
rütbesi için öngörülen azami kadro sayısından fazla olması hâlinde, bu fazlalık
giderilinceye kadar, boşalan kadrolar herhangi bir işlem yapılmaksızın iptal
edilmiş sayılır." şeklindeki 29. maddesinin Tasarı metninden çıkarılmasını
arz ve teklif ederiz.
Ali Haydar Öner
(Isparta) ve arkadaşları
Aynı mahiyetteki diğer önergenin imza
sahipleri:
Ahmet Duran
Bulut (Balıkesir) ve arkadaşları
BAŞKAN – Komisyon aynı mahiyetteki
önergelere katılıyor mu?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkan.
BAŞKAN – Hükûmet katılıyor mu?
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Katılamıyoruz efendim.
BAŞKAN – Aynı mahiyetteki önergeler
üzerinde söz isteyen Ali Haydar Öner, Isparta Milletvekili.
Buyurun Sayın Öner. (CHP sıralarından
alkışlar)
ALİ HAYDAR ÖNER (Isparta) – Sayın
Başkan, Gazi Meclisin değerli üyeleri; bugün, devletleşen AKP’nin dayattığı iç
güvenlik harekâtının onuncu günü. Onuncu gününde Gazi Meclisin şanlı
direnişçilerini saygıyla selamlıyorum. (CHP ve MHP sıralarından alkışlar)
Demokratik haklarımızı kullanarak
antidemokratik nitelikli, insan haklarına, yurttaşlık haklarına, hukukun
üstünlüğüne, AB normlarına, Anayasa’mızın birçok maddesine aykırı kapkara
kolluk yasasına karşı azim ve kararlılıkla direnişimizi sürdüreceğiz.
Sayın Başkan, sayın milletvekilleri;
Türkiye Büyük Millet Meclisi ağır bir saldırı altındadır. Saldırının sahipleri
devletin en üst makamında olan 3 şahıstır. Devletin en üst makamında bulunan
kaçak sarayın baş sakini her gün bir ile gidiyor, bir veya birkaç toplantıya
katılıyor, durmadan konuşuyor. Konuşmaları dinleyen topluluklar içinde her
görüşten görevliler, katılımcılar olduğunu veya konuklar olduğunu umursamadan,
aldırmadan, müstesna mevkisinin nüfuzunu kötüye kullanarak rastgele konuşuyor.
Kendinden geçiyor, kendisiyle aynı görüşte olmayanları kırdığının, incittiğinin
farkına bile varmıyor, varmak istemiyor. 
Kaçak sarayın baş sakini ne hukuk ne
yargı ne medya ne AB ne insan hakları ne de namusu ve şerefi üzerine ettiği
yemine sadık kalınması ilkesini dikkate almıyor. “Şu Meclisin hâline bakın.
Neler oluyor Mecliste?” diyor. Sayın Cumhurbaşkanı, siz ne istiyorsanız
Mecliste de onlar oluyor, siz nasıl bir Meclis istiyorsanız öyle bir meclisle
karşı karşıyasınız. 
Yalanları, yasakları, yoksullukları,
yolsuzlukları protesto etmeyi yasaklayan yasa tasarısı haklı bir direnişle
karşılaşıyor. Yargıyı vesayet altına aldınız, medyanın büyük bir bölümünü
yandaş hâline getirdiniz, diğer yandaş kuruluşları çoğalttınız. 
Kaçak sarayın baş sakini bitirmeden,
Cumhurbaşkanlığındaki Bakanlar Kurulu toplantısında yan tarafta oturtulan ve
adına “Kiziroğlu Ahmet Bey peh peh” türküsü uydurulan zat başlıyor, “Bunlar
bonzaici, bunlar piyon, bunlar molotof koalisyonu” diyor. Rastgele, yalan
yanlış konuşanlar, provokatif söylem sergileyenler karşılıklarını da alırlar.
Piyon nedir? Piyon, satranç oyununda en
zayıf ve en fazla olan taştır. Ey Başbakan, sen kaçak saraydaki Bakanlar Kurulu
toplantısında Recep Tayyip Erdoğan tarafından mat edilen, yan tarafa oturtulan
piyonsun. Sayın Cumhurbaşkanı seni aldı, alı al moru mor bir şekilde yan tarafa
oturtturdu. Bir saraylının dediğine göre önündeki portakal suyunu bile
içmemişsin. 
Meclis Başkanı da aynı terane içinde.
Meclisin saygınlığını koruması gereken birinci kişi Türkiye Büyük Millet Meclisinin
Başkanıdır. O da bu arada Kanada’da. Onu bekleyen yasalar uzaktan kumandayla
değerlendirmelere tabi tutuluyor. 
Meclis TV çalışmıyor. Meclis Başkanı
Türkiye Radyo Televizyon Kurumuna bile söz geçiremiyor. Yasama faaliyetleri
yasa dışı yöntemlerle yapılıyor, sonra Meclis Başkanı 24’üncü Dönemi yani kendi
dönemini suçluyor. 
Kaçak sarayın baş sakini, Meclis
Başkanı ve Başbakan bu işlerin müsebbipleridir. Meclis Başkanı, Meclisin
saygınlığını koruyacağına 70’ten fazla yurt dışı seyahatine çıkmış bir kimse.
“İç güvenlik yasası” adı verilen bu yasa, Türkiye Büyük Millet Meclisinin
ettiği yemine sadık sayın milletvekilleri tarafından demokratik direniş hakları
kullanılarak çıkarttırılmayacaktır. 6 Martı hedef gösterdiniz, 6 Martta da bu
yasa çıkmayacaktır. Unutmayın, piyonlar ile şahlar oyun bittiğinde aynı kutuya
konulurlar. 
Hak edenlere saygılar sunarım. (CHP
sıralarından alkışlar)
İBRAHİM KORKMAZ (Düzce) – Piyonu
oynayanlar koyar ama onu, haberin olsun.
BAŞKAN – Teşekkür ediyorum.
MİHRİMAH BELMA SATIR (İstanbul) – Sayın
Başkan, bir açıklama yapabilir miyim.
Sayın konuşmacı Başbakanımızdan -tırnak
içinde- “piyon” ismiyle hitap etti. Kendisini kınıyorum. 
ENGİN ALTAY (Sinop) – Teşbihte hata
olmaz.
MİHRİMAH BELMA SATIR (İstanbul) –
Türkiye Cumhuriyeti’nin meşru Başbakanı ve halkın oylarıyla seçilen Hükûmetin
başındaki Sayın Ahmet Davutoğlu’na hitabından dolayı kendisini kınıyorum.
ALİ ŞAHİN (Gaziantep) – Yarın düzeltir
Sayın Başkan, yarın kürsüden düzeltir.
MİHRİMAH BELMA SATIR (İstanbul) –
Devletin memuru olarak yıllarca Sayın Cumhurbaşkanından ve Sayın
Başbakanınızdan emir alarak görev yapmış bu vekili kınıyorum ve sözlerinden
dolayı tekrar özür dilemesini bekliyorum.
ALİ HAYDAR ÖNER (Isparta) – Şerefimle
görev yaptım. Dik durarak görev yaptım.
BAŞKAN – Evet, teşekkür ediyorum. 
ALİ HAYDAR ÖNER (Isparta) – Sayın
Başkan, sataştı efendim.
BAŞKAN – Şimdi, aynı mahiyetteki
önergeler üzerinde Ahmet Duran Bulut, Balıkesir Milletvekili.
ALİ HAYDAR ÖNER (Isparta) – Millete
“piyon” diyen, muhalefete “piyon” diyen karşılığını alır.
BAŞKAN – Buyurun Sayın Bulut. (MHP
sıralarından alkışlar)
AHMET DURAN BULUT (Balıkesir) – Sayın
Başkan, değerli milletvekilleri; yüce heyetinizi saygıyla selamlıyorum.
Beşiktaş futbol takımını ve
taraftarlarını kutluyorum, yolları açık olsun diyorum.
Değerli milletvekilleri, Polis Vazife
ve Salahiyet Kanunu ile bazı kanun ve kanun hükmünde kararnamelerde değişiklik
aslı olan fakat Hükûmetin “iç güvenlik yasası” diye allayıp pulladığı, üstüne
bonzai ve molotofu koyup sunduğu bir yasayı görüşüyoruz. Bu yasanın içinde
bomba var, bu yasanın içerisinde acı var, gözyaşı var. Bu yasayı getirirken
nasıl değerlendirildi, nasıl düşünüldü, bu akıl nereden geldi anlamak mümkün
değil.
Şimdi, maddelerden birisi polis
kolejlerinin kapatılması. Değerli milletvekilleri, polis kolejleri, askerî
okullardaki çocuklar, küçük öğrenciler üniforma giyerler, o üniforma onların
yüreklerine, ciğerlerine işler, ruhlarına işler, o mesleğe artık mensubiyet
duyarlar çocuk yaşlarında. Polis kolejlerine, Anadolu’nun her tarafından fakir
Anadolu çocukları büyük çoğunlukla oralara girerler ve “Polis olacağım.”
derler; o aşkla, o şevkle, o hayalle büyürler; çevresinde de o üniformayla onu
görenler onunla gurur duyarlar, bakarlar. Liseden bir başka okula, imam-hatibe,
fen lisesine öğrenci geçebilir ama Polis Kolejinden bir çocuk bir başka okula
gidemez, gitse oraya adapte olamaz. O kadar çocuğun gözyaşına… O kadar çocuğun
hayallerini yıkmış oluyoruz; bu büyük haksızlıktır, pedagojik olarak büyük bir
yanlışlık vardır. Bir şeyi örtmeye çalışıyorsunuz -yani 17-25 Aralıktan
kaynaklanan bir olay- bütün o çocukları paralelci olarak değerlendiriyorsunuz,
bütün öğretmenleri paralelci olarak değerlendiriyorsunuz. 
Sıfır terörle aldınız bu ülkeyi, bugün
teröre teslim olur noktaya geldiniz. Allah aşkına, vicdanlarınıza bunu bir
sorun; sıfır terördü 2002 yılında iktidara geldiğinizde. 2003’te Türk Ceza
Kanunu’nda değişiklik neden yaptınız? İki yıla kadar mahkûmiyet gerektiren
suçlardan dolayı tutuklanmayı neden kaldırdınız? Neden eve dönüş yasasını
çıkardınız? Eve değil, milleti Kandil’e gönderdiniz, ondan sonra Habur’da
törenlerle karşıladınız. Siz bunda günahkârsınız, (X)
siz sorumlusunuz, siz bu ortamı hazırladınız, terörü siz azdırdınız, şımarttınız.
Ya teslim alırsınız biter 2002’den önce olduğu gibi ya da teslim olursunuz
biter. Bugün teslim oldunuz değerli milletvekilleri. AKP hükûmetlerinin bu
kaçıncı testi? Ve bir testten daha geçiyorsunuz, bunda da kaybettiniz. Sandıkta
çıkmak mesele değil ama 7 Haziranda sandıkta da batacaksınız, göreceksiniz
bunu. 
RECEP ÖZEL (Isparta) – Sandıktan çıkmak
mesele. 
AHMET DURAN BULUT (Devamla) – Buradan
söylüyorum, 7 Hazirandan sonra yoksunuz siz ama geriye bir iz bırakın, geriye
gözyaşı bırakmayın, geriye ah bırakmayın, o veballe gitmeyin diyorum. 
YILMAZ TUNÇ (Bartın) – 2011’de de aynı
şeyi söylüyordunuz.
AHMET DURAN BULUT (Devamla) – Bu
çocukların istikballerini karartıyorsunuz, bu çocukların geleceklerini
karartıyorsunuz. Bütün bu çocuklar size düşman olacak, hayatları boyunca beddua
edecekler. 
Ülkede “terör”
diye aldığınız, işte bonzai diye gösterdiğiniz… Yıllardan beri Türkiye’de
bonzai satmak serbest mi değerli milletvekilleri? Molotof atmak serbest mi?
Dört yıldan on iki yıla kadar mahkûmiyet alan, Türkiye’de bir sürü insan var.
Bunu söylüyorsunuz, muhalefet sanki bonzaiyi, molotofu savunuyormuş gibi. Bunu
savunan yok. Siz molotofçusunuz, siz insanların hayallerine molotof
atıyorsunuz. Bunu vicdanlarınıza bir danışın, bir sorun, bu yanlıştan vazgeçin
diyorum. Gittiğiniz yol, yol değil, emin olun yol değil. 
Tek tek
konuştuğumuzda birçok milletvekilinin bu tasarıda neyin geldiğinden haberi yok.
CELAL DİNÇER
(İstanbul) – Doğru.
AHMET DURAN
BULUT (Devamla) – Sadece gelip burada oy kullanıyorsunuz.
ALİ HAYDAR ÖNER
(Isparta) – Recep Özel gibi. 
RECEP ÖZEL (Isparta)
– Hiç de öyle değil!
AHMET DURAN
BULUT (Devamla) – Allah aşkına, açın bir okuyun, evinize gittiğiniz zaman
okuyun.
RECEP ÖZEL
(Isparta) – Sen okudun mu hiç? Sen okudun mu? 
YILMAZ TUNÇ
(Bartın) – Sen kaç kere okudun?
AHMET DURAN
BULUT (Devamla) – Birilerinin yönlendirmesiyle hareket etmeyin, kendi
vicdanlarınızla hareket edin diyor, yüce heyetinizi saygıyla selamlıyorum. 
BAŞKAN –
Teşekkür ediyorum. 
Aynı mahiyetteki
önergeleri oylarınıza sunacağım.
III.- YOKLAMA
(CHP sıralarında
bir grup milletvekili ayağa kalktı)
ENGİN ALTAY
(Sinop) – Yoklama istiyoruz Sayın Başkan. 
BAŞKAN –
Toplantı yeter sayısı arayacağım aynı zamanda. 
Sayın Altay,
Sayın Akar, Sayın Öner, Sayın Dinçer, Sayın Kuşoğlu, Sayın Erdemir, Sayın Dudu,
Sayın Özkes, Sayın Kaplan, Sayın Düzgün, Sayın Baydar, Sayın Türmen, Sayın
Toprak, Sayın Tanrıkulu, Sayın Demiröz, Sayın Danışoğlu, Sayın Tanal, Sayın
Günaydın, Sayın Kaleli ve Sayın Öğüt. 
Bir dakika
veriyorum efendim. 
(Elektronik
cihazla yoklama yapıldı) 
BAŞKAN – Sayın milletvekilleri, toplantı
yeter sayısı vardır.
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684)
(Devam)
BAŞKAN – Aynı mahiyetteki önergeyi
oylarınıza sunuyorum: Kabul edenler… Kabul etmeyenler… Kabul edilmemiştir.
ADİL ZOZANİ (Hakkâri) – Sayın Başkan…
BAŞKAN - Bir saniye. Oylamayı yapayım,
ondan sonra…
29’uncu maddenin oylamasının açık
oylama şeklinde yapılmasına dair bir istem var, istem sahibi sayın
milletvekillerinin adlarını tespit ettireceğim:
Haydar Akar, Kocaeli? Burada.
Mahmut Tanal, İstanbul? Burada.
Ömer Süha Aldan, Muğla? Burada.
Musa Çam, İzmir? Burada.
Vahap Seçer, Mersin? 
ENGİN ALTAY (Sinop) – Tekabül ediyorum.
Ali Haydar Öner, Isparta? Burada.
Refik Eryılmaz, Hatay? Burada.
Ali Rıza Öztürk, Mersin? Burada.
Orhan Düzgün, Tokat? Burada.
İzzet Çetin, Ankara? 
ENSAR ÖĞÜT (Ardahan) - Tekabül
ediyorum.
BAŞKAN – Üstlendiler.
Mehmet Hilal Kaplan, Kocaeli? Burada.
Melda Onur, İstanbul? Burada.
Binnaz Toprak, İstanbul? Burada.
Mevlüt Dudu, Hatay? Burada.
Sena Kaleli, Bursa? Burada.
Aykan Erdemir, Bursa? Burada.
Lütfi Baydar, Aydın? Burada.
Celal Dinçer, İstanbul? Burada.
Turhan Tayan, Bursa? Burada. 
Bülent Kuşoğlu, Ankara? Burada.
İhsan Özkes, İstanbul? Burada.
Mehmet Volkan Canalioğlu, Trabzon?
RIZA TÜRMEN (İzmir) - Tekabül ediyorum.
BAŞKAN – Evet, üstlendiler.
Açık oylamanın şekli hakkında Genel
Kurulun kararını alacağım. 
Açık oylamanın elektronik oylama
cihazıyla yapılmasını oylarınıza sunuyorum: Kabul edenler… Kabul etmeyenler…
Kabul edilmiştir.
Bir dakika süre veriyorum.
(Elektronik cihazla oylama yapıldı)
BAŞKAN – 29’uncu maddenin açık oylama
sonucu:
“Oy sayısı : 225
Kabul : 209
Ret : 16(x)
 Kâtip Üye 
Kâtip Üye
Muhammet Rıza Yalçınkaya 
İsmail Kaşdemir
 Bartın 
Çanakkale”
Böylece, 29’uncu madde kabul
edilmiştir.
ADİL ZOZANİ (Hakkâri) – Sayın Başkan…
BAŞKAN – Evet,
Sayın Zozani…
VI.- AÇIKLAMALAR (Devam)
31.- Hakkâri Milletvekili Adil Zozani'nin, Meclis Genel
Kurulundaki oturma düzeni ve daha önce yapılan oylamayla ilgili itirazlara
Meclis Başkanlık Divanının ne zaman cevap vereceğini öğrenmek istediğine
ilişkin açıklaması
ADİL ZOZANİ
(Hakkâri) – Sayın Başkan, malumunuz, oturumun başında, Meclis Genel Kurulu
oturum sisteminde, düzeninde partimize ait 28 milletvekiline eksik koltuk
ayrıldığına dair bir itirazı dile getirdik. Siz de Genel Sekreterliği
çağırdınız, oturum düzenini yeniden renklendirdiniz, MHP Grubu içerisinden 10
koltuğu bizim gruba kaydırdınız.
ENGİN ALTAY
(Sinop) – Duyamıyoruz Sayın Başkan, HDP sözcüsünü duyamıyoruz.
ADİL ZOZANİ
(Hakkâri) – Ancak, göz ardı ettiğiniz bir husus var Sayın Başkan: Meclis Genel
Kurulu oturum düzenini Genel Sekreterlik belirlemiyor. Genel Sekreterliğin
görevleri Meclis Teşkilat Yasası’nın 5’inci maddesinde belirlenmiştir.
ENGİN ALTAY
(Sinop) – Duyamıyoruz, HDP sözcüsünü duyamıyoruz Sayın Başkan.
ADİL ZOZANİ
(Hakkâri) – Ancak, Genel Kuruldaki oturum düzenini Meclis Başkanlık Divanı
belirler. Bu da, aynı yasanın, yani Teşkilat Yasası’nın 26’ncı maddesinde
belirlenmiş. Son beş gündür 3 muhalefet grubu Meclis Başkanlık Divanını İç
Tüzük’ün 13’üncü maddesi kapsamında göreve davet ediyor; yazılı olarak
başvurmuş. Siz hangi zaman aralığında Meclis Başkanlık Divanını topladınız,
Genel Kurul yerleşkesine, oturum sistemine karar verdiniz ve bizim oturacağımız
yerleri belirlediniz? Bu konuda bize bir açıklama yapmanız gerekir.
İki; Sayın Cemil
Çiçek bugün akşam saatleri itibarıyla artık Ankara’da olması gerekirdi,
muhtemelen gelmiştir; gelmişse, İç Tüzük 13’üncü madde kapsamında 3 muhalefet
partisinin yaptığı başvuruya ne zaman gelip cevap verecektir? Bu soruların
cevabını sizden bekleriz.
BAŞKAN – Evet, Sayın Zozani, 13’üncü
maddede olduğu gibi…
ENGİN ALTAY (Sinop) – Sayın Başkan…
BAŞKAN – Buyurun.
ENGİN ALTAY (Sinop) – HDP grup
sözcüsünün ne dediğini anlamadık. En azından, kısa bir özetine vâkıf olmak
istiyoruz Sayın Başkan. Siz en azından talebi bize bildirirseniz…
BAŞKAN – Teşekkür ediyorum.
OKTAY VURAL (İzmir) – Yazılı mı?
ADİL ZOZANİ (Hakkâri) – Kürsüden
isterseniz sesli…
BAŞKAN - Efendim, talebinizle ilgili
şimdi Sayın Meclis Başkanına, Başkanlığına daha doğrusu, yazacağız,
yazdırıyorum.
ADİL ZOZANİ (Hakkâri) – Hangi talebi?
BAŞKAN – Oturma düzeniyle ilgili.
ADİL ZOZANİ (Hakkâri) – Peki, bunu niye
getirdiniz bize Sayın Başkan?
BAŞKAN – Hayır efendim.
RECEP ÖZEL (Isparta) – Ya, gündüz
konuşuldu.
ADİL ZOZANİ (Hakkâri) – Hayır, bir
saniye.
BAŞKAN - Şimdi, bir saniye…
ADİL ZOZANİ (Hakkâri) – Bunu niye
getirdiniz bize Sayın Başkan?
BAŞKAN – Sayın Zozani, şu anda oturma
düzeninizde herhangi bir problem var mı?
ADİL ZOZANİ (Hakkâri) – Genel Kurul,
Başkanlık Divanının zevahiri kurtarma yeri değildir.
HASİP KAPLAN (Şırnak) – Bir partinin
arkasına oturmayız.
BAŞKAN – Efendim?
HASİP KAPLAN (Şırnak) – Bir başka
partinin niye arkasına oturalım?
ADİL ZOZANİ (Hakkâri) – Genel Kurul,
Başkanlık Divanının zevahiri kurtarma yeri değildir. 
BAŞKAN – Hayır, zevahiri kurtarma yeri
değil efendim.
ADİL ZOZANİ (Hakkâri) – Ha, o zaman…
HASİP KAPLAN (Şırnak) – Zevahir
meselesi değil, siz gidin o zaman CHP'nin arkasında oturun.
ADİL ZOZANİ (Hakkâri) – Bakın, efendim,
o zaman niye böyle şeklî bilgi verdiniz bize?
BAŞKAN – Teşekkür ediyorum Sayın
Zozani.
ADİL ZOZANİ (Hakkâri) – Efendim, bu
teşekkürle…
BAŞKAN – Yazacağız efendim Başkanlığa,
gönderdik, itiraz ediyorsunuz.
ADİL ZOZANİ (Hakkâri) – Bir saniye Sayın
Başkan…
BAŞKAN - Şu anda buradan gördüğümüz
kadarıyla, Divandan görüldüğü kadarıyla ve tüm sayın milletvekillerinin gördüğü
kadarıyla…
HASİP KAPLAN (Şırnak) – Sayın Başkan,
siz gidin…
ADİL ZOZANİ (Hakkâri) – Yanlış
bilgilendirmeyle kaynaklı olarak tutumunuzla ilgili olarak usul tartışması
talep ediyoruz. 
BAŞKAN – Efendim, benim tutumumla
ilgili bir hadise değil Sayın Zozani.
Teşekkür ediyorum.
ADİL ZOZANİ (Hakkâri) – Çünkü, siz bize
bunu dağıtmış olmakla yanlış bilgi verdiniz Sayın Başkan.
LÜTFÜ TÜRKKAN (Kocaeli) – Sayın Başkan,
biz de kendileriyle yan yana oturmak istemiyoruz.
HASİP KAPLAN (Şırnak) – Yan yana
mevzusu değil, arka arkaya…
ADİL ZOZANİ (Hakkâri) – Bize yanlış
bilgi verdiniz Sayın Başkan.
BAŞKAN – Yanlış bilgi vermedik efendim.
ADİL ZOZANİ (Hakkâri) – Bir saniye,
biraz önce ne dediniz Sayın Başkan, biraz önce ne dediniz? “Meclis Başkanlığına
talebinizi ileteceğim ve gereğini yapacağım.”
BAŞKAN – Evet, bununla tatmin olmadınız
işte. 
ADİL ZOZANİ (Hakkâri) – Ama biraz önce
siz bize bir yerleşke dağıttınız.
BAŞKAN - Evet, burada…
ADİL ZOZANİ (Hakkâri) – Biraz önce bir
yerleşke dağıttınız, dediniz ki, sizin oturacağınız yerler buralar.
BAŞKAN – Oturuş düzeninizdeki
numaraları okuyayım isterseniz. 
ADİL ZOZANİ (Hakkâri) – Hayır efendim.
BAŞKAN – Burada neyine itiraz
ediyorsunuz, onu söyleyin.
ADİL ZOZANİ (Hakkâri) – Tutumunuzla
ilgili olarak usul tartışması talep ediyoruz. Çünkü Meclis Genel Kuruluna ve
bizim grubumuza yanlış bilgi verdiniz.
ÜNAL KACIR (İstanbul) – Kanunla ne
alakası var Başkan ya?
ALİ ŞAHİN (Gaziantep) – Sayın Zozani,
dört yıl geçti, bugünün meselesi mi?
ADİL ZOZANİ (Hakkâri) – Efendim, yanlış
bilgi verdiniz.
BAŞKAN – Sayın Zozani, Meclis açıldığı
günden itibaren Genel Kurul salonunda her milletvekilinin oturabileceği yerler
ayrılmıştır.
ADİL ZOZANİ (Hakkâri) - Evet…
BAŞKAN – Bu dönemde de aynı şekilde
yerler… 
ADİL ZOZANİ (Hakkâri) – Müsaade edin
efendim, yanlış bir şey var.
HASİP KAPLAN (Şırnak) – Sayın Başkan…
BAŞKAN - Oturma düzeni bakımından bazen
siyasi partiye mensup üyelerin aynı hizada oturmaları mümkün olmamakta.
HASİP KAPLAN (Şırnak) – Siz de
oturmayın o zaman, karışık oturun.
BAŞKAN – Gruplar arasındaki geçiş
yerlerine bazı milletvekillerimiz oturabilmektedir. Benzeri bir durum, diğer
partiler arasında da söz konusudur, sadece sizinle ilgili değil. Söz konusu
oturma düzenini ve siyasi parti gruplarına ayrılan yerleri gösteren tablo, grup
başkanlıklarına yazıyla ayrıca bildirilecektir. İlla Meclis Başkanının yeni bir
düzenleme yapmasını istiyorsanız, onu da şimdi yazdıracağım, Meclis Başkanına
göndereceğim efendim.
ERTUĞRUL KÜRKCÜ (Mersin) – Bizim
fikrimizi niye almıyorsunuz?
ADİL ZOZANİ (Hakkâri) – Hayır, bir
saniye Sayın Başkan.
OKTAY VURAL (İzmir) – Sayın Başkanım,
böyle bir şey alsanız oraya gitseniz. Bakın, var orada yer. 
BAŞKAN – Efendim, bu, tartışılacak bir
konu değil. 
Teşekkür ediyorum…
ADİL ZOZANİ (Hakkâri) – Efendim, usul
tartışması talep ediyorum. 
OKTAY VURAL (İzmir) – Sayın Başkanım,
İmralı’da görüşüyorlar, Kandil’de görüşüyorlar, Başbakanlıkta görüşüyorlar, Bakanla
görüşüyorlar, grupta görüşüyorlar; beraber, birlikte otursunlar. 
ADİL ZOZANİ (Hakkâri) – Bize yanlış
bilgi vermişsiniz. Meclis Genel Kurulunda şu anda çoğu arkadaş neyi
tartıştığımızı bilmiyor; anlatmamız gerekiyor, usul tartışması talep ediyorum.
Efendim, yanlış bilgi vermişsiniz, Meclis Başkanlık Divanı yanlış bilgi verme
yeri değil. 
BAŞKAN – Evet, teşekkür ederim. 
ADİL ZOZANİ (Hakkâri) – Efendim, ilk
arada biz burada oturacağız. O zaman Meclisi nasıl çalıştıracaksınız? İlk arada
burada oturacağız, söylüyoruz. 
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana
Milletvekili Osman Faruk Loğoğlu'nun; Emniyet Teşkilatı Kanununda Değişiklik
Yapılması Hakkında Kanun Teklifi, Mersin Milletvekili Ertuğrul Kürkcü'nün;
Polis Vazife ve Salahiyet Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu ve Cumhuriyet Halk Partisi Grup
Başkanvekilleri Sinop Milletvekili Engin Altay, Ankara Milletvekili Levent Gök
ile 4 Milletvekilinin; Nüfus Hizmetleri Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu'nun; 5490 Sayılı
ve 25/4/2006 Tarihli Nüfus Hizmetleri Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve İçişleri Komisyonu Raporları
(1/995, 2/422, 2/514, 2/909, 2/1518, 2/1579, 2/1632, 2/2443, 2/2469) (S.
Sayısı: 684) (Devam)
BAŞKAN – Yeni madde ihdasına dair iki
önerge vardır, okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları'nın (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) "3201 sayılı
Kanuna aşağıdaki geçici madde eklenmiştir.
"GEÇİCİ MADDE 24- Polis kolejinde
öğrenime devam eden öğrenciler, Millî Eğitim Bakanlığınca polis koleji giriş
sınavının yapıldığı tarihte aldıkları Ortaöğretim Yerleştirme Puanları dikkate
alınarak durumlarına uygun okullara naklen kaydedilirler.
Genel Müdürlük tarafından polis
kolejinde görev yapan eğitim öğretim hizmetleri sınıfında yer alan personel, kadro
derecelerine uygun öğretmen unvanlı kadrolara atanmak üzere bu maddenin
yürürlüğe girdiği tarihten itibaren bir ay içinde Millî Eğitim Bakanlığına
bildirilir. Bunların atamaları, bildirimi izleyen bir ay içinde yapılır ve
atama işlemi yapılıncaya kadar mali ve sosyal hakları, anılan birim tarafından
ödenmeye devam olunur.
Mevcut amir rütbeleri için ihdas
edilmiş bulunan kadro sayılarının, 55 inci maddenin üçüncü fıkrasında her amir
rütbesi için öngörülen azami kadro sayısından fazla olması halinde, bu fazlalık
giderilinceye kadar, boşalan kadrolar herhangi bir işlem yapılmaksızın iptal
edilmiş sayılır." şeklindeki 29 uncu maddesinden sonra gelmek üzere
aşağıdaki maddenin ihdas edilmesini ve diğer maddelerin buna göre teselsül
ettirilmesini arz ve teklif ederiz.
 Mehmet Erdoğan Sinan
Oğan Hasan Hüseyin Türkoğlu
 Muğla Iğdır Osmaniye
 Özcan Yeniçeri Ali
Öz
 Ankara Mersin
HASAN HÜSEYİN TÜRKOĞLU (Osmaniye) –
Önergeyi geri çekiyoruz.
BAŞKAN – Evet, önerge geri çekilmiştir.
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun 29.
Maddesinden sonra aşağıdaki maddenin eklenmesi ve madde numaralarının buna göre
teselsül ettirilmesini arz ve teklif ederiz.
 Celal Dinçer Mahmut
Tanal Musa Çam
 İstanbul İstanbul İzmir
 Mehmet Volkan Canalioğlu Haydar
Akar
 Trabzon Kocaeli
“MADDE 30- 3201 sayılı Kanuna aşağıdaki
ek madde eklenmiştir.
GEÇİCİ MADDE 25- Bu maddenin yürürlüğe
girdiği tarihten sonra yeni bir düzenleme yapılıncaya kadar polis çevik kuvvet
birimlerinde görevli personelin kıyafetlerinin sırt ve göğüs bölgelerinde on
beş santimetre eninde ve yirmi beş santimetre boyunda; kollarının yanlarında ve
bacaklarının hem ön hem arka bölgelerinde beş santimetre eninde ve sekiz
santimetre boyunda; kasklarında ise sekiz santimetre boyunda ve onbeş
santimetre eninde olmak üzere sicil numaraları, kıyafet ve kask zeminlerindeki
rengin zıt rengiyle yazılır.
BAŞKAN – Sayın Altay, önerge çekiliyor mu
efendim? Okuduk. 
ENGİN ALTAY (Sinop) – Evet, çekiyoruz.
BAŞKAN – Evet, önerge çekilmiştir. 
30’uncu madde üzerinde üç adet önerge
vardır. İkisi aynı mahiyette olup Anayasa’ya aykırılık önergesidir.
Okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun, “3201 Sayılı
Kanuna aşağıdaki geçici madde eklenmiştir.
“GEÇİCİ MADDE 25- Bu maddenin yürürlüğe
girdiği tarihten önce ek 24 üncü madde gereğince tazminat yükümlülüğü doğanlar
ve devam edenler bu maddenin yürürlüğe girdiği tarihten itibaren altı ay içinde
memuriyetten ayrıldıkları birimlere müracaat etmeleri hâlinde ek 24 üncü
maddenin beşinci fıkrası hükmünden yararlandırılırlar. Ödemesi devam edenlerden
ek 24 üncü maddenin beşinci fıkrası çerçevesinde yapılacak hesaplamaya göre
fazla ödeme yapmış olanlar ile bu maddenin yürürlüğe girdiği tarihten önce
ödemesini tamamlamış olanlara geri ödeme yapılmaz."
şeklindeki 30. maddesinin Tasarı metninden
çıkarılmasını arz ve teklif ederiz.
 Ali Serindağ Ahmet
Toptaş Tanju Özcan
 Gaziantep Afyonkarahisar Bolu
 Ali Sarıbaş Celal
Dinçer
 Çanakkale İstanbul
BAŞKAN – Şimdi okutacağım iki önerge,
aynı mahiyette ve Anayasa’ya aykırılık önergeleridir.
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair -torba- Kanun Tasarısının 1 inci maddesi; Anayasa
ve İçtüzük Hükümleri ile evrensel hukuk normlarına ve temel insan haklarına
aykırı olup tek parti -tek adam- diktatörlük rejimi ve polis devletinin
ötesinde, fiili "savaş hali" uygulaması getirdiğinden kanun
tasarısının 30 uncu maddesinin Anayasa'ya aykırılık nedeniyle tasarı metninden
çıkarılmasını arz ve teklif ederiz.
 Pervin Buldan Nazmi
Gür Gülser Yıldırım
 Iğdır Van Mardin
 Abdullah Levent Tüzel Erol
Dora Hüsamettin Zenderlioğlu
 İstanbul  Mardin
 Bitlis
 Demir Çelik
 Muş 
Aynı mahiyetteki diğer önergenin imza
sahipleri: 
 Mehmet Erdoğan Sinan
Oğan  Hasan Hüseyin Türkoğlu
 Muğla Iğdır Osmaniye
 Alim Işık Mustafa
Kalaycı
 Kütahya Konya
BAŞKAN – Komisyon aynı mahiyetteki
Anayasa’ya aykırılık önergelerine katılıyor mu?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkan.
BAŞKAN – Hükûmet katılıyor mu?
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Katılamıyoruz efendim.
BAŞKAN – Evet, önerge üzerinde söz
isteyen Erol Dora, Mardin Milletvekili. 
Buyurun Sayın Dora. (HDP sıralarından
alkışlar)
EROL DORA (Mardin) – Sayın Başkan,
değerli milletvekilleri; 684 sıra sayılı Tasarı üzerine söz aldım ancak Tasarı
üzerinde değil, çok önemli bir konuyu Meclisin gündemine getireceğim. Konuşmama
başlamadan önce Genel Kurulu saygıyla selamlıyorum.
Sayın Başkan, değerli milletvekilleri;
pazar günü, Suriye’de IŞİD terör örgütü, 23 Şubat sabah saatlerinde, Haseke’ye
bağlı Habur Nehri kıyısında bulunan yaklaşık 35 Asuri-Süryani köyüne karşı
barbarca bir saldırı gerçekleştirmiş ve birçok köyü işgal etmiştir. Bu saldırılar
sonucunda 15 insan yaşamını yitirmiştir ve yaklaşık 250 ila 300 kişiyi
kaçırmıştır. Şu anda bu 35 köy tamamen boşalmış bulunmaktadır. Yaklaşık 4 bin
insan Haseke ve Kamışlı’ya doğru göç etmek zorunda bırakılmıştır. Şimdi, bu
olayları düşündüğümüzde, biliyorsunuz, ağustos ayında IŞİD tekrar Musul’a,
akabinde Şengal’e saldırmıştı ve Musul ve Ninova bölgesinden yine 160 bin
Asuri-Süryani, bölgesini terk etmek zorunda kalmış ve Irak Federe Kürdistan
Bölgesi’ne sığınmıştı. 
Buradan bütün
dünyaya, başta Parlamentomuza seslenmek istiyorum: 21’inci yüzyılda
uluslararası güçler, küresel güçler Orta Doğu’da tepişirken mazlum halklar ayak
altında ezilmektedirler ve yaklaşık dört yıldır Suriye’de acımasızca bir iç
savaş yaşanmaktadır. Başta Birleşmiş Milletler olmak üzere, Avrupa Birliği,
diğer uluslararası kuruluşlar, komşu ülkeler kendilerine düşen görev ve
sorumlulukları yerine getirmemektedirler. Aslında, bakarsanız, Birleşmiş
Milletlerin varlığının da artık sorgulanmasının zamanı gelmiştir. Dikkat
ederseniz IŞİD (DAİŞ) terör örgütü Musul’a saldırdı ve oradaki bütün
Asuri-Süryani halkını, Hristiyan halkını, Ezidileri, Şii Türkmenleri, Kürtleri
tamamen oradan göçertti ve dünyadan, Birleşmiş Milletlerden herhangi bir ses
çıkmadı. Akabinde Şengal’e saldırdı, yaklaşık 600 bin Ezidi’nin yaşadığı Şengal’de, biliyorsunuz,
yüzlerce kadın ve kız kaçırıldı ve binlerce insan Kürdistan federe bölgesine,
Türkiye’ye ve diğer ülkelere göç etmek zorunda kaldılar ve yine Amerika’dan bir
ses çıkmadı. Ninova bölgesine saldırdı. Oranın kadim halkı olan Asuri-Süryani
halkı, yaklaşık altı bin beş yüz yıllık yazılı bir tarihi olmasını karşın,
yine, biraz önce de ifade ettiğimiz gibi 160 bin insan, köyünü, şehrini,
kasabasını terk etmek zorunda kaldı ve birçok insan kaçırıldı ve öldürüldü. Ne
zaman IŞİD Erbil’e 30 kilometre yaklaştı, Amerika’dan şöyle bir demeç geldi,
dedi ki: “Biz IŞİD’i vurduk ve ilerlemesini durdurduk ve bundan sonra
ilerleyemez.” 
Buradan şu sonuca varmak istiyorum:
Demek ki küresel güçler, Büyük Orta Doğu Projesi’ni yeniden gerçekleştirmek,
yeniden bir dizayn vermek amacıyla devler, filler Orta Doğu’da tepişirken
yaklaşık 200 bin Suriyeli vatandaş yaşamını yitirmiştir ve hâlâ iç savaş devam
etmektedir. 
Kobani’de yenilen IŞİD, bu sefer
hınçla, çağ dışı ideolojisi çerçevesinde, Haseke’de, Habur bölgesinde yine
bölgenin kadim halkı olan Asuri-Süryani Hristiyan halka saldırmıştır ve
yaklaşık 300 kişiye yakın insan şu anda IŞİD’in elindedir ve bu kadar insan
öldürülmüş ve bölgesini terk etmek zorunda kalmıştır. 
(Mikrofon otomatik cihaz tarafından
kapatıldı) 
EROL DORA (Devamla) - Başta
Parlamentomuzu, Birleşmiş Milletleri ve demokratik zihniyete sahip olan bütün
insanlığı duyarlılığa ve göreve çağırıyorum. 
Bu duygu ve düşüncelerle tekrar Genel
Kurulu saygıyla selamlıyorum. (HDP sıralarından alkışlar) 
BAŞKAN – Teşekkür ediyorum. 
Aynı mahiyetteki önerge üzerinde söz
isteyen Alim Işık, Kütahya Milletvekili.
Buyurun Sayın Işık. (MHP sıralarından
alkışlar)
ALİM IŞIK (Kütahya) – Sayın Başkan,
değerli milletvekilleri; görüşülmekte olan 684 sıra sayılı Kanun Tasarısı’nın
30’uncu maddesinde, Anayasa’ya aykırılık nedeniyle vermiş olduğumuz önerge
üzerinde söz aldım. Bu vesileyle yüce Meclisi saygıyla selamlıyorum.
Değerli
milletvekilleri, iki gün öncesine kadar, eski Başbakan Sayın Recep Tayyip
Erdoğan’ın tabiriyle, destan yazan polisler ve emniyet müdürleri vardı, iki
günden bu yana yani AKP’nin son grup toplantısının yapıldığı salı gününden
itibaren de yeni Başbakan Sayın Davutoğlu’nun destan yazan AKP milletvekilleri
var.(X) Destan yazan polisler tarih oluyor. 
Yapılan bu
düzenlemelerle birçok emniyet müdürü resen emekliliğe sevk edilirken polis
kolejleri kapatıldı. Ayrıca, bu maddede, herhangi bir nedenle görevinden
ayrılmak durumunda olanlarla ilgili tazminat ödemesini öngören 3201 sayılı
Kanun’un ek 24’üncü maddesi hükümlerine göre yapılacak işlemler de bir başka
haksızlığa yol açacak düzenlemeler içermektedir. O nedenle bu önergeyi verdik.
Umarım, aklıselim hâkim gelir, bu madde bu tasarıdan çekilir, yeni
mağduriyetlerin önü kapatılmış olur. 
Ancak
mağduriyetler tabii ki bitmiyor, bu tasarının yasalaşmasıyla çok ciddi ve yeni
mağduriyetler beklenmektedir. Bunlardan birisi, bireyleri yargı güvencesinden
tamamen yoksun olarak korumasız hâle getiren hak ve özgürlüklerin, iktidarın,
idarenin ve polisin insafına terk edildiği ve maalesef kargaşa içerisinde yine
AKP’li milletvekili arkadaşlarımızın oylarıyla geçen maddelerdi. Keşke bunlar
da Anayasa’ya aykırı olduğu biline biline buradan geçirilmemiş olsaydı. 
Aynı şekilde,
her türlü toplantı ve gösteri yürüyüşünün terör eylemi, buna katılan herkesin
de terörist olarak ilan edildiği düzenlemeler içeren maddeler, Anayasa’ya
aykırı olduğu hâlde keşke sizlerin oylarıyla kabul edilmeseydi, geri çekilmiş
olsaydı. 
Yine, yargı kararı olmadan mülki
amirler yani valiler ve kaymakamlar ile polis amirlerinin emriyle idarenin,
kişinin kırk sekiz saate
kadar gözaltına alınmasına yol açan talimatlarını düzenleyen maddeler yine
sizlerle, sizlerin oylarıyla geçmemiş olsaydı, Anayasa’ya aykırı olan bu düzenlemeler
keşke bu yüce Meclisten geçirilmemiş olsaydı. 
Benzer şekilde, yargı kararı olmadan, polisin, istediği
kişiyi kırk sekiz saat boyunca gözaltında tutabilecek, kişinin avukatına
ulaşmasını engelleyebilecek düzenlemeye oy vermemiş olsaydınız, geçmeseydi,
Anayasa çiğnenmemiş olsaydı, hukuk devleti ilkeleri yok sayılmamış olsaydı,
bunlarda uzlaşma sağlanabilmiş olsaydı. 
Yine, keşke polis teşkilatının, jandarma teşkilatının ve
Sahil Güvenlik Komutanlığının tamamen bir bakanın, dolayısıyla siyasi iradenin
emrine verilen düzenlemelere oy vermemiş olsaydınız, keşke bunlar geçmemiş
olsaydı, Anayasa çiğnenmemiş olsaydı. 
Bundan sonra, inşallah, umut ediyorum, özellikle bu
tasarının 126’ncı ve 127’nci maddelerinde yer alan ve tüm devlet memurlarının,
AKP karşıtı olması hâlinde, gönderilecek bir müfettişle memuriyet hayatına son
verilmesi durumunda sadece idareye karşı tazminat davası açabileceği hakkını
veren düzenleme geçmez; Anayasa, hukuk, insan hakları çiğnenmez. Özellikle
buradan sizleri bir kez daha bu maddeyle ilgili uyarmak istiyorum: AKP’nin
gönderdiği silahşor müfettişler, AKP’ye karşı olan herhangi bir devlet memurunu
görevinden alıp gönderdiği hâlde, geriye, göreve iade hakkını elinden aldığınız
ama sadece idareye tazminat açabilme hakkını verdiğiniz ve bunu da devletin
hazinesinden ödemeyi garanti ettiğiniz düzenleme, tamamen çağ dışıdır, tamamen
hukuka aykırıdır, Anayasa’ya aykırıdır. Onun da bu görüşmeler sırasında bir
uzlaşmayla geri çekilmesini mutlaka temin etmemiz gerektiğini ifade ediyor,
saygılar sunuyorum. (MHP sıralarından alkışlar) 
BAŞKAN – Teşekkür ediyorum. 
MEHMET ERDOĞAN (Muğla) – Karar yeter sayısı...
BAŞKAN - Aynı mahiyetteki önergeleri oylarınıza sunacağım,
karar yeter sayısı arayacağım. Kabul edenler... Kabul etmeyenler... Karar yeter
sayısı vardır, önergeler kabul edilmemiştir. 
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik Yapılmasına
İlişkin Kanun Teklifi, Adana Milletvekili Osman Faruk Loğoğlu'nun; Emniyet
Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun, “3201 Sayılı
Kanuna aşağıdaki geçici madde eklenmiştir.
“GEÇİCİ MADDE 25- Bu maddenin yürürlüğe
girdiği tarihten önce ek 24 üncü madde gereğince tazminat yükümlülüğü doğanlar
ve devam edenler bu maddenin yürürlüğe girdiği tarihten itibaren altı ay içinde
memuriyetten ayrıldıkları birimlere müracaat etmeleri hâlinde ek 24 üncü
maddenin beşinci fıkrası hükmünden yararlandırılırlar. Ödemesi devam edenlerden
ek 24 üncü maddenin beşinci fıkrası çerçevesinde yapılacak hesaplamaya göre
fazla ödeme yapmış olanlar ile bu maddenin yürürlüğe girdiği tarihten önce
ödemesini tamamlamış olanlara geri ödeme yapılmaz."
şeklindeki 30. maddesinin Tasarı
metninden çıkarılmasını arz ve teklif ederiz.
Celal Dinçer
(İstanbul) ve arkadaşları
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) – Takdire bırakıyoruz efendim. 
BAŞKAN – Hükûmet katılıyor mu?
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Katılıyoruz efendim.
BAŞKAN – Önerge üzerinde söz isteyen
Celal Dinçer, İstanbul Milletvekili. 
Buyurun Sayın Dinçer. (CHP sıralarından
alkışlar)
CELAL DİNÇER (İstanbul) – Teşekkür
ederim Sayın Başkan.
Değerli arkadaşlar, kanunun bu
maddesinin tasarı metninden çıkarılması yönünde verdiğimiz önerge üzerine,
Cumhuriyet Halk Partisi adına söz almış bulunuyorum. Yüce heyetinizi saygıyla
selamlıyorum. 
Değerli arkadaşlar, AKP iktidarı bu on
üç yılda neler yapmış, önce bunu kısa bir özet geçmek istiyorum: Kumpasa destek
vererek kendi Silahlı Kuvvetlerinin şerefli komutanlarının, subaylarının
itibarını zayıflatmıştır. Adaleti yok etmiş, ülkenin kıymetli aydınlarını
hapislerde çürütmüştür. Tarım ve hayvancılığı çökertmiştir. Güneydoğuyu terör
örgütüne teslim etmiştir. Tüm özgürlükleri birer birer yok etmeye başlamıştır.
Büyük başarı sağlayarak uyuşturucu kullanan sayısını yüzde 250 artırmıştır.
Atatürk ve cumhuriyeti unutturmaya çalışmıştır. Millî eğitimi çökertmiştir.
Sağlık sistemini paralı hâle getirerek hastaları özel hastanelerin insafına
terk etmiştir. Ülkeyi komşularıyla düşman hâle getirmiştir. Cumhuriyetin bütün
eserlerini değerlerinin çok altında fiyatla satarak yandaşlara peşkeş
çekmiştir. Yandaşlarını milyarder, çocuklarını gemicik sahibi yapmıştır. Vatan
topraklarının bir parçası sayılan Süleyman Şah Türbesi’ni bir gecede koşar adım
terk etmiştir.
Peki, niçin bu iktidar bu yasaya
ihtiyaç duymaktadır? İşte, bu sebeplerle ihtiyaç duymaktadır; halk bunları
görmesin, duymasın ve tepki vermesin. 
Değerli arkadaşlar, hiçbir iktidar
döneminde bu denli partizanlık yaşanmamıştır. Valiler, kaymakamlar, rektörler,
yargı üyeleri, bakanlık birimleri bu kadar iktidar yanlısı ve görevlisi
olmamıştır. 
Peki, bu, nasıl sağlanmıştır?
Çoğunlukla siyasal İslam’ın zemininde, cumhuriyetin kuruluş felsefesine aykırı
kadrolar yetiştirilerek tabii ki. Yıllardır sürdürülen örtülü bir yapılanmayla
valiler, kaymakamlar, yargıçlar, polis ve askerler yetiştirilmiştir. Hak,
hukuk, adalet demeden, sahte sınavlarla, çalınan sorularla, torpillerle
yükselmiştir birçoğu. Bunu ben söylemiyorum, sizler söylüyorsunuz. AKP-cemaat
el ele, sayısız kumpasla ve nihayetinde, korku imparatorluğu dönemleri
yaşatılmıştır. Aydınlar, askerler, gazeteciler, yazarlar uydurma delillerle
zindanlara atılmıştır. Şimdi bu birliktelik bozulmuştur, iktidar da kendini
korumak için böyle bir yasaya ihtiyaç duymaktadır. Bu yasanın çıkarılış sebebi
budur, bu çırpınışlar ve bu yüce Mecliste terör estirmeleri de bu yüzdendir. 
Bugün, valilerin çoğu AKP il başkanı,
kaymakamlar ilçe başkanı gibi çalışmaktadır. Daha geçtiğimiz günlerde
Cumhurbaşkanından aldığı ilhamla bir vali, süt programı etkinliğinde bir okulda
kara tahtaya Arapça “Sağlıklı süt için.” diye yazmıştır. Bu ülkede Harf Devrimi
rafa mı kalktı arkadaşlar? Ya, İzmir Valiliğinden Birleşik Haziran Hareketinin
laik ve bilimsel eğitim talep eden boykot eylemine getirilen yasağa ne demeli?
Neymiş efendim, “Birleşik Haziran Hareketi” isimli yapılanmanın izleyeceği yol
ile mücadele yöntemi, Sayın Cumhurbaşkanı, Sayın Başbakan ile AK PARTİ
politikalarına karşıymış! 77 milyonun hepsi sizin gibi düşünmek zorunda mı?
Demokratik bir sisteme karşı Valiliğin, AKP sözcülüğüne bürünmesini nasıl bir
devlet anlayışı olarak görüyorsunuz? 
Sayın Başkan, değerli milletvekilleri;
daha yasa çıkmadan güvenlik güçleri makul şüphe gerekçesiyle halkı gözaltına
almaya başlamıştır, gözaltı sırasında ölüm vakaları yaşanmaktadır. AKP
iktidarı, iç güvenlik yasasının provasını geçtiğimiz günlerde bu yüce Mecliste
yapmıştır, kan dökerek yapmıştır. Trafik polisleri bile durumdan vazife
çıkararak aynı eylemi trafik kontrolleri sırasında yapmış ve ölüme sebebiyet
vermişlerdir. Cizre’de, Hakkâri’de, Şanlıurfa’da güvenlik güçleri benzer
uygulamaları halkın üzerinde yapmıştır, Erzincan’da Hasan Sınırtaş’ın
tutuklanması olayında Erzincan polisi yapmıştır; Türkiye Büyük Millet
Meclisinde tokmak, milletvekilinin başına indirilerek yapılmıştır. Bu yasadan
sonra aynı tokmak, milletin başına inecektir, bundan hiç kimsenin şüphesi
olmasın. Kaçak saraydan gelen talimatlarla “Derhâl çıksın.” denilen bu yasayı
demokrasi ve insan hakları karnesi çok zayıf olan bu iktidar döve döve
çıkarmaya çalışmaktadır. Bu iktidar, iç güvenliği tekmeyle tokatla sağlamaya
çalışmaktadır. Bu yasa seçim için çıkarılmak istenen koyu bir sıkıyönetim
yasasıdır.
(Mikrofon otomatik cihaz tarafından
kapatıldı)
CELAL DİNÇER (Devamla) – İşte yukarıda
açıkladığımız gerekçelerle biz bu yasaya karşıyız ve bu yasanın geri çekilmesini talep ediyoruz. Yapılmak
istenen düzenlemeler toplumsal barışa hizmet etmeyecek, ülkemizi içinden
çıkılmaz bir kaos ortamına sürükleyecektir. 
Tekrar yüce heyetinizi saygıyla selamlıyorum. (CHP
sıralarından alkışlar) 
BAŞKAN – Teşekkür ediyorum. 
MEHMET AKİF HAMZAÇEBİ (İstanbul) – Sayın Başkan…
BAŞKAN – Komisyonun takdire bıraktığı, Hükûmetin katıldığı
önergeyi oylarınıza sunuyorum: Kabul edenler…
III.- YOKLAMA
(CHP sıralarından bir grup milletvekili ayağa kalktı)
MEHMET AKİF HAMZAÇEBİ (İstanbul) – Sayın Başkan, yoklama
istiyoruz. 
BAŞKAN – Sayın Altay, Sayın Hamzaçebi, Sayın Öner, Sayın
Dinçer, Sayın Çetin, Sayın Serindağ, Sayın Öğüt, Sayın Aksünger, Sayın Erdemir,
Sayın Türeli, Sayın Tayan, Sayın Dudu, Sayın Toprak, Sayın Danışoğlu, Sayın
Onur, Sayın Akgöl, Sayın Kaleli, Sayın Kaplan, Sayın Çam, Sayın Tanal.
Bir dakika süre veriyorum. 
(Elektronik cihazla yoklama yapıldı)
BAŞKAN – Sayın milletvekilleri,
toplantı yeter sayısı vardır.
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana
Milletvekili Osman Faruk Loğoğlu'nun; Emniyet Teşkilatı Kanununda Değişiklik
Yapılması Hakkında Kanun Teklifi, Mersin Milletvekili Ertuğrul Kürkcü'nün;
Polis Vazife ve Salahiyet Kanununda Değişiklik Yapılması Hakkında Kanun
Teklifi, İstanbul Milletvekili Mustafa Sezgin Tanrıkulu ve Cumhuriyet Halk
Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
30’uncu maddenin oylamasının açık
oylama şeklinde yapılmasına dair bir istem vardır. 
İstem sahibi sayın milletvekillerinin
adlarını tespit ettireceğim:
Haydar Akar, Kocaeli? Burada.
Mahmut Tanal, İstanbul? Burada.
Ömer Süha Aldan, Muğla? Burada.
Vahap Seçer, Mersin? Burada.
Ali Haydar Öner, Isparta? Burada.
Musa Çam, İzmir? Burada. 
Refik Eryılmaz, Hatay? 
ENGİN ALTAY (Sinop) – Üstleniyorum.
BAŞKAN - Burada. 
Ali Rıza Öztürk, Mersin? 
ALİ SERİNDAĞ (Gaziantep) –
Üstleniyorum.
BAŞKAN – Burada.
Orhan Düzgün, Tokat? Burada.
İzzet Çetin, Ankara? Burada.
Mehmet Hilal Kaplan, Kocaeli? Burada. 
Melda Onur, İstanbul? Burada.
Binnaz Toprak, İstanbul? Burada.
Celal Dinçer, İstanbul? Burada. 
Sena Kaleli, Bursa? Burada.
Aykan Erdemir, Bursa? Burada.
Volkan Canalioğlu, Trabzon? Burada.
İhsan Özkes, İstanbul?
ERDAL AKSÜNGER (İzmir) – Üstleniyorum.
BAŞKAN – Burada.
Turhan Tayan, Bursa? Burada.
Açık oylamanın şekli hakkında Genel
Kurulun kararını alacağım. 
Açık oylamanın elektronik oylama
cihazıyla yapılmasını oylarınıza sunuyorum…
ENGİN ALTAY (Sinop) – Başkanım, karar
yeter sayısı istiyorum bu oylama için. Şimdi oylamanın elektronik oylama
cihazıyla yapılması için oylama yapmıyor musunuz? Karar yeter sayısı istiyorum.
BAŞKAN – Tamam. 
Aynı zamanda karar yeter sayısı da
arayacağım.
Bir dakika süre veriyorum.
(Elektronik cihazla oylamaya başlandı) 
ÜNAL KACIR (İstanbul) – Sayın Başkanım,
açık oylama yapılıyor; işari oylama bu. Açık oylamanın elektronik cihazla
yapılmasını işari oyluyorsunuz. Şu anda açık oylama yapılıyor, yanlış. Bu işari
oylama olacak. Bu açık oylamanın elektronik cihazla yapılması hususunu işari
oylama yapın. Karar yeter sayısı istendi.
ENGİN ALTAY (Sinop) – Süre doldu.
MEHMET ERDOĞAN (Muğla) – Süre bitti.
ADİL ZOZANİ (Hakkâri) – Sayın Başkan,
bu ne bitmez bir dakikaymış.
(Elektronik cihazla oylamaya devam
edildi) 
BAŞKAN – 30’uncu
madde açık oylama sonucu:



“Kullanılan Oy Sayısı


:


196





Kabul


:


194





Ret


:


2 (x)









Kâtip Üye
Muhammet Rıza Yalçınkaya
Bartın


Kâtip Üye
İsmail Kaşdemir
Çanakkale”



Böylece 30’uncu madde kabul edilmiştir.
ADİL ZOZANİ (Hakkâri) – Sayın Başkan,
karar yeter sayısı istenmişti, karar yeter sayısının olup olmadığını
söylemediniz.
RECEP ÖZEL (Isparta) – Var zaten.
BAŞKAN – Karar yeter sayısı biliniyor
efendim, var burada.
ENGİN ALTAY (Sinop) – Sayın Başkan…
BAŞKAN – Evet, İç Tüzük’ün 58’inci
maddesi uyarınca söz isteyen Ali Serindağ…
ENGİN ALTAY (Sinop) – Başkanım…
BAŞKAN – Buyurun.
ENGİN ALTAY (Sinop) – Şimdi, yani hem
tutanaklara geçmesi bakımından hem bir yanlışlığa mahal vermeyelim. Ben sizden
biraz önce açık oylamanın elektronik oylamayla yapılmasını oylara sunduğunuzda
karar yeter sayısı istedim, siz bunu atladınız.
BAŞKAN – Karar yeter sayısı var ama.
ENGİN ALTAY (Sinop) – Ama gene de
tutanaklara geçsin.
BAŞKAN – Evet, teşekkür ederim.
58’inci madde uyarınca söz isteyen Ali
Serindağ, Gaziantep Milletvekili.
Buyurun Sayın Serindağ.
VII.- GEÇEN TUTANAK HAKKINDA KONUŞMALAR (Devam)
18.- Gaziantep Milletvekili Ali Serindağ'ın, 25/2/2015
tarihli 64’üncü Birleşimdeki bazı ifadelerini düzelttiğine ilişkin konuşması
ALİ SERİNDAĞ (Gaziantep) – Teşekkür
ederim Sayın Başkan.
Sayın Başkan, Milliyetçi Hareket
Partisinin dün verdiği grup önerisi üzerine Cumhuriyet Halk Partisi Grubunun
görüşlerini bendeniz açıklamıştım. Oradaki bir cümle şöyledir: “Hiç kimse şunu
söyleyemez: Türk Silahlı Kuvvetleri Türkiye’ye ve Türkiye topraklarına
yapılacak olan her tür saldırıyı, her tür tehdidi defedecek güç, kudret ve
kuvvete sahiptir.” Burada şöyle olacaktı: “Söyleyemez” ifadesi yerine “Hiç
kimse şunu inkâr edemez: Türk Silahlı Kuvvetleri Türkiye’ye ve Türkiye
topraklarına yapılacak olan her tür saldırıyı, her tür tehdidi defedecek güç ve
kudrete sahiptir.”(x)
Şimdi, bu vesileyle, bu düzeltmeyi
yaptıktan sonra izninizle bir hususa daha değinmek istiyorum. Sayın Başkan, on
gündür burada, zamanı da zorlayarak bir yasama çalışması yapıyoruz. Gerçekten,
hekim arkadaşlarımızın da ifade ettiği gibi, bu insan sağlığına zararlı bir
çalışma düzenidir. Siz şunu diyebilirsiniz: “Efendim, benim yetkim yok.” Ama
siz bu Meclisin Başkan Vekilisiniz ve Başkan Vekili olarak da buranın
yönetiminden sorumlusunuz. Bunun belli bir zamanı vardır. Dün üç buçukta bitti,
bugün de hâlâ devam ediyor. Böyle bir çalışma düzeni insan sağlığına, insan
tabiatına aykırı bir çalışma düzenidir. Bu nedenle bu konuya sizin vaziyet
etmenizi diliyorum ve hepinizi saygıyla selamlıyorum. 
Teşekkür ederim. 
BAŞKAN – Teşekkür ediyorum. 
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana
Milletvekili Osman Faruk Loğoğlu'nun; Emniyet Teşkilatı Kanununda Değişiklik
Yapılması Hakkında Kanun Teklifi, Mersin Milletvekili Ertuğrul Kürkcü'nün;
Polis Vazife ve Salahiyet Kanununda Değişiklik Yapılması Hakkında Kanun
Teklifi, İstanbul Milletvekili Mustafa Sezgin Tanrıkulu ve Cumhuriyet Halk
Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Yeni madde ihdasına dair iki
önerge vardır, okutuyorum: 
ADİL ZOZANİ (Hakkâri) – Sayın Başkan,
ara verecektiniz on ikide. 
O zaman biz de tartışmamızı yenileyelim
Sayın Başkan. 
Ara verecektiniz istişare için. 
MEHMET ALTAY (Uşak) - “On iki buçukta.”
dedi. 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun  30.
Maddesinden sonra aşağıdaki maddenin eklenmesini ve madde numaralarının buna
göre teselsül ettirilmesini arz ve teklif ederiz.
 Celal Dinçer Mahmut
Tanal Musa Çam
 İstanbul İstanbul İzmir
 Mehmet Volkan Canalioğlu Haydar
Akar
 Trabzon Kocaeli
“MADDE 31- 3201 Sayılı Kanuna aşağıdaki
ek madde eklenmiştir.
“GEÇİCİ MADDE 26- Bu maddenin yürürlüğe
girdiği tarihten sonra yeni bir düzenleme yapılıncaya kadar Polis çevik kuvvet
birimlerinde görevli personelin kıyafetlerinin sırt ve göğüs bölgelerinde on
beş santimetre eninde ve yirmi beş santimetre boyunda; kollarının yanlarında ve
bacaklarının hem ön hem arka bölgelerinde beş santimetre eninde ve sekiz
santimetre boyunda; kasklarında ise sekiz santimetre boyunda ve onbeş
santimetre eninde olmak üzere sicil numaraları, kıyafet ve kask zeminlerindeki
rengin zıt rengiyle yazılır.”
BAŞKAN – Evet, Sayın Altay, işlem
yapıyor muyuz?
ENGİN ALTAY (Sinop) – Başkanım, ek
maddeyi mi okuttunuz?
BAŞKAN – Yeni madde ihdası.
ENGİN ALTAY (Sinop) – Geri çekiyoruz
Başkanım.
BAŞKAN – Çekiyorsunuz, evet.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları’nın (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) "3201 sayılı
Kanuna aşağıdaki geçici madde eklenmiştir.
"GEÇİCİ MADDE 26- Bu maddenin
yürürlüğe girdiği tarihten önce ek 24 üncü madde gereğince tazminat yükümlülüğü
doğanlar ve devam edenler bu maddenin yürürlüğe girdiği tarihten itibaren altı
ay içerisinde memuriyetten ayrıldıkları birimlere müracaat etmeleri halinde ek
24 üncü maddenin beşinci fıkrası hükmünden yararlandırılırlar. Ödemesi devam
edenlerden ek 24 üncü maddenin beşinci fıkrası çerçevesinde yapılacak
hesaplamaya göre fazla ödeme yapmış olanlar ile bu maddenin yürürlüğe girdiği
tarihten…”
OKTAY VURAL (İzmir) – Önergeyi geri
çekiyoruz.
BAŞKAN – Önerge geri çekilmiştir.
31’inci madde üzerinde üç adet önerge
vardır, okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun, "3201
sayılı Kanuna aşağıdaki geçici madde eklenmiştir.
"GEÇİCİ MADDE 26 - Bu maddenin
yürürlüğe girdiği tarihten önce atanan polis amirlerinin rütbelerde ve meslek
derecelerinde zorunlu en az bekleme süreleri ile (B) grubundan (A) grubuna
geçiş işlemleri aşağıdaki hükümler çerçevesinde yürütülür.
Polis amirlerinden Polis Akademisi
mezunları, Polis Akademisi mezunu sayılanlar ile Emniyet Genel Müdürlüğüne
eleman yetiştirmek üzere Polis Akademisi bünyesinde en az dört yıllık fakülte
ve yüksekokullarından mezun olanlar (A), komiser yardımcılığı kursunu başarıyla
bitirmiş olanlar (B) grubunu oluşturur.
Polis amirlerinin, rütbelerde ve meslek
derecelerinde zorunlu en az bekleme süreleri rütbe sırası ile aşağıda
gösterilmiştir.









EN AZ BEKLEME




RÜTBELER


MESLEK DERECELERİ


SÜRELERİ











(A)


(B)




Komiser Yardımcısı


9


4


6




Komiser


8


4


6




Başkomiser


7


3


Yaş Haddi




Emniyet Amiri


6


3







Dördüncü Sınıf Emniyet Müdürü


5


2







Üçüncü Sınıf Emniyet Müdürü


4


2







İkinci Sınıf Emniyet Müdürü


3


1







Birinci Sınıf Emniyet Müdürü


2


2







Birinci Sınıf Emniyet Müdürü


1


Yaş Haddi







Sınıf Üstü Emniyet Müdürü


Derece üstü


Yaş Haddi






(B) grubu polis amirlerinden en az dört
yıllık yükseköğretim kurumunu bitirenlerin (A) grubuna geçmeleri aşağıdaki
şartlara bağlıdır:
a)  Başkomiserlik rütbesinde (A) grubu
polis amirleri için öngörülen en az bekleme süresi kadar çalışmış olmak.
b)  Başkomiser rütbesinden Emniyet
Amiri rütbesine terfide bu grup için ayrı yapılacak yazılı ve sözlü sınav ile
meslek içi yöneticilik eğitiminde başarılı olmak.
c)  Merkez Değerlendirme Kurulu
kararıyla Emniyet Amiri rütbesine terfi etmiş olmak.
(B) grubundan (A) grubuna geçecek olan
amirlerin sayısı, o yıl itibarıyla (A) grubundan Emniyet Amirliği rütbesine
terfi edenlerin sayısının %10'unu geçemez."" şeklindeki 31.
Maddesinde yer alan “%10’unu” ibaresinin, “%20’sini” şeklinde değiştirilmesini
arz ve teklif ederiz.
 Mehmet Erdoğan Hasan
Hüseyin Türkoğlu Kemalettin Yılmaz
 Muğla Osmaniye Afyonkarahisar
 Mustafa Kalaycı Özcan
Yeniçeri Ruhsar Demirel
 Konya Ankara Eskişehir
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
“3201 sayılı Kanuna aşağıdaki geçici
madde eklenmiştir.
“GEÇİCİ MADDE 26- Bu maddenin yürürlüğe
girdiği tarihten önce atanan polis amirlerinin rütbelerde ve meslek
derecelerinde zorunlu en az bekleme süreleri ile (B) grubundan (A) grubuna
geçiş işlemleri aşağıdaki hükümler çerçevesinde yürütülür.
Polis amirlerinden Polis Akademisi
mezunları, Polis Akademisi mezunu sayılanlar ile Emniyet Genel Müdürlüğüne
eleman yetiştirmek üzere Polis Akademisi bünyesinde en az dört yıllık fakülte
ve yüksekokullarından mezun olanlar (A), komiser yardımcılığı kursunu başarıyla
bitirmiş olanlar (B) grubunu oluşturur.
Ali Serindağ Ahmet
Toptaş Tanju Özcan
Gaziantep Afyonkarahisar Bolu
Ali Sarıbaş Celal
Dinçer Mahmut Tanal
Çanakkale İstanbul İstanbul
Polis amirlerinin, rütbelerde ve meslek
derecelerinde zorunlu en az bekleme süreleri rütbe sırası ile aşağıda
gösterilmiştir.










EN AZ BEKLEME




RÜTBELER


MESLEK DERECELERİ


SÜRELERİ








(A)


(B)




Komiser Yardımcısı


9


4


6




Komiser


8


4


6




Başkomiser


7


3


Yaş Haddi




Emniyet Amiri


6


3







Dördüncü Sınıf Emniyet Müdürü


5


2







Üçüncü Sınıf Emniyet Müdürü


4


2







İkinci Sınıf Emniyet Müdürü


3


1







Birinci Sınıf Emniyet Müdürü


2


2







Birinci Sınıf Emniyet Müdürü


1


Yaş Haddi







Sınıf Üstü Emniyet Müdürü


Derece üstü


Yaş Haddi






(B) grubu polis amirlerinden en az dört
yıllık yükseköğretim kurumunu bitirenlerin (A) grubuna geçmeleri aşağıdaki
şartlara bağlıdır:
a)  Başkomiserlik rütbesinde (A) grubu
polis amirleri için öngörülen en az bekleme süresi kadar çalışmış olmak.
b)  Başkomiser rütbesinden Emniyet
Amiri rütbesine terfide bu grup için ayrı yapılacak yazılı ve sözlü sınav ile
meslek içi yöneticilik eğitiminde başarılı olmak.
c)  Merkez Değerlendirme Kurulu
kararıyla Emniyet Amiri rütbesine terfi etmiş olmak.
(B) grubundan
(A) grubuna geçecek olan amirlerin sayısı, o yıl itibarıyla (A) grubundan
Emniyet Amirliği rütbesine terfi edenlerin sayısının %10'unu
geçemez."" 
şeklindeki 31.
Maddesinin Tasarı metninden çıkarılmasını arz ve teklif ederiz.
BAŞKAN – Şimdi
okutacağım önerge Anayasa'ya aykırılık önergesi. 
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair -torba- Kanun Tasarısının 1 inci maddesi; Anayasa
ve İçtüzük Hükümleri ile evrensel hukuk normlarına ve temel insan haklarına
aykırı olup tek parti -tek adam- diktatörlük rejimi ve polis devletinin
ötesinde, fiili "savaş hali" uygulaması getirdiğinden kanun tasarısının
31 inci maddesinin Anayasa'ya aykırılık nedeniyle tasarı metninden
çıkarılmasını arz ve teklif ederiz.
 Pervin Buldan Nazmi
Gür Gülser Yıldırım
 Iğdır Van Mardin
 Demir Çelik  Abdullah
Levent Tüzel Hüsamettin Zenderlioğlu
 Muş İstanbul Bitlis
 Erol Dora Ertuğrul
Kürkcü
 Mardin Mersin
BAŞKAN – Komisyon önergeye katılıyor
mu?
İÇİŞLERİ KOMİSYONU SÖZCÜSÜ MEHMET ALTAY
(Uşak) – Katılmıyoruz Sayın Başkan. 
BAŞKAN – Hükûmet katılıyor mu?
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Katılamıyoruz.
BAŞKAN – Önerge üzerinde söz isteyen
Ertuğrul Kürkcü, Mersin Milletvekili. 
Buyurun Sayın Kürkcü. 
LÜTFÜ TÜRKKAN (Kocaeli) – Ya, biz bu
Ertuğrul Kürkcü’yle yan yana oturmak istemiyoruz Başkan, bizim yerimizi
değiştirin. Yerimizi değiştirin, biz bu Ertuğrul Kürkcü’yle yan yana oturmak
istemiyoruz. 
HAYDAR AKAR (Kocaeli) – Biz araya
girmekten bıktık ya. 
ENGİN ALTAY (Sinop) – HDP Grubu
Bakanlar Kurulu sırasına taşınsın, zaten bakanlar gelmiyor, HDP orada otursun. 
CELAL DİNÇER (İstanbul) – Boş duruyor
orası Sayın Başkan. 
OKTAY VURAL (İzmir) – Zaten ortaklar,
koalisyon kurmuşlar, ne derlerse onları yapıyorlar. 
ADİL ZOZANİ (Hakkâri) – Efendim,
paylaşılamayan bir grup durumuna gelmişiz, bunun farkındayız ama gerçekten
alanımızın açılması gerekir. 
OKTAY VURAL (İzmir) – Yok, zaten sizin
yapmak istediğinizi onlar yapıyor, fark etmez.
BAŞKAN – Buyurun Sayın Kürkcü. 
ERTUĞRUL KÜRKCÜ
(Mersin) – Sayın Başkan, sevgili arkadaşlar; hepimiz biliyoruz, aslında bu
tartıştığımız tasarı, esasen, Hükûmet ile Fethullah Gülen Cemaati arasındaki
harbin kanun terimlerine dökülmüş hâlidir. O nedenle, burada birbirimizi
kandırmaya çalışmayalım, “Daha iyi polis yapacağız, daha güzel eğiteceğiz,
şöyle terfi ettireceğiz, böyle terfi ettireceğiz…” O nedenle, bir kere o
yumurtayı dikine koymamız lazım, bu böyle. Fakat, asıl soru şu: Bütün Fethullah
Gülen Cemaati taraftarlarını polisten defetmiş olduğunuz gün toplum için, halk
için ne değişecektir? Bu merkezî bürokratik mekanizma, bu siyasi mekanizma
doğrudan doğruya bir siyasi iradeye, bir siyasi idareye bağlı silahlı bir insan
topluluğu, niçin ve hangi nedenle halkın güvenliği bakımından bir imkân
sağlayacaktır? Halktan kopmuş, onun üstüne tırmanmış, bir asalak ur gibi
toplumu kemiren bürokrasi ve güvenlik mekanizması dünyanın her yerinde toplum
için bir sorundur ve toplum kendi içindeki eşitsizlikten doğan sınıf
çatışmasını ortadan kaldırmadıkça bu melanetten kurtulamaz. 
O yüzden, en
akıllı, en iyi, en terbiyeli insanı polis teşkilatının başına getirseniz hiçbir
şey fark etmez. O da sonuçta halka karşı şiddet kullanacaktır, o da sonuçta
insanlara karşı baskı yapacaktır. Baskı demek, insanları rızası hilafına bir
şeyi yapmaya ya da yapmamaya mecbur etmek demek olduğu için yurttaşların çok
büyük bir bölümüyle devlet teşkilatı arasında her zaman ve sürekli olarak bir
ihtilaf, bir çatışma olacaktır.
O nedenle,
bence, esasen, hakikaten kamu güvenliğini düşünüyorsak kamuyu devreye sokmaktan
daha önemli bir şey yok. Kamu dediğiniz kimdir? Kamu dediğiniz, aslında
evinizle devlet dairesi arasındaki bütün alandır, buradaki hayattır, buradaki
ilişkilerdir. Bunları güvenliğin esas teminatı hâline getirmedikçe, burada
eşitliğe dayalı bir toplumsal yaşam kurmadıkça, ne yaparsanız yapın, evinizden
devlet dairesine gidene kadar ya kafanıza bir cop yiyeceksinizdir ya
kelepçeleneceksinizdir ya da gaz bombasına maruz kalacaksınızdır. Son kırk
yıllık hayatımız bize bunu gösteriyor. 
O yüzden,
düzeltmeye nereden başlayalım dediğinizde, belki de Fethullah Gülen Cemaati
sizin için çok ciddi bir problemdir ama hepiniz halk için çok ciddi bir
problemsiniz. Bu sebeple, doğru dürüst bir Meclis aslında bu meseleyi kökünden
yakalar, boğayı boynuzlarından tutar ve onu zapt etmeye çalışırdı ama burada ne
yazık ki bunu göremiyoruz. 
Ancak, size bir örnek verebilirim. Bir
yirmi gün boyunca, İstanbul’da 100 bine yakın insan, polis olmadan, devlet
olmadan, bürokrasi olmadan, şiddet olmadan, zor olmadan, tecavüz olmadan bir
arada yaşamayı başardı. Gezi Parkı çevresinde kurulan hayatta hiç kimse
birbirinin cebinden bir şey çalmadı, hiç kimse bir başkasının ırzına geçmedi,
hiç kimse bir başkasına karşı şiddet kullanmadı ve bütün bunları önlemek için,
halktan kopmuş, orada yaşayan ve çalışanlardan ayrı bir güç de kurmak
gerekmedi. Her zaman görevleri sırayla yaparak yirmi gün boyunca, otuz gün
boyunca orada bir başka hayatın mümkün olacağını insanlar gördü. 
O yüzden, bunu ibret almak lazım ve
Gezi’nin nasıl sona erdiğini hatırlayalım. Ne zaman devlet geldi, ne zaman
polis geldi, ne zaman gaz geldi, en iyi eğitilmiş polisler en çok kafa kırmayı
başardılar. Onları da herhâlde cemaate ihale edecek değilsiniz çünkü onların
eylemlerini savunageldiniz. 
O yüzden, bizimle, halk ile devlet
arasındaki ihtilafı bu kanun çözmüyor; bu kanun, aslında halk ile devlet
arasındaki ihtilafı daha da katmerleştiriyor çünkü toplum içindeki eğilimlerden
sadece bir tanesini devlete tamamen hâkim kıldığı için, gerekçede de
belirttiğimiz gibi, bir, tek parti devletine, bir tek adam devletine doğru
Türkiye’yi bu tasarıyla taşıyorsunuz ama Türkiye bu tasarıyı taşımayacaktır.
Hepinizi saygıyla selamlıyorum. (HDP ve
CHP sıralarından alkışlar)
BAŞKAN – Teşekkür ediyorum.
Önergeyi oylarınıza sunuyorum: Kabul
edenler…
OKTAY VURAL (İzmir) – Karar yeter
sayısı…
HAYDAR AKAR (Kocaeli) – Karar yeter
sayısı istiyoruz. 
BAŞKAN – Kabul etmeyenler… Karar yeter
sayısı vardır, önerge kabul edilmemiştir.
Sayın milletvekilleri, birleşime on beş
dakika ara veriyorum.
Sayın grup başkan vekilleri buyursunlar
efendim.
Kapanma Saati:
00.29 
ONUNCU OTURUM
Açılma Saati: 00.50
BAŞKAN: Başkan Vekili Sadık YAKUT
KÂTİP ÜYELER: İsmail KAŞDEMİR(Çanakkale), Muhammet
Rıza YALÇINKAYA (Bartın) 
-----0-----
BAŞKAN – Sayın milletvekilleri, Türkiye Büyük Millet Meclisinin 65’inci
Birleşiminin Onuncu Oturumunu açıyorum.
684 sıra sayılı Kanun Tasarısı’nın görüşmelerine devam edeceğiz. 
Komisyon ve Hükûmet yerinde. 
31’inci madde üzerindeki diğer önergeyi
okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"3201 sayılı Kanuna aşağıdaki
geçici madde eklenmiştir.
"GEÇİCİ MADDE 26- Bu maddenin
yürürlüğe girdiği tarihten önce atanan polis amirlerinin rütbelerde ve meslek
derecelerinde zorunlu en az bekleme süreleri ile (B) grubundan (A) grubuna
geçiş işlemleri aşağıdaki hükümler çerçevesinde yürütülür.
Polis amirlerinden Polis Akademisi
mezunları, Polis Akademisi mezunu sayılanlar ile Emniyet Genel Müdürlüğüne
eleman yetiştirmek üzere Polis Akademisi bünyesinde en az dört yıllık fakülte
ve yüksekokullarından mezun olanlar (A), komiser yardımcılığı kursunu başarıyla
bitirmiş olanlar (B) grubunu oluşturur.
Ali Serindağ (Gaziantep) ve
arkadaşları
Polis
amirlerinin, rütbelerde ve meslek derecelerinde zorunlu en az bekleme süreleri
rütbe sırası ile aşağıda gösterilmiştir.









EN AZ BEKLEME




RÜTBELER


 MESLEK DERECELERİ


 SÜRELERİ








(A)


(B)




Komiser Yardımcısı


9


4


6




Komiser


8


4


6




Başkomiser


7


3


Yaş Haddi




Emniyet Amiri


6


3







Dördüncü Sınıf Emniyet Müdürü


5


2







Üçüncü Sınıf Emniyet Müdürü


4


2







İkinci Sınıf Emniyet Müdürü


3


1







Birinci Sınıf Emniyet Müdürü


2


2







Birinci Sınıf Emniyet Müdürü


1


Yaş Haddi







Sınıf Üstü Emniyet Müdürü


Derece üstü


Yaş Haddi






(B) grubu polis
amirlerinden en az dört yıllık yükseköğretim kurumunu bitirenlerin (A) grubuna
geçmeleri aşağıdaki şartlara bağlıdır:
a) 
Başkomiserlik rütbesinde (A) grubu polis amirleri için öngörülen en az bekleme
süresi kadar çalışmış olmak.
b)  Başkomiser
rütbesinden Emniyet Amiri rütbesine terfide bu grup için ayrı yapılacak yazılı
ve sözlü sınav ile meslek içi yöneticilik eğitiminde başarılı olmak.
c)  Merkez
Değerlendirme Kurulu kararıyla Emniyet Amiri rütbesine terfi etmiş olmak.
(B) grubundan
(A) grubuna geçecek olan amirlerin sayısı, o yıl itibarıyla (A) grubundan
Emniyet Amirliği rütbesine terfi edenlerin sayısının %10'unu
geçemez."" şeklindeki 31. maddesinin Tasarı metninden çıkarılmasını
arz ve teklif ederiz.
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKANI MEHMET ERSOY (Sinop) – Katılmıyoruz Sayın Başkan.
BAŞKAN – Hükûmet
katılıyor mu?
İÇİŞLERİ BAKANI
EFKAN ALA – Katılmıyoruz efendim.
BAŞKAN – Önerge
üzerinde söz isteyen Mahmut Tanal, İstanbul Milletvekili.
Buyurun Sayın
Tanal. (CHP sıralarından alkışlar)
MAHMUT TANAL
(İstanbul) – Teşekkür ediyorum Sayın Başkan.
Değerli
milletvekilleri, hepinizi saygıyla selamlıyorum.
Tasarının
31’inci maddesinde açıkça “Bu maddenin yürürlüğe girdiği tarihten önce atanan
polis amirlerinin rütbelerde ve meslek derecelerinde zorunlu en az bekleme
süreleri ile (B) grubundan (A) grubuna geçiş işlemleri aşağıdaki hükümler
çerçevesinde yürütülür.” şeklinde bir ibare var. Buna baktığımız zaman, bu
mevcut olan çizelgeye göre, bekleme süresine göre yani (A) ve (B) grubu demek,
lise mezunu kişi polislik sınavına girmiş, polis olmuş, lise mezunu olan
polisin komiser… Komiser yardımcılığı sınavına girdikten sonra komiser olan
polis memurlarının derece yükselmesi ve bekleme süresi açısından -sınava
girenlere, komiserlik sınavına girenlere- (B) grubu, akademiden gelenlere de
(A) grubu denilmekte.
Şimdi, Sayın Bakan… 
Özür dilerim, Bakanın bu konuyu
dinlemesi lazım ama Sayın Başkan.
ENGİN ALTAY (Sinop) – Bekleyin Sayın
Tanal, bekleyin.
MAHMUT TANAL (Devamla) – Şimdi, tabii,
biz, burada bu konuşmaları yaparken Bakanlığı ve Komisyonu ikna edebilme açısından
bunları anlatıyoruz.
ENGİN ALTAY (Sinop) – Evet, Sayın
Başkan, çalışma ortamını sağlayın. 
MAHMUT TANAL (Devamla) – Bakan
dinlemeyecekse benim konuşmamın anlamı yok Sayın Başkan.
ENGİN ALTAY (Sinop) – Sayın Tanal çok
haklı Sayın Başkan. 
BAŞKAN – Sayın Bakan…
ADİL ZOZANİ (Hakkâri) – Sayın Tanal’ın
süresinden gidiyor, bir dakika ilave süre verin. 
SÜREYYA SADİ BİLGİÇ (Isparta) – Siz
Genel Kurula hitap edin Sayın Tanal, biz dinliyoruz.
İÇİŞLERİ BAKANI EFKAN ALA – Buyurun,
dinliyorum.
MAHMUT TANAL (Devamla) – Bana, öyle
sessizce konuşacağınıza yüksek sesle söyleyin.
(Mikrofon otomatik cihaz tarafından
kapatıldı)
MAHMUT TANAL (Devamla) – Yani, biz
burada konuşmaları yapıyoruz ki sizi belki ikna eder de…
İÇİŞLERİ BAKANI EFKAN ALA – Sizi
dinliyorum dedim. 
BAŞKAN – Sayın Tanal, buyurun, yeniden
süre verdim.
MAHMUT TANAL (Devamla) – Teşekkür
ederim Sayın Başkan.
Değerli Başkan, değerli
milletvekilleri, Sayın Bakanım; şimdi, burada polisleri (A) ve (B) grubuna
ayırırken akademiden gelenleri (A) grubu, lise mezunu olup komiserlik ve
komiser yardımcılığı sınavına girenleri (B) grubu diye nitelendirmiş
durumdasınız. Yalnız, burada, (B) grubu nedeniyle sınava girenler ancak yaş
haddinden dolayı başkomiserlikten emekliye ayrılıyor. Burada, mevcut olan
düzenleme açısından, akademiden gelen kişinin bekleme süresi dört yıl, sınavla
gelenin bekleme süresi altı yıl. Burada, hukuk açısından, Anayasa’nın 10’uncu
maddesinde bir eşitlik ilkesi var, ona aykırılık var. Yani kişi sınava giriyor,
başkomiser olabilmek için tam on iki yıl bekliyor, akademiden gelen sekiz yıl
bekliyor, aradaki farkı hukuken izah edebilmek lazım. 
Esasen, en büyük eksiklik ve sıkıntı da
şu: Burada komiserlik sınavına girdikten sonra, komiser olduktan sonra, bu kişi
eğer üniversite sınavına girip üniversiteyi kazanırsa, burada mevcut olan bu
düzenlemeye göre birinci sınıf emniyet müdürlüğüne kadar yükselebilmesi
gerekirken, bu düzenlemeyi burada yapmamışsınız. Yani burada eksik bir
düzenleme var. Hukukun eksik düzenlemeleri kabul etmemesi lazım. Madem siz bu
kanunu yapıyorsunuz, bu kanunda… Yani kişi sınava girdi, komiser yardımcısı
oldu, komiser oldu, o arada üniversite sınavına girdi, üniversiteyi kazandıktan
sonra, normal koşullarda (A) grubunda bulunan emniyet müdürlüğüne kadar
yükselen insanların da bundan yararlanması lazım. Burada bir eksik düzenleme
var, benim sizden istirhamım, bu düzenlemenin yapılmasına ihtiyaç var. 
Şimdi, burada, bu yükselmeyle ilgili
bekleme süreleri açısından, dört ve altı yılla ilgili şu anda açılan davalar
var, açılan bu davaları da en azından, gerçekten nazara almanız gerekir. Yani,
yarın, öbür gün bu yükselmeyle ilgili kararlarınız iptal edilirse bu kanunda
uygulanamaz bir durumla karşı karşıya kalmış olacağız. 
Bu açıdan, açılmış olan bu davalar
açısından da bunu nazara alıp bekleme sürelerinin ya hepsini dört yıla indirin
veya hepsini altı yıla çekin. Doğrusu, olması gereken bu. 
Akademide okuyan birisi gelecek, siz
orada komiser yardımcısısınız, siz onun amiriyken, dört yıl sonra o sizin
amiriniz pozisyonuna düşecek. Yani bu kabul edilebilecek bir durum değil, büyük
bir sakatlık söz konusu.
Şimdi, bu, aynı zamanda, emniyet
mensupları arasında da hızlı terfi ettiği için biri amir durumuna düşecek. Bu,
sistemi de bozacak bir durum.
Şimdi bir başka sorun: Şu anda benim elimde
sizin, AK PARTİ’nin Belçika bürosunun İngilizceye… Yani, Avrupa’da lobi
yaptığınız yazılarınız elimde. Yani, burada siz güya mevcut olan bu
düzenlemeleri İngilizceye çevirmişsiniz “Efendim, buradaki bu paketi
vatandaşlar istiyor, temel hak ve özgürlükleri genişletiyoruz ve bu, vatandaşın
ihtiyacıdır; huzur ve barış için bu ihtiyaçtır.” yazmışsınız. Yani, Allah
rızası için, siz bunları yazarken maddeleri yazmamışsınız, bunları yazmışsınız.
Yani burada Avrupa’yı nasıl kandırıyorsunuz böyle? Bu hiç yakışır mı? Yani,
burada bir yasa çalışmasını… Tek tek maddeleri yazsanız, İngilizceye çevirseniz
bu kabul. Bu maddeleri İngilizceye çevirmeden metni yazmışsınız, “Efendim,
Türkiye’de vatandaşımız huzur ve barış için bu maddeleri istiyor da biz bunun
için yapıyoruz.” demişsiniz. İçinizde bu maddeleri kabul eden kaç kişi var veya
müracaat eden kaç kişi var? 
Bu açıdan, halkı aldatmamanızı,
Avrupa’yı aldatmamanızı, kanunu yaparken bu şekildeki kirli ilişkilere
girmemenizi istirham eder, çalışmalarınızın verimli, başarılı olmasını diler,
hepinize saygılarımı sunarım. (CHP sıralarından alkışlar)
BAŞKAN – Teşekkür ediyorum.
Önergeyi oylarınıza sunacağım.
III.- YOKLAMA
(CHP sıralarından bir grup milletvekili
ayağa kalktı)
ENGİN ALTAY (Sinop) – Yoklama…
BAŞKAN – Yoklama talebi var, yerine
getireceğim.
Sayın Altay, Sayın Serindağ, Sayın
Dinçer, Sayın Öner, Sayın Kuşoğlu, Sayın Erdemir, Sayın Aksünger, Sayın Öğüt,
Sayın Öztürk, Sayın Tanal, Sayın Kaplan, Sayın Özkes, Sayın Dudu, Sayın Toprak,
Sayın Danışoğlu, Sayın Çelebi, Sayın Çam, Sayın Kaleli, Sayın Canalioğlu ve
Sayın Aldan.
Bir dakika süre veriyorum. 
(Elektronik cihazla yoklama yapıldı)
BAŞKAN – Sayın milletvekilleri,
toplantı yeter sayısı vardır.
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684)
(Devam)
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte
olan 684 Sıra Sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Selahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Selahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun “3201 sayılı
Kanuna aşağıdaki geçici madde eklenmiştir.
“GEÇİCİ MADDE 26- Bu maddenin yürürlüğe
girdiği tarihten önce atanan polis amirlerinin rütbelerde ve meslek
derecelerinde zorunlu en az bekleme süreleri ile (B) grubundan (A) grubuna
geçiş işlemleri aşağıdaki hükümler çerçevesinde yürütülür.
Polis amirlerinden Polis Akademisi mezunları, Polis Akademisi mezunu
sayılanlar ile Emniyet Genel Müdürlüğüne eleman yetiştirmek üzere Polis
Akademisi bünyesinde en az dört yıllık fakülte ve yüksekokullarından mezun
olanlar (A), komiser yardımcılığı kursunu başarıyla bitirmiş olanlar (B)
grubunu oluşturur.
Polis amirlerinin, rütbelerde ve meslek derecelerinde zorunlu en az
bekleme süreleri rütbe sırası ile aşağıda gösterilmiştir.









EN AZ BEKLEME




RÜTBELER


MESLEK DERECELERİ


 SÜRELERİ








(A)


(B)




Komiser Yardımcısı


9


4


6




Komiser


8


4


6




Başkomiser


7


3


Yaş Haddi




Emniyet Amiri


6


3







Dördüncü Sınıf Emniyet Müdürü


5


2







Üçüncü Sınıf Emniyet Müdürü


4


2







İkinci Sınıf Emniyet Müdürü


3


1







Birinci Sınıf Emniyet Müdürü


2


2







Birinci Sınıf Emniyet Müdürü


1


Yaş Haddi







Sınıf Üstü Emniyet Müdürü


Derece üstü


Yaş Haddi






(B) grubu polis amirlerinden en az dört yıllık yükseköğretim kurumunu
bitirenlerin (A) grubuna geçmeleri aşağıdaki şartlara bağlıdır:
a)  Başkomiserlik rütbesinde (A) grubu polis amirleri için öngörülen en
az bekleme süresi kadar çalışmış olmak.
b)  Başkomiser rütbesinden Emniyet Amiri rütbesine terfide bu grup için
ayrı yapılacak yazılı ve sözlü sınav ile meslek içi yöneticilik eğitiminde
başarılı olmak.
c)  Merkez Değerlendirme Kurulu kararıyla Emniyet Amiri rütbesine terfi
etmiş olmak.
(B) grubundan (A) grubuna geçecek olan amirlerin sayısı, o yıl
itibarıyla (A) grubundan Emniyet Amirliği rütbesine terfi edenlerin sayısının
%10'unu geçemez."" şeklindeki 31 inci maddesinde yer alan “%10’unu”
ibaresinin “%20’sini” şeklinde değiştirilmesini arz ve teklif ederiz.
Mehmet Erdoğan
(Muğla) ve arkadaşları
BAŞKAN – Komisyon önergeye katılıyor
mu? 
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkanım. 
BAŞKAN – Hükûmet katılıyor mu?
İÇİŞLERİ BAKANI EFKAN ALA –
Katılmıyoruz.
BAŞKAN – Önerge üzerinde söz isteyen
Özcan Yeniçeri, Ankara Milletvekili. 
Buyurun Sayın Yeniçeri. (MHP
sıralarından alkışlar) 
ÖZCAN YENİÇERİ (Ankara) – Sayın Başkan,
değerli milletvekilleri; bu yasa tasarısı, aslında minare çalınmış kılıf
uydurma tasarısı. Bu kılıfı nasıl uyduracaklar, onu ben şöyle teker teker size
aktarmak istiyorum. 
ŞENOL GÜRŞAN (Kırklareli) – Sen de
yardımcı ol. 
ÖZCAN YENİÇERİ (Devamla) – Şimdi, bu
AKP iktidarı totaliter yasaları birbiri peşi sıra dayatıyor. Bu iktidar
çıkardığı yasayla bir süre önce, 4+4 yasasını hatırlayın, Millî Eğitim
Bakanlığındaki…
ŞENOL GÜRŞAN (Kırklareli) – 4+4+4.
ÖZCAN YENİÇERİ (Devamla) – …bütün
yöneticileri görevlerinden aldı. Çeşitli vesilelerle ifade ettiğimiz gibi, bu
yasa çıktıktan sonra bu yasaya dayanılarak 18 bin okul müdürü görevden
alınmıştır. Şöyle dünyaya bir baktığınızda, bunun dünyada eşi emsali görülmemiş
bir uygulama olduğu ortaya çıkmaktadır ve cumhuriyet tarihinde de örneği
yoktur. 
ŞENOL GÜRŞAN (Kırklareli) – Hayır,
Etiyopya’da yapılmış Hocam. 
ALİ ŞAHİN (Gaziantep) – Tebrik
ediyorsunuz o zaman. 
ÖZCAN YENİÇERİ (Devamla) – Evet,
zulümde ve adaletsizlikte, hakkaniyetsizlikte, hukuksuzlukta sizi tebrik
ediyorum; zirveye vurdunuz. 
Okul müdürlüğü için yeni sınavlar
açıldı ve bu sınavları kazananların yüzde 92’si AKP yandaşı sendika olan
EĞİTİM-BİR-SEN üyesi, arkadaşlar. Bu durum demokrasi adına ve adalet adına
utanç verici bir durumdur. 
İHSAN ŞENER (Ordu) – Ne alakası var? 
ÖZCAN YENİÇERİ (Devamla) – Şimdi
söyleyeceğim ne alakası olduğunu, bunlar birbirini tamamlayan unsurlar. Hiçbir
şey sebepsiz değil, hiçbir şey tek başına bir yerde durmuyor. 
ŞENOL GÜRŞAN (Kırklareli) – O, fizik
kanunu Hocam. 
ÖZCAN YENİÇERİ (Devamla) – Millî Eğitim
Bakanlığında yapılanların bir benzeri de bugün güvenlik bürokrasisinde
gerçekleştiriliyor. AKP, devlet bürokrasisini giderek AKP bürokrasisi hâline
getiriyor. Polis amirleri arasında (A) ve (B) gibi ayrımlar yapılması ve bu
sınıflarda olanların farklı sürelerde yükselmesi, hiyerarşik düzeni bozacak bir uygulamadır. Polis
amirlerini (A) ve (B) gibi sınıflandırarak farklı sürelerde yükselmesini
öngören bu yasa eşitlik ve adalet ilkesine aykırıdır. Bu maddeyle AKP iktidarı
kendisine yakın olanları daha yüksek rütbelere yükseltme imkânına kavuşmuş
olacaktır. Bu durum, Türk Emniyet teşkilatını “AKP emniyet teşkilatı” hâline
dönüştürecektir. 
Sözlü sınavla terfi etmek demek, AKP’li olanların terfi
etmesi demektir. Allah’ın bir olduğuna inandığınız gibi buna inanabilirsiniz.
Bu madde, sözlü sınavlarla iktidara yakın olanların terfi ettirileceği bir
mekanizmanın önünü açmaktadır. 
Yalnız biz bunları konuşurken, tartışırken Cumhurbaşkanı
Erdoğan da miting yapmaya devam ediyor. Çok ilginçtir, nahır elden gitmiş,
alaca dana hesabı yapıyoruz biz. Yani, Türkiye, demokrasi ile totalitarizm,
başkanlık ile cumhurbaşkanlığı arasında bugün itibarıyla hibrit bir yönetim
biçimine ulaşmıştır. 
RAMAZAN CAN (Kırıkkale) – O ne demek Hocam? 
ÖZCAN YENİÇERİ (Devamla) – Yani karışık ve karmaşık bir
yönetim biçimine ulaşmıştır diyorum. 
Demokrasi için en büyük tehlike ve tehdit de budur. Türkiye
Cumhuriyeti Anayasası’nın 104’üncü maddesine göre “Cumhurbaşkanı Devletin
başıdır. Bu sıfatla Türkiye Cumhuriyetini ve Türk Milletinin birliğini temsil
eder; Anayasa’nın uygulanmasını, Devlet organlarının düzenli ve uyumlu
çalışmasını gözetir.” Bu ifadelerden Cumhurbaşkanının devletin değil de
partinin başı olduğu sonucunu herhâlde kimse çıkaramaz. Cumhurbaşkanının
Türkiye Cumhuriyeti Anayasası’na göre de Türk milletinin birliğini temsil
ettiği açıktır. Ayrıca, yeminde de neler söylendiğini herkes bilmektedir.
Cumhurbaşkanı görevini tarafsızlık içinde yerine getireceği taahhüdünde
bulunuyor. Cumhurbaşkanı Erdoğan, Anayasa’yı ve yaptığı yemini, maalesef,
ciklet çiğner gibi çiğnemektedir. Cumhurbaşkanı Erdoğan’ın…
MEHMET METİNER (Adıyaman) – Seçilmiş Cumhurbaşkanını…
ÖZCAN YENİÇERİ (Devamla) – Ben de seçilmiş milletvekiliyim,
ben de gidip Cumhurbaşkanlığı yapacağım o zaman o siyaset yaparsa. Bunu böyle
anlayacaksınız. (MHP sıralarından alkışlar) Böyle her seçilen her şeye kadir,
her şeyin sebebi, esbabımucibe layihası değildir. Titreyip kendinize
geleceksiniz. Sizde zekâ ve zekâyı kullanma problemi var. Böyle
kalıplaştırılmış bir biçimde, maalesef, sürekli bir biçimde yukarıya
bakıyorsunuz, oradan gelenleri tekrarlıyorsunuz. (AK PARTİ sıralarından
gürültüler)
Şimdi, şunu çok açık bir şekilde
ifade edeyim ki Cumhurbaşkanı Erdoğan, anayasal görevine ve ettiği yemine
göre, bir partinin başkanı gibi davranamaz. Anayasa’mızın 6’ncı maddesi açık
bir biçimde “Hiç kimse Anayasa’dan almadığı bir yetkiyi kullanamaz.” diyor.
Anayasa’dan almadığı bir yetkiyi bu Cumhurbaşkanı Erdoğan nasıl kullanıyor? Siz
bunun hesabını bir sorsanız, hukukçularınız var. Ahmet İyimaya burada mı,
Burhan Kuzu burada mı? Hangi yetkiyle siyaset yapıyor, hangi yetkiyle muhalefet
liderlerini eleştiriyor Erdoğan? Bunu bize bir açıklayın, bir görelim onu.
RAMAZAN CAN
(Kırıkkale) – Millet, millet, millet! Millet verdi o yetkiyi yüzde 52’yle.
ÖZCAN YENİÇERİ
(Devamla) – Erdoğan’ı bu kadar cüretkâr yapan yaşanan sürecin sonucudur.
Gelinen aşamada Erdoğan ordu, yargı ve bürokrasi üzerinde tam anlamıyla bir
parti kontrolü kurmuştur.
(Mikrofon
otomatik cihaz tarafından kapatıldı) 
ÖZCAN YENİÇERİ
(Devamla) - Cumhurbaşkanı Erdoğan, yalnız Anayasa’nın ya da siyaset kurumunun
değil, demokrasinin de en büyük düşmanı olduğunu ortaya koymuş bulunmaktadır.
Bugün terörden daha fazla, Erdoğan’ın demokrasi üzerindeki tahakkümü
problemdir. Sizi yenileyeceğiz ve yenilendiğiniz zaman hiç kendinize benzemeyen
bir yapı olarak ortaya çıkacaksınız. 
Hepinize
saygılar sunuyorum. (MHP sıralarından alkışlar)
BAŞKAN –
Teşekkür ediyorum Sayın Yeniçeri.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
31’inci maddenin oylamasının açık
oylama şeklinde yapılmasına dair bir istem vardır. İstem sahibi sayın
milletvekillerinin adlarını tespit edeceğim.
Haydar Akar, Kocaeli? Burada.
Mahmut Tanal, İstanbul? Burada.
Ömer Süha Aldan, Muğla? Burada.
Vahap Seçer, Mersin? Burada.
Ali Haydar Öner, Isparta? Burada.
Musa Çam, İzmir? Burada.
Refik Eryılmaz, Hatay? Burada.
Orhan Düzgün, Tokat? Burada.
Ali Rıza Öztürk, Mersin? Burada.
Mehmet Hilal Kaplan, Kocaeli? Burada.
Melda Onur, İstanbul? Burada.
İzzet Çetin, Ankara? Burada.
Binnaz Toprak, İstanbul? Burada.
Mevlüt Dudu, Hatay? Burada.
Sena Kaleli, Bursa? Burada.
Aykan Erdemir, Bursa? Burada.
Celal Dinçer, İstanbul? Burada.
Turhan Tayan, Bursa? Burada.
Lütfi Baydar, Aydın? Burada. 
Bülent Kuşoğlu, Ankara? Burada. 
İhsan Özkes, İstanbul? Burada. 
Açık oylamanın şekli hakkında Genel Kurulun kararını
alacağım. 
ENGİN ALTAY (Sinop) – Karar yeter sayısı...
BAŞKAN - Açık oylamanın elektronik oylama cihazıyla
yapılmasını oylarınıza sunacağım, karar yeter sayısı arayacağım. 
Kabul edenler... Kabul etmeyenler... Karar yeter sayısı
vardır, kabul edilmiştir. 
Bir dakika süre veriyorum. 
(Elektronik cihazla oylama yapıldı) 
BAŞKAN – 31’inci maddenin açık oylama sonucu: 
"Oy sayısı : 220
Kabul : 199
Ret : 21(X)
 Kâtip Üye 
Kâtip Üye
Muhammet Rıza Yalçınkaya Dilek
Yüksel
 Bartın 
Tokat"
Böylece 31’inci madde kabul edilmiştir.
Yeni madde ihdasına dair iki önerge
vardır, ayrı ayrı okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun 31.  Maddesinden
sonra aşağıdaki maddenin eklenmesi ve madde numaralarının buna göre teselsül
ettirilmesini arz ve teklif ederiz.
 Celal Dinçer Mahmut
Tanal Musa Çam
 İstanbul İstanbul İzmir
 Mehmet Volkan Canalioğlu Haydar
Akar
 Trabzon Kocaeli
ENGİN ALTAY
(Sinop) – Önergeyi geri çekiyoruz. 
BAŞKAN – Önerge
geri çekilmiştir. 
Diğer önergeyi
okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkçü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları'nın
"3201 sayılı Kanuna aşağıdaki geçici madde eklenmiştir.
"GEÇİCİ MADDE 26- Bu maddenin
yürürlüğe girdiği tarihten önce atanan polis amirlerinin rütbelerde ve meslek
derecelerinde zorunlu en az bekleme süreleri ile (B) grubundan (A) grubuna
geçiş işlemleri aşağıdaki hükümler çerçevesinde yürütülür.
Polis amirlerinden Polis Akademisi
mezunları, Polis Akademisi mezunu sayılanlar ile Emniyet Genel Müdürlüğüne
eleman yetiştirmek üzere Polis Akademisi bünyesinde en az dört yıllık fakülte
ve yüksekokullarından mezun olanlar (A), komiser yardımcılığı kursunu başarıyla
bitirmiş olanlar (B) grubunu oluşturur.
Polis amirlerinin, rütbelerde ve meslek
derecelerinde zorunlu en az bekleme süreleri rütbe sırası ile aşağıda
gösterilmiştir.
OKTAY VURAL (İzmir) – Önergeyi geri
çekiyoruz.
BAŞKAN – Önerge geri çekilmiştir. 
32’nci madde üzerinde üç adet önerge
vardır, ikisi Anayasa’ya aykırılık önergesi ve aynı mahiyettedir.
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa Sezgin
Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun, "3201
sayılı Kanuna aşağıdaki geçici madde eklenmiştir.
"GEÇİCİ MADDE 27- 01/01/2015
tarihi itibarıyla, Birinci Sınıf Emniyet Müdürü rütbesini ihraz edenlerden
Emniyet Genel Müdür Yardımcısı, Teftiş Kurulu Başkanı, Polis Akademisi Başkanı,
Özel Güvenlik Denetleme Başkanı, Birinci Hukuk Müşaviri, Daire Başkanı, İl
Emniyet Müdürü, Emniyet Müşaviri, Polis Moral Eğitim Merkezi Müdürü, Akademi
Başkan Yardımcısı, Polis Amirleri Eğitimi Merkezi Müdürü, Teftiş Kurulu Başkan
Yardımcısı, Teftiş Kurulu Grup Amiri, Polis Meslek Yüksek Okulu Müdürü, Polis
Meslek Eğitim Merkezi Müdürü ve Polis Eğitim Merkezi Müdürü kadrolarında
bulunanlar dışında kalanlar ile 01/01/2015 tarihi itibarıyla İkinci, Üçüncü ve
Dördüncü Sınıf Emniyet Müdürü rütbesini ihraz edenlerden emeklilik veya
yaşlılık aylığı bağlanabilmesi için gerekli şartları haiz olanlar; bu maddenin
yürürlüğe girdiği tarihten itibaren altı ay içinde Yüksek Değerlendirme
Kurulunun teklifi ve İçişleri Bakanının onayı ile resen emekliye sevk
edilebilir. Bu şekilde emekliye sevk edilenler hakkında da 55 inci maddenin
yirmi birinci fıkrası hükümleri uygulanır."" şeklindeki 32.
maddesinin Tasarı metninden çıkarılmasını arz ve teklif ederiz.
 Ali Serindağ Ahmet
Toptaş Tanju Özcan
 Gaziantep Afyonkarahisar Bolu
 Ali Sarıbaş Celal
Dinçer Bülent Kuşoğlu
 Çanakkale İstanbul Ankara
BAŞKAN – Şimdi okutacağım iki önerge
aynı mahiyette olup Anayasa’ya aykırılık önergeleridir.
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair -torba- Kanun Tasarısının 1 inci maddesi; Anayasa
ve İçtüzük Hükümleri ile evrensel hukuk normlarına ve temel insan haklarına
aykırı olup tek parti - tek adam - diktatörlük rejimi ve polis devletinin
ötesinde, fiili "savaş hali" uygulaması getirdiğinden kanun
tasarısının 32 inci maddesinin Anayasa'ya aykırılık nedeniyle tasarı metninden
çıkarılmasını arz ve teklif ederiz.
 Pervin Buldan Nazmi
Gür Gülser Yıldırım
 Iğdır Van Mardin
 Abdullah Levent Tüzel Hüsamettin
Zenderlioğlu Demir Çelik
 İstanbul Bitlis Muş
 Erol Dora
 Mardin
Aynı mahiyetteki diğer önerge sahiplerini okuyorum: 
 Mehmet Erdoğan  Kemalettin
Yılmaz  Faruk Bal
 Muğla  Afyonkarahisar
 Konya
 Mesut Dedeoğlu  Hasan
Hüseyin Türkoğlu Ali Öz
 Kahramanmaraş  Osmaniye Mersin
BAŞKAN – Komisyon aynı mahiyetteki önergelere katılıyor mu?
İÇİŞLERİ KOMİSYONU BAŞKANI MEHMET ERSOY (Sinop) –
Katılmıyoruz Sayın Başkan.
BAŞKAN – Hükûmet katılıyor mu?
İÇİŞLERİ BAKANI EFKAN ALA – Katılmıyoruz efendim.
BAŞKAN – Önerge üzerinde söz isteyen Ali Öz, Mersin Milletvekili.
Buyurun Sayın Öz. (MHP sıralarından alkışlar) 
ALİ ÖZ (Mersin) – Teşekkür ediyorum Sayın Başkanım. 
Sayın Başkan, değerli milletvekilleri; 684 sıra sayılı Kanun
Tasarısı’nın 32’nci maddesi üzerinde vermiş olduğumuz önergeyle alakalı,
Milliyetçi Hareket Partisi Grubu adına söz almış bulunuyorum. Bu vesileyle yüce
heyetinizi saygılarımla selamlıyorum.
Öncelikle şunu ifade etmek isterim ki bu iç güvenlik paketi
Meclis gündemine alınmadan önce, Sayın Başbakanın, özellikle molotof ve
bonzaiyle alakalı tüm grupları itham eden ve dolayısıyla bunlara karşı bir
duruş sergilediğini ifade ettiği muhalefet partilerinin bu geçirilmiş
maddelerde bunlara vermiş olduğu “kabul” oylarıyla ne kadar boşa düştüğünü
herhâlde bu yüce Meclisteki herkes görmüş olmalı. Dolayısıyla öncelikle bunu
vurgulamak ve ifade etmek istiyorum. 
Tabii ki bu iç güvenlik paketi Meclis gündemine nereden
geldi? Neden böyle bir şeyi şiddetle, apar topar çıkartma arzusu içerisinde
olduğunuzun gerekçelerine bir bakmak lazım. Gerçekten ülkemizde 17 Aralık
sonrası ortaya çıkan durumun ve ondan sonra Emniyet teşkilatı içerisinde hızlı
bir yapısal değişikliğe gitme arzunuzun kaynaklarının ne olduğuna iyi bakılması
lazım. Önceki maddelerde Emniyet teşkilatı içerisinde görevde yükselmeyle
alakalı koymuş olduğunuz kıstaslar ile bu maddede de emniyet içerisinde görev
yapan yeteri kadar -daha önce övündüğünüz, emniyetin özel günlerinde onları
başarılarından dolayı üst üste kutlamış olduğunuz- deneyimli personelin
İçişleri Bakanlığının kurmuş olduğu bir Yüksek Değerlendirme Kurulu vasıtasıyla
da görevden
alınmasını, uzaklaştırılmasını, âdeta bunların tasfiyesini başlatacak olan bir
süreci bu kanun tasarısı içerisine koymuş durumdasınız. 
Tabii ki bunun sayıları da İnternet’e
yansıyor. Yani, demek ki Adalet ve Kalkınma Partisinin, paralel kılıfı adı
altında ne kadar polisi Emniyet teşkilatı içerisinden uzaklaştıracağı, onun
yerine tamamen iktidarınıza bağlı, size birebir biat eden ne kadar yeni amiri
oraya getireceği aslında bu maddeyle kanun içerisine dercedilmiş durumda. 
Daha geriye gittiğimiz zaman, daha
önceki yaklaşımlarınızı değerlendirdiğimizde, Adalet ve Kalkınma Partisinin
temel manada, Sadullah Ergin’in, Adalet eski Bakanının 2013 yılında söylemini
sizlere tekrardan hatırlatmak istiyorum. O zamanın Adalet Bakanı diyor ki:
“Demokratik bir toplumsal düzenin inşası ve sürdürülebilir kılınmasında, ne
özgürlüklerin güvenlik ihtiyacına ne de güvenlik ihtiyacının temel hak ve
hürriyetlere feda edilmesi gerekir. Zira, bireysel özgürlük talepleri, temelde
bireyin dokunulmaz, alelusul el uzatılmaz güvenlikli bir alan oluşturma
ihtiyacına dayanır." 
Sizin 2013 yılından sonra, 17-25 Aralık
tarihinden sonra, aslında iktidar olarak kafanızın ne kadar karışık olduğu net
bir şekilde ortaya çıkıyor. Bu, biraz da şuna benziyor: 1912 yılında Balkan
Harbi öncesinde, gerek olmadığı düşüncesiyle 120 avcı taburunun bir an önce
terhis edilerek Balkan Savaşlarını Türkiye'nin, ülkemizin nasıl kaybettiğini
hepinizin dikkatlerine sunmamız gerekiyor.
Burada da emniyet içerisinde yetişmiş,
özellikle çözüm süreci akıbetinin ne olacağı belli olmayan bir yere giderken,
onlardan almış olduğunuz tehditleri bile göz ardı ederek terörle mücadele
konusunda birebir uzmanlaşmış olan emniyetin üst düzey yetkililerini, sadece
kendinize biat eden, hukuk tanımayan, sizin talimatlarınızla hareket eden yeni
bir Emniyet teşkilatı yapısını kurmak için emekli etmeye kalkıyorsunuz. Bu
gittiğiniz yolun doğru bir yol olmadığını ifade etmek istiyorum. 
Tabii ki, bir de, gecenin bu saatinde,
gün gelir iktidardan düşerseniz, bu kanunların size uygulanacağını hesap
ederseniz yani bir kısacık empati yaparsanız, oturduğunuz yerde vermiş
olduğunuz kararları bir de bu pencereden, bu bakış açısından değerlendirmenizin
doğru olacağı kanaatindeyim. 
Tasarının bu maddesiyle birinci,
ikinci, üçüncü, dördüncü sınıf emniyet müdürü ve emniyet amiri rütbelerinde
görev yapmakta olan personelin tasfiyeleri sonucunda yapmak istediğiniz şeyin
Türkiye’de bir polis devleti kurmak, polisleri de âdeta bir parti polisi hâline
getirme amacınızın dışında hiçbir şey olmadığını ifade ediyor, bu vesileyle
yüce heyetinizi saygılarımla selamlıyorum. (MHP sıralarından alkışlar)
BAŞKAN – Teşekkür ediyorum.
Aynı mahiyetteki önergeler üzerinde söz
isteyen Demir Çelik, Muş Milletvekili.
Buyurun. (HDP sıralarından alkışlar)
DEMİR ÇELİK (Muş) – Teşekkürler Sayın
Başkanım.
Sayın Başkanım, değerli
milletvekilleri; sizleri şahsım ve partim adına saygı ve sevgiyle selamlayarak
684 sıra sayılı Yasa Tasarısı’nın 32’nci maddesi üzerindeki düşüncelerimi
paylaşmak üzere huzurlarınızdayım.
Sayın Başkan, değerli milletvekilleri;
bugün Orta Doğu’da insanlık değerlerini ayaklar altına almak isteyen günümüz
neofaşizminin ayak seslerini altı aydır derinliğine hissediyor, yaşıyor
olmamıza rağmen, kulakları sağır, dilleri lal, gözleri kör bir dünyanın
insanlığın katliamına seyirci kaldıklarını da maalesef dile getirmeden
edemeyeceğim. 
Bugün 1915 Osmanlı Dönemi’nin
Hakkâri’nin Behdinan bölgesinde yaşayan, o zamanın katliamlarına maruz kaldığı
için orayı terk edip Haseki civarındaki Habur Nehri civarına yerleşmek
durumunda kalan, Habur’un sağı, solundaki 35 köyü ikamet edinen Asuri, Süryani
halk, farklı bir inanç, farklı bir etnik kimliğe sahiptir diye DAİŞ çetelerinin
saldırılarına, katliamlarına maruz kalmaktan kendini kurtaramamıştır. 1933 Irak
soykırımına tabi kalan halk, bugünün neosoykırımıyla karşı karşıyadır.
Kadınları, kızları pazarda pazarlanmak, taciz ve tecavüze uğramak riskiyle
karşı karşıya iken, erkekleri, oğulları, çocuklarıysa katliamdan nasibini
alarak ya ölümü seçmek durumunda ya da kadim coğrafyalarından göçmek ve sürgüne
tabi tutulmak durumuyla karşı karşıya kalmışlardır.
Sayın Başkan, değerli milletvekilleri;
“Altın Hilal”, “Bereketli Hilal” olarak bildiğimiz Mezopotamya ilklerin
tarihine imza atan bir coğrafyadır. Sümer rahip devletinden dünyanın 7
harikasından biri olan Babil Asma Bahçeleri ve Asurilerin ilk kütüphanesinin
olduğu bir kadim coğrafyadır. Bu kadim coğrafyanın kadim halklarından biri olan
Asuriler bugün bu katliamla karşı karşıya kalmış olmakla yetinmiyor, ama aynı
zamanda insanlığın ortak değerleri olan sanatını, edebiyatını, kültürünü yok
etme, ortadan kaldırma zulmü ve soykırımıyla da karşı karşıyadır. 
Yaşanan sadece bir soykırım değildir,
sadece yapılmak istenen Asuri, Süryani soykırımıyla kendini ifade eden bir DAİŞ
çete neofaşizm uygulaması yoktur. Bakınız, gördüğünüz şey, insanlığın ortak
değeri, mirası olan müzelerinin dört bin yıllık geçmişinden bugüne süzülerek
gelebilen heykelleriyle, en üst sanat ürünleriyle uğraşmaktadırlar. Alın teri
var, göz nuru var ve dört bin yıllık insanlık birikiminin bugüne taşınmış olan
nadide örnekleri DAİŞ faşizmi tarafından yok ediliyor, ortadan kaldırılıyor.
Buna sessiz kalmak insani değil, vicdani değil. 
O nedenle, Kobani’de umduğunu
bulamayan, Rojava’daki destansı direnişle faşizmin bu saldırılarının
pervasızlığına rağmen geri çekilmek zorunda kalan DAİŞ, silahsız, kimsesiz,
sahipsiz bir halkı yakalamış olmanın fırsatını elden bırakmayarak kendini
yeniden yaşatmak istiyor. 
Küresel demokrasi hareketine, Birleşmiş
Milletlere, Avrupa Konseyine, “ileri demokrasi” söylemine sahip Türkiye’ye
buradan çağrımızdır: Ayaklar altına alınan, katliama tabi tutulan sadece ve tek
başına Kürt, Asuri, Arap, Türkmen değildir, bir bütün, ayaklar altına alınan
insanlıktır, insanlığın kadim, tarihsel değerleridir. Onlara sahip çıkmak
“İnsanım.” diyen herkesin görevidir. Bu sorumluluk ve duyarlılıkla harekete
etmediğimizde bir gün sıranın bize geleceğini unutmadan, bu duyarlılığı
esirgemeden harekete geçirmemiz gerekiyor. 
Görünen o ki sokaklarda haykırdığımız
ve yankılanan “Faşizme karşı omuz omuza…” sloganını DAİŞ çetelerine karşı
harekete geçirmediğimizde bizim camilerimiz de aynen bugün Süryani halkının
kiliselerinin yakılıp yıkıldığı gibi bir muameleyle karşı karşıya kalabilir. 
(Mikrofon otomatik cihaz tarafından
kapatıldı) 
DEMİR ÇELİK (Devamla) – Yol yakınken
herkesi bu katliama karşı duyarlı olmaya davet ediyor, saygılar sunuyorum. (HDP
sıralarından alkışlar) 
BAŞKAN – Teşekkür ediyorum. 
Aynı mahiyetteki önergeleri oylarınıza
sunuyorum: Kabul edenler…
MEHMET ERDOĞAN (Muğla) – Karar yeter
sayısı…
III.- YOKLAMA
(CHP ve MHP sıralarından bir grup
milletvekili ayağa kalktı)
ENGİN ALTAY (Sinop) – Yoklama…
BAŞKAN – Yoklama talebi… 
Sayın Altay, Sayın Akar, Sayın Dinçer, Sayın
Kuşoğlu, Sayın Aksünger, Sayın Öner, Sayın Öğüt, Sayın Erdemir, Sayın Öztürk,
Sayın Çam, Sayın Serindağ, Sayın Özkes, Sayın Erdoğan, Sayın Yeniçeri, Sayın
Toprak, Sayın Danışoğlu, Sayın Düzgün, Sayın Dudu, Sayın Onur, Sayın Kaplan.
Bir dakika süre veriyorum. 
(Elektronik cihazla yoklama yapıldı)
BAŞKAN – Sayın milletvekilleri,
toplantı yeter sayısı vardır.
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684)
(Devam)
BAŞKAN – Aynı mahiyetteki önergeleri
oylarınıza sunacağım ve karar yeter sayısı arayacağım: Kabul edenler… Kabul
etmeyenler… Karar yeter sayısı vardır, kabul edilmemiştir.
Sayın milletvekilleri, Hatay
Milletvekili Mehmet Öntürk’ün bir yazısı vardır, okutuyorum:
VI.- AÇIKLAMALAR (Devam)
32.- Hatay Milletvekili Mehmet Öntürk’ün, 26/2/2015
tarhili 65’inci Birleşimde 684 sıra sayılı Kanun Tasarısı’nın 31’inci
maddesinin oylamasında sehven “ret” oyu kullandığına ve oyunu “kabul” olarak
düzelttiğine ilişkin açıklaması (x)
Türkiye Büyük
Millet Meclisi Başkanlık Divanına
31’inci maddenin elektronik oylamasında
sehven ret oyu verdim. Verilen oyumun düzeltilerek “kabul” şeklinde kayıtlara
geçmesini arz ederim.
 27/2/2015
 Saat:
01.20
 Mehmet
Öntürk
 Hatay

BAŞKAN – Evet, tutanaklara geçmiştir.
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana
Milletvekili Osman Faruk Loğoğlu'nun; Emniyet Teşkilatı Kanununda Değişiklik
Yapılması Hakkında Kanun Teklifi, Mersin Milletvekili Ertuğrul Kürkcü'nün;
Polis Vazife ve Salahiyet Kanununda Değişiklik Yapılması Hakkında Kanun
Teklifi, İstanbul Milletvekili Mustafa Sezgin Tanrıkulu ve Cumhuriyet Halk
Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun "3201
sayılı Kanuna aşağıdaki geçici madde eklenmiştir.
"GEÇİCİ MADDE 27- 01/01/2015
tarihi itibarıyla, Birinci Sınıf Emniyet Müdürü rütbesini ihraz edenlerden
Emniyet Genel Müdür Yardımcısı, Teftiş Kurulu Başkanı, Polis Akademisi Başkanı,
Özel Güvenlik Denetleme Başkanı, Birinci Hukuk Müşaviri, Daire Başkanı, İl
Emniyet Müdürü, Emniyet Müşaviri, Polis Moral Eğitim Merkezi Müdürü, Akademi
Başkan Yardımcısı, Polis Amirleri Eğitimi Merkezi Müdürü, Teftiş Kurulu Başkan
Yardımcısı, Teftiş Kurulu Grup Amiri, Polis Meslek Yüksek Okulu Müdürü, Polis
Meslek Eğitim Merkezi Müdürü ve Polis Eğitim Merkezi Müdürü kadrolarında
bulunanlar dışında kalanlar ile 01/01/2015 tarihi itibarıyla İkinci, Üçüncü ve
Dördüncü Sınıf Emniyet Müdürü rütbesini ihraz edenlerden emeklilik veya
yaşlılık aylığı bağlanabilmesi için gerekli şartları haiz olanlar; bu maddenin
yürürlüğe girdiği tarihten itibaren altı ay içerisinde Yüksek Değerlendirme
Kurulunun teklifi ve İçişleri Bakanının onayı ile resen emekliye sevk
edilebilir. Bu şekilde emekliye sevk edilenler hakkında da 55 inci maddenin
yirmi birinci fıkrası hükümleri uygulanır." şeklindeki 32 nci maddesinin
tasarı metninden çıkarılmasını arz ve teklif ederiz.
Ali
Serindağ (Gaziantep) ve arkadaşları
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) - Katılmıyoruz Sayın Başkan.
BAŞKAN – Hükûmet katılıyor mu?
İÇİŞLERİ BAKANI EFKAN ALA –
Katılmıyoruz efendim.
BAŞKAN – Önerge üzerinde söz isteyen
Bülent Kuşoğlu, Ankara Milletvekili.
Buyurun Sayın Kuşoğlu. (CHP
sıralarından alkışlar)
BÜLENT KUŞOĞLU (Ankara) – Sayın Başkan,
değerli milletvekilleri; 684 sıra sayılı Tasarı’nın 32’nci maddesi üzerinde
grubum adına söz aldım. Hepinize saygılar sunuyorum.
İlk defa, bu kanun tasarısı konusunda
kürsüye çıktım. Şunu belirteyim ki kanun tasarısının gerekçelerini, hukuki
gerekçelerini çok iyi anlayamadım ama değerli arkadaşlarım, siyasi
gerekçelerini de anlayabilmiş değilim hakikaten. Onun için genel bir
değerlendirme yapacağım.
Şu 32’nci maddeye öncelikle bakayım.
32’nci madde geçici bir madde. Bu resen emekliliğe sevk ediyor emniyet
müdürlerini, birinci sınıf emniyet amirlerini resen emekliliğe sevk ediyor.
Resen emeklilik, bu derece resen emekliliğe sevk etme darbe dönemlerinde olur
biliyorsunuz. Normal bir zamanda resen emekliliğe bu kadar büyük bir kitle sevk
edilmez. Bir darbe söz konusuysa bu kadar kişi emekliliğe sevk edilebilir.
SÜLEYMAN ÇELEBİ (İstanbul) – Darbeci
zaten bunlar, darbeci.
CELAL DİNÇER (İstanbul) – Zaten
darbeci.
BÜLENT KUŞOĞLU (Devamla) – Diyor ki
değerli arkadaşım: “Bir darbe teşebbüsü söz konusu.” Ya bu arkadaşların hepsi
son on iki, on üç senelik iktidar döneminde birinci sınıf olmuş, bu görevlere
gelmiş kişiler. O zaman bizim emniyet politikamızda bir yanlışlık var demektir.
Demek ki bizim -burada değerli genel müdürler, emniyetçiler, mülki amirler,
valiler, kaymakamlar var- emniyetle ilgili, iç işleriyle ilgili politikamız
baştan aşağı yanlışmış; bu, bu anlama geliyor bunu kabul ediyorsak. Bunu da
söylemek istemiyorum. Demek ki baştan aşağı şimdiye kadar yanlışlık yaptık. Bu
kabul edilebilir bir şey olmamalıdır. 
Şimdi, değerli arkadaşlar, böyle
kapsamlı bir kanun değişikliği yapıyorsak hakikaten gerekçelerini
anlayabilmemiz lazım, anlatabilmemiz de lazım topluma. Şimdi, toplumun durumuna
bakmak lazım. Toplum ne durumdadır, devlet ne durumdadır? Bu tür kanunları
devlet için yaparsın, toplum için yaparsın, toplumun sıkıntıya girdiği bir
dönemde bu tür kanunları getirirsiniz veya devletin sıkıntıda olduğu, olacağı
bir dönem için getirirsiniz. Hangisi sıkıntıdadır, toplum mu, devlet mi?
Aslında ikisiyle ilgili de çok önemli sıkıntılar var. Devlete bakıyorsunuz, şu
anda devlet baştan aşağı sıkıntıda. Bu hafta içerisinde Sayın MHP Genel Başkanı
Bahçeli ile Genelkurmay Başkanı arasında bir polemik yaşandı. Bu, devlet
içerisinde maalesef anlayamadığımız bazı sıkıntıların olduğunu da gösteriyor.
Devlet içerisinde denetim hizmetlerinin olmaması, devlet içerisindeki birçok
bakanlıkta, kuruluşta denetim hizmetlerinin askıya alınması, teftiş
kurullarının lağvedilmesi, kaldırılması birçok bakımdan sıkıntı yaratmış
vaziyette. Denetlenmeyen bir devlet var. Dolayısıyla, çok fazla yolsuzluğun,
sıkıntının olduğu bir devlet yapısı söz konusu. 
Ben, ilk gündem dışı konuşmamı,
devletin, özellikle 2011’de çıkan kanun hükmünde kararnamelerden sonra çok
büyük sıkıntıya gireceği üzerine yapmıştım, maalesef o tahminim doğrulandı.
Bugün, devlet gerçekten de çok önemli sıkıntılar yaşıyor. Çok uzatmayayım ama
bundan sonraki konuşmalarımda detayına girerim, toplumda da benzeri sıkıntılar
söz konusu. Toplumda, bugün -kabul etmek gerekir- antidepresan kullanımı 5 kat
artmış vaziyette. Daha önce, mesela 2008’de 17 milyon kutu antidepresan
kullanılırken, bu, geçen sene içerisinde 37 milyon kutuya çıkmış. Anormal bir
şey bu, toplumda bir anormallik var ama bunun çaresi böyle bir kanun mu?
Boşanmalar artmış, her 5 evlilikten 1’i boşanmayla sonuçlanıyor ama bunun
çaresi bu kanun mu, böyle bir kanun mu? Terör, şiddet artmış vaziyette toplum
içerisinde ama bunun çaresi bu değil. Toplumu ne kadar sıkarsanız o kadar
tersine bir tepki alırsınız. Maalesef böyle bir yanlışlık yapıyoruz. Bu konuyla
ilgili olarak hepimizin –iktidar, muhalefet- ikna edilmesi lazım ilgili bakan
tarafından ve bizim de toplumu ikna edebilmemiz lazım, anlatabilmemiz lazım.
Çok sıkıntılı bir dönemden geçiyoruz. Hepimizin, bu dönemle ilgili olarak
sorumlulukları var. Bu sorumluluğu müdrik olmamız lazım. İnançlarımızla ilgili
sıkıntılar söz konusu, eksiklikler söz konusu; manevi değerlerimizle ilgili
eksiklikler, yanlışlıklar var. Bunları hep beraber düzeltmemiz gerekiyor, daha
sağlıklı bir toplum oluşturmamız gerekiyor, daha sağlıklı bir devlet yapısı
oluşturmamız gerekiyor ama bunun çözümü maalesef böyle bir kanun değil. Bu
kanun, maalesef toplumu da devleti de geriye götürecek bir kanundur. 
Bu vesileyle herkese saygılar
sunuyorum. (CHP sıralarından alkışlar)
BAŞKAN – Teşekkür ediyorum Sayın
Kuşoğlu. 
OKTAY VURAL (İzmir) – Sayın Başkan…
BAŞKAN – Buyurun Sayın Vural.
OKTAY VURAL (İzmir) – Sayın hatip “MHP
Genel Başkanı ile Genelkurmay Başkanı arasında anlayamadığımız bir polemik, bir
kaos var.” diye Sayın Genel Başkanımızı bir kaosun parçası gibi gösterdi.
Dolayısıyla, zannederim, Milliyetçi Hareket Partisi Sayın Genel Başkanın bu
konudaki tavrı açık ve net olmuştur. Bu konuda tutumumuzu açıklamak istiyorum
efendim. 
BAŞKAN – Ben konuşmayı dinledim,
sataşma şeklinde değil ama söz istiyorsanız vereyim. Sataşma olarak
değerlendiriyorsanız buyurun.
LÜTFÜ TÜRKKAN (Kocaeli) – Sataşma nasıl
olur Başkan?
BAŞKAN – Yok, sataşma söz konusu değil,
durum tespiti yaptı efendim. 
OKTAY VURAL (İzmir) – Durum öyle değil
ama, durumu yanlış tespit etmiş demek ki. 
BAŞKAN – Olabilir. 
Buyurun Sayın Vural. 
VIII.- SATAŞMALARA İLİŞKİN KONUŞMALAR (Devam)
4.- İzmir Milletvekili Oktay Vural’ın, Ankara
Milletvekili Bülent Kuşoğlu’nun 684 sıra sayılı Kanun Tasarısı’nın 32’nci
maddesiyle ilgili önerge üzerinde yaptığı konuşması sırasında MHP Grup
Başkanına sataşması nedeniyle konuşması
OKTAY VURAL
(İzmir) – Sayın Başkan, değerli milletvekilleri; tabii, bu türlü bir
değerlendirme ve bu konuda Sayın Genel Başkanımızın hem Hükûmete hem de bu
konuda birtakım ifadeleri bulunan Genelkurmay Başkanına ortaya koyduğu tavrın
sebebi, açıkçası, hem Ankara Anlaşması hem Lozan Anlaşması’yla bir vatan
toprağı sayılan Süleyman Şah Türbesi’nden askerlerimizi geri çekme iradesini
Genelkurmay Başkanlığının bir şov merkezi hâline dönüştürmek suretiyle,
kendilerine uluslararası hukuk çerçevesinde bizim hak ve mükellefiyetlerimizi
koruma görevi verdiğimiz, vatan toprağını koruma görevi verdiğimiz, Türkiye
Büyük Millet Meclisinde de Türk Silahlı Kuvvetlerinin Suriye’de vatan toprağını
korumak üzere görevlendirdiğimiz bir talimata aykırı bir şekilde hem Hükûmetin
hem de Genelkurmay Başkanlığının bu konuda hilafına hareket etmesi üzerine
verilmiştir. Bu konuda kim ne olursa olsun, hangi sırça köşklerde, sarayda
oturursa otursun, omzunda ne kadar kalabalık olursa olsun, bu vatan bize
emanettir. Bir Genelkurmay Başkanı “Geride kıymetli emanetler bırakılmamıştır.”
diyemez, vatan toprağından daha kıymetli bir emanet yoktur. Dolayısıyla, bu
konuda siyasi Hükûmetin verdiği bir kararı Genelkurmay Başkanlığının, bu
şekilde, siyasi iradenin kararları dışına çıkarak, daha doğrusu, onun yerine
geçerek böyle bir savunma yapması kabul edilebilir değildir. Başbakan vardır,
kime bağlıysa açıklamayı o yapar, talimat neyse onu söyler. Kalkıp orada
“Geride emanet bırakılmamıştır, şöyle yapılmıştır, böyle yapılmıştır.” Çıkacak,
diyecek ki: “Bana verilen talimat böyle.” Sonra, kalkıp diyecek ki: “Efendim,
bu fikirleri kendisine ve partisinin siyasi fikirlerine yakıştıramadım.” Sen
kim oluyorsun da…
(Mikrofon
otomatik cihaz tarafından kapatıldı)
OKTAY VURAL
(Devamla) – …bizim fikirlerimizi nereye yakıştırıyorsun?
BÜLENT TURAN
(İstanbul) – Hani devlet adabı?
OKTAY VURAL
(Devamla) – Böylesine birisinin siyasete bu kadar açıkçası dil uzatması, aynı
zamanda, AKP Hükûmetinin bürokratik bir oligarşiyle vesayet rejimi içerisinde
hareket ettiğini ve sivilleşmeden ziyade…
İDRİS ŞAHİN
(Çankırı) – Tam bu kanunun ruhuna göre konuşuyorsun. 
OKTAY VURAL
(Devamla) – …otoriterleşme eğilimi içerisinde olduğunu açık ve net bir şekilde
ortaya koymaktadır. 
Bu konuda
Başbakanın da Cumhurbaşkanının da Genelkurmay Başkanının da sorumluluğu varsa o
sorumluluğunun hesabını bu milletimiz her yerde sorar. Bu amaçla söylemiştir. 
Devlet işlerinde
bir kaos değil, aksine, vatana sahip çıkma iradesinde kararlı olduğumuzu ifade
etmek için ortaya konmuş bir kararlılık ifadesidir. Bunu bu şekilde anlamak
lazım. (MHP sıralarından alkışlar) 
BAŞKAN – Evet,
teşekkür ederim Sayın Vural. 
XI.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana
Milletvekili Osman Faruk Loğoğlu'nun; Emniyet Teşkilatı Kanununda Değişiklik
Yapılması Hakkında Kanun Teklifi, Mersin Milletvekili Ertuğrul Kürkcü'nün;
Polis Vazife ve Salahiyet Kanununda Değişiklik Yapılması Hakkında Kanun
Teklifi, İstanbul Milletvekili Mustafa Sezgin Tanrıkulu ve Cumhuriyet Halk Partisi
Grup Başkanvekilleri Sinop Milletvekili Engin Altay, Ankara Milletvekili Levent
Gök ile 4 Milletvekilinin; Nüfus Hizmetleri Kanununda Değişiklik Yapılması
Hakkında Kanun Teklifi, İstanbul Milletvekili Mustafa Sezgin Tanrıkulu'nun;
5490 Sayılı ve 25/4/2006 Tarihli Nüfus Hizmetleri Kanununda Değişiklik
Yapılması Hakkında Kanun Teklifi ile Avrupa Birliği Uyum Komisyonu ve İçişleri
Komisyonu Raporları (1/995, 2/422, 2/514, 2/909, 2/1518, 2/1579, 2/1632,
2/2443, 2/2469) (S. Sayısı: 684) (Devam)
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
32’nci maddenin
oylamasının açık oylama şeklinde yapılmasına dair bir istem vardır. İstem
sahibi sayın milletvekillerinin adlarını tespit edeceğim. 
Haydar Akar,
Kocaeli? Burada.
Mahmut Tanal,
İstanbul? Burada. 
Ömer Süha Aldan,
Muğla? 
ALİ SERİNDAĞ
(Gaziantep) - Tekabül ediyorum.
BAŞKAN – Tekabül
edildi.
Musa Çam, İzmir?
Burada. 
Vahap Seçer,
Mersin? 
ERDAL AKSÜNGER
(İzmir) – Tekabül ediyorum.
BAŞKAN – Tekabül
edildi
Ali Haydar Öner,
Isparta? Burada. 
Refik Eryılmaz,
Hatay? 
İHSAN ÖZKES
(İstanbul) – Tekabül ediyorum.
BAŞKAN – Tekabül edildi.
Ali Rıza Öztürk,
Mersin? Burada. 
Orhan Düzgün,
Tokat? Burada. 
Mehmet Hilal
Kaplan, Kocaeli? Burada. 
Melda Onur,
İstanbul? Burada. 
İzzet Çetin,
Ankara? Burada. 
SÜLEYMAN ÇELEBİ
(İstanbul) – Tekabül ediyorum.
BAŞKAN - Binnaz Toprak, İstanbul?
Burada.
Mevlüt Dudu, Hatay? Burada.
Celal Dinçer, İstanbul? Burada.
Sena Kaleli, Bursa? Burada.
Aykan Erdemir, Bursa? Burada.
Lütfi Baydar, Aydın? Burada.
Turhan Tayan, Bursa? 
MEHMET VOLKAN CANALİOĞLU (Trabzon) –
Tekabül ediyorum.
BAŞKAN – Açık oylamanın şekli hakkında
Genel Kurulun kararını alacağım. 
Açık oylamanın elektronik oylama
cihazıyla yapılmasını oylarınıza sunuyorum: Kabul edenler… Kabul etmeyenler…
Kabul edilmiştir.
Bir dakika süre veriyorum.
(Elektronik cihazla oylama yapıldı)
BAŞKAN – 32’nci maddenin açık oylama
sonucu:
“Oy sayısı : 215
Kabul : 203
Ret : 12(x)
 Kâtip
Üye Kâtip Üye
Muhammet Rıza Yalçınkaya 
Dilek Yüksel
 Bartın 
Tokat”
Böylece, 32’nci madde kabul edilmiştir.
Yeni madde ihdasına dair iki önerge
vardır, ayrı ayrı okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun  32.
Maddesinden sonra aşağıdaki maddenin eklenmesi ve madde numaralarının buna göre
teselsül ettirilmesini arz ve teklif ederiz.
 Celal Dinçer Mahmut
Tanal Musa Çam
 İstanbul İstanbul İzmir
Mehmet Volkan Canalioğlu Haydar
Akar 
 Trabzon Kocaeli 
 MADDE 33- 3201 Sayılı Kanuna aşağıdaki
ek madde eklenmiştir.
"EK MADDE 34-…”
HAYDAR AKAR (Kocaeli) – Geri çekiyoruz.
BAŞKAN – Önerge geri çekilmiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları'nın 3201
sayılı Kanuna aşağıdaki geçici madde eklenmiştir.
"GEÇİCİ
MADDE 27- 01/01/2015 tarihi itibarıyla, Birinci Sınıf Emniyet Müdürü rütbesini
ihraz edenlerden Emniyet Genel Müdür Yardımcısı, Teftiş Kurulu Başkanı, Polis
Akademisi Başkanı, Özel Güvenlik Denetleme Başkanı, Birinci Hukuk Müşaviri,
Daire Başkanı, İl Emniyet Müdürü, Emniyet Müşaviri, Polis Moral Eğitim Merkezi
Müdürü, Akademi Başkan Yardımcısı, Polis Amirleri Eğitimi Merkezi Müdürü,
Teftiş Kurulu Başkan Yardımcısı, Teftiş Kurulu Grup Amiri, Polis Meslek Yüksek
Okulu Müdürü, Polis Meslek Eğitim Merkezi Müdürü ve Polis Eğitim Merkezi Müdürü
kadrolarında bulunanlar dışında kalanlar ile 01/01/2015 tarihi itibarıyla
İkinci, Üçüncü ve Dördüncü Sınıf Emniyet Müdürü rütbesini ihraz edenlerden
emeklilik veya yaşlılık aylığı bağlanabilmesi için gerekli şartları haiz
olanlar; bu maddenin yürürlüğe girdiği tarihten itibaren altı ay içerisinde
Yüksek Değerlendirme Kurulunun teklifi ve İçişleri Bakanının onayı ile resen
emekliye sevk edilebilir. Bu şekilde emekliye sevk edilenler hakkında da 55
inci maddenin yirmi birinci fıkrası hükümleri uygulanır." şeklindeki 32
nci maddesinden sonra gelmek üzere aşağıdaki maddenin ihdas edilmesini ve diğer
maddelerin buna göre…”
FARUK BAL (Konya) – Geri çekiyoruz…
BAŞKAN – Önerge geri çekilmiştir.
33’üncü madde üzerinde üç adet önerge
vardır, okutuyorum:
Türkiye Büyük
Millet Meclisi Başkanlığına
Görüşülmekte 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkçü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun "3201
sayılı Kanuna aşağıdaki geçici madde eklenmiştir.
"GEÇİCİ MADDE 28- Bu maddenin
yürürlüğe girdiği tarihten önceki son beş yıl içinde disiplin kurullarınca
meslekten veya Devlet memurluğundan çıkarma cezasıyla tecziye edilmesi
gerektiği halde 657 sayılı Kanunun 127 nci maddesine göre ceza verme yetkisi
zamanaşımına uğradığı için cezalandırılamayan emniyet teşkilatı mensupları, bir
ay içinde kamu kurum ve kuruluşlarına nakledilmek üzere İçişleri Bakanlığı
tarafından Devlet Personel Başkanlığına bildirilir.
Bu personelin, Devlet Personel
Başkanlığınca 24/11/1994 tarihli ve 4046 sayılı Özelleştirme Uygulamaları
Hakkında Kanunun değişik 22 nci maddesinin ikinci, üçüncü, beşinci ve altıncı
fıkralarında belirtilen esas ve usuller çerçevesinde diğer kamu kurum ve
kuruluşlarına, Devlet Personel Başkanlığına bildirim tarihinden itibaren kırk
beş gün içinde atama teklifleri yapılır. Bunlardan müdür ve üstü kadrolarda
olanlar araştırmacı unvanlı kadrolara, diğerleri ise Devlet Personel
Başkanlığınca tespit edilen kadrolara atanırlar. Personel nakledildiği kurumda
göreve başlayıncaya kadar eski kurumunda çalışmaya devam eder ve bu personelin
her türlü mali ve sosyal hakları çalıştıkları kurum tarafından karşılanır.
Bu madde kapsamında yer alan personele
ilişkin kadrolar; atama teklifi gerçekleştirilen kamu kurum ve kuruluşları
tarafından ilgililere ilişkin atama onaylarının alındığı tarih itibarıyla diğer
kanunlardaki hükümlere bakılmaksızın ve başka bir işleme gerek kalmaksızın
ihdas, tahsis ve vize edilmiş sayılır. İhdas edilmiş sayılan memur kadroları,
13/12/1983 tarihli ve 190 sayılı Genel Kadro ve Usulü Hakkında Kanun Hükmünde
Kararnameye ekli cetvellerin ilgili bölümüne eklenmiş sayılır. Atama işlemi
yapılan personele ilişkin bilgiler ve bu bilgilerdeki değişiklikler, en geç on
beş gün içinde Devlet Personel Başkanlığına bildirilir."' şeklindeki
33’üncü maddesinin aşağıdaki şekilde değiştirilmesini arz ve teklif ederiz.
 Mehmet Erdoğan Mehmet
Şandır Hasan Hüseyin Türkoğlu
 Muğla Mersin Osmaniye
 Kemalettin Yılmaz Ruhsar
Demirel Faruk Bal
 Afyonkarahisar  Eskişehir Konya
MADDE 33- 3201 sayılı Kanuna aşağıdaki
geçici madde eklenmiştir.
"GEÇİCİ MADDE 28- Bu maddenin
yürürlüğe girdiği tarihten önceki son beş yıl içinde disiplin kurullarınca
meslekten veya Devlet memurluğundan çıkarma cezasıyla tecziye edilmesi
gerektiği hâlde 657 sayılı Kanunun 127 nci maddesine göre ceza verme yetkisi
zamanaşımına uğradığı için cezalandırılmayan emniyet teşkilatı mensuplarıyla
ilgili ceza verme yetkisini zamanaşımına uğratanlara bu maddenin yürürlüğünden
itibaren 3 ay içerisinde bu kanundaki usullere göre disiplin soruşturma açılır.”
Türkiye Büyük
Millet Meclisi Başkanlığına
Görüşülmekte
olan 684 Sıra Sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Selahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun, "3201
sayılı Kanuna aşağıdaki geçici madde eklenmiştir.
"GEÇİCİ
MADDE 28- Bu maddenin yürürlüğe girdiği tarihten önceki son beş yıl içinde
disiplin kurullarınca meslekten veya Devlet memurluğundan çıkarma cezasıyla
tecziye edilmesi gerektiği hâlde 657 sayılı Kanunun 127 nci maddesine göre ceza
verme yetkisi zamanaşımına uğradığı için cezalandırılamayan emniyet teşkilatı
mensupları, bir ay içinde kamu kurum ve kuruluşlarına nakledilmek üzere
İçişleri Bakanlığı tarafından Devlet Personel Başkanlığına bildirilir.
Bu personelin,
Devlet Personel Başkanlığınca 24/11/1994 tarihli ve 4046 sayılı Özelleştirme
Uygulamaları Hakkında Kanunun 22 nci maddesinin ikinci, üçüncü, beşinci ve
altıncı fıkralarında belirtilen esas ve usuller çerçevesinde diğer kamu kurum
ve kuruluşlarına, Devlet Personel Başkanlığına bildirim tarihinden itibaren
kırk beş gün içinde atama teklifleri yapılır. Bunlardan müdür ve üstü
kadrolarda olanlar araştırmacı unvanlı kadrolara, diğerleri ise Devlet Personel
Başkanlığınca tespit edilen kadrolara atanırlar. Personel nakledildiği kurumda
göreve başlayıncaya kadar eski kurumunda çalışmaya devam eder ve bu personelin
her türlü mali ve sosyal hakları çalıştıkları kurum tarafından karşılanır.
Bu madde
kapsamında yer alan personele ilişkin kadrolar; atama teklifi gerçekleştirilen
kamu kurum ve kuruluşları tarafından ilgililere ilişkin atama onaylarının
alındığı tarih itibarıyla diğer kanunlardaki hükümlere bakılmaksızın ve başka
bir işleme gerek kalmaksızın ihdas, tahsis ve vize edilmiş sayılır. İhdas
edilmiş sayılan memur kadroları, 13/12/1983 tarihli ve 190 sayılı Genel Kadro
ve Usulü Hakkında Kanun Hükmünde Kararnameye ekli cetvellerin ilgili bölümüne
eklenmiş sayılır. Atama işlemi yapılan personele ilişkin bilgiler ve bu
bilgilerdeki değişiklikler, en geç on beş gün içinde Devlet Personel
Başkanlığına bildirilir." şeklindeki 33. Maddenin Tasarı metninden
çıkarılmasını arz ve teklif ederiz.
" Ali Serindağ Ahmet
Toptaş Tanju Özcan
 Gaziantep Afyonkarahisar Bolu
 Ali Sarıbaş Celal
Dinçer Ali Rıza Öztürk
 Çanakkale İstanbul Mersin
BAŞKAN – Şimdi
okutacağım önerge Anayasa’ya aykırılık önergesidir.
Okutuyorum:
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair -TORBA- Kanun Tasarısının 1 inci maddesi; Anayasa
ve İçtüzük Hükümleri ile evrensel hukuk normlarına ve temel insan haklarına
aykırı olup tek parti -tek adam- diktatörlük rejimi ve polis devletinin
ötesinde, fiili "savaş hali" uygulaması getirdiğinden kanun
tasarısının 30 uncu maddesinin Anayasa'ya aykırılık nedeniyle tasarı metninden
çıkarılmasını arz ve teklif ederiz.
 Pervin Buldan Nazmi
Gür Gülser Yıldırım
 Iğdır Van Mardin
 Abdullah Levent Tüzel Erol
Dora Hüsamettin Zenderlioğlu
 İstanbul  Mardin
 Bitlis
 Demir Çelik  Adil
Zozani 
 Muş  Hakkâri
BAŞKAN - Komisyon önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkan.
BAŞKAN – Hükûmet katılıyor mu?
İÇİŞLERİ BAKANI EFKAN ALA –
Katılmıyoruz efendim.
BAŞKAN – Önerge üzerinde söz isteyen
Adil Zozani, Hakkâri Milletvekili.
Buyurun Sayın Zozani. (HDP sıralarından
alkışlar)
ADİL ZOZANİ (Hakkâri) – Teşekkür ederim
Sayın Başkan.
Değerli milletvekili arkadaşlarımız, şu
saat itibarıyla 133 saattir biz bu torbayı konuşuyoruz. Ortalama dört saatte
bir madde geçmiş, 33’üncü maddedeyiz. Bu kadar zaman kaybı yaşanıyor burada. 
Şimdi, bu kadar keskin muhalefet
etmemizin bir gerekçesi olsa gerek. Belki şu saate kadar Meclisteki kargaşa
durumundan kaynaklı olarak HDP Grubu bu pakette neye itiraz ediyor noktası
sizler açısından muallak olabilir. İfade edeceğim bir iki dakika içerisinde,
HDP neye muhalefet ediyor, bunu ifade etmeye çalışacağım size.
Bu paketin
1’inci maddesi keyfî üst aramayla ilgili bir madde. HDP bu maddeye karşı
çıkıyor. Bu paketin 3’üncü maddesi polise ifade alma yetkisi… Polis gelecek,
evinde seni gözaltına alacak, orada ifadeni alacak, zapta geçirecek ve o ifade
geçerli ifade sayılacak, HDP buna karşı çıkıyor. 
Üç: 4’üncü maddesi öldürme yetkisi
veriyor polise. HDP böyle bir yetkinin verilemeyeceğini söylüyor, verilmemesi
gerektiğini söylüyor; itiraz ediyoruz. 
Bu paketin 5’inci maddesi doğrudan
gözaltı yetkisi. Bu yetkinin verilmemesi gerektiğini söylüyor. 
HDP bu paketin 7’nci maddesinde
molotofa karşı getirilmek istenen cezai müeyyideye karşı çıkıyor, daha doğrusu
molotofla ilgili düzenlemeye karşı çıkıyor.(X)
Sayın Bakan bir televizyon programında
dedi ki: “İngiltere’de, efendim, 3 PKK’li militan molotofla yakalandı, on dört
yıl ceza aldı.” Sayın Bakan açıklamasını verdi. Ya, Sayın Bakan, molotofla
ilgili, molotofa verilen cezalarla ilgili olarak ta Londra’ya kadar gitmenize
gerek yok; Ankara’daki dosyalara bakın, yirmi sekiz yıl ceza verilmiş. İhtiyaç
yok ki. Ayrıca, Yargıtay molotofu silah saymış mı, ateşli silah saymış mı?
Saymış. Niye bu düzenlemeyi getiriyorsunuz? HDP bunu sorguluyor.
Dört: İnsanların ekonomik varlıklarına
el koyma düzenlemesine HDP karşı çıkıyor, paketin 9’uncu maddesinde var.
Kıyafet yasağına HDP karşı çıkıyor,
paketin 10’uncu maddesinde var. Yöresel kıyafetleriyle Nevroz’a katılan
insanları, polis, keyfî muamele yaparak gözaltına alabilecektir. HDP buna karşı
çıkıyor.
HDP bu paketin 13, 15 ve 16’ncı
maddelerindeki, valilere tanınan yetkilere karşı çıkıyor. Bu yetkilerle değil
vali, kral olunur. HDP bu yetkilerin valilere verilemeyeceğini söylüyor. Üstüne
üstlük, İl Özel İdaresi Kanunu’nda valilere kentte sokağa çıkma yasağını ilan
etmek dâhil her türlü yetki veriliyor iken bu pakette ekstra yetkiler
veriliyor. Sadece bu yıl içerisinde, geçtiğimiz dört beş ay içerisinde valiler
bu ülkenin kaç ilinde sokağa çıkma yasağı ilan ettiler? Uygulamasını yaşadık.
Ekstra ne yetki vereceksiniz Allah aşkına, anlamış değiliz. 
HDP, bu paketin 14’üncü maddesinde
ifade özgürlüğünün önüne çıkarılan engellere karşı çıkıyor, bu nedenle direnç
gösteriyoruz. Bu nedenle “Bu paketin bu hâliyle bu Parlamentodan geçmemesi
gerekiyor.” diyoruz. Emin olun, böylesi yasal düzenlemelerle herkes Türkiye’de
iktidar olmak ister. Siz yarın öbür gün bu yasal düzenlemeler yürürlükteyken
muhalefete düşün de sizin hâlinizi görelim diyoruz. Muhalefete düşün ki
hâlinizi görelim. Yani, sürekli iktidarda olmazsınız…
(Mikrofon otomatik cihaz tarafından
kapatıldı) 
ADİL ZOZANİ (Devamla) – …demokrasi size
de lazım, onu söylüyoruz. Demokrasi öyle bir erdemdir ki, size zarar vermeye
çalışanların da hukukunu koruyabiliyor iseniz, sizi eleştirenlerin de hukukunu
koruyabiliyor iseniz demokrasi vardır, demokratsınız. Ama şu anda bu
Parlamentoda intikam yasaları, öç alma yasaları çıkarılıyor. Bu doğru bir
yöntem değildir. Bizim direncimiz bunadır, bunun için itiraz ediyoruz. Bakın,
sakin bir edayla itirazlarımızı üç dakika, dört dakika içerisinde sizinle
paylaştık. Göreceğiz, karşılığını göreceğiz. 
Teşekkür ediyorum. (HDP sıralarından
alkışlar) 
BAŞKAN – Teşekkür ediyorum Sayın
Zozani. 
OKTAY VURAL (İzmir) – Karar yeter
sayısı…
BAŞKAN – Önergeyi oylarınıza sunacağım,
karar yeter sayısı arayacağım. 
Kabul edenler… Kabul etmeyenler… 
Elektronik cihazla oylama yapacağız.
Bir dakika süre veriyorum. 
(Elektronik cihazla oylama yapıldı)
BAŞKAN – Sayın milletvekilleri, karar
yeter sayısı vardır.
Önergeyi oylarınıza sunuyorum: Kabul
edenler… Kabul etmeyenler… Önerge reddedildi efendim.
Şimdi, diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"3201
sayılı Kanuna aşağıdaki geçici madde eklenmiştir.
"GEÇİCİ
MADDE 28- Bu maddenin yürürlüğe girdiği tarihten önceki son beş yıl içinde
disiplin kurullarınca meslekten veya Devlet memurluğundan çıkarma cezasıyla
tecziye edilmesi gerektiği hâlde 657 sayılı Kanunun 127 nci maddesine göre ceza
verme yetkisi zamanaşımına uğradığı için cezalandırılamayan emniyet teşkilatı
mensupları, bir ay içinde kamu kurum ve kuruluşlarına nakledilmek üzere İçişleri
Bakanlığı tarafından Devlet Personel Başkanlığına bildirilir.
Bu personelin,
Devlet Personel Başkanlığınca 24/11/1994 tarihli ve 4046 sayılı Özelleştirme
Uygulamaları Hakkında Kanunun 22 nci maddesinin ikinci, üçüncü, beşinci ve
altıncı fıkralarında belirtilen esas ve usuller çerçevesinde diğer kamu kurum
ve kuruluşlarına, Devlet Personel Başkanlığına bildirim tarihinden itibaren
kırk beş gün içinde atama teklifleri yapılır. Bunlardan müdür ve üstü
kadrolarda olanlar araştırmacı unvanlı kadrolara, diğerleri ise Devlet Personel
Başkanlığınca tespit edilen kadrolara atanırlar. Personel nakledildiği kurumda
göreve başlayıncaya kadar eski kurumunda çalışmaya devam eder ve bu personelin
her türlü mali ve sosyal hakları çalıştıkları kurum tarafından karşılanır.
Bu madde
kapsamında yer alan personele ilişkin kadrolar; atama teklifi gerçekleştirilen
kamu kurum ve kuruluşları tarafından ilgililere ilişkin atama onaylarının
alındığı tarih itibarıyla diğer kanunlardaki hükümlere bakılmaksızın ve başka
bir işleme gerek kalmaksızın ihdas, tahsis ve vize edilmiş sayılır. İhdas
edilmiş sayılan memur kadroları, 13/12/1983 tarihli ve 190 sayılı Genel Kadro
ve Usulü Hakkında Kanun Hükmünde Kararnameye ekli cetvellerin ilgili bölümüne
eklenmiş sayılır. Atama işlemi yapılan personele ilişkin bilgiler ve bu
bilgilerdeki değişiklikler, en geç on beş gün içinde Devlet Personel
Başkanlığına bildirilir." şeklindeki 33. Maddenin Tasarı metninden
çıkarılmasını arz ve teklif ederiz.
Ali Serindağ (Gaziantep) ve arkadaşları
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) - Katılmıyoruz Sayın Başkan.
BAŞKAN – Hükûmet katılıyor mu?
İÇİŞLERİ BAKANI EFKAN ALA –
Katılmıyoruz efendim.
BAŞKAN – Önerge üzerinde söz isteyen
Ali Rıza Öztürk, Mersin Milletvekili.
Buyurun Sayın Öztürk. (CHP sıralarından
alkışlar)
ALİ RIZA ÖZTÜRK (Mersin) – Sayın
Başkan, değerli milletvekilleri; bir tane daha ucube bir maddeyle karşı
karşıyayız. Yani hilkat
garibesi bu madde. Şimdi, geçici madde 28’inci madde, 33’üncü madde bu. Şimdi
“Bu maddenin yürürlüğe girdiği tarihten önceki son beş yıl içinde disiplin
kurullarınca meslekten veya devlet memurluğundan çıkarma cezasıyla tecziye
edilmesi gerektiği hâlde, 657 sayılı Kanun’un 127’nci maddesine göre ceza verme
yetkisi zaman aşımına uğradığı için cezalandırılamayan emniyet teşkilatı
mensupları, bir ay içinde kamu kurum ve kuruluşlarına nakledilmek üzere
İçişleri Bakanlığı tarafından Devlet Personel Başkanlığına bildirilir.” Bu, bir
kere zaman aşımının yasaya konulma amacına aykırı. İnsanların, işledikleri bir
suçtan dolayı ya da borçlu oldukları borcundan dolayı ömür boyu takip edilme
korkusuyla yaşayacak hâlleri yok. Zaman aşımının yasaya konulmasının bir amacı
var. Yani bu amaç buraya konulurken Efkan Ala’nın keyfine göre konulmadı ki. 
İkincisi, geriye doğru beş yıl, yani kanunu geriye
yürütüyorsunuz. İşinize gelmeyen ne kadar polis memuru varsa, dün kahraman ilan
ettiğiniz polislerin hepsini temizlemek istiyorsunuz. Bunları yaparken de
Parlamentodaki çoğunluğunuza güvenerek yasa çıkartıyorsunuz; tıpkı Yargıtay
Yasası’nda olduğu gibi, orada da yapıldı bunlar. Allah aşkına, kanunsuzluklarla
mücadele edecekseniz kanun içinde mücadele edin. Yani siz, kafanıza taktığınız
insanlardan, her ne suretle olursa olsun, Cumhurbaşkanının söylediği gibi,
şöyle ya da böyle, onlardan hesap sormak için elinizden ne gelirse
yapıyorsunuz; kanun manun yok, hukuk zaten yok. 
Şimdi, bunlara ceza verilmesi gerektiğini nereden
biliyorsunuz? Yani müfettiş bir soruşturma başlatmış, soruşturmanın bir yıl içeresinde,
en geç iki yıl içerisinde bitirilmesi lazım. Disiplin Kurulu toplanmamış, ceza
vermemiş. Belki adam, müfettiş isteyebilir, bunun meslekten tecziye, ihraç
edilmesi gerektiğine talepte bulunabilir. Müfettişlerin dediğiyle zaten iş
olsaydı, bugün mahkemelere iş kalmazdı. Bugüne kadar Türkiye’de -ilan ediyorum-
bu müfettişlerin verdiği her rapor mahkemeler tarafından kabul edilmemiştir
çünkü müfettişler yürütmedeki amirinden, memurundan aldığı talimatlara göre
rapor yazıyor. Şimdi, kalkıyorsunuz, diyorsunuz ki: “Tecziye edilmesi
gerektir.” Disiplin Kurulu toplasaydı, belki de bu adamlar o cezayı
almayacaklardı, beraat edeceklerdi. 
Sonra burada bir de 4046 sayılı
Özelleştirme Kanunu’nu yani özelleştirilecek kurumlardaki personel rejimini
alıp gelip emniyete uygulamaya kalkıyorsunuz. İnsaf vallahi. Bu tam bir hukuk
ucubesidir, garabetidir. 
Bu maddeyi kabul etmek mümkün değildir.
Bunun bu madde metninden çıkarılması lazım. İntikam, kin ve nefret
duygularından arınmanız lazım. Dün bunlar sizin ortaklarınızdı, yol
arkadaşlarınızdı. Yarın da ne olacağı belli olmaz, belki yol arkadaşı
olursunuz. 
Hepinize çok teşekkür ediyorum. (CHP
sıralarından alkışlar)
BAŞKAN – Teşekkür ediyorum. 
Önergeyi oylarınıza sunuyorum...
III.- YOKLAMA
(CHP sıralarından bir grup milletvekili
ayağa kalktı)
ENGİN ALTAY (Sinop) – Yoklama
istiyoruz.
BAŞKAN – Yoklama talebi var, yerine
getireceğim.
Sayın Akar, Sayın Öztürk, Sayın Onur,
Sayın Çetin, Sayın Altay, Sayın Kuşoğlu, Sayın Öner, Sayın Öğüt, Sayın Erdemir,
Sayın Tanal, Sayın Canalioğlu, Sayın Aksünger, Sayın Kaplan, Sayın Türeli,
Sayın Çam, Sayın Düzgün, Sayın Toprak, Sayın Kaleli, Sayın Danışoğlu, Sayın
Özkes.
Bir dakika süre veriyorum. 
(Elektronik cihazla yoklama yapıldı) 
BAŞKAN – Sayın milletvekilleri,
toplantı yeter sayısı vardır.
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684)
(Devam)
BAŞKAN - Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkçü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun "3201
sayılı Kanuna aşağıdaki geçici madde eklenmiştir.
"GEÇİCİ MADDE 28- Bu maddenin
yürürlüğe girdiği tarihten önceki son beş yıl içinde disiplin kurullarınca
meslekten veya Devlet memurluğundan çıkarma cezasıyla tecziye edilmesi
gerektiği halde 657 sayılı Kanunun 127 nci maddesine göre ceza verme yetkisi
zamanaşımına uğradığı için cezalandırılamayan emniyet teşkilatı mensupları, bir
ay içinde kamu kurum ve kuruluşlarına nakledilmek üzere İçişleri Bakanlığı
tarafından Devlet Personel Başkanlığına bildirilir.
Bu personelin, Devlet Personel
Başkanlığınca 24/11/1994 tarihli ve 4046 sayılı Özelleştirme Uygulamaları
Hakkında Kanunun değişik 22 nci maddesinin ikinci, üçüncü, beşinci ve altıncı
fıkralarında belirtilen esas ve usuller çerçevesinde diğer kamu kurum ve
kuruluşlarına, Devlet Personel Başkanlığına bildirim tarihinden itibaren kırk
beş gün içinde atama teklifleri yapılır. Bunlardan müdür ve üstü kadrolarda
olanlar araştırmacı unvanlı kadrolara, diğerleri ise Devlet Personel
Başkanlığınca tespit edilen kadrolara atanırlar. Personel nakledildiği kurumda
göreve başlayıncaya kadar eski kurumunda çalışmaya devam eder ve bu personelin
her türlü mali ve sosyal hakları çalıştıkları kurum tarafından karşılanır.
Bu madde kapsamında yer alan personele
ilişkin kadrolar; atama teklifi gerçekleştirilen kamu kurum ve kuruluşları
tarafından ilgililere ilişkin atama onaylarının alındığı tarih itibarıyla diğer
kanunlardaki hükümlere bakılmaksızın ve başka bir işleme gerek kalmaksızın
ihdas, tahsis ve vize edilmiş sayılır. İhdas edilmiş sayılan memur kadroları,
13/12/1983 tarihli ve 190 sayılı Genel Kadro ve Usulü Hakkında Kanun Hükmünde
Kararnameye ekli cetvellerin ilgili bölümüne eklenmiş sayılır. Atama işlemi
yapılan personele ilişkin bilgiler ve bu bilgilerdeki değişiklikler, en geç on
beş gün içinde Devlet Personel Başkanlığına bildirilir."' şeklindeki
33’üncü maddesinin aşağıdaki şekilde değiştirilmesini arz ve teklif ederiz.
Mehmet Erdoğan
(Muğla) ve arkadaşları
MADDE 33- 3201 sayılı Kanuna aşağıdaki
geçici madde eklenmiştir.
"GEÇİCİ MADDE 28- Bu maddenin
yürürlüğe girdiği tarihten önceki son beş yıl içinde disiplin kurullarınca
meslekten veya Devlet memurluğundan çıkarma cezasıyla tecziye edilmesi gerektiği
hâlde 657 sayılı Kanunun 127 nci maddesine göre ceza verme yetkisi zamanaşımına
uğradığı için cezalandırılmayan emniyet teşkilatı mensuplarıyla ilgili ceza
verme yetkisini zamanaşımına uğratanlara bu maddenin yürürlüğünden itibaren 3
ay içerisinde bu kanundaki usullere göre disiplin soruşturma açılır.”
BAŞKAN – Komisyon önergeye katılıyor mu?
İÇİŞLERİ KOMİSYONU BAŞKANI MEHMET ERSOY (Sinop) –
Katılmıyoruz Sayın Başkan.
BAŞKAN – Hükûmet katılıyor mu?
İÇİŞLERİ BAKANI EFKAN ALA – Katılmıyoruz Sayın Başkan.
BAŞKAN – Önerge üzerinde söz isteyen Faruk Bal, Konya
Milletvekili.
Buyurun Sayın Bal. (MHP sıralarından alkışlar) 
FARUK BAL (Konya) – Sayın Başkan, değerli milletvekilleri;
bu akşam Türk milletine gurur duyacağımız bir başarıyı kazandıran Beşiktaş Kulübümüzü
tebrik ederek sözlerime başlamak istiyorum. (AK PARTİ sıralarından alkışlar) 
OKTAY VURAL (İzmir) – Bu alkışları konuşmanın sonuna yazın
bakalım!
FARUK BAL (Devamla) – Başta Fikret Orman olmak üzere teknik
ekibe ve üstün bir başarı gösteren futbolculara, Milliyetçi Hareket Partisi
Grubu olarak tebriklerimizi, takdirlerimizi sunuyorum. 
Tabii, bu başarıda Çarşı grubunun da çok önemli bir katkısı
olmuştur. (AK PARTİ sıralarından “Yok.” sesleri) Söyleyeceğimi tahmin
ediyorsunuz galiba. Ben o zaman yani ironi yapmadan doğrudan söyleyeyim. Çarşı
grubu, malum, darbe suçlamasıyla yargılanan bir taraftar grubu. Çarşı grubu
bugün değerli katkısıyla Arsenal’a da bir darbe yaptı. (AK PARTİ sıralarından
“Liverpool” sesleri) Umarım, İngiliz Kraliyet Başsavcılığı, Çarşı grubunun bu
İngiliz takımına yaptığı darbeden haberdar olursa Türkiye’deki yargı sistemini
içtihadi bir yol olarak alır, Çarşı’ya karşı bir dava da onlar açar diye
düşünüyorum. 
MELDA ONUR (İstanbul) – Çarşı, darbeye de karşı Hocam!
FARUK BAL (Devamla) – Aman, aman kimseye söylemeyin bunu!
İHSAN ŞENER (Ordu) – Arsenal değil, Liverpool, Liverpool.
FARUK BAL (Devamla) – Değerli arkadaşlarım, görüştüğümüz bu
maddede de üç tane darbe var. Lütfen, akli, mantıki ve hukuki melekelerinize
hitap ediyorum. Bu maddede birinci darbe, hukukun temel prensibine darbedir.
İkinci darbe, “özelleştirme” kavramıyla bürokrasinin yok edilmesi darbesidir. Üçüncü
darbe ise yasama organı eliyle yürütmenin işlerinin yapılması darbesidir. Yani
şudur: Miadı dolmuş bazı operasyonlarda kullandığınız polis memurlarından
disiplin cezası işlemiş olanların, geçmişe yönelik olarak beş yıl içerisinde
zaman aşımına uğramış olan disiplin suçlarını, müflis tüccar gibi tekrar ele
alıyorsunuz, bunlara yeni bir ceza veriyorsunuz, yeni bir yaptırım
uyguluyorsunuz. Bu, “makabline şamil kanun çıkarılamaz” şeklindeki hukukun
temel prensiplerine aykırıdır. Bu, tartışılmaz. İşlendiği zaman suç olmayan
veya suçtan kurtulmayı sağlayan bir hüküm varsa, daha sonra yapılacak kanuni
düzenlemelerle, o, suç hâline getirilemez, yeniden yargılama hâline
döndürülemez. Bu, hukukun temel prensibine aykırıdır.
HASAN HÜSEYİN TÜRKOĞLU (Osmaniye) –
Savaş dönemlerinde bile olmuyor. 
FARUK BAL (Devamla) – Savaş hâlinde
bile uygulanamaz. 
İkinci darbe: Bu personeli alıyorsunuz.
Bunlar kim? Sizin birtakım operasyonlarda, suikastlarda, suikast iddialarıyla
veya siyasi operasyonlarda suç isnadında kullandığınız emniyet personeli.
Bunlara bir “Haşhaşi” tabiri verdiniz, miatları dolduğu için bunları şimdi çöpe
atıyorsunuz. Çöp de Devlet Personel Başkanlığı. Oraya hangi hükme göre
atıyorsunuz? Özelleştirme hükmüne göre. Neyi özelleştiriyorsunuz? Polis
teşkilatını. Buradaki özelleştirme tanımı da çok basittir. Polisi
AKP’lileştirebilmek için kadroları boşaltıyorsunuz. Bu da bir darbedir değerli
arkadaşlar, bu da bir darbedir. Bu darbeye maruz olanlara sorun, ne kadar
mazlum ne kadar mağdur olduklarını onlar size anlatsınlar. 
Üçüncü darbe ise, yasama meclisi kanun
yapar, yürütme de bunu uygular. Bakın, siz bu kanunda ne diyorsunuz? “Başka
kanundaki hükümlere bakılmaksızın ve başka bir işleme hacet kalmaksızın ihdas,
tahsis ve vize işlemleri yapılmış sayılır.” Bunları kim yapacak kardeşim?
Bunları Maliye yapacak, devletin bürokrasisi yapacak. Bunları Meclis yapar mı?
İşte, bu, yürütme gücüne karşı bir darbedir. Dolayısıyla bu kanunun deve misali
-demişler ki “Boynun eğri.” Cevap vermiş: “Benim nerem doğru?” diye- hiçbir
tarafı doğru değil.
Gecenin bu saatinde -sanıyorum bu son
madde- gelin, aklıselim hâkim olsun. Böyle yüzlerce, binlerce yıl önce
insanlığın çatışarak, çarpışarak elde etmiş olduğu ve hukukun temel prensibi
dediğimiz kavramları ortadan çıkaracak şekilde bir yasayı Türkiye Büyük Millet
Meclisinin alnına kara bir leke olarak sürmeyin. Bu, bir kara lekedir. Bu kara
leke elbette ki Meclisin alnında olmayacaktır, elbette ki AKP
milletvekillerinin alnında olacaktır ve gelecekte bunun hesabı sizden
sorulacaktır diyorum.
Hepinizi saygıyla selamlıyorum. (MHP
sıralarından alkışlar)
BAŞKAN – Teşekkür ediyorum.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir.
Birleşime iki dakika ara veriyorum.
Kapanma Saati:
02.36
ON BİRİNCİ OTURUM
Açılma Saati: 02.37
BAŞKAN: Başkan Vekili Sadık YAKUT
KÂTİP ÜYELER: Dilek YÜKSEL (Tokat), Muhammet Rıza
YALÇINKAYA (Bartın) 
-----0-----
BAŞKAN – Sayın milletvekilleri, Türkiye Büyük Millet Meclisinin 65’inci
Birleşiminin On Birinci Oturumunu açıyorum.
684 sıra sayılı Kanun Tasarısı’nın görüşmelerine devam edeceğiz. 
Komisyon? Yok.
Ertelenmiştir. 
6’ncı sırada yer alan, Kültürel İfadelerin Çeşitliliğinin Korunması ve
Geliştirilmesi Sözleşmesinin Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu’nun görüşmelerine başlıyoruz. 
6.- Kültürel İfadelerin Çeşitliliğinin Korunması ve
Geliştirilmesi Sözleşmesinin Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu (1/292) (S. Sayısı: 54)
BAŞKAN – Komisyon? Yok.
Ertelenmiştir.
Bundan sonra da komisyonların bulunamayacağı anlaşıldığından, alınan
karar gereğince, kanun tasarı ve teklifleri ile komisyonlardan gelen diğer
işleri sırasıyla görüşmek için 27 Şubat 2015 Cuma günü saat 14.00’te toplanmak
üzere birleşimi kapatıyorum.
Kapanma Saati: 02.38




(x) Bu düzeltmeye ilişkin ifadeler
25/2/2015 tarihli 64’üncü Birleşim Tutanağı’nın 323’üncü sayfasında yer
almaktadır. 


(X) Bu düzeltmeye ilişkin ifadeler
25/2/2015 tarihli 64’üncü Birleşim Tutanağı’nın 166’ncı sayfasında yer
almıştır.


(x)
Bu düzeltmeye ilişkin ifade 25/2/2015 tarihli 64’üncü Birleşim Tutanağı’nın
418’inci sayfasında yer almıştır.


(x) Bu düzeltmeye ilişkin ifade 25/2/2015
tarihli 58’inci Birleşim Tutanağı’nın 316’ncı sayfasında yer almaktadır.


(X)
Bu düzeltmeye ilişkin ifade
25/2/2015 tarihli 64’üncü Birleşim Tutanağı'nın 465’inci sayfasında yer almaktadır.



(X) Bu düzeltmeye ilişkin ifade 25/2/2015
tarihli 64. Birleşim Tutanağı’nın 171’inci sayfasında yer almaktadır. 


(x) Bu düzeltmelere ilişkin ifadeler
25/2/2015 tarihli 64’üncü Birleşim Tutanağı’nın 444’üncü sayfasında yer
almaktadır.


(*) Bu konuşmaya ilişkin ifade 25/2/2015
tarihli 64’üncü Birleşim Tutanağı’nın 225’inci sayfasında yer almaktadır.


(x) Bu düzeltmeye ilişkin ifade
25/2/2015 tarihli 64’üncü Birleşim Tutanağı’nın 469’uncu sayfasında yer
almıştır.


(X) Bu düzeltmeye ilişkin ifade
25/2/2015 tarihli 64’üncü Birleşim Tutanağı’nın 84’üncü sayfasında yer
almaktadır. 


(X) Bu ifadeye ilişkin düzeltme 2/3/2015
tarihli 67’nci Birleşim Tutanağı’nın 350’nci sayfasındaki “Geçen Tutanak
Hakkında Konuşmalar” bölümünde yer almıştır.


(X) Bu bölümde hatip tarafından Türkçe
olmayan kelimeler ifade edildi.


(x) Bu düzeltmeye ilişkin ifade 23/2/2015
tarihli 62’nci Birleşim Tutanağı’nın 185’inci sayfasında yer almaktadır.


(x) Bu düzeltmeye ilişkin ifade 25/2/2015
tarihli 64’üncü Birleşim Tutanağı’nın 106’ncı sayfasında yer almaktadır.


(x) Bu ifadeye ilişkin düzeltme 2/3/2015
tarihli 67’nci Birleşim Tutanağı’nın 416’ncı sayfasında “Geçen Tutanak Hakkında
Konuşmalar” bölümünde yer almıştır.


(x) Bu düzeltmeye ilişkin ifade 25/2/2015
tarihli 64’üncü Birleşim Tutanağı’nın 334’üncü sayfasında yer almıştır.


(x) Bu düzeltmeye ilişkin ifade 25/2/2015
tarihli 64’üncü Birleşim Tutanağı’nın 198’inci sayfasında yer almıştır. 



(X) Bu düzeltmeye ilişkin ifade 25/2/2015
tarihli 64’üncü Birleşim Tutanağı’nın 367’nci sayfasında yer almıştır.


(x) Bu düzeltmeye ilişkin ifade 25/2/2015
tarihli 64’üncü Birleşim Tutanağı’nın 186’ncı sayfasında yer almıştır. 



(x) Bu düzeltmeye ilişkin ifade 26/2/2015
tarihli 64’üncü Birleşim Tutanağı’nın 439’uncu sayfasında yer almıştır.


(x) 684 S. Sayılı Basmayazı 19/2/2015
tarihli 58’inci Birleşim Tutanağı’na eklidir.


(x) Açık oylama kesin sonuçlarını
gösteren tablo tutanağa eklidir.


(x) Açık oylama kesin sonuçlarını
gösteren tablo tutanağa eklidir.



(X) Bu ifadeye ilişkin düzeltme 2/3/2015
tarihli 67’nci Birleşim Tutanağı’nın 420’nci sayfasında “Geçen Tutanak Hakkında
Konuşmalar” bölümünde yer almıştır.


(x) Açık oylama kesin sonuçlarını
gösteren tablo tutanağa eklidir.


(X) Bu ifadeye ilişkin düzeltme 2/3/2015
tarihli 67’nci Birleşim Tutanağı’nın 408’inci sayfasında “Geçen Tutanak
Hakkında Konuşmalar” bölümünde yer almıştır.


(x) Açık oylama kesin sonuçlarını
gösteren tablo tutanağa eklidir.


(x) Bu düzeltmeye ilişkin ifade 25/2/2015
tarihli 64’üncü Birleşim Tutanağı’nın 127’nci sayfasında yer almaktadır.


(X) Açık oylama kesin sonuçlarını
gösteren tablo tutanağa eklidir.



(x) Bu açıklamaya ilişkin açık oylamanın
sonucu bu Birleşim Tutanağı’nın 408’inci sayfasında yer almaktadır.


(x) Açık oylama kesin sonuçlarını
gösteren tablo tutanağa eklidir.


(X) Bu ifadeye ilişkin düzeltme 2/3/2015
tarihli 67’nci Birleşim Tutanağı’nın 412’nci sayfasında “Geçen Tutanak Hakkında
Konuşmalar” bölümünde yer almıştır.




