



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 68’inci
Birleşim
 3
Mart 2015 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Zonguldak Milletvekili Özcan Ulupınar'ın, 3 Mart
1992 tarihinde Kozlu Müessese Müdürlüğü Maden Ocağı’nda meydana gelen kazaya
ilişkin gündem dışı konuşması
2.- Afyonkarahisar Milletvekili Kemalettin Yılmaz'ın,
Afyonkarahisar ilinin sorunlarına ve çözüm önerilerine ilişkin gündem dışı
konuşması
3.- Artvin Milletvekili Uğur Bayraktutan'ın, Artvin’in
kurtuluşunun 94’üncü yıl dönümüne ilişkin gündem dışı konuşması
V.- AÇIKLAMALAR
1.- Gaziantep Milletvekili Abdullah Nejat Koçer'in,
ortak çözüm süreci açıklamasının çok olumlu karşılandığına ve çözüm sürecinin
Türkiye ekonomisi için pozitif etki yaratacağına ilişkin açıklaması
2.- Bursa Milletvekili Hüseyin Şahin'in, madenci
şehitleri rahmetle andığına ve Bursa İnegöl’de açılan gümrük kapısının dış
ticaret hacmine katkısına ilişkin açıklaması
3.- Ankara Milletvekili Özcan Yeniçeri'nin, Türkiye
Büyük Millet Meclisini demokrasiyi ve Anayasa’yı korumaya davet ettiğine
ilişkin açıklaması
4.- Adana Milletvekili Seyfettin Yılmaz'ın, Hükûmetin
684 sıra sayılı Kanun Tasarısı’nı derhâl geri çekmesini talep ettiğine ilişkin
açıklaması
5.- Tokat Milletvekili Reşat Doğru'nun, vatandaşların,
Dolmabahçe Sarayı’nda PKK’yla yapılan görüşmelere son verilmesini ve çiftçi
borçlarına bir çözüm bulunmasını talep ettiklerine ilişkin açıklaması
6.- Tekirdağ Milletvekili Tevfik Ziyaeddin Akbulut'un,
Süleyman Şah Saygı Karakolu ve Türbesi’nin nakli operasyonunu gerçekleştiren
Başkomutan Cumhurbaşkanı Recep Tayyip Erdoğan’a, Başbakan Ahmet Davutoğlu’na,
Genelkurmaya ve bütün askerlere yürekten teşekkür ettiğine ilişkin açıklaması
7.- İzmir Milletvekili Musa Çam'ın, Cumhurbaşkanı Recep
Tayyip Erdoğan’ın âdeta AKP Genel Başkanı gibi seçim kampanyası yürüttüğüne ve
kamu kurum ve kuruluşlarının yöneticilerinin seçim çalışması yapmalarını
şiddetle kınadığına ilişkin açıklaması
8.- Kayseri Milletvekili Yusuf Halaçoğlu'nun, Süleyman
Şah Türbesi’nin sınırlarımıza yakın bir yere taşınmasının kahramanlık
olmadığına ilişkin açıklaması
9.- Afyonkarahisar Milletvekili Kemalettin Yılmaz'ın,
yapımı planlanan yeni otoyolun Afyonkarahisar’ın uzağından geçmesinin
yatırımcıların da uzaklaşması sonucunu getireceğine ilişkin açıklaması
10.- Hatay Milletvekili Orhan Karasayar'ın, AK PARTİ
iktidarları döneminde Hatay’a yapılan yatırımlardan dolayı teşekkür ettiğine
ilişkin açıklaması
11.- Balıkesir Milletvekili Ahmet Duran Bulut'un,
Dolmabahçe’de Sevr’in yeni versiyonunun AKP iktidarı tarafından vizyona
sokulmasının vatandaşlar tarafından büyük üzüntüyle karşılandığına ve
üniversitelerde yaşanması muhtemel olaylar için Hükûmetin tedbir alması
gerektiğine ilişkin açıklaması
12.- Kilis Milletvekili Ahmet Salih Dal'ın,
Polateli-Şahinbey Organize Sanayi Bölgesi Projesi’nin ülke ekonomisine katkı
sağlamasını temenni ettiğine ilişkin açıklaması
13.- İstanbul Milletvekili Mahmut Tanal'ın, Diyanet
İşleri Başkanlığından, Cumhurbaşkanının devletin uçağıyla umreye gitmesinin
dinen caiz olup olmadığını öğrenmek istediğine ve İstanbul Ankara arası hızlı
tren güzergâhında bulunan Maltepe ilçesinin Küçükyalı semtindeki yaya geçidinin
durumuna ilişkin açıklaması
14.- Kütahya Milletvekili Alim Işık'ın, İçişleri Bakanı
Efkan Ala’nın (11/45) esas numaralı Gensoru Önergesi’nin görüşmeleri
sırasındaki Anayasa’yı tanımadığıyla ilgili ifadelerine ilişkin açıklaması
15.- Bingöl Milletvekili İdris Baluken'in, Bingöl
Üniversitesi Rektörlüğünün bazı uygulamalarına ilişkin açıklaması
16.- Amasya Milletvekili Mehmet Naci Bostancı'nın,
Kütahya Milletvekili Alim Işık’ın yaptığı açıklamasındaki bazı ifadelerine
ilişkin açıklaması
17.- İzmir Milletvekili Oktay Vural'ın, İçişleri Bakanı
Efkan Ala’nın (11/45) esas numaralı Gensoru Önergesi’nin görüşmeleri
sırasındaki Anayasa’yı tanımadığıyla ilgili ifadelerine ilişkin açıklaması
18.- İstanbul Milletvekili Ali Özgündüz'ün, anayasal
organları tanımamasından dolayı İçişleri Bakanı Efkan Ala’yı kınadığına ilişkin
açıklaması
19.- Hakkâri Milletvekili Adil Zozani'nin, İç Tüzük’ün
13’üncü maddesine göre yapılan itirazla ilgili Başkanlık Divanının aldığı
karara ve 23/2/2015 tarihli 62’nci Birleşimde Genel Kurul salonunda yaşanan
arbedede kırılan mikrofondan kendisinin sorumlu olmadığına ilişkin açıklaması
20.- Hakkâri Milletvekili Adil Zozani'nin, Konya
Milletvekili Faruk Bal ile Amasya Milletvekili Mehmet Naci Bostancı’nın sataşma
nedeniyle yaptıkları konuşmalarındaki bazı ifadelerine ilişkin açıklaması
21.- Şırnak Milletvekili Hasip Kaplan'ın, İzmir
Milletvekili Rıza Türmen’in HDP grup önerisi üzerinde yaptığı konuşmasındaki
bazı ifadelerine ilişkin açıklaması
22.- İstanbul Milletvekili Mehmet Akif Hamzaçebi'nin,
Amasya Milletvekili Mehmet Naci Bostancı’nın sataşma nedeniyle yaptığı
konuşmasındaki bazı ifadelerine ilişkin açıklaması
23.- Bingöl Milletvekili İdris Baluken'in, Asuri,
Süryani, Keldani halkının büyük bir soykırım tehlikesiyle karşı karşıya olduğuna
ve Musul’da Süryani halkına ait olan kütüphanelere ve tarihî eserlere yönelik
yapılan vahşi saldırıları kınadıklarına ilişkin açıklaması
24.- Ankara Milletvekili Levent Gök'ün, Konya
Milletvekili Hüseyin Üzülmez’in CHP grup önerisi üzerinde yaptığı konuşmasındaki
bazı ifadelerine ilişkin açıklaması
25.- İstanbul Milletvekili Mehmet Akif Hamzaçebi'nin,
3/3/2015 tarihli 94 sayılı Başkanlık Divanı Kararı’na ilişkin açıklaması
26.- Bingöl Milletvekili İdris Baluken'in, 3/3/2015
tarihli 94 sayılı Başkanlık Divanı Kararı’na ilişkin açıklaması
27.- Kayseri Milletvekili Yusuf Halaçoğlu'nun, 3/3/2015
tarihli 94 sayılı Başkanlık Divanı Kararı’na ilişkin açıklaması
28.- Adıyaman Milletvekili Ahmet Aydın'ın, 3/3/2015
tarihli 94 sayılı Başkanlık Divanı Kararı’na ilişkin açıklaması
29.- Aydın Milletvekili Ali Uzunırmak'ın, 3/3/2015
tarihli 94 sayılı Başkanlık Divanı Kararı’na ilişkin açıklaması
30.- Hakkâri Milletvekili Adil Zozani'nin, 3/3/2015
tarihli 94 sayılı Başkanlık Divanı Kararı’na ilişkin açıklaması
31.- Ankara Milletvekili Levent Gök'ün, 21/2/2015
tarihli 60’ıncı Birleşimde yaşanan olayların sadece İç Tüzük açısından değil,
insanlık açısından da utanç verici olduğuna ilişkin açıklaması
32.- Kırıkkale Milletvekili Ramazan Can'ın, Oturum
Başkanı TBMM Başkan Vekili Şükran Güldal Mumcu’yu, muhalefet partilerine
muvazaalı olarak birbirlerine sataşmalarından dolayı söz verdiği için
kınadığına ilişkin açıklaması
VI.- GEÇEN TUTANAK HAKKINDA KONUŞMALAR
1.- Adana Milletvekili Seyfettin Yılmaz'ın, 2/3/2015
tarihli 67’nci Birleşimdeki bazı ifadelerini düzelttiğine ilişkin konuşması
2.- Kütahya Milletvekili Alim Işık'ın, 2/3/2015 tarihli
67’nci Birleşimdeki bazı ifadelerini düzelttiğine ilişkin konuşması
3.- Gaziantep Milletvekili Ali Serindağ'ın, 2/3/2015
tarihli 67’nci Birleşimdeki bazı ifadelerini düzelttiğine ilişkin konuşması
4.- Adana Milletvekili Seyfettin Yılmaz'ın, 2/3/2015
tarihli 67’nci Birleşimdeki bazı ifadelerini düzelttiğine ilişkin konuşması
5.- Antalya Milletvekili Mehmet Günal'ın, 2/3/2015
tarihli 67’nci Birleşimdeki bazı ifadelerini düzelttiğine ilişkin konuşması
6.- Kütahya Milletvekili Alim Işık'ın, 2/3/2015 tarihli
67’nci Birleşimdeki bazı ifadelerini düzelttiğine ilişkin konuşması
7.- Bursa Milletvekili İlhan Demiröz'ün, 2/3/2015
tarihli 67’nci Birleşimdeki bazı ifadelerini düzelttiğine ilişkin konuşması
VII.- SATAŞMALARA İLİŞKİN KONUŞMALAR
1.- Kütahya Milletvekili Alim Işık'ın, Amasya
Milletvekili Mehmet Naci Bostancı’nın yaptığı açıklaması sırasında şahsına sataşması
nedeniyle konuşması
2.- Şırnak Milletvekili Hasip Kaplan'ın, Bartın
Milletvekili Yılmaz Tunç’un HDP grup önerisi üzerinde yaptığı konuşması sırasında
Halkların Demokratik Partisine sataşması nedeniyle konuşması
3.- Mersin Milletvekili Ali Rıza Öztürk'ün, Bartın
Milletvekili Yılmaz Tunç’un HDP grup önerisi üzerinde yaptığı konuşması
sırasında Cumhuriyet Halk Partisine sataşması nedeniyle konuşması
4.- Konya Milletvekili Faruk Bal'ın, Bartın
Milletvekili Yılmaz Tunç’un HDP grup önerisi üzerinde yaptığı konuşması sırasında
Milliyetçi Hareket Partisine sataşması nedeniyle konuşması
5.- Bartın Milletvekili Yılmaz Tunç'un, Mersin
Milletvekili Ali Rıza Öztürk ile Konya Milletvekili Faruk Bal’ın sataşma nedeniyle
yaptıkları konuşmaları sırasında şahsına sataşmaları nedeniyle konuşması
6.- Konya Milletvekili Faruk Bal'ın, Bartın
Milletvekili Yılmaz Tunç’un sataşma nedeniyle yaptığı konuşması sırasında Milliyetçi
Hareket Partisine sataşması nedeniyle konuşması
7.- İzmir Milletvekili Aytun Çıray'ın, Bartın
Milletvekili Yılmaz Tunç’un sataşma nedeniyle yaptığı konuşması sırasında
Cumhuriyet Halk Partisine sataşması nedeniyle konuşması
8.- Amasya Milletvekili Mehmet Naci Bostancı'nın, Konya
Milletvekili Faruk Bal’ın sataşma nedeniyle yaptığı konuşması sırasında Adalet
ve Kalkınma Partisine sataşması nedeniyle konuşması
9.- Konya Milletvekili Faruk Bal'ın, Amasya
Milletvekili Mehmet Naci Bostancı’nın sataşma nedeniyle yaptığı konuşması sırasında
Milliyetçi Hareket Partisine sataşması nedeniyle konuşması
10.- İzmir Milletvekili Aytun Çıray'ın, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
11.- Mersin Milletvekili Ali Rıza Öztürk'ün, Bartın
Milletvekili Yılmaz Tunç’un sataşma nedeniyle yaptığı konuşması sırasında
şahsına sataşması nedeniyle konuşması
12.- Bingöl Milletvekili İdris Baluken'in, Ankara
Milletvekili Özcan Yeniçeri’nin 684 sıra sayılı Kanun Tasarısı’nın 35’inci
maddesiyle ilgili önerge üzerinde yaptığı konuşması sırasında HDP Grubuna
sataşması nedeniyle konuşması
13.- İstanbul Milletvekili Mehmet Akif Hamzaçebi'nin,
Bingöl Milletvekili İdris Baluken’in sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
14.- Kayseri Milletvekili Yusuf Halaçoğlu'nun, Bingöl
Milletvekili İdris Baluken’in sataşma nedeniyle yaptığı konuşması sırasında
Milliyetçi Hareket Partisine sataşması nedeniyle konuşması
15.- Hakkâri Milletvekili Adil Zozani'nin, İstanbul
Milletvekili Mehmet Akif Hamzaçebi ile Kayseri Milletvekili Yusuf Halaçoğlu’nun
sataşma nedeniyle yaptıkları konuşmaları sırasında Halkların Demokratik
Partisine sataşmaları nedeniyle konuşması
16.- İstanbul Milletvekili Mehmet Akif Hamzaçebi'nin,
Ankara Milletvekili Özcan Yeniçeri’nin 684 sıra sayılı Kanun Tasarısı’nın
35’inci maddesiyle ilgili önerge üzerinde ve Hakkâri Milletvekili Adil
Zozani’nin sataşma nedeniyle yaptıkları konuşmaları sırasında Cumhuriyet Halk
Partisine sataşmaları nedeniyle konuşması
17.- Kayseri Milletvekili Yusuf Halaçoğlu'nun, Hakkâri
Milletvekili Adil Zozani’nin sataşma nedeniyle yaptığı konuşması ve Kırıkkale
Milletvekili Ramazan Can’ın yaptığı açıklaması sırasında Milliyetçi Hareket
Partisine sataşmaları nedeniyle konuşması
18.- Bingöl Milletvekili İdris Baluken'in, Osmaniye
Milletvekili Hasan Hüseyin Türkoğlu’nun 684 sıra sayılı Kanun Tasarısı’nın
38’inci maddesiyle ilgili önerge üzerinde yaptığı konuşması sırasında HDP
Grubuna sataşması nedeniyle konuşması
19.- Ankara Milletvekili Levent Gök'ün, Osmaniye
Milletvekili Hasan Hüseyin Türkoğlu’nun 684 sıra sayılı Kanun Tasarısı’nın
38’inci maddesiyle ilgili önerge üzerinde yaptığı konuşması sırasında CHP
Grubuna sataşması nedeniyle konuşması
20.- Kayseri Milletvekili Yusuf Halaçoğlu'nun, Ankara
Milletvekili Levent Gök’ün sataşma nedeniyle yaptığı konuşması sırasında
Milliyetçi Hareket Partisine sataşması nedeniyle konuşması
21.- Adıyaman Milletvekili Ahmet Aydın'ın, Kayseri
Milletvekili Yusuf Halaçoğlu’nun sataşma nedeniyle yaptığı konuşması sırasında
AK PARTİ Grup Başkanına sataşması nedeniyle konuşması
22.- Ankara Milletvekili Levent Gök'ün, Adıyaman
Milletvekili Ahmet Aydın’ın sataşma nedeniyle yaptığı konuşması sırasında
Cumhuriyet Halk Partisine sataşması nedeniyle konuşması
23.- Kayseri Milletvekili Yusuf Halaçoğlu'nun, Adıyaman
Milletvekili Ahmet Aydın’ın sataşma nedeniyle yaptığı konuşması sırasında
Milliyetçi Hareket Partisine sataşması nedeniyle konuşması
VIII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Artvin Milletvekili Uğur Bayraktutan ve 47
milletvekilinin, Artvin Sarp Sınır Kapısı’nda yaşanan olumsuzlukların ve fiziki
koşulların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/1236)
2.- Artvin Milletvekili Uğur Bayraktutan ve 48
milletvekilinin, Artvin Kafkasör-Cerattepe maden sahasının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1237)
3.- Mersin Milletvekili Aytuğ Atıcı ve 19
milletvekilinin, Sağlık Bakanlığı tarafından kamu-özel ortaklığı çerçevesinde
yapılacak olan sağlık tesislerinin halk sağlığına vereceği zararların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1238)
B) Duyurular
1.- Başkanlıkça, Kadın Erkek Fırsat Eşitliği ile İnsan
Haklarını İnceleme Komisyonlarında siyasi parti grubu mensubu olmayan
milletvekillerine düşen birer üyelik için aday olmak isteyen siyasi parti grubu
mensubu olmayan milletvekillerinin yazılı olarak müracaat etmelerine ilişkin
duyuru
C) Önergeler
1.- Kocaeli Milletvekili Lütfü Türkkan’ın, (2/1879)
esas numaralı Ahıska Türklerinin Türkiye’ye Kabulü ve İskanına Dair Kanunda
Değişiklik Yapılmasına İlişkin Kanun Teklifi’nin doğrudan gündeme alınmasına
ilişkin önergesi (4/242)
D) Başkanlık Divanı Kararı
1.- 684 sıra sayılı Kanun Tasarısı’nın 21/2/2015
tarihli 60’ıncı Birleşimdeki görüşmelerine ilişkin İç Tüzük’ün 13’üncü maddesi
kapsamında yapılan başvurularla ilgili 3/3/2015 tarihli 94 sayılı Başkanlık
Divanı Kararı
IX.- ÖNERİLER
A) Siyasi Parti Grubu Önerileri
1.- HDP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, kamuoyunda “2 Mart darbesi” olarak adlandırılan, DEP
Milletvekilleri Orhan Doğan ve Hatip Dicle’nin 2 Mart 1994’te Türkiye Büyük
Millet Meclisinden çıkışta sivil polisler tarafından yaka paça gözaltına
alınması, aynı gün Türkiye Büyük Millet Meclisinde milletvekilleri Orhan Doğan,
Hatip Dicle, Leyla Zana, Ahmet Türk, Sırrı Sakık ve Mahmut Alınak’ın dokunulmazlıklarının
kaldırılarak tutuklanmaları olayının araştırılması amacıyla verilmiş olan
Meclis araştırması önergesinin (10/751) ön görüşmelerinin, Genel Kurulun 3 Mart
2015 Salı günkü birleşiminde yapılmasına ilişkin önerisi
2.- MHP Grubunun, Kocaeli Milletvekili Lütfü Türkkan ve
arkadaşları tarafından, başta Gölcük’teki taksici esnafı olmak üzere ekonomik
kriz içerisinde olan taksici esnafının durumunun araştırılarak alınması gereken
tedbirlerin belirlenmesi amacıyla 19/6/2013 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 3 Mart 2015 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
3.- CHP Grubunun, Ankara Milletvekili İzzet Çetin ve
arkadaşları tarafından, gümrüklerde yaşanan sorunların ve gümrük antrepolarının
denetimleriyle ilgili olarak yapılan mevzuat değişikliklerinin yarattığı
sorunların araştırılması amacıyla 6/2/2015 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 3 Mart 2015 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)
3.- Ceza İnfaz Kurumları Güvenlik Hizmetleri Kanunu
Tasarısı ve Adalet Komisyonu Raporu (1/742) (S. Sayısı: 616)
4.- Askeri Hakimler Kanunu ile Bazı Kanunlarda
Değişiklik Yapılmasına Dair Kanun Tasarısı ve Adalet Komisyonu Raporu (1/1008)
(S. Sayısı: 685)
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana Milletvekili
Osman Faruk Loğoğlu'nun; Emniyet Teşkilatı Kanununda Değişiklik Yapılması
Hakkında Kanun Teklifi, Mersin Milletvekili Ertuğrul Kürkcü'nün; Polis Vazife
ve Salahiyet Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu ve Cumhuriyet Halk Partisi Grup
Başkanvekilleri Sinop Milletvekili Engin Altay, Ankara Milletvekili Levent Gök
ile 4 Milletvekilinin; Nüfus Hizmetleri Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu'nun; 5490 Sayılı
ve 25/4/2006 Tarihli Nüfus Hizmetleri Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve İçişleri Komisyonu Raporları
(1/995, 2/422, 2/514, 2/909, 2/1518, 2/1579, 2/1632, 2/2443, 2/2469) (S.
Sayısı: 684)
6.- Konya Milletvekili Kerim Özkul ve Kırıkkale
Milletvekili Ramazan Can ile 45 Milletvekilinin; Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Teklifi ve Plan ve Bütçe
Komisyonu Raporu ile Türkiye Büyük Millet Meclisi Başkanlığı ve Plan ve Bütçe
Komisyonu Başkanlığı Tezkereleri (2/2616) (S. Sayısı: 688)
XI.- USUL HAKKINDA GÖRÜŞMELER
1.- Oturum Başkanı TBMM Başkan Vekili Şükran Güldal
Mumcu’nun 684 sıra sayılı Kanun Tasarısı’nın görüşmelerine devam edilmesi
yönündeki tutumunun İç Tüzük hükümlerine uygun olup olmadığı hakkında
XII.- OYLAMALAR
1.-  (S. Sayısı: 684) Polis Vazife ve Salahiyet Kanunu
ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı'nın 34'üncü maddesinin oylaması
2.-  (S. Sayısı: 684) Polis Vazife ve Salahiyet Kanunu
ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı'nın 35'inci maddesinin oylaması
3.-  (S. Sayısı: 684) Polis Vazife ve Salahiyet Kanunu
ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı'nın 37'nci maddesinin oylaması
XIII.- YAZILI SORULAR VE CEVAPLARI
1.- Ankara Milletvekili Özcan Yeniçeri'nin, 2002-2014
yılları arasında TBMM ile bağlı kurum ve kuruluşlarca satın alınan kurulum
hizmetlerine,
2002-2014 yılları arasında TBMM ile bağlı kurum ve
kuruluşlarca satın alınan yazılım paketi ve bilgi sistemlerine,
İlişkin soruları ve Türkiye Büyük Millet Meclisi Başkan
Vekili Sadık Yakut’un cevabı (7/57846), (7/57849)
2.- Ankara Milletvekili Özcan Yeniçeri'nin, 2002-2014
yılları arasında TBMM ile bağlı kurum ve kuruluşlarca satın alınan telekomünikasyon
ekipmanı ve malzemelerine ilişkin sorusu ve Türkiye Büyük Millet Meclisi Başkan
Vekili Sadık Yakut’un cevabı (7/57847)
3.- Manisa Milletvekili Sakine Öz'ün, 6552 ve 6569
sayılı Kanunlar ile ilgili çeşitli bilgilere ilişkin sorusu ve Türkiye Büyük
Millet Meclisi Başkan Vekili Sadık Yakut’un cevabı (7/58601)
4.- Ankara Milletvekili Özcan Yeniçeri'nin, 2005-2015
yılları arasında Bakanlık ile bağlı kurum ve kuruluşlar tarafından yurt
dışından satın alınan mal ve hizmetlere ilişkin sorusu ve Orman ve Su İşleri
Bakanı Veysel Eroğlu’nun cevabı (7/60042)
5.- Muş Milletvekili Demir Çelik'in, Kırklareli'nin
Kaynarca beldesindeki çevre kirliliğine ilişkin sorusu ve Orman ve Su İşleri
Bakanı Veysel Eroğlu’nun cevabı (7/60049) 
6.- İzmir Milletvekili Alaattin Yüksel'in, belediyelere
ve bağlı şirketlerine yönelik Sayıştay denetimlerine,
KİT'lere yönelik Sayıştay denetimlerine, 
İlişkin soruları ve Türkiye Büyük Millet Meclisi Başkan
Vekili Sadık Yakut’un cevabı (7/60699), (7/60700)
3 Mart 2015 Salı
BİRİNCİ OTURUM
Açılma Saati:
15.00
BAŞKAN: Başkan
Vekili Şükran Güldal MUMCU
KÂTİP ÜYELER:
Fehmi KÜPÇÜ (Bolu), Bayram ÖZÇELİK (Burdur) 
-----0-----
BAŞKAN – Sayın milletvekilleri, Türkiye
Büyük Millet Meclisinin 68’inci Birleşimini açıyorum.
III.- YOKLAMA
BAŞKAN – Elektronik cihazla yoklama
yapacağız.
Yoklama için üç dakika süre veriyorum. 
(Elektronik cihazla yoklama yapıldı)
BAŞKAN – Toplantı yeter sayısı vardır. 
Görüşmelere başlıyoruz. 
Gündeme geçmeden önce üç sayın
milletvekiline gündem dışı söz vereceğim. 
Gündem dışı ilk söz, Kozlu Müessese
Müdürlüğü Maden Ocağı’nda meydana gelen kaza hakkında söz isteyen Zonguldak
Milletvekili Özcan Ulupınar’a aittir. 
Buyurunuz Sayın Ulupınar. (AK PARTİ
sıralarından alkışlar) 

IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Zonguldak Milletvekili Özcan Ulupınar'ın, 3 Mart
1992 tarihinde Kozlu Müessese Müdürlüğü Maden Ocağı’nda meydana gelen kazaya
ilişkin gündem dışı konuşması
ÖZCAN ULUPINAR (Zonguldak) - Sayın
Başkan, değerli milletvekilleri; 3 Mart 1992 tarihinde Zonguldak’ımızı kara bir
bulut kapladı. Bu gün, eli nasırlı, kömür karası yüzleri, yerin yüzlerce metre
altında alın teri dökerek akşam evine helal lokma götürmek için çalışan cefakâr
maden işçilerimizden 263 madenci kardeşimizi kaybettiğimiz gündür. 
BAŞKAN – Sayın milletvekilleri, lütfen
biraz sessiz olalım! 
ÖZCAN ULUPINAR (Devamla) – Bu elim
kazada hayatını kaybeden maden şehitlerimize Allah'tan rahmet, yakınlarına bir
kez daha başsağlığı diliyorum. Sözlerime başlamadan önce yüce Meclisi saygıyla
selamlıyorum.
Değerli milletvekilleri, ülkemiz
maalesef maden kazalarının sıkça yaşandığı bir ülkedir. Maden ocaklarında
bugüne kadar yaşanan faciaların en büyükleri, 3 Mart 1992 tarihinde Kozlu Taş
Kömürü Maden Ocağı’nda 263 maden işçimizi ve 17 Mayıs 2014 tarihinde tüm
ülkemizi derin yasa boğan 301 maden işçimizi kaybettiğimiz Soma faciasıdır. 
Kömür madenleri çıkarılan bütün
illerimizde olduğu gibi Zonguldak ilimizde de herkesin tek bir isteği var:
Sabah erkenden sıcacık yatağından kalkıp yerin yüzlerce metre altında adeta
tırnakları ile rızıklarını kazanan madenci kardeşlerimizin akşam evlerine
kazasız bir şekilde sağ salim dönmeleridir. Bugüne kadar gelen süreçte bu
vefakâr ve çileli madenci kardeşlerimizin hak ettiği değeri kazanması için AK
PARTİ hükûmetlerimiz, madencilik politikalarını uluslararası standartlarda, iş
sağlığı ve güvenliğini dikkate alarak, dünyaya açık, ulusal kalkınmamızı
tetikleyerek ekonomik anlamda dışa bağımlılığımızı azaltacak şekilde
planlamalar yapmışlardır. Ayrıca, özel sektör madencilerine uzun yıllardan beri
beklediği teşvikleri vermek yine AK PARTİ iktidarına nasip olmuştur. Ülkemizde
yalnızca Zonguldak ve civarında üretilen taş kömürüne de bizim Hükûmetimiz
tarafından teşvik verilmiştir. Böylelikle, özel sektörün de ilimizde kıymeti
tartışılmaz olan taş kömürümüzün çıkarılmasına katkısı sağlanmıştır.
Bizim
dönemimizde, 10 Eylül 2014 tarihinde kabul edilen torba yasayla maden
işçilerimizin çalışma şartları iyileştirilmiştir. Çalışma saatleri haftada otuz
altı saat ve ücretler 2 asgari ücretten az olmayacak şekilde planlanmıştır. Yer
altı işlerinde bir gün bile çalışanlar kıdem tazminatı almaya hak
kazanmışlardır. Emeklilik yaşı 55’ten 50’ye düşürülmüştür.
Son olarak 4 Şubat 2015 tarihinde kabul
edilen Maden Kanunu’yla da maden işletmecileri için birtakım yasal düzenlemeler
yapılmıştır. Torba yasayla madencilere verilen haklardan doğan fiyat artışları
Bakanlar Kurulu tarafından güvence altına alınmıştır.
AK PARTİ iktidarlarından önceki
dönemlerde kısmen dile getirilen ve birtakım yasaların çıkarılmasıyla da bu
alanda yaşanan aksaklıkların giderilmesi için çalışmaların olduğunu biliyoruz.
Bizim dönemimizde ise bu alanda yaşanan sorunların kalıcı çözümü noktasında
kanunlar çıkarılmasına rağmen, insan unsurunun ne kadar etkili olduğunu, daha
acısını dahi unutamadığımız Soma faciasındaki komisyon raporunda görüyoruz.
İlimizin temel geçim kaynaklarından
biri olup ülke ekonomisine de ciddi ivme kazandıran taş kömürü üretiminin
artırılması için Türkiye Taşkömürü Kurumu 2011 yılında 1.400 işçi talebinde
bulunmuştur. Ancak, bu talebi karşılanmadığı için ve emekliliklerin sürmesi
nedeniyle 2012 yılında talep ettiği işçi sayısını 2.492'ye çıkarmıştır.
Türkiye Taş Kömürü Kurumunda
emekliliklerin devam etmesi ve yerine yeni işçi alımı yapılmamasından dolayı
üretim azalmış, işçi açıkları çoğalmış, bu durum, iş sağlığı ve güvenliğini
tehdit eder hâle gelmiştir. Bu nedenle, il milletvekilleri olarak Türkiye
Taşkömürü Kurumunda işçi açıklarının giderilmesi yönündeki çalışmalarımız devam
etmektedir.
Zonguldak ilimizde her evde madende
çalışan bir eş veya oğul vardır. Eşini ve oğlunu madene uğurlayan Zonguldak
kadını, umutla sağ salim dönüş yolu bekler. Dünyanın en ağır ve riskli iş
kolunda, yerin yüzlerce metre altında çalışan maden işçilerinin özverisinin her
türlü takdirin üzerinde olduğunu bir kez daha milletin Meclisinde bu kürsüden
ifade etmek istiyorum.
Değerli milletvekilleri, ilimizde
şimdiye kadar maden sektöründe çalışıp hayatını kaybeden 5 binin üzerindeki
maden şehidimize Allah’tan rahmet dilerken madenlerde canı pahasına alın teri
döken tüm madencilere Yüce Yaradan’ın kolaylıklar vermesini diliyorum.
Bu duygu ve düşüncelerle, bu tür
faciaların ülkemizde ve dünyada bir kez daha yaşanmamasını diliyor, yüce
Meclisi saygıyla selamlıyorum. (AK PARTİ sıralarından alkışlar) 
BAŞKAN – Teşekkür ederiz Sayın
Ulupınar.
Gündem dışı ikinci söz, Afyonkarahisar
ilinde yaşanmakta olan sorunlar ve çözüm önerileri hakkında söz isteyen
Afyonkarahisar Milletvekili Kemalettin Yılmaz’a aittir.
Buyurunuz Sayın Yılmaz. (MHP
sıralarından alkışlar) 
2.- Afyonkarahisar Milletvekili Kemalettin Yılmaz'ın,
Afyonkarahisar ilinin sorunlarına ve çözüm önerilerine ilişkin gündem dışı
konuşması
KEMALETTİN
YILMAZ (Afyonkarahisar) – Sayın Başkan, değerli milletvekilleri; hepinizi
saygıyla selamlıyorum.
Afyonkarahisar’da yaşanmakta olan pek
çok sorunu bu milletin kürsüsünden defalarca dile getirdim. Şu ana kadar
düzeltilen ve çözülen bir husus olmadı maalesef. 
Bugünkü konuşmamda da Afyonkarahisar’ın
 hâlâ yaşanabilir iller arasında 58’inci sırada olduğundan,  8.500 öğretmen
norm kadrosunun 2.200 tanesinin hâlâ boş olduğundan ve 1.370 civarında derslik
açığının bulunduğundan, iktidara gelir gelmez kapattığınız Mandacılık Araştırma
Enstitüsünden ve haraç mezat satarak yandaşa peşkeş çektiğiniz SEKA’dan ve
işsiz kalan 1.500 aileden, kapattığınız Devlet Malzeme Ofisi Bölge Müdürlüğünün
binalarının yürekler acısı hâlinden, boşaltılan Meteoroloji 5. Bölge
Müdürlüğüne ait 5 katlı binanın terk edilmişliğinden bahsetmeyeceğim. 
Hatta geçici kabulünün bu hâliyle nasıl
yapıldığına hâlâ akıl sır erdiremediğim Polis Termal Fizik Tedavi ve
Rehabilitasyon Merkezinin neden hâlâ hizmete girmediğinden,  on
iki yıldır hilkat garibesi gibi duran ve şu ana kadar hiç kimsenin yüzmediği
yüzme havuzundan, büyük büyük müjdelerle ve törenlerle temellerini attığınız
spor kompleksi ve müzenin inşaatlarının hâlâ bitirilememişliğinden,
Afyonkarahisar’daki trafiğin keşmekeşliğinden, bu sene de defalarca rekor
kırdığımız hava kirliliğinden, doktoru olmayan hastanelerimizden, mülteci ve
sığınmacıların ilimize verdiği ekonomik, sosyal ve kültürel zararlardan, nüfusu
2 binin altına düştüğü gerekçesiyle belediyelikten köy konumuna getirilen 49
yerleşim yerimizin bir yıldır yaşamakta olduğu sorunlardan ve hangi
hizmetlerden mahrum kaldıklarından, adliyesi, askerlik şubesi kapatılan
ilçelerimizde yaşamakta olan sıkıntılardan da bahsedersem zaman kaybı olur.
Hatta doğduğu topraklarda karnı
doymadığı için helal kazancının peşinde gurbete çıkan insanlarımızdan,
şehrimizde yoğun yetiştiriciliği yapılan kiraz, vişne, patates, pancar, haşhaş,
hububat üreticilerimizin yaşayageldiği sorunlardan, besicimizin, süt
üreticimizin, çiftçimizin banka-haciz-tefeci-hapishane kıskacında nasıl
sıkışmış olduklarından, şap hastalığı yüzünden hayvan pazarlarının kapatılmışlığından,
işsizlikten, fakirlikten 2013 yılı itibariyle 701 bin nüfustan 124 bin
insanımızın yeşil kartlı olmasından, on üç yıldır üretim, istihdam ve katma
değer odaklı hiçbir yatırımın yapılmamışlığından, özelleştirme kapsamında olan
şeker fabrikası çalışanlarını ve pancar ekicilerinin huzursuzluğundan,
“Langarlar” diye bilinen askerî fabrikanın her geçen gün kan kaybettiğinden ve
kapatılmaya hazırlamışlığından, 2002 yılında icra müdürlüğü 2 tane iken ihtiyaca binaen bugün 6’ncı icra
müdürlüğü resmî protokollü tören yapılarak açıldığından, adı var kendi yok olan
ve tabelası kendinden büyük olan bal ormanlarından, ehliyet, liyakat ve
hakkaniyet ölçülerinden uzak, sırf siyasi saiklerle tercih sebebi olan kamu
kurum ve kuruluşlarındaki devletin değil, Hükûmetin memuru konumuna gelmiş olan
idarecilerinden bahsedersem canınızın sıkılacağından eminim.
Afyonkarahisar’da iktidarla aynı görüşte olmayan işçi,
memur, işveren, esnaf, öğrencilerin ne denli baskı, şantaj ve tehditlere maruz
kaldıklarından, pek çok yerleşim merkezinde insanlarımız arsenikli su içmekte
olduklarından, göç nedeniyle nüfus azalınca 7’den 5’e düşen milletvekili
sayımızdan, pek çok mal ve can kayıplı trafik kazalarının yaşandığı Emirdağ,
Bolvadin, Çay, Çölovası ve Dinar Porsuma Kavşağı’na kadar olan kara yolunun
hâlâ duble yol yapılmamasından, Haydarlı, Tatarlı-Çiçektepe kanalizasyon
sisteminin bitirilmesi için talep edilen ödeneğin bir türlü tahsis
edilmemesinden, ülkemizde tek alkaloit fabrikası olan Bolvadin Alkaloit
Fabrikasının hâlâ modernizasyon çalışmalarının yapılmamasından, Kocatepe’nin ve
Eber Gölü’nün sahipsizliğinden, jeotermal ve mermerimizin sorunlarından, uzun
uzun bahsedecek değilim. Zira bu konuları bu kürsüden defalarca dile getirmiş
ve yakinen takip etmiş olmanın vicdani rahatlığı içerisindeyim.
Değerli milletvekilleri, Anadolu topraklarıyla
Afyonkarahisar ilinin kaderi binlerce yıldır ortak özellikler gösterilmektedir.
Jeopolitik konumu nedeniyle tarih boyunca doğu ve batı arasında köprü olan
Anadolu’daki yol güzergâhları, ilimiz sınırları içerisinden geçmektedir.
İstanbul hapşırsa Anadolu nezle olur! Afyonkarahisar’dan geçen yolların
muhtelif sebeplerle kapanması hâli Anadolu’nun kalbini durdurur. Bu nedenledir
ki bu yollar hiç kapanmamalıdır. Bu sene de yaşanan derin kış nedeniyle maalesef
bu yollar günlerce kapalı kalmıştır. Merkezî ve yerel yönetimler maalesef kara
kışa teslim olmuştur. Bu coğrafyanın gerçeği unutulmamalı ve gerekli tedbirler
olması gereken kadar ve zamanında mutlaka alınmalıdır. 
İhmal ve iş bilmezlik yüzünden bu sene de binlerce araç, on
binlerce insan günlerce mahsur kalmış, çok zor anlar yaşamışlardır. Bu çağda bu
yaşanmışlıklar asla kabul edilemez, hele fıtratla hiç ama hiç izah edilemez. 
Bu duygu ve düşünceler içerisinde yüce heyetinizi saygıyla
selamlıyorum. (MHP sıralarından alkışlar) 
BAŞKAN – Teşekkür ederiz Sayın Yılmaz.
Gündem dışı üçüncü söz, Artvin’in
düşman işgalinden kurtuluş yıl dönümü nedeniyle söz isteyen Artvin Milletvekili
Uğur Bayraktutan’a aittir. 
Buyurunuz Sayın Bayraktutan. (CHP ve
MHP sıralarından alkışlar) 
3.- Artvin Milletvekili Uğur Bayraktutan'ın, Artvin’in
kurtuluşunun 94’üncü yıl dönümüne ilişkin gündem dışı konuşması
UĞUR BAYRAKTUTAN (Artvin) – Sayın
Başkan, çok değerli milletvekilleri; bu hafta önemli bir hafta bizim için. O
nedenle karşınızdayım. 7 Mart, Artvin’in kurtuluş yıl dönümü. Bu topraklarda 7
Martta bir işgal sonlanmış, bu ülkenin kuzeydoğusunun kurtuluşu müjdelenmiştir.

Artvin, 7 Mart 1921 yılına kadar işgal
altında kalmıştır. Kurtuluş Savaşı’nın hüküm sürdüğü yıllarda tüm Türkiye’nin
coğrafyası değişmiştir. Yine, bu yıllarda çok kan akmıştır, gözyaşları sel
olmuştur. Bütün Türk toplumu çok acılar çekmiş, insanlar yaşadıkları şehirleri,
beldeleri terk etmiş, göç etmek zorunda kalmışlardır.
Muhacirlik günlerinin hüküm sürdüğü
Kurtuluş Savaşı yıllarında, Türk milleti vatan savunmasında göğsünü siper
ederek yıllarca süren savaşın içinde aydınlığa ulaşmak için yol bulmuştur.
Mustafa Kemal Atatürk’ün önderliğinde Türkiye, işgal edilen topraklarını tek
tek geri almış, ülkenin huzur ve güvenliği sağlanmış bulunmaktadır. 
Türkiye’de hemen hemen her ilin bir
kurtuluş günü vardır. Artvin’in de kurtuluş günü 7 Marttır. 
Biz 7 Martı, ülke genelinde
Kuvayımilliye güçlerinin zaferi, Misakımillî’nin vazgeçilmezi olarak
tanımlıyoruz değerli arkadaşlarım. Çünkü biliyoruz ki 7 Mart, Arhavi’de
HES’lere karşı direnişin adıdır. Çünkü 7 Mart, Hopa’da Metin Lokumcuların
katillerine “eyvallah” demeyen Karadenizlilerin adıdır. Çünkü 7 Mart,
Murgul’da, Damar’da siyanür için ayaklanan onurlu insanların adıdır. Çünkü 7
Mart, Borçka’da yaşayan tüm güzelliklerin ortak adıdır. Çünkü 7 Mart, Şavşat’ta
düz horon, Ardanuç’ta özgürlüğün adıdır. Çünkü 7 Mart, Yusufeli’nde imanın,
Kılıçkaya’da sevdanın adıdır. Çünkü 7 Mart, kuruluşun ve kurtuluşun adıdır değerli
arkadaşlarım. Çünkü 7 Mart, Misakımillî davasının ölümsüz bir adıdır. Yine 7
Mart, Atatürk’ün barının, atabarının, ay yıldızlı bayrağın ebedi aşkının
adıdır.
Bu nedenle “7 Mart Türkiye’dir, Türkiye
de Artvin, Artvin de Atatürk.” diyoruz değerli arkadaşlarım.
Sayın Başkan, değerli milletvekilleri;
bu ülkeye güneş hep kuzeydoğudan, hep Artvin’den doğar. Ve biz Artvinliler her
zaman güneşe döneriz yüzümüzü yani aydınlığa, çağdaş yaşam biçimine. Geçmişten
sadece ders alır, değerlerimizi taşırız yarınlara. Ve mutlaka geleceğe döneriz
yüzümüzü, aydınlık geleceğe.
Atatürk’e bakar bizim yüzümüz, O’nun
devrimlerine, ilkelerine bakar yüzümüz. Varsa bir tehlike ilk farkına varan biz
oluruz. İlk tepki veren, mücadele eden ve bu cumhuriyetin değerlerinden asla
vazgeçmeyen, ödün vermeyen Artvinlileriz biz. Bu Cumhuriyetin nirengileri
oluruz. Demokrasiyi sahiplenir, ondan hiç vazgeçmeyiz çünkü biz Artvinliyiz. Bu
toprakların barındırdığı değerlerin tümünde biz varız. Kuzeydoğudan doğan
güneşiz biz. Bu ülkede demokratik katılımın ve mücadelenin arandığı, cumhuriyet
ve değerlerin altının çizileceği her karanlığa doğan güneş oluruz biz çünkü biz
Artvin’iz, aydınlığa bakar yüzümüz değerli arkadaşlarım.
Tüm geçmişinde çıkar ilişkilerini,
bağnazlığı ve kardeş kavgasını tanımayan Artvinlinin olağanüstü birlikteliği,
bu çağdaş Atatürkçü yolda Türkiye'nin gelişimine damgasını vurmuş
bulunmaktadır. 
Artvinli, Atatürkçü, cumhuriyetçi
ruhuyla bir kurtuluş gününü daha coşkuyla kutlamaktadır. 7 Mart 1921 tarihinde
düşmanı kovan Artvinli, şimdi de aynı ulusal ruh ve mücadele azmiyle
Cerattepe’de maden bahane edilerek saldırıda bulunan ve topraklarımıza tecavüz
etmek isteyen iş birlikçileri de tarihe gömecektir değerli arkadaşlarım.
Artvinli, doksan dört yıl önce vermiş
olduğu mücadeleyi Mustafa Kemal’in ruhuyla yine verecek, gözleri para hırsıyla
bürünmüş iş birlikçi kapitalistleri topraklarından kovacak, tarihin derin
sayfalarına gömecektir. Çünkü Artvinli olmak, yeri gelince eşkıyanın
hırçınlığı, yeri gelince yaylalarının sessizliğidir.
Artvinli olmak, bu ülkeye güneşi
kuzeydoğudan doğurmak, yüzünü daima aydınlığa ve çağdaşlığa çevirmektir.
Artvinli olmak, bazen Cankurtaran’da
tırmanmak, bazen de Karadeniz’in hırçın dalgasında kürek çekmektir.
7 Mart Kurtuluş Günü’nü birlik ve
beraberlik duygularıyla kutluyor; çalışmaktan onur, paylaşmaktan gurur
duyanların memleketi Artvin’in milletvekili olarak yüce heyetiniz başta olmak
üzere, televizyonları başında bizleri izleyen tüm Artvin ve Artvin
sevdalılarına saygılarımı sunuyorum. Atatürk’ün mabedinden sizleri tekrar
saygıyla selamlarken, çağdaşlığın, eğitimin, cumhuriyetin ve Kemalizm’in
meşalesi Artvin’in kurtuluşunun tüm ulusumuza kutlu olmasını dilerken diyorum
ki sözlerimi bitirirken:
“Dağ dağ olurum, deniz deniz.
Gönül gönül olurum, yürek yürek.
Sınır boylarında bayrak,
Kurtuluş Savaşı’nda mavzer. 
Ben özgürlüğüm, ben bağımsızlık. 
Ben Kaçkar Dağı’yım, ben deli horon. 
Günü geldiğinde atabarı değil, 
Atatürk olurum Kocatepe’de. 
Ben Artvin’im dostlar, bensiz olmaz.” 
Türkiye'nin her tarafındaki
Artvinlilerin bu kurtuluş coşkusunu coşkuyla kutluyor, hepinizi saygıyla
sevgiyle selamlıyorum. (CHP ve MHP sıralarından alkışlar) 
BAŞKAN – Teşekkür ederiz Sayın
Bayraktutan.
Sayın milletvekilleri, gündeme geçmeden
önce, sisteme giren sayın milletvekillerimize birer dakika söz hakkı vereceğim.
Sayın Koçer…
V.- AÇIKLAMALAR
1.- Gaziantep Milletvekili Abdullah Nejat Koçer'in,
ortak çözüm süreci açıklamasının çok olumlu karşılandığına ve çözüm sürecinin
Türkiye ekonomisi için pozitif etki yaratacağına ilişkin açıklaması
ABDULLAH NEJAT KOÇER (Gaziantep) –
Sayın Başkan, teşekkür ederim.
Geçtiğimiz hafta yapılan ortak çözüm
süreci açıklamasını başta Güneydoğu Anadolu Bölgesi olmak üzere Türkiye de çok
olumlu bir şekilde karşıladı. Yapılan bu barış ve kardeşlik çağrısını
önemsiyoruz. Güneydoğu Anadolu Bölgesi’nde, iş adamları başta olmak üzere,
birçok alanda memnuniyetle karşılanmıştır. Gerek güneydoğu gerekse Türkiye
ekonomisi için bu çözüm süreci pozitif etki yaratacaktır. Güneydoğudan göçü
azaltacak ve belki de geri dönüşler başlatacaktır. Atılan bu adım, dış
ülkelerce ve uluslararası ekonomik çevrelerde de olumlu karşılanmıştır. Bugün,
çözüm sürecine daha yakınız. Samimiyetle, sürece engel olmadan herkesin bu
sürece dört elle sarılması, takip etmesi ve sahip çıkmasını yürekten diliyorum.
Türkiye'nin bu tarihî çözüm süreciyle birlikte daha güçlü bir ülke olma yolunda
ve barışın getirdiği refah sayesinde de…
(Mikrofon otomatik cihaz tarafından
kapatıldı) 
BAŞKAN – Teşekkür ederiz Sayın Koçer.
Sayın Şahin…
2.- Bursa Milletvekili Hüseyin Şahin'in, madenci
şehitleri rahmetle andığına ve Bursa İnegöl’de açılan gümrük kapısının dış
ticaret hacmine katkısına ilişkin açıklaması
HÜSEYİN ŞAHİN (Bursa) – Sayın Başkanım,
bundan yirmi üç yıl önce, 3 Mart 1992’de Zonguldak Kozlu’da kaybettiğimiz 263
madenci şehidimizi ve daha sonra kaybettiğimiz madenci şehitlerimizi ve en son
olarak da Soma ve Ermenek’te kaybettiğimiz madenci şehitlerimizi rahmet ve
minnetle anıyor, mekânlarının cennet olmasını diliyorum.
AK PARTİ hükûmetlerinin 2023 hedefleri
arasında 500 milyar dolar ihracat hedefi vardır ve bu ihracat hedefine
varılması için Hükûmetimiz, birçok olumlu çalışmalar yapmakta ve ihracatçının
işlemlerini kolaylaştırmak için de birçok noktada yeni gümrük kapıları
açmaktadır. En son açılan gümrük kapılarından bir tanesi de Bursa’nın İnegöl
ilçesinde açılmıştır ve İnegöl ilçesinde açılan gümrük kapısı, 2012’de 202
milyon dolar, 2013’te 278 milyon dolar, 2014’te 317 milyon dolar dış ticaret
hacmine kavuşmuştur. 2015 yılının ilk iki ayında da 87 milyon dolarlık bir dış
ticaret hacmi yakalanmıştır. Burada emeği geçen sanayicilerimizi, tarım
üreticilerimizi ve 2023…
(Mikrofon otomatik cihaz tarafından
kapatıldı) 
BAŞKAN – Teşekkür ederiz Sayın Şahin. 
Sayın Yeniçeri…
3.- Ankara Milletvekili Özcan Yeniçeri'nin, Türkiye
Büyük Millet Meclisini demokrasiyi ve Anayasa’yı korumaya davet ettiğine
ilişkin açıklaması
ÖZCAN YENİÇERİ (Ankara) – Teşekkür
ederim Sayın Başkan. 
Erdoğan, mevcut Anayasa’ya göre
Cumhurbaşkanı seçilmiştir; tarafsız olması, siyaset üstü davranması Anayasa’nın
hükmüdür, emridir. Cumhurbaşkanı, milletin birliğini temsil eder. Hâlbuki
Cumhurbaşkanı Erdoğan, siyaset yapmakta, muhalefete çatmakta, Merkez Bankasıyla
polemiğe girmektedir. Cumhurbaşkanı Erdoğan, Türkiye’yi germektedir, ekonomiyi
olumsuz yönde etkilemektedir. Cumhurbaşkanı Erdoğan, siyaseti çok seviyorsa
millî görüş gömleğini çıkardığı gibi cumhurbaşkanlığı gömleğini çıkarıp
siyasete devam etmelidir. 
AKP’nin İçişleri Bakanı da
Cumhurbaşkanından aldığı ilhamla Anayasa’yı tanımadığı anlamına gelen sözler
etmektedir. AKP, öyle görünüyor ki Anayasa’yla birlikte demokrasiyi de
önemsememektedir. Gelinen aşamada, Türkiye’nin yalnız sınırları değil, anayasal
düzeni de tehdit altına girmiştir. Türkiye Büyük Millet Meclisini demokrasiyi
ve Anayasa’yı korumaya davet ediyorum. 
Teşekkür ediyorum. 
BAŞKAN – Teşekkür ederiz Sayın
Yeniçeri.
Sayın Yılmaz…
4.- Adana Milletvekili Seyfettin Yılmaz'ın, Hükûmetin
684 sıra sayılı Kanun Tasarısı’nı derhâl geri çekmesini talep ettiğine ilişkin açıklaması
SEYFETTİN YILMAZ (Adana) – Teşekkür
ediyorum Sayın Başkanım. 
İki haftadır Meclisin gündemini işgal
eden ve kamuoyunda iç güvenlik paketi olarak görüşülen ve terörle mücadeleyle
güvenliği sağlamayı hedef aldığını söyleyen Hükûmetin bu tasarıyı derhâl geri
çekmesi lazım. 28 Şubatta Dolmabahçe Sarayı’nda Abdullah Öcalan’la ve terör
örgütüyle anlaşmaya varan bir Hükûmetten terörle mücadeleyi beklemek doğru
değildir. Bu süreyi biz zaman kaybı olarak değerlendiriyoruz. 
Bunu, bu antidemokratik yasayı ve tek
adamlığa götürecek bu yasanın derhâl Meclisten çekilerek Meclisin şurada
çalışacağı yirmi gün içerisinde, toplumun birçok bekleyen sorunları var,
onların çözülmesi gerekiyor. İşsizlikle ilgili, taşeronla ilgili,
esnaflarımızla ilgili, çiftçilerimizle ilgili, yaşı dolup emekliliğini bekleyen
vatandaşlarımızın, emeklilerimizin birçok sorunları var. Burada gündemi boşuna
oyalamaktansa vatandaşın gerçek sorunlarını çözecek şekilde Meclisin
çalışmasının daha doğru olduğunu düşünüyoruz. Buradan Hükûmetin derhâl bu yasa
tasarısını geri çekmesini talep ediyoruz.
Teşekkür ediyorum.
BAŞKAN – Teşekkür ederiz Sayın Yılmaz.
Sayın Doğru…
5.- Tokat Milletvekili Reşat Doğru'nun, vatandaşların,
Dolmabahçe Sarayı’nda PKK’yla yapılan görüşmelere son verilmesini ve çiftçi
borçlarına bir çözüm bulunmasını talep ettiklerine ilişkin açıklaması
REŞAT DOĞRU (Tokat) – Teşekkür ederim
Sayın Başkanım.
Tokat’tan bizi arayan vatandaşlarımız,
İstanbul’da Dolmabahçe Sarayı’nda PKK’yla yapılan görüşme ve anlaşmaları
üzülerek takip ettiklerinin, devletin bu duruma düşmesini kabul etmediklerinin
Mecliste dile getirilmesini istiyorlar. “Derhâl bunlara son verilmelidir.”
deniyor. 
Ayrıca, Tokat ilinde Kazova bölesindeki
köylerden birisi olan Emirseyitliler, önümüzdeki çiftçilik dönemiyle ilgili
ödeyemedikleri borçlarının Mecliste gündeme gelmesini istiyorlar. Ayrıca,
Emirseyit köylüleri, geçen yıldan kalan ödeyemedikleri çiftçi borçlarından
dolayı, başta bankalar ve Tarım Kredi Kooperatifi olmak üzere özel sektöre de
borçlarının olduğunun anlatılmasını istiyorlar. Borçlardan dolayı tarlalara ve
evlere icra geldiği, kaybetme durumuyla karşı karşıya olunduğu anlatılıyor.
Türkiye Büyük Millet Meclisinin çiftçi borçlarına bir çözüm bulması, faizlerin
silinmesi ve borçların yeniden yapılandırılması isteniyor. 
Durumu Mecliste dile getiriyor, Tarım
Bakanlığını göreve davet ediyorum.
Teşekkür ediyorum.
BAŞKAN – Teşekkür ederiz Sayın Doğru.
Sayın Akbulut.
6.- Tekirdağ Milletvekili Tevfik Ziyaeddin Akbulut'un,
Süleyman Şah Saygı Karakolu ve Türbesi’nin nakli operasyonunu gerçekleştiren
Başkomutan Cumhurbaşkanı Recep Tayyip Erdoğan’a, Başbakan Ahmet Davutoğlu’na,
Genelkurmaya ve bütün askerlere yürekten teşekkür ettiğine ilişkin açıklaması
TEVFİK ZİYAEDDİN AKBULUT (Tekirdağ) –
Çok teşekkür ederim Sayın Başkanım.
Sayın Başkanım, geçtiğimiz haftalarda
Süleyman Şah Saygı Karakolu ve Türbesi’nin nakli konusunda çok şeyler söylendi.
Ben o bölgede uzun yıllar valilik yaptım. Bu karakolu defaatle ziyaret ettim ve
bu, bana kısmet oldu, nasip oldu. Bu konu tamamen bir devlet politikasıdır,
siyaset üstü bir konudur. 2 defa, daha önce kabir yeri değiştirilmiştir çeşitli
doğal nedenlerle. Bu defa da kazasız belasız, hiçbir askerimizin burnu
kanamadan böyle bir operasyonla, yine, aynı toprağımız daha fazlasıyla muhafaza
edilerek böyle bir kabir nakli ve karakol nakli yapılmıştır. 
Bu operasyonu gerçekleştiren Başkomutan
Sayın Cumhurbaşkanımız Tayyip Erdoğan’a ve Başbakanımız Ahmet Davutoğlu’na ve
Genelkurmayımıza ve bütün askerlerimize yürekten teşekkür ediyorum.
Sevgiler ve saygılar sunuyorum.
BAŞKAN – Teşekkür ederiz Sayın Akbulut.
Sayın Çam…
7.- İzmir Milletvekili Musa Çam'ın, Cumhurbaşkanı Recep
Tayyip Erdoğan’ın âdeta AKP Genel Başkanı gibi seçim kampanyası yürüttüğüne ve
kamu kurum ve kuruluşlarının yöneticilerinin seçim çalışması yapmalarını
şiddetle kınadığına ilişkin açıklaması
MUSA ÇAM (İzmir) – Teşekkür ediyorum
Sayın Başkan.
Cumhurbaşkanı Erdoğan, seçildiği günden
beri âdeta AKP Genel Başkanı gibi seçim kampanyasını yürütmektedir. Geçtiğimiz
günlerde valilerle yapılan toplantıda da valilere, âdeta, yapılacak olan
seçimlerin altyapısını hazırlamak için talimat vermiştir. 
Bunların bir diğer örneği olarak İzmir
Bayraklı’da Bayraklı Kaymakamı Yaşlılar Haftası nedeniyle bir etkinlik
düzenlemektedir. Bu etkinlik çerçevesinde, tespiti yapılan Bayraklı’da yaşayan
70 yaş ve üzerinde kişiler okullara sayı olarak paylaştırılıp o kişilerin
iletişim bilgileri görevli okul müdürlerine verilecek. Her okulda
görevlendirilen okul müdürü, müdür yardımcısı, rehberlik öğretmeni, 2 öğretmen
ve 3 öğrenciyle bu adresi verilen kişiler ziyaret edilecek, ziyaret edilen
kişilere Kaymakamın ıslak imzalı mektubu verilecek, ayrıca 150 TL para, çorap,
iç çamaşırı, kaşkol ve birtakım hediyeler verilecektir. Ziyaret edilen
kişilerin evine gidildiği ve teslim edilenler tutanak ve fotoğraflarla
kanıtlanacaktır. 
Açıkça valiler, kaymakamlar, tüm kamu
kurum ve kuruluşlarının yöneticileri, 7 Haziranda yapılacak olan seçimlerin
altyapısı için çalışmaya başlamışlardır; bunu da şiddetle kınıyoruz. 
(Mikrofon otomatik cihaz tarafından
kapatıldı)
MUSA ÇAM (İzmir) - Sayın Cumhurbaşkanı
istifa etsin, AKP Genel Başkanı olsun, meydanlara çıksın, seçim kampanyasını
yürütsün, yoksa Cumhurbaşkanlığından istifa etsin.
BAŞKAN – Teşekkür ederiz Sayın Çam.
Sayın Halaçoğlu…
8.- Kayseri Milletvekili Yusuf Halaçoğlu'nun, Süleyman
Şah Türbesi’nin sınırlarımıza yakın bir yere taşınmasının kahramanlık
olmadığına ilişkin açıklaması
YUSUF HALAÇOĞLU (Kayseri) – Teşekkür
ederim Sayın Başkanım.
Süleyman Şah Türbesi’nin bulunduğu Türk
topraklarını terk ederek oradaki mezar yerini sınırlarımıza yakın bir yere
taşımakla büyük kahramanlık gösterdiklerini söyleyenler, daha dün, 2004’ten
itibaren, 16 Türk adasının Yunanlılar tarafından işgaline ses çıkarmayanlarla
aynıdır, aynı iktidardır. Bugün bunlara ses çıkarmayanlar, bu mağlubiyeti kabul
etmiş başkomutan dâhil olmak üzere hangi sebeple Musul’a asker göndermeye
kalkışmaktadır IŞİD’le mücadele etmek için? Madem IŞİD’le mücadele edecektiniz
topraklarımızı neden terk ettiniz? Her şeyden önce bunun açıklığa
kavuşturulması gerekmektedir. Bunun hesabı er geç sorulacaktır.
Teşekkür ediyorum.
BAŞKAN – Teşekkür ediyoruz Sayın
Halaçoğlu.
Sayın Yılmaz…
9.- Afyonkarahisar Milletvekili Kemalettin Yılmaz'ın,
yapımı planlanan yeni otoyolun Afyonkarahisar’ın uzağından geçmesinin
yatırımcıların da uzaklaşması sonucunu getireceğine ilişkin açıklaması
KEMALETTİN YILMAZ (Afyonkarahisar) –
Teşekkürler Sayın Başkanım.
Otoyollar, demir yolları, limanlar ve
havaalanları yatırım yapacaklar için tarih boyu cazibe merkezleri olmuştur.
Afyonkarahisar olarak maalesef havaalanında ciddi bir mağduriyet yaşanmıştır.
Aynı mağduriyeti Ankara-İzmir hızlı tren hattı ve otoban yol konusunda yaşamak
istemiyoruz. Afyonkarahisar’da bu konuda ciddi bir bilgi kirliliği vardır.
Yapımı planlanan yeni otoyolun Afyonkarahisar’dan uzak geçmesi yatırımcıların
Afyon ilinden uzaklaşması sonucunu getirecektir. Yol, gar, havaalanı hizmettir,
yatırımdır, iştir, aştır, kısacası medeniyettir. Afyonkarahisarlılar olarak
bizler medeniyete uzak kalmak istemiyoruz.
Yüce heyetinizi saygıyla selamlarım.
BAŞKAN – Teşekkür ederiz Sayın Yılmaz.
Sayın Karasayar…
10.- Hatay Milletvekili Orhan Karasayar'ın, AK PARTİ
iktidarları döneminde Hatay’a yapılan yatırımlardan dolayı teşekkür ettiğine
ilişkin açıklaması
ORHAN KARASAYAR (Hatay) – Teşekkür
ederim Sayın Başkanım.
Ben de AK PARTİ iktidarlarımız
döneminde Hatay’ımıza yapılan yatırımlardan dolayı teşekkür ediyorum. Özellikle
Amanos Tüneli Projemiz Hatay’ımızın çılgın projesi. İnşallah en kısa sürede projesi
bitirilip yatırım çalışmaları da başlayacaktır. 
Tabii, Cumhurbaşkanı halkın başkanı,
halkın seçmiş olduğu bir başkan. Bizim Cumhurbaşkanımız da halkın oylarıyla
seçilen bir Cumhurbaşkanı. Halkımızın sorunlarıyla, ülkemizin sorunlarıyla
ilgilenmesi, halkımızın derdiyle dertlenmesi kadar doğal hiçbir şey olamaz.
Bizim bununla gurur duymamız lazım, bizim bununla onur duymamız lazım.
Makamlarda, mevkilerde koltuklara bağlanıp ülkeyi oralardan izleyen değil,
ülkesinin geleceği için, halkımızın geleceği için gecesini gündüzüne verip, her
şeyini ortaya koyup mücadele eden Cumhurbaşkanımıza teşekkür ediyorum,
saygılarımı sunuyorum.
Sağ olun Sayın Başkanım.
BAŞKAN – Teşekkür ederiz Sayın
Karasayar.
Sayın Bulut…
11.- Balıkesir Milletvekili Ahmet Duran Bulut'un,
Dolmabahçe’de Sevr’in yeni versiyonunun AKP iktidarı tarafından vizyona
sokulmasının vatandaşlar tarafından büyük üzüntüyle karşılandığına ve
üniversitelerde yaşanması muhtemel olaylar için Hükûmetin tedbir alması
gerektiğine ilişkin açıklaması
AHMET DURAN BULUT (Balıkesir) – Sayın
Başkanım, Kuvayımilliye şehrinden beni arıyorlar ve diyorlar ki: “İstanbul
Dolmabahçe’de Sevr ihanetinin yeni versiyonunun AKP iktidarı tarafından vizyona
sokulmasını büyük üzüntüyle karşılıyoruz ve protesto ediyoruz.”
İkinci konu, Türkiye’de, bilhassa
İstanbul’da Marmara Üniversitesi -Hükûmetin dikkatini çekiyorum- büyük olaylara
gebe. Okumak isteyen öğrenciler okula girememekte, terör örgütü tarafından bazı
öğrencilerin fotoğrafları duvarlara yapıştırılarak hedef gösterilmekte,
Rektörlük susmakta, emniyet uyumakta, “Ne yaparlarsa yapsınlar.” diye işi
oluruna bırakmaktadırlar. Hükûmetin tedbir almasını, İçişleri Bakanlığının şov
yapmaktan vazgeçip görevine dönmesini, siyaseti partisine bırakmasını diliyor,
teşekkür ediyorum.
BAŞKAN – Teşekkür ederiz Sayın Bulut.
Sayın Dal...
12.- Kilis Milletvekili Ahmet Salih Dal'ın,
Polateli-Şahinbey Organize Sanayi Bölgesi Projesi’nin ülke ekonomisine katkı
sağlamasını temenni ettiğine ilişkin açıklaması
AHMET SALİH DAL (Kilis) – Sayın Başkan,
teşekkür ediyorum.
Türkiye'de ilk defa, iki kardeş şehir
olan Kilis ve Gaziantep büyük bir projeyi hayata geçirmek üzereyiz. İki ilin
milletvekilleri olarak, Polateli-Şahinbey Organize Sanayi Bölgesi Projesi’nin
-iş adamlarımızla durum değerlendirmesi yapılıp- valiliklerimiz ve ticaret
odaları aracılığıyla resmî başvuruları yapıldı, tüm etüt çalışmaları bitti;
inşallah, yakın zamanda faaliyete geçmesi hedeflenmektedir. Bu projenin, hayata
geçirildiğinde, Kilis ilimize, Gaziantep’e ve ülkemizin barışına ve ekonomisine
katkı sağlamasını temenni ediyorum. Emeği geçen, başta Hükûmetimiz olmak üzere,
herkese şükranlarımı arz ediyorum.
Teşekkür ederim.
BAŞKAN – Teşekkür ederiz Sayın Dal.
Sayın Tanal...
13.- İstanbul Milletvekili Mahmut Tanal'ın, Diyanet
İşleri Başkanlığından, Cumhurbaşkanının devletin uçağıyla umreye gitmesinin
dinen caiz olup olmadığını öğrenmek istediğine ve İstanbul Ankara arası hızlı
tren güzergâhında bulunan Maltepe ilçesinin Küçükyalı semtindeki yaya geçidinin
durumuna ilişkin açıklaması
MAHMUT TANAL (İstanbul) – Sayın
Başkanım, teşekkür ederim.
Sayın Bakan, sizin vasıtanızla,
aracılığınızla Diyanet İşleri Başkanlığına soruyorum: Her konuda Diyanet İşleri
Başkanlığı fetva veriyor. Kamu gelirleriyle yani devletin uçağıyla Sayın
Cumhurbaşkanının umreye gitmesi dinen caiz midir? Bu bir.
İkincisi hızlı trenle ilgili.
İstanbul-Ankara arası yapılmakta ancak Maltepe ilçemizin Küçükyalı semtinde,
orada yaya geçişiyle ilgili alan bundan otuz kırk yıl önce yapılmış ve ulaşım
açısından, yaya geçitleri açısından yer uygun değil. Bununla ilgili, yaya
geçişi için uygun bir zemin yapacak mısınız? Vatandaş nasıl sahil tarafına
geçiş yapacak? Bu konuyla ilgilenmenizi bekler, saygılarımı sunarım.
BAŞKAN – Teşekkür ederiz Sayın Tanal.
Sayın Işık...
14.- Kütahya Milletvekili Alim Işık'ın, İçişleri Bakanı
Efkan Ala’nın (11/45) esas numaralı Gensoru Önergesi’nin görüşmeleri
sırasındaki Anayasa’yı tanımadığıyla ilgili ifadelerine ilişkin açıklaması
ALİM IŞIK (Kütahya) – Teşekkür ediyorum
Sayın Başkan.
Dün, hakkında Milliyetçi Hareket
Partisi Grubu tarafından verilen gensoru görüşmeleri sırasında kendini savunmak
üzere Türkiye Büyük Millet Meclisi kürsüsüne gelen İçişleri Bakanı Efkan Ala,
yemin ederek Bakanlık görevine ve koltuğuna oturduğu Anayasa'yı hiçe sayan bir
konuşma yapmıştır. Özellikle, kendi ifadelerini aynen aktararak milletimizle
paylaşmak istiyorum. “‘Millet bu egemenliği devletin anayasal kurumları eliyle
kullanır.’ Katılıyor musunuz buna Allah aşkına? Millet bu egemenliğini
milletvekilleri eliyle kullanır ve referandum yoluyla kullanır. Hiçbir anayasal
kurum millet egemenliği kullanma yetkisine sahip değildir, tanımıyorum.”
diyerek yemin ettiği, şerefi ve namusu üzerine söz verdiği Anayasa’yı
tanımadığını ifade etmiştir. Divan Başkanlığı olarak Türkiye Büyük Millet
Meclisi Divanının görevini yapmasını ve bu sözlerini bu Bakandan geri
aldırmasını talep ediyorum. 
MUHYETTİN AKSAK (Erzurum) – İftira
etmeyin, Bakan öyle demedi, “Anayasa değişmeli.” dedi. 
AHMET DURAN BULUT (Balıkesir) – Konuşma
lan!
BÜLENT BELEN (Tekirdağ) – Sus, orada
konuşma be!
ALİM IŞIK (Kütahya) – Bu bir yüz
karasıdır, bu bir kara lekedir; bir milletin Bakanı bunu konuşamaz. 
Teşekkür ediyorum. 
BAŞKAN – Teşekkür ederiz Sayın Işık. 
AHMET DURAN BULUT (Balıkesir) – Adam
sorusunu soruyor, niye hareket yapıyorsun?
BAŞKAN – Sayın Yılmaz’ın İç Tüzük 58’e
göre bir düzeltme talebi vardır. 
Buyurunuz Sayın Yılmaz. 
VI.- GEÇEN TUTANAK HAKKINDA KONUŞMALAR
1.- Adana Milletvekili Seyfettin Yılmaz'ın, 2/3/2015
tarihli 67’nci Birleşimdeki bazı ifadelerini düzelttiğine ilişkin konuşması
SEYFETTİN YILMAZ (Adana) – Teşekkür
ediyorum Sayın Başkan. 
Sayın Başkan, değerli milletvekilleri;
dün Adalet ve Kalkınma Partisinin verdiği grup önerisinde konuşurken, yaptığım
bir konuşmada “Abdullah Öcalan’ı muhatap alan Karayılan’ı da alır, şeyi de
alır.” derken onun “Karayılan’ı da aldınız ve teröristleri de muhatap
alıyorsunuz.”(x) şeklinde düzeltilmesini…
OKTAY VURAL (İzmir) – “Şeyi”
kelimesinin yerine. 
SEYFETTİN YILMAZ (Devamla) – …kelimesi
şeklinde düzeltilmesini talep ediyorum. 
Değerli
milletvekilleri, on dört gündür burada İç Tüzük’ün ayaklar altına alındığı bir
Meclis yönetimiyle Meclisin saygınlığına gölge düşen bir süreçten geçiyoruz. 
Peki, Meclisin
kapanacağı bu dönemde bunlar niye gündeme geldi? Kamuoyunda “iç güvenlik
paketi" diye adlandırılan ve Hükûmetin… Özellikle Cumhurbaşkanının Malatya
ve Elâzığ’da yaptığı konuşmalarda -tarafsız olması gerekirken ve kendisi burada
çıkan yasaların kendisine geldiğinde onay mercisi olmasına rağmen- Malatya ve
Elâzığ’dan AK PARTİ Grubuna talimat verir gibi “Ya çıkacak ya çıkacaktır.”
ifadesiyle beraber Mecliste olağanüstü anlar yaşanmıştır. 
Şimdi, gelinen
nokta itibarıyla, gerek Sayın Cumhurbaşkanı gerekse Başbakan şu ifadelerde
bulunmuştur, demiştir ki: “Biz terörle etkin mücadele etmek istiyoruz ve
Türkiye’de güvenliği sağlamak istiyoruz.” 
Şimdi buradan
tüm kamuoyuna sesleniyorum. Hatta Başbakan ve Cumhurbaşkanı, yaptıkları
konuşmalarda, Milliyetçi Hareket Partisini HDP’yle beraber hareket ederek
bonzaiye ve molotofkokteyline destek vermekle suçlamıştır. Ama geçen o
maddelerde Milliyetçi Hareket Partisi, hem bonzaiyle ilgili maddeye hem
molotofkokteyliyle ilgili maddeye olumlu oy vermiştir. Fakat, buradan görüyoruz
ki Hükûmetin terörle mücadele etmek gibi bir anlayışı yok. Yani, işi
molotofkokteyline, poşuya indiren Hükûmete seslenmek gerekiyor: Siz, 35 bin
kişinin katlinden sorumlu Abdullah Öcalan’la görüşme ve anlaşma yapıyorsunuz.
Bu arada, orada, uzun namlulu silahlarla, uçaksavarlarla teröristler cirit
atarken onlara müdahale etmeyen valilerin “Bugün, bu bölgede güvenliğe hâkim
değiliz, asayişe hâkim değiliz.” dediği ortamda, o uzun namlulu silahlarla o
teröristler kuş mu avlıyor da siz molotofkokteyliyle, güvenlikle bu yasaları
düzelteceksiniz?(x) Ve gelinen noktada da yapılan
anlaşmalarınız var, görüşmeleriniz var. 
Yapılan
açıklamada, buradaki maddelerin yeniden gözden geçirileceği, hatta kabul edilen
maddelerin bile tekrar müzakere edileceği noktasında bir açıklama var. Bunun
için on dört gündür Meclisi niye gerdiniz, bunu sormak istiyorum. 
Teşekkürler. 
BAŞKAN – Teşekkür ederiz Sayın Yılmaz.
Sayın Işık’ın da aynı mahiyette,
58’inci maddeye göre bir düzeltme talebi vardır.
Buyurunuz Sayın Işık.
2.- Kütahya Milletvekili Alim Işık'ın, 2/3/2015 tarihli
67’nci Birleşimdeki bazı ifadelerini düzelttiğine ilişkin konuşması
ALİM IŞIK (Kütahya) – Teşekkür ediyorum
Sayın Başkan.
Dün gece geç saatlerde Adalet ve
Kalkınma Partisi Grup Başkan Vekili Sayın Mustafa Elitaş’ın başlattığı
“parazit” tartışması nedeniyle ben de kürsüye geldiğim bir sırada, o atmosferin
etkisiyle “Sizin gibi parazitler yüzünden bu işler uzuyor.” şeklinde bir
ifadede bulundum. O “parazitler” ibaresinin “Sizin gibi laf atanlar nedeniyle
bu görüşmeler uzuyor.”(X) şeklinde düzeltilmesinin yerinde
olacağını düşünüyorum.
Bu vesileyle, dün yaşanan bir mizahı bu
yüce Meclisin içine sindirmemesi gerektiğini, millet iradesini bilmeden,
milletin oyunu alarak seçilip gelmeden, birisinin atamasıyla bu ülkenin
İçişleri Bakanı olan bir zatın, görevinin son gününde, bu yüce Meclisin millî
iradesine hakaret edercesine… Buraya, Bakanlık koltuğuna otururken gelip namusu
ve şerefi üzerine Anayasa’ya uyacağını yemin ederek teyit eden bir kişi, dün
yaptığı konuşmada -biraz önce de yerimden ifade ettiğim gibi- bu Anayasa’yı tanımadığını
ifade etmiştir. Anayasa’yı tanımayanı bu millet tanımaz. Sayın Efkan Ala,
aklını başına al! Bu milletin iradesine hakaret eden kişi, bu milletin yüce
Meclisinde bu hakareti millete yapamaz. (AK PARTİ sıralarından gürültüler)
MUHYETTİN AKSAK (Erzurum) – “Anayasa’yı
tanımam.” demedi, Sayın Bakanın dediğini çarpıtma.
BÜLENT BELEN (Tekirdağ) – Sus oradan!
OKTAY VURAL (İzmir) – Zaten Reza’yı
korumak için de “Kanun manun tanımayın.” demişti.
MUHYETTİN AKSAK (Erzurum) – Çarpıtıyor
oradan.
ALİM IŞIK (Devamla) – Sayın Bakanın,
PKK’yla pazarlık yaparken, PKK’nın önüne yatarken millete nasıl bir hakarette
bulunduğunu iyi anlaması lazım. 
MUHYETTİN AKSAK (Erzurum) – Bir
Erzurumluya…
ALİM IŞIK (Devamla) – Bakanlık
koltuğunda oturacak, Erzurumlu olmadığı hâlde, Erzurumlu milletvekili -ne
gariptir ki- bunu savunacak. Bizden önce sizin buna karşı çıkmanız lazım sayın
beyefendi, sayın milletvekili.
OKTAY VURAL (İzmir) – Dadaş değil ki o.
ALİM IŞIK
(Devamla) – Sen oy aldın geldin, o adam oy almadan geldi ama sana hakaret
ediyor, Türkiye Cumhuriyeti Anayasası’nı yok sayıyor, “Anayasa’yı tanımıyorum.”
diyor. 
LÜTFÜ TÜRKKAN
(Kocaeli) – Biraz daha bağırsan aday olacaksın ama biraz daha bağırman lazım,
daha yüksek.
ALİM IŞIK (Devamla) - Seni tanımayanı
sen de tanıma değerli kardeşim. 
LÜTFÜ TÜRKKAN (Kocaeli) – Bu kadar
bağırmak yetmez sana. 
ALİM IŞIK (Devamla) - Oradan laf atma,
gel buraya, sen de bunun doğru olmadığını söyle, grubun adına ya da
milletvekili olarak şahsın adına bunu kına, bu ibretlik abideye arkasında
durarak destek çıkma beyefendi. Gelip oradan buradan laf atacağına, gel de bunu
konuş.
OKTAY VURAL (İzmir) – PKK’yı mı
savunuyor o milletvekili? 
ALİM IŞIK (Devamla) - Dolayısıyla,
PKK’nın önünde diz çöken, bu milletin kutsal değerlerini pazarlayan bir Bakanı
ibretle, nefretle kınadığımı ifade ediyorum. Yüce Divanı bu düzeltmeleri yapmak
üzere Bakan hakkında işlem yapmaya davet ediyorum.
Ben de onu tanımıyorum, onu da Türk
milletinin bir evladı olarak görmüyorum. Lanet olsun onun gibi bakanlara! (MHP
sıralarından alkışlar)
BAŞKAN – Teşekkür ediyoruz Sayın Işık.
YILMAZ TUNÇ (Bartın) – Hocam, sen
Derviş’i nereden getirdin?
ALİM IŞIK (Kütahya) – Sayın Derviş
böyle bir şey demedi, Derviş böyle bir şey demedi kardeşim. Yazık size, yazık!
ÜNAL KACIR (İstanbul) – Sayın Başkan…
Sayın Başkan… 
BAŞKAN - Sayın Baluken…
YILMAZ TUNÇ (Bartın) – Cevabını ver,
Derviş’i kim seçti, onu söyle.
ALİM IŞIK (Kütahya) – Derviş Anayasa’ya
hakaret etmedi, millete küfretmedi Derviş. 
BAŞKAN – Sayın Işık, lütfen yerinize
oturunuz.
ÜNAL KACIR (İstanbul) – Sayın Başkan,
bir cümle söylemek istiyorum müsaade ederseniz.
MEHMET NACİ BOSTANCI (Amasya) – Sayın
Başkan…
BAŞKAN – Sisteme giriniz Sayın
Bostancı.
İDRİS BALUKEN (Bingöl) – Sayın Başkan,
ben daha önce söz istedim. 
MEHMET NACİ BOSTANCI (Amasya) – Sayın
Başkan…
BAŞKAN – Sayın Bostancı, size de söz
vereceğim, lütfen siz sisteme giriniz.
Sayın Baluken’in daha önce bir söz
talebi var, o söz talebini yerine getireceğim.
Buyurunuz Sayın Baluken.
V.- AÇIKLAMALAR (Devam)
15.- Bingöl Milletvekili İdris Baluken'in, Bingöl
Üniversitesi Rektörlüğünün bazı uygulamalarına ilişkin açıklaması
İDRİS BALUKEN (Bingöl) – Teşekkür
ediyorum.
Sayın Başkan, değerli milletvekilleri;
ben Bingöl Üniversitesindeki uygulamalarla ilgili Genel Kurulu bilgilendirmek
üzere söz aldım. 
Bingöl Üniversitesini bir polis
üniversitesine çevirmek isteyen bir Rektörle ve üniversite yönetimiyle karşı
karşıyayız. Öğrencilere her türlü baskıyı yapan, bir basın açıklamasına katıldı
diye öğrenciler hakkında bir yıllık uzaklaştırma cezası veren, öğrencilerin
sınava girme hakkını gasbeden, dolayısıyla Anayasa’nın eğitim öğretim hakkını
güvence altına alan maddesini çiğneyen bir üniversite yönetimi ve Rektörle
karşı karşıyayız. Bu durumu aşmak için öğrenciler bugüne kadar son derece
duyarlı yaklaştılar, ancak üniversite yönetiminin ve Rektörlüğün bu
uygulamaları devam ettiği için yaklaşık sekiz gündür Bingöl Üniversitesinde 15
öğrenci açlık grevindeler. Bu, başlı başına bu ülkenin utanç duyması gereken
bir durumdur. Başta da AKP Hükûmetinin bilimsel, tarafsız, özerk bir üniversite
isteyen öğrencileri çaresiz bırakıp açlık grevine sevk eden uygulamalarıyla
ilgili durumunu gözden geçirmesi gerektiğini ifade ediyoruz.
Bingöl’de uzun süredir tehlikeli işler
yapılıyor. Bingöl’de emniyet müdürüne yapılan suikasttan yargısız infaz edilen
gençlere kadar, çok karanlık bir tezgâh ve provokasyon maalesef devrededir.
Özellikle, bu tezgâh ve provokasyonun son halkası, şu anda Bingöl Üniversitesi
Rektörü, Bingöl Emniyet Müdürü ve Bingöl’deki cumhuriyet savcısı tarafından
bilinçli bir şekilde hayata geçirilmek isteniyor. Genel Kurulun dikkatini, AKP
Hükûmetinin dikkatini Bingöl’deki bu uygulamalara çekiyoruz. Bu uygulamaların
tamamı, Bingöl’deki toplumsal barış ortamını berhava etmeyi ve çözüm sürecine
yönelik Bingöl’den bir karşıt hamle geliştirmeyi de hedefliyor. O nedenle
iktidar partisinin duyarlı olması çağrısını buradan yineliyorum. 
BAŞKAN – Teşekkür ediyoruz Sayın
Baluken. 
Sayın Bostancı, buyurunuz. 
16.- Amasya Milletvekili Mehmet Naci Bostancı'nın, Kütahya
Milletvekili Alim Işık’ın yaptığı açıklamasındaki bazı ifadelerine ilişkin
açıklaması
MEHMET NACİ BOSTANCI (Amasya) – Sayın
Başkanım, teşekkür ediyorum. 
Sayın Bakanın Bakan olarak tayin
edilmesi kendisi tarafından yapılmış bir işlem değildir, kendi kendini atamış
değildir. Saygı göstermeye çağırdığımız Anayasa, bu atamaya ilişkin kuralları
tayin etmektedir ve bu çerçevede, hukuka uygun bir şekilde ve aynı zamanda
Genel Kurulun oylarıyla o kişinin atanmış olduğunu ihmal etmeyelim. Yani, Sayın
Bakanın pozisyonuna ilişkin bir eleştiri getirirken ve bunu Anayasa
karşıtlığına bağlarken kendimizin Anayasa’ya uyması gerektiğini hatırlamak
aklın gereğidir, öncelikle bunu belirteyim. 
İkincisi, Sayın Bakanın ne dediğini
herkes anlayabilir. Elimizde metin var, tutanaklar var, orada yapmış olduğu
konuşma da çok açık. Sayın Bakanın dediği: “Anayasa’ya, evet, yemin ediyoruz,
uyuyoruz...” diyor. Devamla: “…ama bu Anayasa’nın kötü bir anayasa olduğunu
söylememize engel bir durum yok, olsa da tanımıyoruz.” Neyi tanımıyor?
“Anayasa’nın kötü olduğunu söylememize engel var ise bunu da tanımıyoruz.”
diyor. Son derece açıkken “Bakan Anayasa’yı tanımıyor, yapmıyor, etmiyor.” gibi
bir polemik yapmak uygun değildir. Gerçekten bir ortaokul çocuğu bile bunu
anlar. O yüzden, daha dikkatli bir şekilde konuşmakta fayda var. Saygıya davet
ettiğimiz Anayasa’ya da uymak gereklidir.
Teşekkür ediyorum.
BAŞKAN – Teşekkür ediyoruz Sayın
Bostancı.
OKTAY VURAL (İzmir) – Sayın Başkan…
BAŞKAN – Sayın Vural, size de söz
vereceğim.
Buyurunuz.
17.- İzmir Milletvekili Oktay Vural'ın, İçişleri Bakanı
Efkan Ala’nın (11/45) esas numaralı Gensoru Önergesi’nin görüşmeleri
sırasındaki Anayasa’yı tanımadığıyla ilgili ifadelerine ilişkin açıklaması
OKTAY VURAL (İzmir) – Sayın Başkan,
eğer “Milletin hukukunu tanımıyorum.” ifadesi açıkçası hukuk tanımazlık olarak
kabul edilirse…
YILMAZ TUNÇ (Bartın) – Nerede yazıyor?
OKTAY VURAL (İzmir) – …aslında, hukuku
askıya çıkartmak isteyen silahlı terörist yerine politik terörist olur.
Dolayısıyla, bu konuda “Anayasa maddelerini eleştirmek diye devam ederiz.”
ifadesi ayrıdır, “Tanımıyorum.” ifadesi ayrıdır. Dolayısıyla, Bakan, bu
tavrıyla, hukukun üstünlüğü yerine açıkçası hukuksuzluğu öngören ve bu yönüyle
bakıldığında âdeta bir politik terörist gibi konuşmuştur. 
YILMAZ TUNÇ (Bartın) – Tutanağı tekrar
bir oku, oku! Bir daha okursan belki anlarsın.
OKTAY VURAL (İzmir) – Bu bakımdan, bu
irade “Milletin hukukunu tanımıyorum.” demektir. Aynen bu ifade, bunlarla
ilgili bir soruşturma sürecinde çıktı. “Efendim, kesin İnternet’i, hukuk
sonradan gelir. Alın adamı içeri, kapıyı kırın, alın.” diyen, açıkçası hukuku
tanımayan bir zihniyetin bugün Bakan koltuğunda oturması ona meşruiyet tanımaz.
Dolayısıyla, bu zihniyet, hukuktan, demokrasiden nasibini almadığını gösteren
bir zihniyetin temsilcisidir. İstirham ediyorum, bu Bakan hukuk tanımıyor.
“Alın adamı içeri, kırın kapıyı.”, “Çıkart canım, engelle bunu, hukuk sonradan
gelir.”, “Biz gücümüze sahibiz, biz sana sahip çıkarız.” diyen adam milletin
hukukunu ayaklar altına alıyor. Gönül isterdi ki milletin iradesiyle gelen AKP,
milletin hukukunu ayaklar altına alan, yok sayan ve âdeta bir terörist gibi
davranan bir Bakana burada “Sözünü geri al.” diye ifadelerde bulunurdu.
Gerçekten bu ifade, Anayasa’yı, hukuku tanımayanların, milletin egemenliğini ve
iradesini tanımayıp bürokratik oligarşinin temsilcisi olduğunu gayet açık, net
ortaya koymuştur.
BAŞKAN – Teşekkür ederiz Sayın Vural.
ALİM IŞIK (Kütahya) – Sayın Başkan…
BAŞKAN – Sayın Işık, sizin talebiniz
nedir?
ALİM IŞIK (Kütahya) – Sayın Başkan,
Sayın Grup Başkan Vekili benim konuşmam üzerine, okuduğum ifadeyi yanlış
anladığımı söyledi, ben doğru anladığımı göstermek istiyorum. 
BAŞKAN – Buyurunuz.
(MHP sıralarından alkışlar)
VII.- SATAŞMALARA İLİŞKİN KONUŞMALAR
1.- Kütahya Milletvekili Alim Işık'ın, Amasya
Milletvekili Mehmet Naci Bostancı’nın yaptığı açıklaması sırasında şahsına
sataşması nedeniyle konuşması
ALİM IŞIK
(Kütahya) – Teşekkür ediyorum Sayın Başkan.
Önce, Sayın Grup
Başkan Vekiline, milletvekillerinin ve sayın bakanların…
YILMAZ TUNÇ
(Bartın) – Tutanağı bir oku Hocam, tutanağı bir daha bir oku.
ALİM IŞIK
(Devamla) - …bu kürsüye geldiğinde ettiği yeminin son cümlesini hatırlatmak
istiyorum.
YILMAZ TUNÇ
(Bartın) – Şu tutanağı bir oku Hocam, hiç ahlaki değil.
ALİM IŞIK
(Devamla) – “…ve Anayasaya sadakattan ayrılmayacağıma; büyük Türk Milleti
önünde namusum ve şerefim üzerine andiçerim.” diyerek buraya geldi, Sayın Bakan
oldu.
YILMAZ TUNÇ
(Bartın) – Tutanağa bir bak, tutanağa.
ALİM IŞIK
(Devamla) – Tutanağı okuyacağım, okuyacağım beyefendi.
YILMAZ TUNÇ
(Bartın) – Bir bak Hocam, tutanağı bir oku, çarpıtıyorsun.
OSMAN AŞKIN BAK
(İstanbul) – Oku Hocam.
ALİM IŞIK
(Devamla) – Sen hukukçusun ama senin savunduğun milletin hakkına ben üzülüyorum
sadece.
YILMAZ TUNÇ
(Bartın) – Ama tutanağı bir oku.
S. NEVZAT
KORKMAZ (Isparta) – Dinle kardeşim, dinle bir yahu.
ALİM IŞIK
(Devamla) – Bakın “Arkadaşlarımız diyor ki: ‘Anayasa.’ Anayasa’ya, evet, yemin
ediyoruz, uyuyoruz ama bu Anayasa’nın kötü bir anayasa olduğunu söylememize
engel bir durum yok, olsa da tanımıyoruz.”
YILMAZ TUNÇ
(Bartın) – Neyi tanımıyor?
ALİM IŞIK
(Devamla) – Neyi tanımıyoruz?
OSMAN AŞKIN BAK
(İstanbul) – Neyi tanımıyor?
ALİM IŞIK
(Devamla) – Anayasa’yı.
YILMAZ TUNÇ
(Bartın) – Ne alakası var ya?
OSMAN AŞKIN BAK
(İstanbul) – Hayır, hatip öyle bir şey demedi işte; çevir, çevir.
ALİM IŞIK
(Devamla) – Devam ediyorum, devam ediyorum, devam.
ÜNAL KACIR
(İstanbul) – Hoca, Türkçeden sıfır alacaksın.
ALİM IŞIK
(Devamla) – “Mevcuduna uyacaksın!” diye uyarıyor Sayın Mehmet Günal. Arkasından, Sayın İçişleri Bakanı “Millet bu
egemenliğini devletin anayasal kurumları eliyle kullanılır.” diyor.
YILMAZ TUNÇ
(Bartın) – Burada herkes millî iradeyi savunuyor.
ALİM IŞIK
(Devamla) - Yani, Anayasa’nın 6’ncı maddesine atıfta bulunuyor. Arkasından
devam ediyor, Bülent Belen diyor ki: “O Anayasa sayesinde Bakan oldun.” Sayın
Bakan: “Katılıyor musunuz buna Allah aşkına?” Neye? Milletin egemenlik hakkını
kurumlar aracılığıyla kullanmasına. Devam ediyor: “Millet bu egemenliğini
milletvekilleri eliyle kullanır ve referandum yoluyla kullanır. Hiçbir anayasal
kurum millet egemenliği kullanma yetkisine sahip değildir, tanımıyorum.” 
Neyi tanımıyor
Sayın Grup Başkan Vekili?
AYTUN ÇIRAY
(İzmir) – Yargıyı tanımıyor, hukuku tanımıyor.
ALİM IŞIK
(Devamla) - Kim bu adam, bu derebeyi mi, bu terörist mi? 
OSMAN AŞKIN BAK
(İstanbul) – Millî iradenin Mecliste olduğunu söylüyor işte. 
ALİM IŞIK
(Devamla) – Bu memleketin Bakanı Anayasa’yı nasıl tanımaz, nasıl tanımadığını
ifade eder?
YILMAZ TUNÇ
(Bartın) – Sen millî iradeden niye korkuyorsun? 
ALİM IŞIK
(Devamla) – Millî iradeyi…
YILMAZ TUNÇ
(Bartın) – Korkma.
ALİM IŞIK
(Devamla) – Kardeşim, millî iradeyi temsil eden kişi ancak millî iradeden söz
edebilir.
YILMAZ TUNÇ
(Bartın) – Millet her şeyin üstündedir. 
BAŞKAN –
Karşılıklı konuşmayalım lütfen.
ALİM IŞIK
(Devamla) – Kişi, buraya atamayla gelmiştir.
YILMAZ TUNÇ
(Bartın) – Milletin her şeyin üstünde olduğunu söylüyor.
OSMAN AŞKIN BAK
(İstanbul) – Hocam, arkada ne yazıyor? Bak, bak Hocam, ne yazıyor arkada?
ALİM IŞIK
(Devamla) - Geldiği ve meşgul ettiği makamın ağırlığını bilmeden bu lafı
konuşmuştur. Bunu milletimle paylaşıyorum.
OSMAN AŞKIN BAK
(İstanbul) – Hocam “millî irade” yazıyor, “Egemenlik kayıtsız şartsız
milletindir.” yazıyor.
ALİM IŞIK
(Devamla) – Millet iradesini tanımayan, Anayasa’yı yok sayan kişi…
YILMAZ TUNÇ
(Bartın) – Millet her şeyin üstündedir diyor.
ALİM IŞIK (Devamla) - …darbecilerin
Anayasa’yı tanımadığını ve ilga ettiğini doğruluyordur ve kendisi de
darbecidir. Kendisini buradan darbeci ilan ediyorum. Türkiye Cumhuriyeti’nin
yürürlükte olan Anayasa’sını tanımayan bir bakanı, bu milletin bir evladı
olarak ben ve milletim hiçbir şekilde tanımıyoruz, tanımayacağız, tanımamaya
devam edeceğiz. 
OSMAN AŞKIN BAK (İstanbul) – Egemenlik
kayıtsız şartsız milletindir Hocam. 
ALİM IŞIK (Devamla) - Sayın Başkan
Vekili, lütfen tutanağı iyi okuyun. 
MEHMET NACİ BOSTANCI  (Amasya) –
Okudum, okudum. 
ALİM IŞIK (Devamla) - Arkasını ve önünü
birlikte değerlendirin, bu kişiyi…
YILMAZ TUNÇ (Bartın) – Ne yaptı ki? 
ALİM IŞIK (Devamla) - …bu zatımuhteremi
Bakanlığının son gününde yaptığı bu hatadan dolayı, lütfen, buraya gelip özür
dilemeye davet edin ve gereğini yapın…
YILMAZ TUNÇ (Bartın) – Millî iradenin
üstünde hiçbir güç tanımıyoruz. 
ALİM IŞIK (Devamla) - …ya grubunuzdan
atın ya Başkanlık Divanının yapacağı işleme destek olun. 
YILMAZ TUNÇ (Bartın) – Arkanda ne
yazıyor, bir bak. 
OSMAN AŞKIN BAK (İstanbul) – Arkada ne
yazıyor Hocam? Millî irade Hocam. 
ALİM IŞIK (Devamla) - Ben onun
temsilcisiyim güzel kardeşim. 
(Mikrofon otomatik cihaz tarafından
kapatıldı) 
BAŞKAN – Teşekkür ederiz Sayın Işık. 
ALİM IŞIK (Devamla) – Ben onun
temsilciyim. Ama milletten oy almadan gelen Bakanın söylediğine sahip çıkmayın,
size yakışmıyor; grubun diğer üyelerini tercih edin. 
BAŞKAN – Sayın Işık, lütfen… 
OSMAN AŞKIN BAK (İstanbul) – Hocam, oku
orayı, oku. 
BÜLENT BELEN (Tekirdağ) – Siz bu gidişle
Meclisi kaldıracaksınız. 
YILMAZ TUNÇ (Bartın) – “Kayıtsız
şartsız” diyor. 
OSMAN AŞKIN BAK (İstanbul) – “Kayıtsız
şartsız” diyor Hocam. Millî irade…
S. NEVZAT KORKMAZ (Isparta) – Başka ne
diyor? 
OSMAN AŞKIN BAK (İstanbul) - Bak
“Milletindir.”
ALİM IŞIK (Kütahya) – Çolukla çocukla
muhabbet etmiyoruz. Bana babam “Çocukla muhabbet etme.” demişti. 
BAŞKAN - Sayın milletvekilleri, lütfen
kavramları karıştırmayalım. 
Gaziantep Milletvekili Sayın
Serindağ’ın İç Tüzük 58’e göre bir düzeltme talebi vardır, onu yerine
getireceğim. 
YILMAZ TUNÇ (Bartın) – Profesör
olmuşsun ama…
ALİM IŞIK (Kütahya) – Hukukçusu
böyleyse hukukçu olmayanı ne olacak memleketin?
OSMAN AŞKIN BAK (İstanbul) – Millet
seçmedi mi seni? Millet profesörü de seçer başka şeyi de, biliyorsun bunu. 
BÜLENT BELEN (Tekirdağ) – Meclisi de
kapatın bari!
OSMAN AŞKIN BAK (İstanbul) -… Avukatı
da seçer, millet seçer. 
Buyurunuz Sayın Serindağ. 

VI.- GEÇEN TUTANAK HAKKINDA KONUŞMALAR (Devam)
3.- Gaziantep Milletvekili Ali Serindağ'ın, 2/3/2015
tarihli 67’nci Birleşimdeki bazı ifadelerini düzelttiğine ilişkin konuşması
ALİ SERİNDAĞ (Gaziantep) – Teşekkür
ederim Sayın Başkanım. 
Sayın Başkanım, gensoru görüşmeleri
üzerinde görüşlerimi ifade ederken iç güvenlik paketinden tabii kamuoyunda
söylendiği şekliyle bahsettim. Aslında, biliyorsunuz, bu tasarının ismi uzun, o
nedenle, şöyle demişim: “Bu tasarıyla yani iç güvenlik paketiyle…” Aslında,
tabii, bunun resmî adı iç güvenlik paketi değil, ona şu ilavenin yapılması
zannediyorum ifade etmek istediğimi daha iyi açıklar: “ Bu tasarıyla yani
kamuoyunda bilinen adıyla iç güvenlik paketiyle” (x)
diye düzeltilmesini ben özellikle istirham ediyorum. 
Sayın Başkanım, sayın milletvekilleri;
şimdi, hep hukuktan bahsediyoruz da kimse hukuka uymuyor burada, uymuyorsunuz
ve hukuku hatırlattığımızda da isyan ediyorsunuz. Öyle şey olmaz. 
Bakın, Sayın
Bakan açık açık söyledi. Bunu İçişleri Komisyonunda da söyledi, İçişleri Komisyonunda
görevli olan partinize mensup arkadaşlarımız bilirler, Sayın Şahin burada.
Aynen ifade şöyledir, diyor ki: “Mevcut Anayasa'yı referans alarak düzenleme
yapamayız.” Bu nedir? Bu, Anayasa'yı tanımazlıktır. Yani bunun artık tevil
götürür bir tarafı var mı? Yok. Ve Genel Kurulda da “Böyle söylediğinizi
biliyor musunuz?” dedim, “Evet, sözlerimin arkasındayım.” dedi. Yani anlayış
bu. 
Siz bu anlayışı
beğeniyor musunuz peki? Yani size göre bu anlayış hukuka uygun bir anlayış mı?
Bir bakanın –bu, İçişleri Bakanı olabilir veya başka bir bakan olabilir- ifade
edebileceği bir görüş mü? Biz Anayasa'yı beğenmeyebiliriz, Anayasa'nın bazı
hükümlerini uygun görmeyebiliriz -nitekim biz de bazı hükümleri uygun
görmüyoruz- ama o Anayasa usulüne uygun olarak değişene kadar herkes o
Anayasa'ya uymak zorundadır. Çünkü, yine Anayasa'mızın amir hükmüdür, diyor ki:
“Anayasa kuralları herkesi bağlar.” Yargı makamlarından idareye kadar, herkesi
bağlar. O nedenle, Sayın Bakana sahip çıkacağınıza… Elbette sahip çıkın, ben ona
bir şey demiyorum ama Sayın Bakanın yanlışlarını, Hükûmetin genel yanlışlarını
da görün.
Şimdi, Sayın Cumhurbaşkanı Anayasa'ya
göre yemin etti. Değerli arkadaşlar, siz hepiniz bilmiyor musunuz, şu anda
Adalet ve Kalkınma Partisi Genel Başkanı gibi hareket etmiyor mu? Toplu açılış
adı altında mitingler yapmıyor mu? İktidar partisi grubunu, grup yönetimini
daha doğrusu, sarayda toplamadı mı? Basın haberlerinden söylüyoruz ve
yalanlanmadı bu. Dönemi biten, yani üç dönemi biten sayın milletvekilleri buna
bir çözüm bulunması için topluca Sayın Cumhurbaşkanını ziyaret etmediler mi?
Hâlbuki bizim Anayasa'mız “Cumhurbaşkanı seçilenin partiyle ilişiği kesilir.”
diyor. Biz hukuku işimize geldiği gibi değil, hukukun öngördüğü kurallar
içerisinde yorumlamalıyız diyorum, saygılar sunuyorum.
Teşekkür ederim. (CHP sıralarından
alkışlar)
BAŞKAN – Teşekkür ederiz Sayın
Serindağ.
Sayın Özgündüz…

V.- AÇIKLAMALAR (Devam)
18.- İstanbul Milletvekili Ali Özgündüz'ün, anayasal
organları tanımamasından dolayı İçişleri Bakanı Efkan Ala’yı kınadığına ilişkin
açıklaması
ALİ ÖZGÜNDÜZ (İstanbul) – Sayın Başkan,
teşekkür ediyorum.
Bu Sayın Bakan, bürokrat Bakan, daha
önce, 17 Aralık sürecinde biliyorsunuz İstanbul Emniyet Müdürünü arayarak “Boş
ver mahkeme kararını Selami, çöpe at.”, hatta ‘Savcıya 2 polis gönderirim, seni
aldırırım çete kurdun diye.’ de.” diyen bir arkadaş. Dolayısıyla, Anayasa’yı,
hukuku, efendim, anayasal organları tanımayan bir Bakanı ben kınıyorum. Bu
kişiyi Bakan koltuğuna oturtanları da kınıyorum. Bu, Meclisin iradesine
saygısızlıktır. Anayasa’yı tanımayan kişinin kendisi de gayrimeşru duruma
düşmüştür diyorum.
Saygılar sunuyorum.
BAŞKAN – Teşekkür ediyoruz Sayın
Özgündüz.
Sayın Zozani…

19.- Hakkâri Milletvekili Adil Zozani'nin, İç Tüzük’ün
13’üncü maddesine göre yapılan itirazla ilgili Başkanlık Divanının aldığı
karara ve 23/2/2015 tarihli 62’nci Birleşimde Genel Kurul salonunda yaşanan
arbedede kırılan mikrofondan kendisinin sorumlu olmadığına ilişkin açıklaması
ADİL ZOZANİ (Hakkâri) – Teşekkür ederim
Sayın Başkan.
Sayın Başkan, iki hususta görüşlerimi
sizlerle paylaşmak istiyorum.
Bir: Bugün Meclis Başkanlık Divanı 3
grubun şikâyet dilekçesi üzerine toplanmış ve şikâyet konusu işlemlerin
reddedilmesine dair bir karar almış. Ancak görüyoruz ki İç Tüzük 13’e göre toplanmış
Başkanlık Divanı da İç Tüzük 13’e aykırı bir işlem gerçekleştirmiştir. Çünkü İç
Tüzük 13 hakkında şikâyet olan Başkanlık Divanı üyelerinin o toplantıya
katılmamasını hükmeder ancak burada hakkında şikâyet olan bir üyenin de o
toplantıya katıldığını öğrenmiş bulunuyoruz. Dolayısıyla, Başkanlık Divanının
bu kararı bizim açımızdan tartışmayı ortadan kaldırmaz, bu bir.
İkincisi: 23 Şubat günü Meclis Genel
Kurulunda bir arbede yaşandı ve o arbede esnasında, kâtip üyelerin kullandığı
mikrofonlardan bir tanesi, bir kâtip üyenin de ani refleksiyle, Divan önündeki
mermere çarpması sonucu kırıldı. Ancak, o kırılma işlemi kamuoyunda benim
üstümde kaldı. Kâtip üye de kendisinin ani refleksiyle o mikrofonun kırıldığına
dair bir beyanda bulunamadığı için, bulunmadığı için bu benim bir fiilim gibi
Türkiye kamuoyunda kaldı, bu şekilde lanse edildi. Böyle bir ithamı, böyle bir
suçlamayı reddettiğimi ifade etmek istiyorum. Kâtip üyeyi de, o esnada neyin
olup bittiğini, mikrofonun ne şekilde kırıldığını açıklamaya davet ediyorum.
BAŞKAN – Teşekkür ederiz Sayın Zozani.
Sayın Yılmaz’ın İç Tüzük 58’e göre bir
düzeltme talebi vardır.
Buyurunuz.

VI.- GEÇEN TUTANAK HAKKINDA KONUŞMALAR (Devam)
4.- Adana Milletvekili Seyfettin Yılmaz'ın, 2/3/2015
tarihli 67’nci Birleşimdeki bazı ifadelerini düzelttiğine ilişkin konuşması
SEYFETTİN YILMAZ (Adana) – Sayın
Başkan, değerli milletvekilleri; dün gece yarısı yaptığım bir konuşmada, “Hukuk
herkese lazım. İşte, bugün gördünüz. Burada, sizin işinize gelmediği zaman,
başta Elitaş olmak üzere, nasıl böyle, neredeyse bir isyan noktasına geldiğini
gördük. İşte, muhalefet bunu dört senedir yaşıyor.” ifadesindeki “…böyle,
neredeyse bir isyan”ın “…nasıl karşı çıktıklarını gördük.” (X) şeklinde
düzeltilmesini arz ediyorum.
Değerli milletvekilleri, burada hukuku
herkes kendisine göre yorumlarsa çok ciddi sıkıntılar yaşanır. İşte, dün akşam
burada yaşandı. 
İki haftadır, AK PARTİ’ye mensup Meclis
Başkan Vekilleri burayı yönetirken, muhalefet partisi İç Tüzük’teki birtakım
kuralların yerine getirilmediğini ifade ederek karşı çıktığında, AK PARTİ
Grubu, oradan, Başkanın tutumu lehinde ortalığı ayağa kaldırıyordu ama dün,
Sayın Güldal Mumcu Hanımefendi yönetirken bir baktık ki başta Sayın Elitaş
olmak üzere, Sayın Mumcu’nun İç Tüzük’le ilgili uyguladığı her ifadeye karşı
çıkan bir noktaya geldi.
Şimdi, burada, on üç yıllık
iktidarınızda, özellikle 28 Şubatın mağduru olarak, 28 Şubatta yapılan
haksızlıkları ifade ederek iktidara geldiğinizde, bugün, siz görmeseniz de
anlamak istemeseniz de 28 Şubatın uygulamalarından daha ağır uygulamaları
yapıyorsunuz, hukuku tamamen kendinize göre yontuyorsunuz. Dün, 28 Şubat
sürecinde de dönemin muktedir generallerinin emrinde yazarçizerler vardı,
emirlerinde gazeteler vardı, televizyonlarda muktedir generallerin hoşuna gidecek
şekilde yorumlar yapan sözde aydınlar vardı; bugün de aynısı yapılıyor. Dün,
yine muktedir generallerin talimatıyla birçok gazetede manşetler atılıyordu,
hedefler gösteriliyordu ve o hedef gösterilen yere devletin etkin kurumları
gidip çöküyordu; bugün de farklı değil. Bugün de “havuz medyası” dediğimiz,
aynı kaynaktan çıkan, aynı kaynaktan talimat alan belli basın yayın organları
hedef gösteriyor, o hedefin üzerine adliye veya kolluk kuvvetleri harekete
geçiyor. Dün, 28 Şubat sürecinde bir insanı suçlamanın en kolay yolu
“İrticacısın.” dediğinizde hedef hâline geliyordu, kendilerine muhalefet eden
herkesi irticacı kabul ediyorlardı; bugün sizinle ilgili de kim ne söylerse
söylesin, dün beraber olduğunuz, bu noktaya getirdiğiniz kişileri kastederek herkese
“paralelci” diyorsunuz. Kendi içinizde bir istikrarlı olun, kendi içinizde
hukuktan yana olun. Hukukun yarın bir gün yine size lazım olacağını aklınızdan
kesinlikle çıkarmayın.
Teşekkür ediyor, saygılar sunuyorum.
(MHP sıralarından alkışlar)
BAŞKAN – Teşekkür ederiz Sayın Yılmaz. 
Sayın milletvekilleri, gündeme
geçiyoruz.
Başkanlığın Genel Kurula sunuşları
vardır.
Meclis araştırması açılmasına ilişkin
üç önerge vardır, önergeleri ayrı ayrı okutacağım.
İkinci sırada okutacağım Meclis
araştırması önergesi 500 kelimeden fazla olduğu için önerge özeti okunacaktır
ancak önergenin tam metni tutanak dergisinde yayımlanacaktır. 

VIII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Artvin Milletvekili Uğur Bayraktutan ve 47
milletvekilinin, Artvin Sarp Sınır Kapısı’nda yaşanan olumsuzlukların ve fiziki
koşulların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/1236)
Türkiye Büyük
Millet Meclisi Başkanlığına
Artvin Sarp Sınır Kapısı’nda yaşanan
olumsuzlukların belirlenmesi, fiziki koşullarının araştırılıp modernize
edilmesi amacıyla Anayasa'nın 98’inci ve İç Tüzük’ümüzün 104’üncü ve 105’inci
maddeleri gereğince Meclis araştırması komisyonu açılmasını saygılarımızla arz
ederiz.
1) Uğur Bayraktutan (Artvin)
2) Ensar Öğüt (Ardahan)
3) Ali İhsan Köktürk (Zonguldak)
4) İlhan Demiröz (Bursa)
5) Ömer Süha Aldan (Muğla)
6) Tanju Özcan (Bolu)
7) Aykan Erdemir (Bursa)
8) Ahmet Toptaş (Afyonkarahisar)
9) Levent Gök (Ankara)
10) Hurşit Güneş  (Kocaeli)
11) Fatma Nur Serter (İstanbul)
12) Şafak Pavey (İstanbul)
13) Sinan Aydın Aygün (Ankara)
14) Ali Haydar Öner (Isparta)
15) Mustafa Serdar Soydan (Çanakkale)
16) Engin Özkoç (Sakarya)
17) Bülent Tezcan (Aydın)
18) Emre Köprülü (Tekirdağ)
19) Dilek Akagün Yılmaz (Uşak)
20) Turgut Dibek (Kırklareli)
21) Ali Demirçalı (Adana)
22) Ali Özgündüz (İstanbul)
23) Mahmut Tanal (İstanbul)
24) Ramis Topal (Amasya)
25) Turhan Tayan (Bursa)
26) İdris Yıldız  (Ordu)
27) Kadir Gökmen Öğüt (İstanbul)
28) Selahattin Karaahmetoğlu (Giresun)
29) Veli Ağbaba (Malatya)
30) Ramazan Kerim Özkan (Burdur)
31) Candan Yüceer (Tekirdağ)
32) Doğan Şafak (Niğde)
33) Muharrem Işık (Erzincan)
34) Haluk Eyidoğan (İstanbul)
35) Hülya Güven (İzmir)
36) Malik Ecder Özdemir (Sivas)
37) Erdoğan Toprak  (İstanbul)
38) Mehmet Emrehan Halıcı (Ankara)
39) Tolga Çandar (Muğla)
40) Engin Altay (Sinop)
41) Mehmet Ali Ediboğlu (Hatay)
42) Alaattin Yüksel (İzmir)
43) Mustafa Moroğlu (İzmir)
44) Aylin Nazlıaka (Ankara)
45) Ayşe Eser Danışoğlu (İstanbul)
46) Mustafa Sezgin Tanrıkulu (İstanbul)
47) Haluk Koç (Samsun)
48) Ali Rıza Öztürk (Mersin)
Artvin Sarp Sınır Kapısı’nda yaşanan
olumsuzluklar kamuoyunun malumudur. Sarp Sınır Kapısı’nda, özellikle de
pasaportsuz geçişlerin artması neticesinde büyük kuyruklar oluşmuş, ticaretle
uğraşan iş adamlarının zaman kaybından oluşan birçok mağduriyetleri sonucunda
maddi ve manevi kayıplar yaşanmaktadır.
Aynı zamanda uluslararası kapı olan ve
birçok turistin ülkemize giriş çıkış yaptığı Sarp Sınır Kapısı, ülkemiz
prestiji açısından da önem arz etmektedir. Yirmi dört saati aşkın bekleyişler
ve büyük izdihamların yaşandığı hudut kapımız, ülkemiz imajı açısından da
olumsuz izlenimler yaratmaktadır.
Hükûmetiniz zamanında pasaportsuz
geçişlerin başlaması (1 TL karşılığı kimlikle geçiş) ve bu geçişlerden
faydalanmak isteyen yurttaşlarımızın Gürcistan'a seyahat etmek istemesi büyük
yığılmalara sebep olmaktadır. Bu yığılmalara sebep olan husus, yeni inşa
edilmiş olmasına karşın plansız, projesiz olan geçiş noktalarıdır. Komşu ülkede
20'ye yakın işlem noktası var iken ülkemizin peron sayısı ise sadece 2’dir. Bir
turistin Türkiye kapısında işlem yaparken yaşadığı zaman kaybı ile Gürcistan
kapsında yaşadığı zaman kaybı arasında büyük farklar vardır. Bunun nedeninin
ise günün şartlarına uygun olmayan yöntemlerin kullanılmasının olduğunu
özellikle belirtmek isterim.
Ayrıca, Sarp Sınır Kapısı’nda son
tesisin Başbakan Sayın Recep Tayyip Erdoğan tarafından açıldıktan sonra 4
tadilat geçirmesi, üç yıllık süre zarfında olmuştur, ancak hâlâ sınır
kapısındaki sorunlar giderilmemiştir. Sınır kapısı coğrafi yapı ve araziye göre
projelendirilmediği için bu sıkıntılar yaşanmaktadır. 2 adet tır parkı
yapılmasına karşın bazen Kemalpaşa beldesi Liman köyüne kadar araç kuyrukları
oluşmaktadır. Oluşan kuyruklar trafik yoğunluğuna ve aksamalarına neden
olmakta, hatta birçok zaman bu nedenle üzücü kazalar da yaşanmaktadır.
Yukarıda belirtilen hususlar ışığında,
yaşanan olumsuzlukları kısaca özetlemek gerekirse Sarp Sınır Kapısı ülkemize
yetersizdir. Araç yığılmalarının yaşandığı yirmi dört saati aşkın bekleyişler,
günün koşullarına cevap vermeyen işlemler, peron sayılarındaki yetersizlik ve
çalışan personel sayısının azlığı, araç giriş ve çıkışlarının düzensiz oluşu
gibi saymakla bitmeyecek birçok sebepler Sarp Sınır Kapısı’nda yaşanmaktadır.
Sarp Sınır
Kapısı’nda yaşanan sorunların -ivedilikle gidermesi adına- kurulacak bir Meclis
araştırması komisyonu tarafından görülmesi ve tespit edilmesinin, bölgede
yaşanan çevresel sorunların giderilmesinin ülkemizin imajı, ticari ve turizm
kapsamındaki sorunların çözümü açısından bir zorunluluk olduğuna zorunluluk
olduğuna inanıyoruz. 

2.- Artvin Milletvekili Uğur Bayraktutan ve 48
milletvekilinin, Artvin Kafkasör-Cerattepe maden sahasının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1237)(x)
Türkiye Büyük
Millet Meclisi Başkanlığına
Artvin Kafkasör-Cerattepe maden sahası
konusunda gerekli önlemlerin belirlenip ivedilikle alınması amacıyla
Anayasa'nın 98’inci ve İç Tüzük’ümüzün 104’üncü ve 105’inci maddeleri gereğince
Meclis araştırması komisyonu açılmasını saygılarımızla arz ederiz.
1) Uğur Bayraktutan  (Artvin)
2) Tolga Çandar  (Muğla)
3) İlhan Demiröz  (Bursa)
4) Ahmet Toptaş  (Afyonkarahisar)
5) Ensar Öğüt  (Ardahan)
6) Ali İhsan Köktürk  (Zonguldak)
7) Ömer Süha Aldan  (Muğla)
8) Ali Rıza Öztürk  (Mersin)
9) Mehmet Volkan Canalioğlu  (Trabzon)
10) Tanju Özcan  (Bolu)
11) Aykan Erdemir  (Bursa)
12) İdris Yıldız  (Ordu)
13) Hurşit Güneş  (Kocaeli)
14) Ali Haydar Öner  (Isparta)
15) Şafak Pavey  (İstanbul)
16) Engin Özkoç  (Sakarya)
17) Bülent Tezcan  (Aydın)
18) Emre Köprülü  (Tekirdağ)
19) Dilek Akagün Yılmaz  (Uşak)
20) Turgut Dibek  (Kırklareli)
21) Ali Demirçalı  (Adana)
22) Ali Özgündüz  (İstanbul)
23) Mahmut Tanal  (İstanbul)
24) Ramis Topal  (Amasya)
25) Turhan Tayan  (Bursa)
26) Kadir Gökmen Öğüt  (İstanbul)
27) Selahattin Karaahmetoğlu  (Giresun)
28) Veli Ağbaba  (Malatya)
29) Ramazan Kerim Özkan  (Burdur)
30) Candan Yüceer  (Tekirdağ)
31) Doğan Şafak  (Niğde)
32) Muharrem Işık  (Erzincan)
33) Haluk Eyidoğan  (İstanbul)
34) Hülya Güven  (İzmir)
35) Malik Ecder Özdemir  (Sivas)
36) Erdoğan Toprak (İstanbul)
37) Mehmet Emrehan Halıcı  (Ankara)
38) Engin Altay  (Sinop)
39) Mehmet Ali Ediboğlu  (Hatay)
40) Alaattin Yüksel  (İzmir)
41) Mustafa Moroğlu  (İzmir)
42) Sinan Aydın Aygün  (Ankara)
43) Aylin Nazlıaka  (Ankara)
44) Ayşe Eser Danışoğlu  (İstanbul)
45) Mustafa Sezgin Tanrıkulu (İstanbul)
46) Haluk Koç  (Samsun)
47) Fatma Nur Serter  (İstanbul)
48) Levent Gök  (Ankara)
49) Mustafa Serdar Soydan  (Çanakkale)
Özet Gerekçe:
Artvin şehir merkezinin hemen
üzerinden, üst mahallelerinden başlayan, Cerattepe ve Genya Dağı’nı içerisine
alan ve Şehitli köyü içinden Deriner Barajı’na, Kalburlu, Zeytinlik, Oruçlu
köylerine kadar inen alanda maden işletmeciliği yapılmasına ilişkin ihale 2012
yılı Şubat ayı içerisinde yapılmış ve ihale Özaltın Gurubu tarafından
alınmıştır.
Söz konusu alanlar 4252 ve 4944 no.lu
ruhsat alanları olup Cerattepe alanı 250 hektar ve Genya Dağı alanı 4.156
hektar büyüklüğündedir. Bu hâliyle Artvin coğrafyasına karşıdan bakıldığında,
gözle görünen bütün alan maden ruhsat alanı hâline getirilmiştir. Artvin
halkının yaşam alanı şehir merkezi ile Çoruh Nehri arasına sıkıştırılmıştır.
Bilindiği üzere, Cerattepe’de maden
arama ve işletme faaliyetlerinin geçmişi 1990 yılına dayanmaktadır. Cominco
Madencilikle başlayan maden arama faaliyeti 2000 yılında Inmet Mining’e
devredilmiş, faaliyetlerin tekrar başlaması üzerine Rize İdare Mahkemesinde
dava açılmış, yürütmeyi durdurma kararı verilmiş, yargılamanın sonunda ise
ruhsatların ve işletme hakkının iptaline karar verilmiştir. Bu karar, Danıştay
onamasından da geçerek 2008 sonunda kesinleşmiştir. Bugün yeniden ihalesi
yapılan bu alanlar, kesinleşmiş mahkeme kararlarıyla işletme hakkı ve
ruhsatları iptal edilen alanlardır; yeniden ihalesinin yapılmasıyla hukuk yok
sayılmış, hukuka ve adalete güven sarsılmış, devlet olmanın sorumluluğu
unutulmuştur.
Bu haksız ihaleyle ilgili olarak Rize
İdare Mahkemesinde tekrar dava açılmış olup dava hâlen sürmektedir. Süren
davada faaliyetin çevresel etkileri gözetilerek yürütmeyi durdurma kararı,
itiraz üzerine, Trabzon Bölge İdare Mahkemesi tarafından verilmiştir.
Gerçekten de ruhsat alanlarında
yapılacak bir madencilik faaliyetinin çevresel etkileri çok büyük olacaktır. Bu
nedenle daha önceki yargılama aşamalarında öncelikle yürütmeyi durdurma
kararları verilmiş, sonra da ruhsatlar ve işletme izinleri iptal edilmiştir.
Yapılması düşünülen faaliyetin çevresel etkileri kısaca aşağıda açıklanacaktır.
Ruhsat alanları, yukarıda belirtildiği
gibi, Artvin şehir merkeziyle birleşmekte olan alanlar olup resmî olarak kırk
yıldır süren Artvin’in en önemli festivali olan Kafkasör Festivali Kafkasör’de
yapılmaktadır. Ruhsat alanının çok önemli bir kısmı ekolojik ve turistik
özellikleri nedeniyle turizm alanı olarak ilan edilmiştir. Turizm alanı son
yıllarda Bakanlar Kurulu kararıyla genişletilmiş ve Atabarı Kayak Tesislerini
de içine alacak şekilde yeniden düzenlenmiştir. Yine, alanın bir yanı ise
Hatila Millî Parkı’dır. Hatila Millî Parkı, maden ruhsat alanının etkileşim
alanında kalmaktadır. Yine, alanın önemli bir kısmı kent ormanı olarak düzenlenmiştir.
Kent ormanının da yer aldığı Kafkasör bölgesi Artvin halkının tek rekreasyon
alanıdır. Ülkemizin en büyük Atatürk heykelinin yer aldığı Atatepe Poligon
Tesisleri de ruhsat alanı içerisinde kalmaktadır.
Yukarıda belirtilen hususlar ışığında,
Artvin şehir merkezinin üzerinde yer alan 4.252 ve 4.944 no.lu maden ruhsat
alanlarının kapsadığı alan, bu alanlardaki madencilik faaliyetinin çevresel
etkileri, bu alanlardaki mahkeme kararlarının ve daha önceki araştırma
komisyonunun belirlemeleri, şehir merkezine yakınlığı ve şehir merkezinde
yaşayan insanların bundan ne şekilde etkileneceği, maden çıkartma esnasında
raporlarda da belirtildiği gibi Artvin'in heyelan riski taşıdığı, ülkemizin
ekonomisine bir katkısının olup olamayacağı, yer üstü zenginlikleriyle
kıyaslandığında kısa dönemli özel çıkarlar yerine yüzyıllar boyunca bütün
kamunun yararlanacağı yer üstü zenginliklerinin neler olduğunun kurulacak bir
Meclis araştırması komisyonu tarafından görülmesi ve tespit edilmesinin
ülkemizin geleceği ve sağlıklı bir çevrede yaşama hakkı kapsamında bir
zorunluluk olduğuna inanıyoruz.

3.- Mersin Milletvekili Aytuğ Atıcı ve 19
milletvekilinin, Sağlık Bakanlığı tarafından kamu-özel ortaklığı çerçevesinde
yapılacak olan sağlık tesislerinin halk sağlığına vereceği zararların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1238)
Türkiye Büyük
Millet Meclisi Başkanlığına
Sağlık Bakanlığı tarafından kamu-özel
ortaklığı çerçevesinde yapılacak olan sağlık tesisleri ve bu tesislerde
verilecek hizmetler anayasal bir görev olan sağlık hizmetini alınır, satılır ve
kâr edilir bir mal hâline getirmekte ve halkın sağlığını tehlikeye atmaktadır.
Bu konuda Anayasa’nın 98 ve TBMM İçtüzüğü’nün 104 ile 105’inci maddeleri
uyarınca Meclis araştırması açılmasını az ve teklif ederiz.
1) Aytuğ Atıcı (Mersin)
2) Bülent Tezcan (Aydın)
3) İzzet Çetin (Ankara)
4) Aytun Çıray (İzmir)
5) Muharrem Işık (Erzincan)
6) Ahmet İhsan Kalkavan (Samsun)
7) Mehmet Hilal Kaplan (Kocaeli)
8) Turgut Dibek (Kırklareli)
9) Özgür Özel (Manisa)
10) Musa Çam (İzmir)
11) Doğan Şafak (Niğde)
12) Veli Ağbaba (Malatya)
13) Bülent Kuşoğlu (Ankara)
14) Candan Yüceer (Tekirdağ)
15) Kazım Kurt (Eskişehir)
16) Orhan Düzgün (Tokat)
17) Sinan Aydın Aygün (Ankara)
18) İlhan Demiröz (Bursa)
19) Nurettin Demir (Muğla)
20) Hasan Akgöl (Hatay)
Gerekçe:
Halkın anayasal hakkı olan sağlık hizmetini sektör hâline
getirip “Sağlıkta Dönüşüm” olarak tanımlayan AKP, halkın sağlık hakkını
uluslararası tekellere pazarlamaya çalışmaktadır. Kârlı bir sağlık sektörü
tablosu oluşturup yabancının ilgisini çekmek için 1999'da 4,9 milyar lira olan
sağlık harcamaları kışkırtılarak 2011'de 76 milyar lira düzeyine kadar
çıkarılmıştır.
“Sağlıkta Dönüşüm” denen ithal bir Dünya Bankası projesiyle
uluslararası tekellere Türkiye'de 75 milyon sağlık müşterisi yaratılmıştır. Bu
projeyle Türkiye'de halk, giderek artan oranda sağlık hizmetlerinde katılım
payı ödemek zorunda bırakılmıştır, para ödemeksizin sağlık hizmeti almak olanaksız
hâle getirilmiştir.
Sağlık Bakanlığı Kamu Özel Ortaklığı Daire Başkanlığı
kurarak özel sektör yoluyla önemli ve acil projelerini gerçekleştireceğini
iddia etmiştir. Sağlık Bakanlığının Kamu Özel Ortaklığını kurarken kullandığı
"acil ihtiyaçlar" ifadesinin amaç değil araç olduğu beş yılda
anlaşılmıştır.
Kamu Özel Ortaklığı, özel sektöre kurdurup sonra da
kiralamak istediği sağlık yerleşkelerini kamu arazileri üzerinde planlamıştır,
ancak kamu arazilerinin işletmeciye geçici süre için devir hakkını Anayasa'ya
aykırı şekilde yönetmelikle düzenleyerek gelecekte özel sektöre tam devir
konusunu tartışılır hâlde bırakmıştır. Ayrıca, özel sektörün yaptığı
tesislerden alacağı kira, hizmet alımı başlamadan, henüz inşaat bile başlamadan
başlatıldığı için kamu zararı katlanmıştır. Hastaneleri işletecek şirketlerin
üstleneceği "yardımcı hizmetler" sınıflaması da net değildir ve
neredeyse her alanı kapsayabilecek şekilde esnek düzenlenmiştir.
Kamu Özel Ortaklığının yapım aşamasına getirdiği projelerden
3 tanesi Danıştay tarafından iptal edilmiştir. Kamu Özel Ortaklığı misyonunu
tarif ederken "Üstlenilen görevleri şeffaf, dürüst ve adil bir çerçevede
başarıyla gerçekleştirmektir." yazmasına rağmen sözleşmeler kamuoyundan
ısrarla kaçırılmıştır.
Basına yansıyan ve yalanlanmayan bilgilere göre, KÖO
yöntemiyle yapılacak sağlık kampüslerinde işletmecilere hastanelerde yüzde 70
yatak doluluğu garantisi verildiği görülmüştür. Yani Sağlık Bakanı, hasta
garantili hastane inşa ettirme işine girmiştir. Sağlık Bakanının görevi halkın
sağlığını korumak, hastalanmasını önlemek için önlemler almak ve sağlığı
korumaktır. Oysa, Sağlık Bakanı şirketlere "Halkımın sağlığını
koruyamayacağım ve hastaneye yatacak kadar hastalanacaklarının garantisini
veriyorum. Vatandaşımı yüzde 70 yatağı dolduracak kadar hastalandıramazsam
bedelini hastalanmayan halktan topladığım vergilerle sana ödeyeceğim."
demektedir. Hasta garantili satılan sağlık hizmeti yetmezmiş gibi, 6288 sayılı
Kanun’la yapımcı, işletmeci şirketlere KDV muafiyeti getirilerek kaymaklı özel
şirket kârlarına bal dökülmüştür.
Kamu-özel ortaklığı modelinde işletmeciye yapılacak
ödemelerin devletin bütçesinden değil, döner sermaye veya benzeri kaynaklardan
karşılanacağı planlanmıştır. Böylece yapılacak hastanelerin maliyeti yine
hastalardan alınacak katkı katılım paylarından karşılanmış olacaktır.
Kamu-özel ortaklığı ekonomi dilinde bir özelleştirme
modelidir ve İngiltere'deki modelden aynen alınmıştır (Public Private
Partnership). Bu özelleştirme modeli Avrupa'daki bazı ülkelerde ve Kanada'da
denenmiştir. Geriye doğru yapılan analizlerde bu özelleştirme modelinin kamu
gelirlerini tahrip ettiği görülmüş ve geri dönüşler başlamıştır.
Bizde de Sağlık Bakanlığı kamu-özel ortaklığı yöntemiyle
yirmi otuz yıllık anlaşmalar yaparak halkın gelecekteki gelirlerini de ipotek
altına almaktadır. Oysa, hükûmetler dört beş yıl için seçilir ve icraatları
halkın geleceğini ipotek altına alacak şekilde kurgulanmamalıdır.
Bütün bu hukuksuz ve
halkın sağlığını gelecekte tehlikeye atacak yöntemin daha büyük ve geri
dönüşümsüz zararlar oluşturmadan ve geç kalınmadan incelenmesi, gerekli yasal
düzenlemelerin yapılması için Meclis araştırması açılmasını gerekli
görmekteyiz.
BAŞKAN -
Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler sırası geldiğinde yapılacaktır.

B) Duyurular
1.- Başkanlıkça, Kadın Erkek Fırsat Eşitliği ile İnsan
Haklarını İnceleme Komisyonlarında siyasi parti grubu mensubu olmayan
milletvekillerine düşen birer üyelik için aday olmak isteyen siyasi parti grubu
mensubu olmayan milletvekillerinin yazılı olarak müracaat etmelerine ilişkin
duyuru
BAŞKAN – Sayın
milletvekilleri, Kadın Erkek Fırsat Eşitliği ve İnsan Haklarını İnceleme
Komisyonlarında siyasi parti grubu mensubu olmayan milletvekillerine de birer
üyelik düşmektedir. Bu komisyonlara aday olmak isteyen, siyasi parti grubu
mensubu olmayan milletvekillerinin 9 Mart 2015 Pazartesi günü saat 18.00'e
kadar Türkiye Büyük Millet Meclisi Başkanlığına yazılı olarak müracaat etmelerini
rica ediyorum.
Birleşime on
dakika ara veriyorum.

Kapanma Saati:
16.19

İKİNCİ OTURUM
Açılma Saati:
16.34
BAŞKAN: Başkan
Vekili Şükran Güldal MUMCU
KÂTİP ÜYELER:
Fehmi KÜPÇÜ (Bolu), Bayram ÖZÇELİK (Burdur) 
-----0-----
BAŞKAN – Sayın milletvekilleri, Türkiye
Büyük Millet Meclisinin 68’inci Birleşiminin İkinci Oturumunu açıyorum.
Halkların Demokratik Partisi Grubunun
İç Tüzük’ün 19’uncu maddesine göre verilmiş bir önerisi vardır, okutup işleme
alacağım ve daha sonra oylarınıza sunacağım.

IX.- ÖNERİLER
A) Siyasi Parti Grubu Önerileri
1.- HDP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, kamuoyunda “2 Mart darbesi” olarak adlandırılan, DEP
Milletvekilleri Orhan Doğan ve Hatip Dicle’nin 2 Mart 1994’te Türkiye Büyük
Millet Meclisinden çıkışta sivil polisler tarafından yaka paça gözaltına
alınması, aynı gün Türkiye Büyük Millet Meclisinde milletvekilleri Orhan Doğan,
Hatip Dicle, Leyla Zana, Ahmet Türk, Sırrı Sakık ve Mahmut Alınak’ın
dokunulmazlıklarının kaldırılarak tutuklanmaları olayının araştırılması
amacıyla verilmiş olan Meclis araştırması önergesinin (10/751) ön
görüşmelerinin, Genel Kurulun 3 Mart 2015 Salı günkü birleşiminde yapılmasına
ilişkin önerisi
  03/03/2015
Türkiye Büyük
Millet Meclisi Başkanlığına
Danışma Kurulunun 3/3/2015 Salı günü
(bugün) yaptığı toplantısında siyasi parti grupları arasında oy birliği
sağlanamadığından, grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 
İdris Baluken 

Bingöl

Grup Başkan Vekili
Öneri: 
DEP
Milletvekilleri Orhan Doğan ve Hatip Dicle 2 Mart 1994'te TBMM'den çıkışta
sivil polisler tarafından yaka paça gözaltına alınmıştır. Aynı gün TBMM'de
milletvekilleri Orhan Doğan, Hatip Dicle, Leyla Zana, Ahmet Türk, Sırrı Sakık
ve Bağımsız Milletvekili Mahmut Alınak'ın dokunulmazlıkları kaldırılmış ve
tutuklanmışlardır. Kamuoyunda “2 Mart darbesi” olarak adlandırılan olayların
araştırılması amacıyla Türkiye Büyük Millet Meclisi gündeminin “Genel Görüşme
ve Meclis Araştırması Yapılmasına Dair Öngörüşmeler” kısmında yer alan (10/751)
esas numaralı bir Meclis araştırması açılmasına ilişkin önergenin
görüşülmesinin Genel Kurulun 3/3/2015 Salı günlü birleşiminde yapılması
önerilmiştir.
BAŞKAN –
Önerinin lehinde Şırnak Milletvekili Hasip Kaplan. 
Buyurunuz Sayın
Kaplan. (HDP sıralarında alkışlar)
HASİP KAPLAN (Şırnak) – Sayın Başkan,
değerli milletvekilleri; çabuk unutuluyor her şey. 2 Mart, 3 Mart 1994. İyi
hatırlarsanız, Meclisin etrafının özel timler, polislerle çevrildiği, şu Genel
Kurul kulislerine polislerin silahlarıyla geldiği, Ankara Devlet Güvenlik
Mahkemesi Başsavcısının emir verdiği ve Doğan Güreş’in Genelkurmay Başkanı,
Çiller’in Başbakan olduğu bir dönemde, o tarihlerde iktidarda bulunan sağ
partilerin burada Demokrasi Partisi milletvekillerinin dokunulmazlıklarının
kaldırılması için iki ayrı önerge verip birleştirdiği günün hemen arkasından,
Meclisin bütün dokunulmazlık dosyalarının önüne Kürt milletvekillerinin
dokunulmazlıklarını koyarak, hırsızlık, yolsuzluk, ihaleye fesat karıştırma,
yüz kızartıcı suçlar dâhil, kendileriyle ilgili dokunulmazlık dosyalarını da
öteleyerek burada yaptıkları 2-3 Mart darbesi çok önemli bir darbedir. Onun
kaynağını aramadığınız zaman 28 Şubat darbesinin de ne olduğunu çözümlemek
mümkün değildir.
Ama orada daha korkunç şeyler de oldu.
Onların içinde sadece Demokrasi Partisi milletvekilleri değil, Refah Partisi
milletvekillerinin de -ismi geçenler- henüz Mecliste dokunulmazlık dosyaları
görüşülmeden, henüz Mecliste bu konuda bir karar verilmeden evleri İstanbul’da
basıldı, gözaltına alındılar. Düşünebiliyor musunuz, milletin Meclisinde
Anayasa 83’e göre dokunulmazlığı olan milletvekillerinin evi basıldı. Meclisin
etrafı sarıldı, Meclisin etrafı Meclis daha görüşme yapmadan, bir karar
vermeden ve burada verilecek kararla Anayasa’nın 84’üncü maddesine göre
dokunulmazlıkların kaldırılmadan, Anayasa Mahkemesine itiraz yolu kabul edilen
“Yedi günde itiraz edilir, Anayasa Mahkemesi on beş günde karar verir ve karar
sonra kesinleşir.” denilen bir konuda rahmetli Orhan Doğan, Şırnak Milletvekili
-benim hem meslektaşım, avukat hem hemşehrim- ve Sayın Hatip Dicle şu dış
kapının çıkışında sivil polisler tarafından çirkin bir şekilde gözaltına alınıp
emniyete götürüldü, Terörle Mücadeleye. Henüz burada görüşmeler sürerken, henüz
burada başka dokunulmazlık dosyaları varken, henüz Anayasa Mahkemesine itiraz
süresi varken, henüz kesinleşmeden, henüz karar verilmeden bir polis terörü,
Terörle Mücadele Kanunu’ndan kaynaklı bir devlet terörü, bir derin devlet
uygulaması, bir darbeciler uygulaması, bir askerî vesayet uygulaması Meclisi
pençesine almış, burada milletin iradesini yok saymıştı. O günleri iyi
hatırlarsınız, 1994’te, konsept yılları olarak geçen o yıllarda DEP
milletvekillerinin dokunulmazlıkları kaldırıldıktan sonra 4 bin köyün yakılıp
boşaltıldığı, 17.500 faili meçhul cinayetin pervasızca işlendiği, yurttaşın bu
Mecliste sesi olacak bir parlamenterin bırakılmadığı o karanlık dönemlerden
bugüne geldik. 
Ama bunu yapanlardan “çok azı”
demeyeceğim, hiçbir parti kalmadı bu Mecliste, hiçbiri kalmadı ama o gün
dokunulmazlıkları kaldırılanlar, yargılananlar, Sayın Ahmet Türk tekrar
milletvekili oldu, geldi buraya, Sayın Leyla Zana, Sırrı Sakık; Hatip Dicle son
seçimlerde seçildi, düşürüldü üyeliği. Yani halk bütün yıllara, bütün her şeye,
bütün bu zorbalığa da karşı durarak bugün yine halkın seçilmişleri… Bugün Hatip
Dicle, DTK Eş Başkanı bugün Ahmet Türk Büyükşehir Belediye Başkanı, bugün Sırrı
Sakık da Ağrı Belediye Başkanıdır arkadaşlar. Bu siyaset boyutu ve bugün hiçbir
şey değişmedi; aynı Anayasa var Kenan Evren’in Anayasa’sı, aynı yüzde 10 seçim
barajı var, aynı zorba yasalar var, aynı Terörle Mücadele Kanunu var ama bir
gerçek var: Biz 2007 yılında tekrar seçildik, geldik buraya; Demokratik Toplum
Partisini kurmuştuk, gül amblemimiz vardı biliyorsunuz ve 2009’da partimizi
kapattılar. Bu Mecliste yakın zamanda partimiz kapatıldı, Ahmet Türk ve Aysel
Tuğluk’un milletvekilliği üyeliği düşürüldü. 
Ben o tarihlerde, 1994’te, şu kuliste,
şu koridorda, şu üst bölümde DEP milletvekillerinin avukatı olarak buradaydım,
şimdi milletvekili arkadaşları olarak. O dönemde DGM’lerde avukatlarıydım ama
daha enteresan bir şey var ki o tarihlerde Demokrasi Partisi
milletvekillerinin, DEP milletvekillerinin Strazburg’ta avukatıydım; onun
Strazburg’daki yargıcı Sayın Rıza Türmen de burada. Türkiye uzun gözaltından
mahkûm oldu. Türkiye işkence, kötü muameleden ayrıca mahkûm oldu. Türkiye hür
seçimlerin ihlalinden Ek 1 Protokol 3’üncü maddeden mahkûm oldu, ki Avrupa
Strazburg yargısının tarihinde hiçbir ülke hür seçimlerin ihlalinden mahkûm
olmadı. Türkiye parti kapatmadan mahkûm oldu. Adil yargılama yapmadığı için
Türkiye mahkûm oldu. Milletvekilleri on yıl cezaevinde kaldılar ve sonra
yeniden yargılandılar çıktılar, fazladan yattılar. Ve bugün Leyla Zana tekrar
burada milletvekilidir o arkadaşlarımızdan. Sayın Orhan Doğan, Allah’ın
rahmetine kavuştu, Allah mekânını cennet eylesin. Şimdi, onun buradaki
tutanaklarını demin kütüphaneye gittim, çıkardım burada savunma adına neleri
söylemişti diye. Şunları söylemişti: “Bir orkestranın tek sesli olmasını nasıl
düşünebilirsiniz? Bir orkestrada farklı sesler vardır. Bir çiçek bahçesini tek
renk olarak nasıl düşünebilirsiniz? Bir bahçede çiçeklerin farklı renkleri
vardır.” demişti. Türkiye’nin Anadolu’nun zenginliğinden, tarihinden, farklı
kültürlerinden gelen çok sesli bir ülke olduğunu söylemişti. 
O tarihlerde kim
“Hayır.” demiş, karma komisyon tutanaklarına üşenmeden baktım ben. Sayın Erdal
İnönü muhalefet şerhi koymuştu -karma komisyonda- Mümtaz Soysal muhalefet şerhi
koymuştu, şu an bizim sıralarda oturan Sayın Esat Canan muhalefet şerhi
koymuştu arkadaşlar. Şimdi o konjonktürün, o siyaset rüzgârının, o zorbalığın,
o köy yakılmalarının, o işkencelerin, o öldürmelerin ötesinden gelen,
rüzgârından savrula savrula gelen siyasetlerin kırıntısı bu Mecliste yok artık,
yok. AKP sıralarından bu dönem 1-2, önceki dönemlerden iki 2-3 geldi gitti, o
kadar. Yok, hiçbiri yok. Ne tarih onları anıyor ne halklar onları anıyor ne
kimse anıyor. Gelmişiz 2015 yılına; bu ülkenin barışını, çözümünü, bu darbe
Anayasası’ndan kurtuluşunu, bu yüzde 10 barajından kurtuluşunu, bu ülkenin
demokrasisini yaratamayan bir Meclisin, bir siyaset kurumunun bu
kapanmışlığının içinde gelmişiz, güvenlik yasasını, zorbalık yasasını
görüşüyoruz bugün burada.
Arkadaşlar,
bunları anlamak için, bu darbecileri çözmek için bir araştırma önergesi
koymamız lazım. 12 Eylül darbesini araştırdınız ama 2 Mart darbesi
araştırılmadı. Bunun mutlaka araştırılmasında yarar var, arkasından çok
enteresan şeyler çıkar diyoruz.
Teşekkür ederiz.
(HDP sıralarından alkışlar) 
BAŞKAN –
Teşekkür ederiz Sayın Kaplan.
Aleyhinde,
Bartın Milletvekili Yılmaz Tunç. 
Buyurunuz Sayın
Tunç. (AK PARTİ sıralarından alkışlar) 
YILMAZ TUNÇ
(Bartın) – Sayın Başkan, değerli milletvekilleri; HDP grup önerisinin aleyhinde
söz aldım. Bu vesileyle Genel Kurulu saygılarımla selamlıyorum.
Araştırma
önergesi, 2012 yılında BDP milletvekillerinin verdiği bir önerge. Bu önergenin
bugünkü gündemde görüşülmesi isteniyor.
Önergenin gerekçesine baktığımızda, 1991
yılında SHP’yle ittifak yaparak 18 milletvekiliyle Meclise giren HEP’in 1993
yılında kapatılmasıyla DEP’e geçen milletvekillerinin 2 Mart 1994 tarihinde
dokunulmazlıklarının kaldırılarak Meclisten atılması ve ardından da
tutuklanarak cezaevine konulmalarıyla ilgili olayların Meclis iradesine bir
darbe girişimi olduğu, bu olayların araştırılması için Mecliste bir araştırma
komisyonu kurulması istenmektedir. O dönemde yaşanan antidemokratik olayları
tasvip etmemiz mümkün değildir. Meclisten milletvekillerinin yaka paça, polis
zoruyla alınıp cezaevine konulmasını bu çatı altında savunacak bu dönemde
hiçbir kimse yoktur. (AK PARTİ sıralarından alkışlar) 
HASİP KAPLAN (Şırnak) – Savunmuyorsunuz
da korumayın kollamayın, koruma kollama da olmasın. 
YILMAZ TUNÇ (Devamla) - Değerli
milletvekilleri, AK PARTİ’nin iktidara geldiği 2002 yılına kadar devam eden
1990’lı yıllar ülkemizin her açıdan zor yılları olmuştur. 1990’lı yıllar
boyunca ülkemiz, maalesef, siyasi krizlerle, ekonomik krizlerle, gazeteci ve
aydın cinayetleriyle, faili meçhullerle, zirveye çıkan terör olaylarıyla, millî
iradeye antidemokratik müdahalelerle, banka hortumlamalarıyla, koalisyonlarla
ve istikrarsız yönetimlerle hafızalarımıza kazınmıştır. 
Araştırma önergesinde bahsedilen
olaylar da 1990’lı yılların ülkemizde yaşattığı olaylardan birkaçıdır.
Araştırma önergesinde parti kapatmalardan, HEP’in, DEP’in ve HADEP’in
kapatılmasından bahsedilmektedir. 1990’lı yıllar sadece Kürt sorununu dile
getiren bu partilerin değil, üniversitelerde kılık kıyafet özgürlüğünü savunan
partilerin, Refah Partisinin de, Fazilet Partisinin de kapatılmasına neden
olmuştur. 
2002 yılında milletimiz bir karar
vermiştir değerli milletvekilleri; ülkemizi siyasi krizlerden kurtaracak,
antidemokratik girişimlere son verecek, ekonomiyi düzeltecek kadroların Recep
Tayyip Erdoğan liderliğinde kurulan AK PARTİ’de olduğunu görmüş ve ilk seçimde
tek başına iktidara getirmiştir. “Karanlığa kapalı, aydınlığa açık” sloganıyla
yola çıkan AK PARTİ, “Hiçbir şey eskisi gibi olmayacak.” diyerek ülkemizin
1990’lı yıllarda yaşadığı olumsuzluklara son vereceğini ve yeni bir dönemin
başlayacağını müjdelemiştir. 2002 yılından bu yana ülkemiz büyük bir kalkınma
hamlesine sahne olmuş, bir taraftan demokrasi çıtamızı yükselten
demokratikleşme hamleleri peş peşe gelmiş, diğer taraftan ülkemiz ekonomide 4
kat büyümüş, Türkiye'nin
bütün bölgeleri, 81 vilayetimiz hayal dahi edilemeyen yatırımlara sahne
olmuştur. Artık, Türkiye, dünyanın dev projelerine imza atan bir ülke olarak
bütün dünyanın dikkatini çeken bir ülke olmuştur. 
Türkiye, 1990’lı yılların koalisyon partilerinin yönetiminde
uğradığı hasarı, son on üç yılda AK PARTİ iktidarıyla tamir etmiştir.
Demokratikleşme alanında art arda gelen reformlarla temel hak ve özgürlükler
genişletilmiştir. 
TANJU ÖZCAN (Bolu) – Ya, sen bu konuşmayı daha önce de
yaptın. 
YILMAZ TUNÇ (Devamla) – Özgürlüklerin genişletilmesi,
basının tek tip olmaktan çıkarak çok sesli hâle gelmesi, kadın erkek, ırk renk,
din dil, insanlarımız arasındaki her türlü ayrımcılığın sona erdirilmesi
birilerini rahatsız etmiş olabilir. 
TANJU ÖZCAN (Bolu) – Daha önce aynı konuşmayı yaptın. 
YILMAZ TUNÇ (Devamla) – Evet, hâlâ rahatsız oluyorsunuz. (AK
PARTİ sıralarından alkışlar) 
ALİ HAYDAR ÖNER (Isparta) – Hep aynı şeyleri söylüyorsun.
Hiç bu kadar yolsuzluk görülmedi, on üç senede 13 bin defa arttı.
ALİ RIZA ÖZTÜRK (Mersin) – Niye bana sataşıyorsun ya?
YILMAZ TUNÇ (Devamla) – Ülkemizi siz ne kadar farklı
göstermeye çalışırsanız çalışın, milletimiz, Türk halkı, Türk milleti, Türkiye,
bu özgürlükleri, hem demokratik özgürlükleri hem ekonomik özgürlükleri
iliklerine kadar yaşamaktadır. (AK PARTİ sıralarından “Bravo” sesleri,
alkışlar) 
ALİ HAYDAR ÖNER (Isparta) – Hangi özgürlükten söz ediyorsun?
Kaç kişi öldürdünüz, kaç kişinin katilisiniz, kaç trilyon çaldınız, niye kaçak
saraylara kaçtınız?
YILMAZ TUNÇ (Devamla) – Ve yaşadığı için de 9 seçimde
tercihini AK PARTİ’den yana kullanmıştır. Sen istediğin kadar bağır. 
YUSUF HALAÇOĞLU (Kayseri) – Türk milleti var mı Türk
milleti?
ALİ HAYDAR ÖNER (Isparta) – Sen çok bağırıyorsun ben
konuşurken, ben konuşurken senden çok bağıran yok. 
YILMAZ TUNÇ (Devamla) – Araştırma önergesinde bahsedilen
partilerin kapatılmasını zorlaştıran mevzuat düzenlemelerini AK PARTİ hayata
geçirmiştir. 
TANJU ÖZCAN (Bolu) – Aynı konuşmayı yaptın ya sen, böyle bir
şey olmaz. 
ALİ HAYDAR ÖNER (Isparta) – Kaç suret bastın o konuşmayı?
YILMAZ TUNÇ (Devamla) – Aslında parti kapatmayı ülkemiz
gündeminden tamamen çıkarmak istedik. Ancak, keşke bu araştırma önergesini
veren siyasi parti de destek verseydi, bunu da gerçekleştirseydik. 
ALİ HAYDAR ÖNER (Isparta) – Sen aklama yolsuzluğunun
onaycısı değil misin Yılmaz Tunç? O kadar derini göremedin mi, makul şüpheyi
göremedin mi, gözlerini mi kapatmıştın? 
YILMAZ TUNÇ (Devamla) – 2010 yılında parti kapatmayı
zorlaştıran ve dava açılmasını Meclisin iznine bağlayan Anayasa değişikliği
paketinin 8’inci maddesi referandum için gerekli olan 330 kabul oyu bulamadığı
için paketten düşmüştür.
ALİ HAYDAR ÖNER (Isparta) – Makul şüphe görünmüyor, kuvvetli
şüphe görünmüyor, kasa görünmüyor, para sayma makinesi görünmüyor. Beş türlü
görmüyorsun, çıkıp konuşuyorsun. 
YILMAZ TUNÇ (Devamla) – İlk tur oylamada 337 kabul oyu
vardır, 5 BDP’li milletvekili ilk turda oy kullanmıştır ama daha sonra ikinci
turda BDP milletvekilleri oy kullanmamıştır ve 330 referandumun sınırının
altında kaldığı için parti kapatmaları siyasi tarihimizden tamamen ortadan
kaldıracak, hukuki zeminini sağlayacak bu düzenlemeye BDP milletvekilleri
destek vermediği için bu madde paketten düşmüştür.
ALİ HAYDAR ÖNER (Isparta) – Yolsuzluk dosyası senin sicilin
için yeterli. 
YILMAZ TUNÇ (Devamla) – Parti kapatmayı zorlaştıran ve
1990’lı yılları unutturan reformlarla ülkemiz artık çok daha demokratik bir
ülke değerli milletvekilleri. 
Birileri istediği kadar diktatörlükten
bahsetsin, istedikleri kadar “baskıcı yönetim” desin, bu ülke insanı AK PARTİ
iktidarıyla temel hak ve özgürlüklerini, ekonomik özgürlüklerini daha geniş
yaşamaya başlamıştır. 1994’te Meclisten yaka paça atılan milletvekillerinin
olduğu bir Türkiye’den, bugün bu yanlışlığı vurgulayan ve bütün siyasi
partilerin de bunun yanlış olduğunu ifade ettiği özgür bir Türkiye ortamına
gelinmiştir. (AK PARTİ sıralarından alkışlar) 
Son on üç yılda parti kapatmalarını
zorlaştıran düzenlemelerin yanı sıra yıllar süren olağanüstü hâl kaldırılmış,
devlet güvenlik mahkemeleri ve özel yetkili mahkemeler kaldırılmıştır. Anayasa
Mahkemesine bireysel başvuru imkânı getirilerek insan hakları alanında büyük
bir reform gerçekleştirilmiştir. Türkiye İnsan Hakları Kurumu kurulmuş, Bilgi
Edinme Kanunu çıkarılmış, yerinden yönetimi güçlendiren düzenlemeler
yapılmıştır. Toplantı ve gösteri hakkının kapsamı genişletilmiş, ifade ve basın
özgürlüğü güçlendirilmiştir. Kapatılan vakıfların yeniden açılması sağlanmış,
azınlık vakıflarının mallarının iadesi sağlanmıştır. Kadın ve çocuk haklarını
güvence altına alan düzenlemeler yapılmış, kamuda ve eğitimde kılık kıyafet
özgürlüğü sağlanmış, üniversite sınavlarındaki katsayı adaletsizliği
giderilmiştir. Millî Birlik ve Kardeşlik Projesi başlatılmış, farklı dillerde
yayına izin verilmiş, yerleşim birimlerinin eski isimleri iade edilmiş,
vatandaşlarımızın çocuklarına istedikleri ismi verme özgürlüğü getirilmiştir.
Özel okullarda ana dilde eğitim imkânı getirilmiş, cezaevlerinde tutuklu ve
hükümlülerin yakınlarıyla ana dillerinde görüşebilmeleri mümkün hâle
getirilmiş, ana dilde savunma hakkı getirilmiştir. Yasak harflere serbestlik
getirilmiş, farklı dil ve lehçelerde siyasi propaganda imkânı getirilmiş,
kamuda Kürtçe tercüman ve çağrı merkezi uygulaması başlatılmıştır. Yıllar süren
terör belasından ülkemizin kurtarılması için çözüm süreci başlatılmıştır. Yayla
ve meralarda yasaklar kaldırılmış, üniversitelerde farklı dil ve lehçelerde
enstitü kurulması ve akademik çalışma yapılabilmesi sağlanmıştır. 
ALİ HAYDAR ÖNER (Isparta) – Bir de
sokaklara hendek kazmayı yasaklasanız... 
YILMAZ TUNÇ (Devamla) - Eğitim sistemi
demokratikleştirilmiş, farklı dil ve lehçelerde seçmeli ders imkânı
getirilmiştir. Siyasi partilere yardımın kapsamı genişletilmiş, devlet yardımı
alabilmek için oy şartı yüzde 7’den yüzde 3’e indirilmiştir. Miting ve gösteri
hakları genişletilmiş, siyasi partilerin teşkilatlanma zorunluluğu
hafifletilmiştir. Askerî vesayete son verilmiş, Millî Güvenlik Kurulunun yapısı
yeniden düzenlenmiş, Yüksek Askerî Şûra kararlarına karşı yargı yolu açılmış,
askerî yargının alanı daraltılmış, bazı kamu kurum ve kuruluşlarında askerî üye
uygulamasına son verilmiştir. EMASYA Protokolü kaldırılmış, 12 Eylül
darbecilerinin yargılanması sağlanmış, darbelerin dayanağı olarak gösterilen
TSK İç Hizmet Kanunu’nun 35’inci maddesi değiştirilmiştir. 
ALİ HAYDAR ÖNER (Isparta) - 4 generalin
yerine tek mareşal getirdiniz.
YILMAZ TUNÇ (Devamla) - 28 Şubat
mağdurlarının işe geri dönüş imkânı sağlanmıştır. Meclis gündeminde bulunan iç
güvenlik kanun tasarısı da özgürlük, güvenlik dengesi açısından…
ALİ HAYDAR ÖNER (Isparta) - Peh, peh,
peh!
YILMAZ TUNÇ (Devamla) - …çok önemli
düzenlemeler içermektedir. 
ALİ HAYDAR ÖNER (Isparta) - Vay, vay,
vay, vay!
YILMAZ TUNÇ (Devamla) - Bu paket
özgürlüklerin korunması ve güvenliğin sağlanması paketidir.
ALİ HAYDAR ÖNER (Isparta) - O paket
sizin başınızı yiyecek.
YILMAZ TUNÇ (Devamla) - Biraz önce HDP
adına konuşan değerli milletvekilimiz, burada, 1990’lı yılların
olumsuzluklarından bahsetti, o olumsuzlukların sebeplerini anlatmaya çalıştı.
İşte tam bu paketten bahsediyor aslında. Neden karşı çıktığını anlamak mümkün değil.
Burada demokratikleşme anlamında en önemli adım olan. Jandarmanın güvenlik
açısından da, özlük ve atama bakımından da İçişleri Bakanlığına bağlanmasından
daha büyük demokratik adım olabilir mi? Neden karşı çıkıyorsunuz,
anlayamıyoruz. Burada “Molotof zaten yasak.” diyorsunuz. Ee, karşı çıktığınız o
zaman tek bir madde kalıyor, o da Jandarmanın İçişleri Bakanlığına bağlanması.
Bundan niye korkuyorsunuz? Darbeleri Araştırma Komisyonunda hepiniz “Bunun
olması lazım, Türkiye’nin demokratikleşmesi açısından bu önemlidir.” dediniz.
Ee, pakette başka karşı çıktığınız ne olabilir ki?
HASİP KAPLAN (Şırnak) – Hayır, hayır;
yasaklayıcı rejime karşıyız. 
ALİ RIZA ÖZTÜRK (Mersin) - Her şey var,
sen daha bilmiyor musun?
YILMAZ TUNÇ (Devamla) – İşte, o nedenle
bu grup önerisinin aleyhinde olduğumuzu belirtiyor, Genel Kurulu saygılarımla
selamlıyorum. (AK PARTİ sıralarından alkışlar)
BAŞKAN – Teşekkür ederiz Sayın Tunç.
ALİ RIZA ÖZTÜRK (Mersin) – Sayın
Başkanım…
HASİP KAPLAN (Şırnak) – Sayın Başkan…
BAŞKAN – Sayın Kaplan, size söz
vereceğim. 
HASİP KAPLAN (Şırnak) – Bir, iki
noktada… Bir: Parti kapatmayla ilgili milletvekillerimizin oy vermediğini
söyleyerek sataştı. İki: Yine, bu paketle ilgili, yine, yanlış bir açıklamada
bulundu. Bu konuda izin verirseniz sataşmadan dolayı…
BAŞKAN – Size söz vereceğim fakat Sayın
Öztürk’ü de bir dinlemek istiyorum. 
Buyurunuz Sayın Öztürk.
ALİ RIZA ÖZTÜRK (Mersin) – Sayın
Başkan, hatip bize dönerek, özgürlüklere karşı olduğumuzu, kendilerinin
özgürlük getirdiğini söyledi… 
RAMAZAN CAN (Kırıkkale) – Ama zaten o
tarafa dönmek zorunda, konuşurken o yana bakmak zorunda. 
ALİ RIZA ÖZTÜRK (Mersin) – …el işareti
de bizi işaret ederek…
BAŞKAN – Nedir, duyamadım sizi?
ALİ RIZA ÖZTÜRK (Mersin) – Özgürlüklere
karşı olduğumuzu, kendilerinin özgürlükler getirdiğini söyledi, resmen işaret
ederek yaptı bu davranışını. 
BAŞKAN – Önce Sayın Kaplan’a söz
vereceğim. 
Buyurunuz Sayın Kaplan. (HDP
sıralarından alkışlar) 
HAKAN ÇAVUŞOĞLU (Bursa) – Sayın Kaplan,
bu olaylar yaşanırken koalisyon ortağı kimdi? Bu kürsüden söylemediniz. Rica
ediyoruz, şimdi bu koalisyon ortaklarını söyleyin. (AK PARTİ sıralarından
“Söyleyemez.” sesleri) 

VII.- SATAŞMALARA İLİŞKİN KONUŞMALAR (Devam)
2.- Şırnak Milletvekili Hasip Kaplan'ın, Bartın
Milletvekili Yılmaz Tunç’un HDP grup önerisi üzerinde yaptığı konuşması
sırasında Halkların Demokratik Partisine sataşması nedeniyle konuşması
HASİP KAPLAN (Şırnak) – Şimdi söylersem
zıplamayın ama. Bir de oradan sataşma…
HAKAN ÇAVUŞOĞLU (Bursa) – Sağ partiler
belli, bir de sol partileri söyleyin. 
HASİP KAPLAN (Devamla) – O dönemin
İçişleri Bakanı sizin partinizde şu an görev yapıyor, o dönemin emniyet genel
müdürleri sizin partinizde görev yapıyor, o dönemin olağanüstü hâl valileri
sizin partinizde görev yapıyor. Onun için susunuz; susmak, sükût, iyidir sizin
için. 
HAKAN ÇAVUŞOĞLU (Bursa) – Siyaset,
siyaset… Koalisyon ortağını söyle. 
AHMET YENİ (Samsun) – Koalisyon
ortağını söyle, ortakları söyle. 
HASİP KAPLAN (Devamla) – Bakın, Sayın
Başkan, sayın hatip… Biz, o zaman, HEP’i (Halkın Emek Partisi) kurduk,
kapattınız; ÖZDEP’i (Özgürlük ve Demokrasi Partisini) kurduk, kapattınız; DEP’i
kurduk, kapattınız. Hepsi, dikkat edin…
HAKAN ÇAVUŞOĞLU (Bursa) – Kim kapattı?
Koalisyon ortağı kimdi Sayın Kaplan? Koalisyon ortağı kimdi?
HASİP KAPLAN (Devamla) – HADEP’i kurduk
kapattınız, DEHAP’ı kurduk, kapatıldı. Bütün bu dönemlerde ırkçı, sağcı,
milliyetçi, muhafazakâr iktidarlar var, hepsinde. 
AHMET YENİ (Samsun) – Kanuna niye karşı
çıktınız? 
HASİP KAPLAN (Devamla) – Bakın,
hepsinde bu zihniyet vardı. 
HAKAN ÇAVUŞOĞLU (Bursa) – Sol zihniyet
yok muydu? 
HASİP KAPLAN (Devamla) – Geldik 2009’a,
AK PARTİ’nin ustalık dönemine geldik. 2009’da AK PARTİ iktidarı döneminde
Demokratik Toplum Partisi kapatıldı, Ahmet Türk ile Aysel Tuğluk’un üyeliği
burada düşürüldü. O da sizin ayıbınız, yüz karanızdır! 
AHMET YENİ (Samsun) - Parti kapatmaya
niye karşı çıktınız? 
HASİP KAPLAN (Devamla) – Bu, sizin
döneminizde olan bir şeydi. Sizin, Anayasa Mahkemesine atadığınız yargıçlar
kapattı bizim partimizi. 
AHMET YENİ (Samsun) - 2010’da niye
karşı çıktınız parti kapatmaya, söylesene? 
HASİP KAPLAN (Devamla) – Ben, o
partiler davasında hep avukattım; bu bir.
AHMET YENİ (Samsun) - Anayasa
değişikliğine niye karşı çıktınız?
HASİP KAPLAN (Devamla) – Sizin
siciliniz karanlıktır bu konuda, parti kapatmada Türkiye’yi partiler
mezarlığına çevirdiniz, Guinness Rekorlar Kitabı’na da girdiniz. Bu konuda özrü
kabahatinden büyük bir durumdasınız, hiç konuşmayınız, susunuz; sizin için
hayırlıdır. 
AHMET ÇAVUŞOĞLU (Bursa) - Sayın Kaplan,
Refah Partisini kapattınız… Doğruyu konuşun. 
AHMET YENİ (Samsun) – Parti kapatma
maddesine niye karşı çıktınız o zaman? Niye karşı çıktınız? 
HASİP KAPLAN (Devamla) – Diğer noktaya
gelince: Anayasa referandumunda, Bozdağ o zaman Grup Başkan Vekiliydi, geldi,
arkadaşlara dedi ki, Sayın Demirtaş da Grup Başkan Vekiliydi: “Bizim içimizde
çürükler var, 5 tane oy lazım bize.” Parti kapatmayı zorlaştıracak nitelikli
çoğunluk… 5 tane oy verdik. 
YILMAZ TUNÇ (Bartın) – İkinci tura niye
gelmediniz?
HASİP KAPLAN (Devamla) – Kardeşim,
birinci turda geçti, hemen çıktılar, “Bize oy vermedi DTP’liler.” dediler ve
bunu o kadar çirkince bir şekilde söylediler ki… Biz sırf sağlam olsun diye en
yetkili arkadaşlarımızla 5 oy kullandık. Bunun üzerine ikinci turda sizin
içinizdeki çürük sayısı 12’ye çıktı, onun için geçmedi. 
YILMAZ TUNÇ (Bartın) – Siz niye
gelmediniz?
AHMET YENİ (Samsun) – Niye oy
vermediniz?
HASİP KAPLAN (Devamla) – Sizin
çürüklerinizle kendi içinizden vuruldunuz. Aynalı Çarşı gibi işte, kendi
içinizden vuruldunuz. 
YILMAZ TUNÇ (Bartın) – Yok, siz niye
gelmediniz?
HASİP KAPLAN (Devamla) – Şimdi, kendi
vurulduğunuz noktadan gelip buraya, olağanüstü hâl kararnamelerini,
işkencelerini, bu işkence paketini, bu zorbalık paketini, o 90’lardan beter
paketi “özgürlük paketi” diye yutturursanız, size de muzu, sosis diye
yuttururlar, biliyor musunuz? (HDP ve CHP sıralarından gülüşmeler, alkışlar)
AHMET YENİ (Samsun) – Parti kapatma
maddesine niye “evet” oyu vermediniz? 
HASİP KAPLAN (Devamla) – Siz 28 Şubatta
bunu iyi aldınız. Sapla samanı karıştırmayın. Yanlış yapıyorsunuz, altında
kalırsınız. Size demokrasi dersi veririz; Strasburg’ta verdik, mahkemelerde
verdik, sandıklarda verdik. Veriyoruz, veriyoruz, daha da vereceğiz arkadaşlar.
(HDP sıralarından alkışlar)
BAŞKAN – Teşekkür ederiz Sayın Kaplan. 
Sizi de dinleyeyim. 
FARUK BAL (Konya) – Sayın Başkan, sayın
hatip sanki 2002 yılını milat olarak kabul edip “2002 yılından önce
hortumcular, efendim, özgürlük düşmanları…” gibi, koalisyon hükûmetlerini
eleştirdi ve 2002’den sonra da AKP’nin özgürlükleri ortaya çıkardığını, huzur
ve refah getirdiğini söyledi.
YILMAZ TUNÇ (Bartın) – Üzerinize niye
alınıyorsunuz efendim? Koalisyon hükûmetleri 90’lı yıllar boyunca...
HASİP KAPLAN (Şırnak) – Hangi hatip
Sayın Bal, oradaki hatip mi?
FARUK BAL (Konya) – Oysa, 1999-2002
yılları arasında Milliyetçi Hareket Partisi de hükûmetteydi. Bu yönüyle bir
sataşma vardır.
AHMET YENİ (Samsun) – O dönemde
yoktular Sayın Başkan.
FARUK BAL (Konya) – Hortumculukla
ilişkilendirdiği hususu açıklamak, demokratikleşmeyle ilgili o dönemin
çalışmalarını anlatmak üzere söz talebinde bulunuyorum. 
AHMET YENİ (Samsun) – Anayasa
değişikliğini niye reddettiniz? Parti kapatma maddesine oy vermeyeceksiniz,
konuşacaksınız!
BAŞKAN – Buyurunuz Sayın Öztürk. (CHP
sıralarından alkışlar)

3.- Mersin Milletvekili Ali Rıza Öztürk'ün, Bartın
Milletvekili Yılmaz Tunç’un HDP grup önerisi üzerinde yaptığı konuşması
sırasında Cumhuriyet Halk Partisine sataşması nedeniyle konuşması
ALİ RIZA ÖZTÜRK (Mersin) – Sayın
Başkan, değerli milletvekilleri; Sayın Yılmaz Tunç’tan az önce masallar
dinledik. İşin garibi masallara kendisi de inanmış gözüküyor Yılmaz Tunç, her
zaman bu kürsüye çıkıp aynı şeyleri söylüyor. 
YILMAZ TUNÇ (Bartın) – Ali Rıza Bey,
bunlar gerçek, gerçek. Siz inanmak istemeseniz de millet inanıyor bunlara. 
MEHMET ŞÜKRÜ ERDİNÇ (Adana) – Sizin
“masal” dediğinizi dün yaşadı bu millet. 
ALİ RIZA ÖZTÜRK (Devamla) – Şimdi,
devlet güvenlik mahkemeleri, zaten sorgulama biçimi ve yaptığı işlemlerle,
Avrupa İnsan Hakları Mahkemesinin ve Türkiye’deki yükselen muhalefet nedeniyle
kapatılma noktasındaydı. Hatta ondan önceki koalisyon hükûmeti …
HAKAN ÇAVUŞOĞLU (Bursa) – Müracaat
etmemişler. Niye acaba? 
ALİ RIZA ÖZTÜRK (Devamla) – Sen bana
laf atma Hakan Çavuşoğlu. Kapatılma noktasındaydı ve koalisyon hükûmeti o
noktada… Askerî hâkim çekti. 
Şimdi, DGM’leri kaldırdı da ne oldu?
2005 yılında Ceza Muhakemesi Kanunu’nun 250, 251, 252’nci maddeleriyle özel
yetkili mahkemeleri kurdu. Kim kurdu, kim kurdu? AKP kurdu, aynı DGM gibi.
Devam etti, utanmadan, burada kaldırmak zorunda kaldılar Hakan Fidan’ı
çağırınca ifadeye. Arkasından o 250-251’deki hükümleri aldılar, Terörle
Mücadele Kanunu’nun 10’uncu maddesi içerisine koydular. Ondan sonra onu da
kaldırmak zorunda kaldılar ve şimdi de en son çıkarttığımız yasayla yine özel
yetkili mahkemeleri kuruyorlar.
Şimdi, bu AKP özel yetkili mahkemesiz
duramaz zaten çünkü AKP’nin artık bugün iktidarda kalma nedeni demokrasiyi ve
özgürlükleri ihlal etmesidir. 
Öbür yandan, şimdi Sayın Tunç burada
konuştu. Allah aşkına ya, hukukçuluğundan şüphe etmeye başladım Tunç. Miting ve
gösteri hakları genişletilmiş! Nasıl genişletildiğini ben anlamadım. 
YILMAZ TUNÇ (Bartın) – Ama şiddet
içermeyen, Ali Rıza Bey, “şiddet içermeyen” dedim ama.
ALİ RIZA ÖZTÜRK (Devamla) – 12 Eylül
1980 darbesinden sonra getirilen 2911 sayılı Toplantı ve Gösteri Yürüyüşleri
Kanunu bu iktidar döneminde daha faşist hâle geldi. En kötüsü de şimdi iç
güvenlik paketi denilen bu pakette bu gösteri yürüyüşleri 12 Eylül 1980’den
daha katı hâle geliyor. Bunun neresi özgürlük? 
Efendim, 12 Eylül generalleri
yargılanıyormuş. Yargılandı da ne oldu ya? Allah aşkına yargılandı da ne oldu?
Siz 12 Eylülün çocuğusunuz, siz 12 Eylülün bugün iktidardaki muktedir
çocuklarısınız. Siz 12 Eylülün kurumlarından medet umuyorsunuz,
besleniyorsunuz. 
AHMET YENİ (Samsun) – Sayın Öztürk,
konuştukça batıyorsunuz. 
ALİ RIZA ÖZTÜRK
(Devamla) – Siz göstermelik şeyler yapıyorsunuz. Siz demokrasiyi ve
özgürlükleri kullanarak iktidara geldiniz ama demokrasiyi, özgürlükleri sadece
kendi yandaşlarınız için yaptınız. Sizin iktidarınızda darbecilerin de tanımı
değişti. Adalet ve Kalkınma Partisi iktidarının, Recep Tayyip Erdoğan’ın
antidemokratik eylemlerini desteklemeyenler darbeci ilan edildi. Özgürlük
mücadelesi, demokrasi mücadelesi sizin fıtratınızda yoktur.
AHMET YENİ
(Samsun) – Konuştukça batıyorsun.
ALİ RIZA ÖZTÜRK
(Devamla) – 12 Eylül 1980 darbesinin valileri, o dönemki milletvekilleri sizin
için siyaset yaptı. 
(Mikrofon
otomatik cihaz tarafından kapatıldı)
ALİ RIZA ÖZTÜRK
(Devamla) – Sizin geçmişteki temsilcileriniz o milletvekillerinin
dokunulmazlığının kaldırılması için oy verdi.
BAŞKAN –
Teşekkür ederim Sayın Öztürk.
ALİ RIZA ÖZTÜRK
(Devamla) – Özgürlük kim siz kimsiniz, demokrasi kim siz kimsiniz ya? (CHP
sıralarından alkışlar) 
RECEP ÖZEL
(Isparta) – Biz, biziz ya!
ALİ RIZA ÖZTÜRK
(Devamla) - Haydi oradan! 
BAŞKAN –
Buyurunuz Sayın Bal. 

4.- Konya Milletvekili Faruk Bal'ın, Bartın
Milletvekili Yılmaz Tunç’un HDP grup önerisi üzerinde yaptığı konuşması
sırasında Milliyetçi Hareket Partisine sataşması nedeniyle konuşması
FARUK BAL
(Konya) – Sayın Başkan, değerli milletvekilleri; biraz önce AKP adına konuşan
milletvekilinin sanki insanların zekâsıyla oynuyormuş gibi…
YILMAZ TUNÇ
(Bartın) – Neyle? Söyle, hangi cümlem insanların zekâsıyla oynuyor?
FARUK BAL
(Devamla) - … sanki insanların geçmişteki yaşanmış olayları yaşanmamış gibi
anlatmasını hayretle karşıladım. 
YILMAZ TUNÇ
(Bartın) – Sayın Bal, ciddi olun biraz, ciddi. Ciddi olun! 
FARUK BAL
(Devamla) – 57’nci Hükûmetle ilgili olarak düşüncelerimi açıklamak üzere ifade
ediyorum: 57’nci Hükûmet döneminde faili meçhul yoktur, AKP Hükûmeti döneminde
faili meçhul çoktur. 
RECEP ÖZEL
(Isparta) – Allah, Allah!
FARUK BAL
(Devamla) – Cizre’de 49 tane, şehit edilen veya hayatını kaybeden insanların
faili kimdir? 
ALİ RIZA ÖZTÜRK
(Mersin) – AKP!
FARUK BAL
(Devamla) – İki; 57’nci Hükûmet döneminde terör sıfıra inmiştir, PKK dağılmak
üzeredir, yıllık şehit sayısı 6’ya düşmüştür. Şimdi, AKP, Dolmabahçe Sarayı’nda
PKK’ya teslim olmuştur, Türkiye Cumhuriyeti devletinin idaresini PKK’nın
silahlı güçlerine teslim etmiştir. 57’nci Hükûmet döneminde… 
AHMET YENİ
(Samsun) – Onun için mi bırakıp kaçtınız Hükûmeti!
FARUK BAL
(Devamla) – Dinle! 57’nci Hükûmet döneminde yatak odalarında 7 tane kasa
barındıran bakan çocuğu yoktur, 57’nci Hükûmet döneminde rüşvet olarak bavulla
milyon dolar gönderilen bakan yoktur, 57’nci Hükûmet döneminde sırt
çantalarıyla taksi bagajlarında milyon dolarların taşındığı bir ahlaksızlık,
ferasetsizlik yoktur. 57’nci Cumhuriyet Hükûmeti döneminde elbise kutularında,
ayakkabı kutularında, çikolata kutularında bakanlar rüşvet kabul etmemiştir;
sizinkiler ayan beyan ortadadır.
57’nci Hükûmet döneminde…
HAKAN ÇAVUŞOĞLU (Bursa) – Niye
kaçtınız? Niye kaçtınız?
AHMET YENİ (Samsun) – 22 bankayı
batırdınız. 
FARUK BAL (Devamla) – Sayın Başkan,
lütfen şu müdahaleyi engeller misiniz? 
BAŞKAN – Devam ediniz efendim, siz
Genel Kurula hitap ediniz. 
Sayın milletvekilleri, sessizce
dinleyiniz lütfen.
AHMET YENİ (Samsun) – Kaç bankayı
batırdınız?
FARUK BAL (Devamla) – Nasıl hürriyet
ortamı yarattınız? Nasıl hürriyet dönemi yarattınız siz? Mecliste benim
konuşmama imkân sağlayamayacak kadar hoşgörüsüz bir ortamda bulunan bir AKP
nasıl herkese bir hürriyet ortamı yaratmıştır?
HAKAN ÇAVUŞOĞLU (Bursa) – Niye
kaçtınız, madem iyiydiniz?
FARUK BAL (Devamla) – Siz Ceza
Muhakemesi Kanunu’nda, Ceza Kanunu’nda, İnternet kanununda, MİT Kanunu’nda ve
Polis Vazife ve Salahiyet Kanunu’nda değişiklik yaparak polis devleti inşa
ediyorsunuz. Siz tek adam iktidarını, diktasını kurmaya çalışıyorsunuz. Bu
amaçla dünyanın en obez Yargıtayını yarattınız. Dünyada 516 üyeli Yargıtay var
mı? Dünyada 195 üyeli Danıştay var mı? Niçin yaptınız bunu? Orada çoğunluğu ele
geçirip AKP’nin yargıda diktasını kurabilmek için.
Değerli arkadaşlarım, bunları söylerken
akla, mantığa ve ferasete hitap etmeniz gerekmektedir. Ağzınızdan çıkan laf
sizin lafınız ancak sizden çıktıktan sonra o, bizim değerlendirebileceğimiz ve
yüce Türk milletinin değerlendireceği bir laftır.
AHMET YENİ (Samsun) – Batan bankalar ne
oldu? 22 bankayı batırdınız.
FARUK BAL (Devamla) – Dinle! 57’nci
Hükûmet döneminde Anayasa’nın 2001 yılında 33 tane maddesi değiştirilmiştir.
Bugün eğer siz burada konuşabiliyorsanız Anayasa’daki 33 maddeyle ilgili olmak
üzere yapılmış o hürriyet ortamından yararlanıyorsunuz. (MHP sıralarından
alkışlar)
BAŞKAN – Teşekkür ederiz Sayın Bal.
Buyurunuz Sayın Tunç.
YILMAZ TUNÇ (Bartın) – Sayın Başkanım,
Sayın Öztürk ve Sayın Bal konuşmalarında şahsıma sataştılar. Cevap vermek
istiyorum. 
BAŞKAN – Herkes gerekçesini söyledi
efendim. Size ne söyledi de…
YILMAZ TUNÇ (Bartın) – “12 Eylülün
çocuğusunuz.” dedi. Buna cevap vermem gerek.
TANJU ÖZCAN (Bolu) – Doğru söylemiş.
FARUK BAL (Konya) – Benim hangi
konuşmama cevap vereceksin? 
Sayın Başkan, benimle ilgili bir
gerekçe söylemedi. Ağzına adımı alırsa tekrar söz isteyeceğim.
BAŞKAN – Buyurunuz Sayın Tunç. 

5.- Bartın Milletvekili Yılmaz Tunç'un, Mersin
Milletvekili Ali Rıza Öztürk ile Konya Milletvekili Faruk Bal’ın sataşma
nedeniyle yaptıkları konuşmaları sırasında şahsına sataşmaları nedeniyle
konuşması
YILMAZ TUNÇ (Bartın) – Sayın Başkan,
değerli milletvekilleri; tabii, buradan konuşmaları dinliyoruz, milletimiz de
dinliyor; bizim ne dediğimizi de milletimiz biliyor, anlıyor, sizin de ne demek
istediğinizi çok iyi anlıyor. 
FARUK BAL (Konya) – Bavulla milyon
dolarları, Bakan saatlerini biliyor millet.
YUSUF HALAÇOĞLU (Kayseri) – Yolsuzluğun
önünü açtınız.
YILMAZ TUNÇ
(Devamla) – Burada 57’nci Hükûmetin marifetlerini anlattınız. 57’nci Hükûmet bu
ülkenin 21 bankasının içini boşaltan Hükûmettir ve bu ülkeyi eksi 9 küçülten ve
küçültme rekoru kıran bir Hükûmettir.
FARUK BAL (Konya) – 57’nci Hükûmet…
Allah’tan utan!
YUSUF HALAÇOĞLU (Kayseri) – Tayyip
Erdoğan’ı söyle bak, korkarlar.
YILMAZ TUNÇ (Devamla) – Şimdi “12 Eylül
çocuğusunuz.” dedi. Evet, bunu iade ediyoruz, 12 Eylülün izlerini silen
iktidardır AK PARTİ iktidarı.
İZZET ÇETİN (Ankara) - Ona
yaslanıyorsunuz, tam da aksi işte.
TANJU ÖZCAN (Bolu) – Ya bunu nasıl
söylüyorsun?
YILMAZ TUNÇ (Devamla) – 12 Eylülün
mağdurudur AK PARTİ kadroları, milletimiz de mağdurudur. (MHP sıralarından
gürültüler)
BÜLENT BELEN (Tekirdağ) – Yuh be! 12
Eylülde idam sehpasına çıkan bir tane AKP’li göster.
YILMAZ TUNÇ (Devamla) – 12 Eylülü
yapanların yargılanması hususunda Meclise bu Anayasa değişikliğini getirdiğimiz
zaman siz “evet” mi verdiniz?
BÜLENT BELEN (Tekirdağ) – Allah’tan
korkun be!
YILMAZ TUNÇ (Devamla) –
“Yargılanmasın.” dediniz. “Hayır” propagandası yaptınız. Çıkıp buraya hangi
yüzle konuşuyorsunuz? 
BÜLENT BELEN (Tekirdağ) – Sen hangi
yüzle konuşuyorsun? 12 Eylül mağduruymuş!
YILMAZ TUNÇ (Devamla) – Bu milletimiz
Türkiye'nin son on üç yılda demokrasinin standartlarının yükseldiğini,
Türkiye'nin ekonomide 4 kat büyüdüğünü, Türkiye'nin özgürleştiğini çok iyi
biliyor.
ALİ HAYDAR ÖNER (Isparta) – Borçları
kaç kat büyüdü?
YILMAZ TUNÇ (Devamla) – Onun için de
konulan 9 sandıkta da “Evet, iyi gidiyor.” diyor. ”AK PARTİ iktidarına devam”
diyor. Şimdi 10’uncu sandığa hazırlanıyor. Siz neye hazırlanıyorsunuz?
Heyetinizi saygılarımla selamlıyorum.
(AK PARTİ sıralarından alkışlar) 
BAŞKAN – Teşekkür ederiz Sayın Tunç.
ALİ RIZA ÖZTÜRK (Mersin) – Sayın
Başkanım…
FARUK BAL (Konya) – Sayın Başkan, sayın
hatip 57’nci Hükûmet döneminde 21 tane banka hortumlandığını iddia ederek bir
iftirada ve yalan beyanda bulunmuştur. Cevap vermek üzere söz istiyorum.
BAŞKAN – Tabii Sayın Bal, buyurunuz.
AHMET YENİ (Samsun) – 22 bankayı nasıl
batırdılar, onu anlatacak. 
MEHMET ŞÜKRÜ ERDİNÇ (Adana) – Hayır, o
bankalar batmadıysa “batmadı” desin. 
AHMET YENİ (Samsun) – Kitapları
yazıldı, kitapları.
BAŞKAN – Buyurunuz Sayın Bal…

6.- Konya Milletvekili Faruk Bal'ın, Bartın
Milletvekili Yılmaz Tunç’un sataşma nedeniyle yaptığı konuşması sırasında
Milliyetçi Hareket Partisine sataşması nedeniyle konuşması
FARUK BAL (Konya) – Çocuktu, ufacıktı;
top oynadı, acıktı; bunlarda bir şey bulamayacaktı, geldi buraya bir laf etti.
YILMAZ TUNÇ (Bartın) – Ciddi ol!
FARUK BAL (Devamla) – Laf etti de dinle
bakayım beni!
YILMAZ TUNÇ (Bartın) – Ciddi ol biraz!
FARUK BAL (Devamla) – 1997 yılı Anayasa
Mahkemesi…
YILMAZ TUNÇ (Bartın) – Cevap ver.
FARUK BAL (Devamla) – Kes sesini,
dinle! (AK PARTİ sıralarından gürültüler)
MEHMET ŞÜKRÜ ERDİNÇ (Adana) – Haddini
bileceksin, konuşmasını bil!
BAŞKAN – Sayın milletvekilleri, lütfen
kürsüdeki konuşmacıyı dinleyelim.
FARUK BAL (Devamla) – Anayasa Mahkemesi
Bankacılık Kanunu’nu iptal etti.
AHMET YENİ (Samsun) – Konuşmasına bak
be! “Kes sesini!” diyor. Bir milletvekili bir milletvekiline onu diyebilir mi?
BAŞKAN – Lütfen, sayın milletvekilleri.
FARUK BAL (Devamla) – Anayasa
Mahkemesinin Bankacılık Kanunu’nu iptal etmesi üzerine bakkal dükkânı gibi
bankalar açıldı ve vatandaşın, yüksek faizle, yastık altındaki paraları
toplanarak hortumlandı. 57’nci Hükûmetin 1999 yılının Haziran ayında ilk
çıkardığı kanun Bankacılık Denetleme ve Düzenleme Kanunu’dur.
YILMAZ TUNÇ (Bartın) – Boşaltmadan önce
olacaktı o. 
FARUK BAL (Devamla) – Bu Hükûmetin
kurduğu en önemli müessese Bankacılık Denetleme ve Düzenleme Kuruludur. Bunun
yapmış olduğu çalışmalardan sonra, rasyoları bozulmuş…
HAKAN ÇAVUŞOĞLU (Bursa) – Başkanım,
soru bu: 21 banka battı mı, batmadı mı?
FARUK BAL (Devamla) – …tasarruf nizamı
kaybolmuş olan bankalara el konuldu. (Gürültüler) Dinle şimdi burayı! Bankaları
hortumlayan, yiyenler, bankaları hortumlayan bakanlar yurt dışında yakalanıp
getirilip yargıya teslim edilmiştir.
AHMET YENİ (Samsun) – Paralar nerede,
paralar?
FARUK BAL (Devamla) – O dönem
içerisinde hortumlanan paraların tamamına yakını tahsil edilmiştir.
AHMET YENİ (Samsun) – Paralar ne oldu,
paralar? 
FARUK BAL (Devamla) – Önce bunu
bileceksin, kuldan utanacaksın, yalan söylerken Allah’tan korkacaksın.
AHMET YENİ (Samsun) – Kim tahsil etti
paraları? AK PARTİ tahsil etti. 
HİLMİ BİLGİN (Sivas) – Baraja niye
takıldılar bunlar, baraja? 
FARUK BAL (Devamla) – Sayın Başkanım,
bunlara benim nasıl hitap etmem gerekiyor? 
BAŞKAN – Sayın Bal, lütfen siz Genel
Kurula hitap ediniz. Sayın milletvekilleri de biraz sessiz dinlerlerse memnun
kalacağız. 
FARUK BAL (Devamla) – Dolayısıyla,
bizim Anadolu kültüründe güzel bir laf vardır.
HAKAN ÇAVUŞOĞLU (Bursa) – Başkanım, iki
konu var: 21 banka battı mı, batmadı mı; koalisyondan neden kaçtılar? 
FARUK BAL (Devamla) – “Tavuk suyu içer
havaya bakar, kendisinin suçunu başkasına takar.” diye. Siz, hırsızlıkta
daniskasını yapan bir Hükûmetsiniz!
AHMET YENİ (Samsun) – 21 bankayı soydunuz
be! 21 bankayı batırdınız!
FARUK BAL (Devamla) – Siz milyon
dolarları, vatandaşın milyon dolarlarını çalıp çırpıp kutuların içerisine
sıkıştıran, bavulların içerisine sıkıştıran; ahlaken, feraseten tefessüh etmiş…
AHMET YENİ (Samsun) – Kayıtlarda var, kayıtlarda!
FARUK BAL (Devamla) – Siz yatacak
yeriniz kalmamış bir Hükûmetsiniz.
HİLMİ BİLGİN (Sivas) – Bu kadar iyi
şeyler yaptınız da niye baraj altında kaldınız? 
FARUK BAL (Devamla) – İnşallah, 7
Haziranda bütün bunların hesabı teker teker sizden sorulacak ve inşallah,
milletin mührümüeyyidesiyle hem Yüce Divanda hem de mahkemeyikübrada
yargılanacaksınız diyor…
HİLMİ BİLGİN (Sivas) – Baraj altında
niye kaldınız bu kadar iyi şey yaptınız da? 
FARUK BAL (Devamla) – …kalbi
mühürlenmemiş olan Türk milletinin değerli vekillerini saygıyla selamlıyorum.
(MHP sıralarından alkışlar) 
BAŞKAN – Teşekkür ederiz Sayın Bal. 
HİLMİ BİLGİN (Sivas) – Siz niye baraj
altında kaldınız bu kadar güzel şey yaptınız da, onu bir anlat. 
FARUK BAL (Konya) – Gel anlatayım, gel!
YILMAZ TUNÇ (Bartın) – Bahçeli niye
genel başkanlığı bıraktı?
HİLMİ BİLGİN (Sivas) – Orada çık,
anlat.
FARUK BAL (Konya) – Gel, anlatayım!
HİLMİ BİLGİN (Sivas) – Orada çık,anlat.
FARUK BAL (Konya) – Söyle bakalım, gel.
Ne anlatacağım? 
BAŞKAN - Sayın milletvekilleri, böyle
devam ederseniz müzakereye devam edemeyeceğimi belirtmek istiyorum.
FARUK BAL (Konya) – Gel bana sor,
hepsini anlatayım. 
BAŞKAN – Lütfen…
MEHMET AKİF HAMZAÇEBİ (İstanbul) –
Sayın Başkan…
MEHMET NACİ BOSTANCI (Amasya) – Sayın
Başkan…
BAŞKAN – Sırayla dinleyeceğim Sayın
Bostancı. 
Buyurunuz Sayın Hamzaçebi. 
MEHMET AKİF HAMZAÇEBİ (İstanbul) –
Sayın Tunç konuşmasında Sayın Ali Rıza Öztürk’ün kendilerine yönelik olarak
söylemiş olduğu “Siz 12 Eylülün çocuğusunuz.” cümlesine cevap olarak Cumhuriyet
Halk Partisi Grubunu kastederek asıl o konuda bizi suçlayan bir değerlendirme
yaptı. 
MEHMET ŞÜKRÜ ERDİNÇ (Adana) – “İade
ettim.” dedi ya.
RAMAZAN CAN (Kırıkkale) – Yarası olan
gocunur. 
MEHMET AKİF HAMZAÇEBİ (İstanbul) – Bir
de yargılamayla ilgili yani 12 Eylülü gerçekleştiren komutanların
yargılanmasıyla ilgili Anayasa değişikliğine Cumhuriyet Halk Partisinin “hayır”
dediği şeklinde bir açıklama yaptı. Bu tamamen gerçek dışıdır. Bizim o zaman
vermiş olduğumuz bir önerge AKP Grubu tarafından reddedilmiştir. 
Bu nedenle, 69’uncu maddeye göre, bize
sataşma olmuştur, söz istiyorum efendim. 
BAŞKAN – Buyurunuz Sayın Hamzaçebi. 
MEHMET AKİF HAMZAÇEBİ (İstanbul) –
Sayın Aytun Çıray konuşacak efendim. 
BAŞKAN – Sayın Aytun Çıray… (CHP
sıralarından alkışlar) 
Sonra da size söz vereceğim Sayın
Bostancı. 
Buyurunuz Sayın Çıray. 
ADİL ZOZANİ (Hakkâri) – 69’a göre benim
de bir talebim var Sayın Başkan. 

7.- İzmir Milletvekili Aytun Çıray'ın, Bartın
Milletvekili Yılmaz Tunç’un sataşma nedeniyle yaptığı konuşması sırasında
Cumhuriyet Halk Partisine sataşması nedeniyle konuşması
AYTUN ÇIRAY (İzmir) – Sayın
milletvekilleri, Anayasa’da bulunan veya kanunlarda bulunan yüzde 10 seçim
barajını aşağıya indirmeyen parti demokrasiden bahsedemez. Gerisi…
AHMET YENİ (Samsun) – Biz mi koyduk onu
oraya? Kim koydu onu oraya?
AYTUN ÇIRAY (Devamla) – 12 Eylül rejimi
koydu, siz devam ettirdiniz. Onun için, değerli arkadaşlarımın söylediği “12
Eylül rejiminin çocuklarısınız.” lafı doğru. 
İkincisine gelince, Kenan Evren’i
yargılama konusuna ve darbecileri yargılama konusuna gelince, biraz önce Sayın
Başkanın söylediği gibi, Cumhuriyet Halk Partisinin verdiği, Sayın Ali Rıza
Öztürk’ün verdiği önergeyi reddettiniz burada yargılamamak için, emir alanları
da yargılamamak için. 
AHMET YENİ (Samsun) – Karıştırma,
karıştırma. 
AYTUN ÇIRAY (Devamla) - Şimdi, ikide
bir bilmediğiniz konularda konuşuyorsunuz. Bize, kalkıyorsunuz burayı gösterip
“Egemenlik kayıtsız şartsız milletindir.” diyorsunuz. 
MEHMET ŞÜKRÜ ERDİNÇ (Adana) – Öyle…
AYTUN ÇIRAY (Devamla) - Siz bizim başka
türlü düşündüğümüzü mü zannediyorsunuz? Ama bir fark var. Dün, cumhuriyet
tarihinde dinlediğim belki de en cahil Bakanın konuşmasına şahit oldum. Dün
burada İçişleri Bakanı Efkan Ala çıktı “Millet bu egemenliğini devletin anayasal
kurumlarının eliyle kullanır mı zannediyorsunuz? Bırakın Allah aşkına, millet
bu egemenliğini milletin eliyle kullanır.” dedi. Arkadaşlar, millî irade tabii
ki milletin verdiği yetkilerle kullanılabilir, millî iradeyle
kullanabilirsiniz. Ancak, millî irade AKP’nin ortak iradesi değildir, millî
irade Meclisin tümünün iradesidir. Bu Mecliste “millî irade” demek -önce o
kavramları öğreneceksiniz- milletin ortak arzularının, tercih ve eğilimlerinin
burada yansıtılması demektir. 
ÜNAL KACIR (İstanbul) – Doğru.
AYTUN ÇIRAY (Devamla) – Kuvvetin
kaynağı bizatihi milletin kendisidir, kuvvetin kaynağı sizin emir aldığınız
Cumhurbaşkanı değildir, milletin iradesidir. Burada görüş ayrılığımız var.
AHMET YENİ (Samsun) – Millettir,
millet. Yüzde 52 oy aldı. 
AYTUN ÇIRAY (Devamla) – Şimdi, bu Bakan
bu konuşmasıyla Anayasa’yı ihlal etmiştir, yeminini inkâr etmiştir. Aslında,
Cumhurbaşkanı tutum ve davranışlarıyla bu Anayasa’yı askıya almıştır. Siz
Anayasa’yı tağyir, tebdil ve ilgaya teşebbüs ediyorsunuz. (AK PARTİ sıralarından
“Oo!” sesleri) 
ÜNAL KACIR (İstanbul) – Allah, Allah!
AYTUN ÇIRAY (Devamla) – Şimdi, onun
için, değerli arkadaşlar, millet, iradesini tabii ki kurumlar aracılığıyla
kullanır. Bunlardan bir tanesi Türkiye Büyük Millet Meclisidir, diğeri
yargıdır, diğeri hükûmettir. Eğer “Bunlar doğru değil.” diyorsa bu Bakan, bu
Hükûmet gayrimeşrudur; millet, iradesini kullanamaz. Onun için…
RAMAZAN CAN (Kırıkkale) – Meclisten
niye korkuyorsunuz? Meclisten korkmayın. 
AYTUN ÇIRAY (Devamla) – Meclisten biz
korkmayız ama Sayın Erdoğan, Kenan Evren’in sağlığı döneminde, kendisi Belediye
Başkanı iken, bir kokteylde yanına giderek “Sayın Cumhurbaşkanım, eğer sizin
olduğunuz dönemde ben belediye başkanı olsaydım çok daha büyük işler yapardım.”
dediğini ve onunla arka kapıdan girerek gizli görüştüğünü de size arz ediyorum
değerli sahte demokratlar! (CHP sıralarından alkışlar) 
AHMET YENİ (Samsun) – Yanında mıydın?
BAŞKAN – Teşekkür ederiz Sayın Çıray.
Sayın Bostancı…
MEHMET NACİ BOSTANCI (Amasya) –
Efendim, biraz önceki sayın konuşmacı bizim grubumuza hitap ederek, eliyle de
göstererek “Hükûmetiniz hırsızlığın daniskasını yapmıştır.” diye ifade etti.
Sataşma var, söz istiyorum efendim. 
FARUK BAL (Konya) – Dediğim doğru,
Hükûmetin 4 üyesi…
YUSUF HALAÇOĞLU (Kayseri) – Sataştı,
doğru. 
ADİL ZOZANİ (Hakkâri) – Sayın Başkan,
69’a göre açıklama talebimiz var. 
BAŞKAN – Buyurun Sayın Bostancı. (AK
PARTİ sıralarından alkışlar) 

8.- Amasya Milletvekili Mehmet Naci Bostancı'nın, Konya
Milletvekili Faruk Bal’ın sataşma nedeniyle yaptığı konuşması sırasında Adalet
ve Kalkınma Partisine sataşması nedeniyle konuşması
MEHMET NACİ BOSTANCI (Amasya) – Sayın
Başkanım, değerli arkadaşlar; biraz önceki değerli konuşmacı “Sizin Hükûmetiniz
hırsızlığın daniskasını yapmıştır.” diye bir hüküm ifade etti. 
YUSUF HALAÇOĞLU (Kayseri) – Doğru, 4
bakan varsa işin içinde…
MEHMET NACİ BOSTANCI (Devamla) –
Bütünüyle bir hükûmete yönelik suçlamanın gerekçesi olarak geçmişteki
tartışmaları hatırlarsınız. Burada ifade edilen suçlamanın muhakkak hukukta da
bir karşılığı var, beyefendi kendisi de bilir. Herhâlde bu karşılık bakımından
da gereği yerine getirilecektir.
FARUK BAL (Konya) – Elbette orada
hesaplaşmak daha uygun olur.
MEHMET NACİ BOSTANCI (Devamla) –
2001’deki… Parlamentoda herkes birtakım sözler söyleyebilir, değerlendirmeler
yapabilir, kendine göre hırsız, haklı, haksız, ifadeleri bu kürsüden hitap
edebilir ama sonuçta bütün bunları dinleyen millet kararını verir. Asıl adil
olan milletin kendisidir, bunu unutmayalım.
Geçmiş hükûmete ilişkin tartışmaları
tekrar yapmak faydalı da değil. Geçmişte bu tartışmalar çok yapıldı, doğru mu
yaptılar, yanlış mı yaptılar, hangi katkıyı getirdiler vesaire ama şunu
biliyoruz: 2001’de bu ülke büyük bir kriz yaşadı, millet de bu krizin
müsebbiplerini tarihin çöp sepetine attı. (AK PARTİ sıralarından alkışlar)
RAMAZAN CAN (Kırıkkale) – Cezalandırdı,
sandığa gömdü! 
MEHMET NACİ BOSTANCI (Devamla) – Yani,
milletin 2002’de vermiş olduğu karar son derece açıktır ve burada bizim
yapacağımız akıl oyunlarından daha önemlidir, neticede siyaseti tayin eden
milletin iradesidir. O yüzden milletin iradesine saygı 2002’deki karara da
saygının gereğidir, bunu belirteyim.
Biraz önce Aytun Bey de millet
iradesinin ne olduğuna ilişkin Rousseaucu görüşten mülhem tam egemen irade, tam
yasa koyucuyu hatırlatır bir değerlendirme yaptı. Rousseau’nun bu görüşleri de
çok eleştirilmiştir. Halk, çıkarları itibarıyla birbiriyle çelişen ama
siyaseten ortak bir hedef istikametinde, ortak çıkarlar istikametinde bir araya
getirilebilen bir yapıdır. Bu da Gramsci tanımıdır ve doğru bir tanımdır, haklı
bir tanımdır. Zaten halkın çıkarları çeliştiği için de farklı siyasi partiler
ortaya çıkar. Buradaki herkes elbette millet iradesinin bir parçasıdır. AK
PARTİ yüzde 50’sini temsil ediyor, CHP yüzde 26’sını temsil ediyor, herkesin
oranları vardır. Ancak demokrasi “Herkes hep beraber hükûmeti yürütür.”
demiyor. Çoğunluğu sağlayan yürütme gücünü üstlenir ve yaptıklarının da
hesabını halka verir. Eğer halk uygun bulmaz ise yaptıklarını onun da defterini
dürer, yerine başkalarını getirir. Oyunun kuralları çok açık. Eğer on üç yıldır
halk AK PARTİ’ye güvenle destek veriyor ve sürekli oy oranını yukarıya
çıkartıyorsa bundan en çok ders alması gereken de on üç yıldır muhalefette
olanlardır. Lütfen bu dersi çıkartın.
Teşekkürler. (AK PARTİ sıralarından alkışlar) 
BAŞKAN – Teşekkür ederiz Sayın Bostancı.
ADİL ZOZANİ (Hakkâri) – Sayın Başkan…
BAŞKAN – Sayın Zozani, sizin talebiniz nedir?
ALİ RIZA ÖZTÜRK (Mersin) – Sayın Başkan, sataşmadan söz
istiyorum.
FARUK BAL (Konya) – Sayın Başkan…
BAŞKAN – Dinleyeceğim efendim sırayla. Lütfen…

V.- AÇIKLAMALAR (Devam)
20.- Hakkâri Milletvekili Adil Zozani'nin, Konya
Milletvekili Faruk Bal ile Amasya Milletvekili Mehmet Naci Bostancı’nın sataşma
nedeniyle yaptıkları konuşmalarındaki bazı ifadelerine ilişkin açıklaması
ADİL ZOZANİ (Hakkâri) – Sayın Başkan, müsaade ederseniz,
yerimden kayıtlara geçirmek istediğim bir husus var. 
Sayın Başkan, biraz önce kürsüyü kullanan hem Milliyetçi
Hareket Partisi mensubu bir hatip hem de iktidar partisine mensup hatip, 57’nci
Hükûmet ve sonraki hükûmetlerin uygulamalarına ilişkin birbirlerine yönelik
suçlamalarda bulundular. Ancak hatırlatmak isterim ki 2001 krizi 57’nci Hükûmet
döneminde gerçekleşmiştir. Bu dönemde 6 banka birleştirilerek 50 bin liraya OYAK’a
devredilmiştir. OYAK, önceden sızdırılan bilgiler neticesinde bütün
varlıklarını dövize çevirerek şubat krizi öncesi kendini güvence altına almış
ve krizi kârla atlatan kurumlardan biri olmuştur. Bu husus, OYAK’ın 41’inci
Genel Kurulunda alenen ifade edilmiştir, ifşa edilmiştir Sayın Başkan.
BAŞKAN – Yani…
ADİL ZOZANİ (Hakkâri) – Şimdi, bugüne kadar 57’nci Hükûmette
görev yapmış bakanlar hâlâ Meclisimizde bulunmaktalar. Bu konuyla ilgili
olarak, biz, iki bütçe görüşmesi esnasında bu usulsüzlüğü, bu yolsuzluğu
gündeme getirdik. O dönem iktidarda bulunan, bakanlık yapan sayın bakanların
hiçbirisi bu hususa ilişkin bir açıklamada bulunmadı. 3Y’ye karşı savaş açarak
iktidara gelmiş AK PARTİ’nin, 57’nci Hükûmetten sonra 5 hükûmet kurduğunu
hatırlatır ve son üç yıldır bu kürsüden bu yolsuzluk iddiası… (AK PARTİ
sıralarından gürültüler) 
ÜNAL KACIR (İstanbul) – Talebiniz ne?
MEHMET NACİ BOSTANCI (Amasya) – Sayın Başkan, böyle bir usul
yok.
BAŞKAN – Sabırlı olunuz lütfen…
ADİL ZOZANİ (Hakkâri) – …daha doğrusu tespiti sık sık
gündeme getirildiği hâlde bugüne kadar hakkında tek bir işlem yapılmamıştır,
üzerine gidilmemiştir.
AHMET YENİ (Samsun) - Yeter ama!
Talebiniz ne?
BAŞKAN – Sabrınız belirleyecek.
ADİL ZOZANİ (Hakkâri) - Yargıya intikal
etmiş hususlar olmasına rağmen, savcılığın iddianamesinde alenen “Evet,
yolsuzluğa rastlanmıştır.” dediği hâlde, sizin Hükûmetiniz bu konuda hiçbir
adım atmamıştır. Bu konuda birbirinizi suçlamanız bizim açımızdan çokça anlamlı
gelmiyor.
BAŞKAN – Teşekkür ederiz Sayın Zozani.
Sayın Bal, sizin talebiniz neydi?
FARUK BAL (Konya) – AKP Grup Başkan
Vekili ifade ederken, sataşmadan dolayı görüşlerini açarken, birinci olarak,
AKP Hükûmetine “Yolsuzluğun daniskasını yaptınız.” şeklindeki ifademe cevap
verirken eksik ve yanlış bilgide bulundu. 
İkinci olarak da, 2001 kriziyle ilgili
olarak Milliyetçi Hareket Partisinin o dönemde görev yapan bir parti olarak
hakkında olumsuz düşüncelerini Meclise yanlış bir şekilde beyan ettiği için
sataşmadan dolayı söz istiyorum.
ALİ ERCOŞKUN (Bolu) – Hiçbir sataşma
yok. 
İSMAİL GÜNEŞ (Uşak) – O sataşma değil
ki, fikir bildiriyor.
BAŞKAN – Evet “çöp sepeti” dediği için…
Buyurunuz efendim.
Lütfen yeni sataşmalara mahal vermeyin.

VII.- SATAŞMALARA İLİŞKİN KONUŞMALAR (Devam)
9.- Konya Milletvekili Faruk Bal'ın, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
FARUK BAL (Konya) – Sayın Başkanım,
değerli milletvekilleri; hiçbir yolsuzluk, hırsızlık, rüşvet, irtikap olayında
hiçbir siyasi parti, parti kurumsal kimliğiyle ve Hükûmet organları kimliğiyle
yolsuzluğu, hırsızlığı savunmamıştır. Çok kötü olarak AKP Grubunun
nitelendirdiği 2002’den önceki koalisyon hükûmetlerinin tamamında ne yolsuzluk
yapılmışsa o zamanın hükûmetleri ve partileri bunları tahkik etme çabası
içerisinde olmuştur. Ancak 17-25 Aralık operasyonunda AKP kurumsal kimliği
itibarıyla bunları savunmuştur parti olarak. İki, Hükûmet olarak da kurumsal
kimliğiyle AKP bu yolsuzlukları savunmuştur. Biraz önce yapmış olduğum
“daniskası” dediğim iş, işin özeti budur.
Diğer taraftan, müflis tüccar eski
defteri karıştırır misali, on iki buçuk yıllık hesabı vermeyen AKP, dönüp 2001
krizinden medet ummakta, MHP’de kusur aramaktadır. 57’nci Hükûmet 2001 yılındayken
üç koalisyon ortağından bir tanesiydi.
İSMAİL GÜNEŞ (Uşak) – Zorla mı yaptılar
ya?
FARUK BAL (Devamla) – Bu üç koalisyon
ortağının üçünün de elbette varsa bir kriz nedeni olarak sorumluluğu vardır ve
MHP’nin de üçte 1 oranında eğer varsa kusuru vardır. Ancak bu üç koalisyon
partisinden Anavatan Partisi ve Demokratik Sol Parti o tarihten itibaren
Mecliste yoktu. Milliyetçi Hareket Partisinin, sizi gömlek değiştirterek
Türkiye'nin başına musallat edenlerin yarattığı dış kaynaklı kriz nedeniyle
mağdur olduğunu anlamış ve milletimiz bizi buraya iki dönemdir sizi denetlemek
üzere muhalefet olarak görevlendirmiştir. (MHP sıralarından alkışlar)
BAŞKAN – Teşekkür ederiz Sayın Bal.
ALİ RIZA ÖZTÜRK (Mersin) – Başkanım… 
AYTUN ÇIRAY (İzmir) – Sayın Başkan…
BAŞKAN – Sayın Çıray, sizin talebiniz
nedir?
Lütfen biraz yüksek sesle söyleyiniz ve
net…
AYTUN ÇIRAY (İzmir) – Sayın Bostancı,
konuşmasında yapılan seçimlerden Cumhuriyet Halk Partisinin ders almadığını
söyleyerek bizim millî iradeyi umursamadığımızı ifade etmek istedi. 
MUHYETTİN AKSAK (Erzurum) – Başkan, şu
Türkiye Büyük Millet Meclisini çalıştır, çalıştır! Yanlış yapıyorsun.
AHMET YENİ (Samsun) – Meclisi
çalıştırmaya başlaman lazım.
AYTUN ÇIRAY (İzmir) – Bu Cumhuriyet
Halk Partisine bir sataşmadır millî iradeyi umursamamak. Onun için cevap vermek
istiyorum.
AHMET YENİ (Samsun) – Millet bizden iş
bekliyor.
BAŞKAN – Sayın Çıray, sayın
milletvekillerinin yüksek sesle konuşmaları nedeniyle sizin talebinizi net
olarak duyamadım. Niçin istemiştiniz?
AYTUN ÇIRAY (İzmir) – Sayın Başkan,
Sayın Bostancı konuşmasında Cumhuriyet Halk Partisinin yapılan seçimlerde
seçimlerin sonuçlarından ders almadığını yani millî iradeyi umursamadığını
ifade etmişti. Bu bir sataşma bize parti olarak. Ona cevap vermek istiyorum.
BAŞKAN – Buyurunuz Sayın Çıray.
Lütfen yeni sataşmalara mahal
vermeyiniz.
AHMET YENİ (Samsun) – Engellemeyin
Sayın Başkan. Millet iş bekliyor bizden.

10.- İzmir Milletvekili Aytun Çıray'ın, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
AYTUN ÇIRAY (İzmir) – Şimdi, değerli
arkadaşlar, sakin dinlerseniz, laf atmadan, size birkaç şey öğretmek isterim.
Yani bu Meclisteki süreç yabana gitmesin. (AK PARTİ sıralarından gürültüler)
YAHYA AKMAN (Şanlıurfa) – Sayın Başkan,
o ne demek ya? Öyle şey olur mu?
AYTUN ÇIRAY (Devamla) – Şimdi, değerli
arkadaşlar, dün yine bahsettiğim, İçişleri Bakanı konuşmasında şöyle devam
etti, dedi ki: “Millet bu egemenliğini milletvekilleri eliyle kullanır –bu
doğru ve devam etti- referandum yoluyla kullanır, başkasını da tanımıyoruz.” 
Şimdi, 12 Eylül referandumunu bugün
“Paralel, paralel.” diye şikâyet ettiğiniz grupla birlikte yaptınız ve o zaman
iddia ettiniz ki: “Biz bu referandumla Türkiye'nin bütün adalet sistemini
düzeltiyoruz.” Şimdi, buraya getirdiniz, “Biz bunu düzeltemedik.” diye baskı
kanunları çıkarmaya çalışıyorsunuz. Siz sürekli kendi kendinizi tekzip
ediyorsunuz. Bu sözler, bu cümleler Türkiye Cumhuriyeti bakanına yakışmıyor. Bu
kadar cehalet eğitimle bile olmaz. Referandum her şeyin çaresiyse özgürlükleri
de referanduma koyacak mısınız? Birtakım kavramları ortaya atıyorsunuz, sonra o
kavramlardan haklılık çıkarmaya çalışıyorsunuz. Sanki bu Parlamentoda geçmişte
bir ana dili yasaklayanlar varmış gibi, ana dili yasaklayanlara estiler
gürlediler, sonra da kalktılar “Bu, ana dil meselesini biz ortadan kaldırdık.”
diye.
RAMAZAN CAN (Kırıkkale) – Ya,
cezaevinde mahkûmlar… Cezaevlerinden haberin var mı senin?
AYTUN ÇIRAY (Devamla) – Şimdi bir
iddiada daha bulunacağım: Siz Türkiye’de özgürlükler adına hiçbir şey
yapmadınız. Ana dil dâhil, her türlü yasaklama, başta Cumhuriyet Halk Partisi
olmak üzere, diğer partiler tarafından ortadan kaldırıldı. 
Bu konuşmayı yaparken burada İçişleri
Bakanı “İnsanlara ana dilini yasaklayanlar şerefsiz.” diye bağırdım oradan ben,
“Şerefsizdir.” diye. Şimdi, kendi kendinize olay yaratıp arkasından kahramanlık
çıkarmaya çalışıyorsunuz. 
RAMAZAN CAN (Kırıkkale) – Cezaevinde
mahkûmlar…
AYTUN ÇIRAY (Devamla) – 57’nci Hükûmeti
çok eleştiriyorsunuz. Ben onların avukatı değilim ama bugün ana dilde
televizyon yayını yapılıyorsa, bazı özgürlükler o alanda açılmışsa işte o
eleştirdiğiniz 57’nci Hükûmet döneminde oluyor. (AK PARTİ sıralarından
gürültüler) Size bir şey daha söyleyeyim: O Anayasa değişikliği o zaman yapıldı
ama yakın tarihi bile ezberleyecek kadar çalışmıyorsunuz. 
Şimdi, değerli arkadaşlar, o zaman AKP
yeni kurulmuştu. Bu yasakların kalkmasıyla ilgili Meclisteki tavırları neydi
biliyor musunuz? Yasakların kalkması yolunda değildi, grubu serbest bıraktılar.
AKP, millet iradesini rejimi değiştirme hakkı zannediyor; bunda yanılacaksınız,
buna izin vermeyiz. 
İSMAİL GÜNEŞ (Uşak) – Siz kimsiniz? Siz
kimsiniz?
AYTUN ÇIRAY (Devamla) – Siz millî
iradeyi istismar edemeyeceksiniz. 
İSMAİL GÜNEŞ (Uşak) – 7 Haziranda
göreceksiniz.
AYTUN ÇIRAY
(Devamla) – Millî irade, seçim meselesine gelince, bir ülkede seçimi haber alma
özgürlüklerini kısıtlayarak yapabilirsiniz, bu seçim kanuni olabilir ama
yaptığınız seçimler haber alma özgürlüğünü engellediğiniz için siyaseten
gayrimeşrudur arkadaşlar. (CHP sıralarından alkışlar) 
ALİ ERCOŞKUN (Bolu) – Yazık, yazık…
AHMET YENİ (Samsun) – Gayrimeşru vekil
misin sen?
BAŞKAN – Teşekkür ederiz Sayın Çıray. 
ALİ RIZA ÖZTÜRK (Mersin) – Sayın Başkanım,
bana neden vermiyorsunuz sataşmadan söz? İsmen sataştı Yılmaz Tunç bana, isim
vererek sataştı. 
BAŞKAN – Sayın Öztürk, sırayla
dinliyorum, “Size söz vermeyeceğim.” demedim ki.
ALİ RIZA ÖZTÜRK (Mersin) – İsmen
sataştı.
BAŞKAN – Sizin talebinizi şimdi
alıyorum. 
Buyurunuz Sayın Öztürk, talebiniz
nedir?
ALİ RIZA ÖZTÜRK (Mersin) – Yılmaz Tunç
ikinci konuşmasında benim adımı vererek…
BAŞKAN – Evet…
ALİ RIZA ÖZTÜRK (Mersin) – …adıma şey
yaparak resmen sataştı. Kendisinin 12 Eylülün muktedir çocuğu olmadığını, bizim
olduğumuzu söyledi. 
AHMET YENİ (Samsun) – Meclis çalışmasın
da ne olursa olsun.
ALİ RIZA ÖZTÜRK (Mersin) – İsmen de
bana verdi ve bizim de bu siyasi, 12 Eylül generallerinin yargılanmasına karşı
çıktığımızı söyledi. Önerge veren de benim, bu kürsüde konuşan da benim o
tarihte. 
Söz almak istiyorum. 
BAŞKAN – Evet, buyurunuz Sayın Öztürk.
(CHP sıralarından alkışlar) 
AHMET YENİ (Samsun) – Sayın Başkan,
Meclisi çalıştırmayacak mısınız?
BAŞKAN – Laf atmayınız, sataşmayınız o
zaman sayın milletvekilleri, hak doğuyor. 
AHMET YENİ (Samsun) – Dün
çalıştırmadınız, bugün de çalıştırmayacak mısınız?
BAŞKAN – Meclisi çalıştırmayan o zaman
siz olursunuz, ben değil. Çok rica ederim. 
AHMET YENİ (Samsun) – Dün
çalıştırmadınız, bugün de çalıştırmıyorsunuz. Millet görüyor. 
BAŞKAN – Buyurunuz Sayın Öztürk. 
11.-
Mersin Milletvekili Ali Rıza Öztürk'ün, Bartın Milletvekili Yılmaz Tunç’un
sataşma nedeniyle yaptığı konuşması sırasında şahsına sataşması nedeniyle
konuşması
ALİ RIZA ÖZTÜRK (Mersin) – Sayın
Başkan, değerli milletvekilleri; “12 Eylül 1980 faşist darbesinin mağduru, bu
Parlamentoda olmayan tek kim var?” diye sorarsanız Adalet ve Kalkınma
Partisidir. Bugün Cumhuriyet Halk Partisi sıralarında, MHP sıralarında ve HDP
sıralarında 12 Eylül 1980 darbesinden sonra mağdur olan arkadaşlarımız vardır,
hapishaneye girmiş arkadaşlarımız vardır, bedel ödemiş arkadaşlarımız vardır.
Onlardan birisi de benim. Ben İstanbul Teknik Üniversitesinde birincilikle ve
burslu okumama rağmen, 12 Eylül 1980 darbesinden sonra memur bile yapılmadım. 
Değerli milletvekilleri, bu kürsüden,
12 Eylül 1980 darbesi olduktan sonra Cumhuriyet Halk Partisinin kapatıldığını
ve Cumhuriyet Halk Partisi Genel Başkanının ve milletvekillerinin hapse
tıkıldığını söylemiştim. 53 milletvekili o tarihte gece evlerinden alınarak
hapishaneye konuldu. Size ve sizden önceki kök partilerinizden hiç kimseye
dokunulmadı. 
Şimdi, burada mesele şudur: 12 Eylül
1980 darbesinin yargılanması için Anayasa’nın, Anayasa değişikliğinin -2010’da
yaptığınız ve Tayyip Bey’in sonradan pişman olduğu Anayasa değişikliğidir o-
biliyorsunuz, o Anayasa değişikliğinin aslında 3 tane temel maddesi vardı.
Birincisi siyasi partilerin kapatılması, Anayasa Mahkemesinin kuruluş ve
işleyişi ve de HSYK’nın kuruluş ve işleyişiydi. Diğer maddelerin zaten suya
sabuna dokunmayan maddeler olduğunu herkes söyledi ve o günden beri zaten o
maddelerle ilgili herhangi bir uygulama kanunu da çıkmadı; bir HSYK’yla çıktı,
bir Anayasa Mahkemesiyle ilgili çıktı. Sayın Başbakan da dedi ki -şimdiki
Cumhurbaşkanı- “Keşke o Anayasa değişikliğini yapmasaydık.” HSYK’dan ve Anayasa
Mahkemesinden dolayı olan şeylerden dolayı.
Ben bir hukukçuyum. O tarihte Refah
Partisi kapatıldı, Avrupa İnsan Hakları Mahkemesine gitti. Peki, Fazilet
Partisi kapatıldığında niye Avrupa İnsan Hakları Mahkemesinden şeyi geri çekti?
Önemli olan siyasi partilerin kapatılmamayı gerektirecek biçimde, eylem ve
işlemlerini ona uygun olarak davranmalarıdır; bu bir. 
İHSAN ŞENER (Ordu) – Yani hukuka uygun
kapatıldı, öyle mi?
ALİ RIZA ÖZTÜRK (Devamla) – İkinci
husus: Biz burada… 12 Eylül generallerinin yargılanması için ben Dersim
Milletvekili olarak önerge verdim. Sadece 2 generalin değil, böyle
yargılanıyormuş gibi yaparak değil…
İHSAN ŞENER (Ordu) – Yazık, yazık!
ALİ RIZA ÖZTÜRK (Devamla) – …12 Eylül
darbesinde sorumlu olan herkesin yargılanması için bir önerge verdim, bu bir. 
İki: Sizin Adalet Komisyonu Başkanınız
Ahmet İyimaya’nın “Yasama Reformu” diye yazdığı makalede atıf yaptığı kanunu
verdim, Komisyonda bekliyor. Oradan laf atacağına, Sayın Recep Özel,
Komisyondan onu niye getirttirmediniz? Sayın İyimaya diyor ki: “Darbelere karşı
etkin, verimli mücadele etmenin örnek kanun teklifi Mersin Milletvekili Ali
Rıza Öztürk’ün verdiği kanun teklifidir.” İki dönemdir niye getirmiyorsunuz
onu, madem 12 Eylül darbesine karşısınız da?
Teşekkür ederim. (CHP sıralarından
alkışlar) 
BAŞKAN – Teşekkür ederiz Sayın Öztürk.

IX.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, kamuoyunda “2 Mart darbesi” olarak adlandırılan, DEP
Milletvekilleri Orhan Doğan ve Hatip Dicle’nin 2 Mart 1994’te Türkiye Büyük
Millet Meclisinden çıkışta sivil polisler tarafından yaka paça gözaltına
alınması, aynı gün Türkiye Büyük Millet Meclisinde milletvekilleri Orhan Doğan,
Hatip Dicle, Leyla Zana, Ahmet Türk, Sırrı Sakık ve Mahmut Alınak’ın
dokunulmazlıklarının kaldırılarak tutuklanmaları olayının araştırılması
amacıyla verilmiş olan Meclis araştırması önergesinin (10/751) ön
görüşmelerinin, Genel Kurulun 3 Mart 2015 Salı günkü birleşiminde yapılmasına
ilişkin önerisi (Devam)
BAŞKAN – Önerinin lehinde, İzmir
Milletvekili Rıza Türmen. 
ÜNAL KACIR (İstanbul) – Ne önerisinin
lehinde Başkan? Her şey karıştı birbirine.
BAŞKAN – Takip ederseniz… Halkların
Demokratik Partisi Grubu önerisini tartışıyoruz.
ÜNAL KACIR (İstanbul) – Çorba oldu her
şey.
BAŞKAN – Buyurunuz Sayın Türmen. (CHP
sıralarından alkışlar)
RIZA TÜRMEN (İzmir) – Teşekkür ederim
Sayın Başkan.
Sayın Başkan, değerli milletvekilleri;
Halkların Demokratik Partisinin verdiği önerinin lehinde konuşmak üzere
buradayım. Bu önergenin 3 boyutu var, 3 yönü var. Birincisi, 2 Mart 1994 günü
meydana gelen olaylar, ikincisi, dokunulmazlıkların kaldırılması; üçüncüsü de
DEP’in kapatılması. 
2 Mart 1994’te, o gün meydana gelen
olaylar vahim olaylardır, demokratik bir Mecliste, demokratik bir ülkede
görülmemesi gereken olaylardır. Mecliste bir devlet terörü estirilmiştir,
milletvekillerinin kürsüde söyledikleri sözler dolayısıyla dokunulmazlıkları
kaldırılmıştır. Dokunulmazlığın kaldırılması son derece tuhaf bir yöntemle
olmuştur ve içeri polisler dolmuştur ve bu dokunulmazlığı kaldırılan
milletvekilleri milletvekilliğiyle bağdaşmayacak bir şekilde yakalanıp
götürülmüşlerdir. Biraz tarihi karıştırdım, tarihin koridorunda biraz seyahat
ettim, gördüm ki bu vahim olay cereyan ederken o gün Mecliste bulunan CHP ve
SHP milletvekilleri dokunulmazlığın kaldırılmasına karşı oy kullanmışlardır, diğer
milletvekilleri ise dokunulmazlığın kaldırılması lehine oy kullanmışlardır,
bunun içine o zamanki Refah Partisi milletvekilleri de dâhildir. 
Bu olay tabii ki arzu edilmeyen, bir
daha görülmemesi gereken, olmaması gereken bir olaydır. Bu olayın araştırılması
gerekir, millet iradesine vurulan bu zincirin, millet iradesine konulan bu
ambargonun bir daha tekrarlanmaması için bu araştırma önergesinin kabul
edilmesi ve olayın araştırılması yerinde olur. Bunu millet iradesine saygı
gösteren herkesin kabul etmesi gerekir diye düşünüyorum, en başta da sayın
AKP’li milletvekillerinin kabul etmesi gerekir çünkü Adalet ve Kalkınma Partisi
kendi demokratik meşruiyetini sadece millet iradesine, sadece sandığa
dayandırmaktadır. Bu yanlıştır, demokratik meşruiyet sadece sandıktan
kaynaklanmaz, demokratik meşruiyet aynı zamanda iktidarın nasıl kullanıldığına
dayanır. O nedenle, demokratik meşruiyeti bununla sınırlamak yanlıştır ama
mademki Adalet ve Kalkınma Partisi millet iradesine bu kadar hassasiyet
gösteriyor o zaman bu önergenin de kabul edilmesi, bu hassasiyetin bir
göstergesi olacaktır bence. O yüzden bekliyorum ki, ümit ediyorum ki Adalet ve
Kalkınma Partisi bu önerge lehine oy verecektir. 
Tabii, aynı hassasiyeti seçim barajı
bakımından da göstermek lazım. Yani millet iradesine bu kadar çok önem
veriliyorsa millet iradesinin Meclise yansımasını engelleyen yüzde 10 seçim
barajının da değiştirilmesi, elbette millet iradesine gösterilen saygının bir
gereğidir. Bu ne yaman bir çelişkidir ki, bir taraftan millet iradesinden söz
edeceksiniz, kendi meşruiyetinizi sadece buna dayandıracaksınız, sandığa
dayandıracaksınız; ondan sonra da millet iradesinin Meclise tam yansımasını
engelleyen bu seçim barajına hiç dokunmayacaksınız. Bu tabii çelişkili bir
durum. 
DEP’in kapatılmasına gelince:
Türkiye’de 82 Anayasası döneminde 43 tane kapatma davası açılmış siyasi
partilere karşı ve 19 tane kapatma kararı çıkmış bu 43 kapatma davasında. 6
kapatma kararı da 1960 Anayasası zamanında çıkmış yani Türkiye’de toplam 25
siyasi parti kapatılmış. Bu, dünyada görülmemiş bir şeydir yani böyle bir
siyasi parti mezarlığı dünyada görülmemiş bir şeydir. Baktığınız zaman Avrupa
İnsan Hakları Mahkemesi kararlarına, bu 25 partiden 1 tanesi hariç hepsi Avrupa
İnsan Hakları Mahkemesinden dönmüştür. 
Şimdi, Avrupa
İnsan Hakları Mahkemesi kararlarında şu söyleniyor: Siyasi partiler
demokrasinin vazgeçilmez bir unsurudur, siyasi partiler çoğulcu bir demokrasi
için gereklidir. Bir ülkenin sorunları, ancak siyasi partiler arasındaki
diyalogla çözülür, her türlü fikir ancak bu diyalogla ortaya çıkar ve bu
diyaloğun serbestçe yapılabilmesi lazımdır. Siyasi partiler ancak demokrasiye
bir tehdit oluşturuyorsa ve bunun somut kanıtları varsa kapatma istisnai olarak
kabul edilebilir. 
Avrupa İnsan Hakları Mahkemesi “Siyasi
partiler bir yasanın ya da bir devletin anayasal yapısının değiştirilmesini
önerebilir.” diyor. Bu tamamen mümkündür, yalnız bunu iki koşulu vardır: Bir,
amacın demokrasiye uygun olması, demokrasi ilkelerine uygun olması; ikincisi
de, bu amacı gerçekleştirmek için başvurulacak yöntemlerin demokratik olması.
Bu koşulla, bir devletin anayasal yapısının değiştirilmesi dahi siyasi partiler
tarafından önerilebilir. 
Şimdi, DEP’in kapatılmasına geldiğiniz
zaman, DEP’in kapatılması davası da Avrupa İnsan Hakları Mahkemesinden
dönmüştür. Siyasi partilerle ilgili 11’inci maddenin ihlali olduğuna karar
vermiştir Avrupa İnsan Hakları Mahkemesi. Bunu yaparken de kapatmanın demokrasi
toplumunun gereklerine uygun olmadığını ve orantılı olmadığını ileri sürmüştür ve
DEP’in kapatılması sonucunda 200 bin euro manevi tazminata hükmetmiştir. Devlet
bu tazminatı ödemiştir. DEP’in kapatılması tabii başka sorunları da ortaya
çıkarmıştır. DEP’in kapatılmasından sonra başka partiler de kapanmıştır. Fakat,
o zamanki Anayasa Mahkemesi kararlarına baktığınız zaman şunu görüyorsunuz:
Anayasa'nın bugünkü hükümleri ile Avrupa İnsan Hakları Mahkemesi kararları
arasında bir uyumsuzluk vardır. Anayasa'nın siyasi partilerin kapatılmasına
ilişkin hükümlerinde, siyasi partinin eylemleri sonucu ya da program sonucu
kapatılmasına izin verilmektedir. Anayasa'nın 68’inci maddesi diyor ki: “Siyasi
partileri tüzük ve programları nedeniyle kapatmak mümkündür.” Bu, Avrupa İnsan
Hakları Mahkemesi tarafından kabul edilmeyen bir husustur. Siyasi partiler
programları ya da tüzükleri nedeniyle kapatılamazlar. Bu, gerek Birleşik
Komünist Partisi davasında gerek Sosyalist Partisi davasında çok açıkça
söylenmiş bir konudur. O nedenle, Anayasa'nın 68’inci maddesini mutlaka
değiştirmek gerekir, Avrupa İnsan Hakları Mahkemesi kararıyla uyumlu hâle
getirmek gerekir.
Dokunulmazlık konusuna gelince,
dokunulmazlık konusunda bu DEP milletvekillerinin dokunulmazlığı kaldırılırken
yasama sorumsuzluğu ve yasama dokunulmazlığı arasında bir ayrım
gözetilmemiştir. Aslında, Anayasa da bu ayrımı açıkça yapmamaktadır. Burada da
başka bir problem vardır dokunulmazlık bakımından. Oysa, bütün dokunulmazlıkla
ilgili görüş ne olursa olsun, Mecliste söylenen sözlerden dolayı
milletvekillerinin mutlak bir yasama sorumsuzluğu vardır, o sözlerden dolayı
hiçbir şekilde milletvekilleri sorumlu tutulamaz. Oysa, DEP milletvekilleri bu
ilkeden yararlandırılamamıştır ama ilginç olan şey şudur: Anayasa Uzlaşma
Komisyonunda 4 siyasi parti bu konuda pek çok paragrafta bir uzlaşı sağlamıştır.
Örneğin, 4 siyasi parti yasama sorumsuzluğu ile yasama dokunulmazlığı arasında
bir fark gözetmeyi kabul etmiştir, yasama sorumsuzluğunu ayırmayı kabul
etmiştir ve dokunulmazlık konusunda da şimdiki 83’üncü maddeden daha farklı bir
uzlaşı ortaya çıkmıştır, 14’üncü maddeye yapılan atıf ortadan kaldırılmıştır 4
partinin uzlaşısıyla. Yani, bu uzlaşı metni aslında Anayasa’da hâkim olsaydı,
DEP milletvekillerinin dokunulmazlığının kaldırılması mümkün olmayacaktı ya da
Anayasa’ya aykırı olacaktı açıkça. 
Tabii, dokunulmazlıkta önemli olan şey
şudur: Milletvekilleri… Tek istisnası suçüstü; onun dışında, dokunulmazlık
Meclis kararıyla kaldırılabilir ama yakalama bakımından, gözaltına alma
bakımından milletvekillerinin görevlerini yapması engellenmeyecek bir şekilde bu
iş yürütülmelidir. Yani, yakalanması, gözaltına alınması… Gözaltına alınması
olmaz tabii ama yargılanması milletvekilinin…
(Mikrofon otomatik cihaz tarafından
kapatıldı) 
RIZA TÜRMEN (Devamla) – …sorgulanması
mümkün olabilir ama tutulması, üretimden mahrum edilmesi tabii ki görevini
yapmasına engel teşkil edeceği için bundan kaçınmak gerekir. 
BAŞKAN – Teşekkür ederiz Sayın Türmen. 
RIZA TÜRMEN (Devamla) – Ben çok
teşekkür ederim. 
Bu önergenin
kabul edileceğini -başında da belirttim- ümit ediyorum. (CHP sıralarından
alkışlar) 
BAŞKAN –
Teşekkür ederiz Sayın Türmen. 
HASİP KAPLAN
(Şırnak) – Sayın Başkan…
BAŞKAN –
Buyurunuz Sayın Kaplan. 

V.- AÇIKLAMALAR (Devam)
21.- Şırnak Milletvekili Hasip Kaplan'ın, İzmir
Milletvekili Rıza Türmen’in HDP grup önerisi üzerinde yaptığı konuşmasındaki
bazı ifadelerine ilişkin açıklaması
HASİP KAPLAN
(Şırnak) – Sayın Başkanım, Sayın Türmen’in açıkladığı olay son derece önemli.
Karma Komisyon -dokunulmazlıkları görüşen- Anayasa ve Adalet Komisyonundan
oluşuyordu, buna dikkat çektim zaten. O dönemde, işte, hâlâ sıramızda oturan
Sayın Esat Canan da muhalefet şerhi koymuş, Sayın Erdal İnönü o dönemde koymuş.
Yalnız, olayın
Meclise getiriliş biçiminde Anayasa 83, 84’e göre “Dokunulmazlıklar konusunda
hiçbir parti grubu görüşme açamaz.” hükmü var Anayasa’da. Buna rağmen,
Genelkurmayda, MGK’da alınan siyasi kararı -o dönem Doğan Güreş Genelkurmay
Başkanı, Tansu Çiller Hükûmet, Başbakan- bir önergeyle Doğru Yol Partisi ve
ANAP o dönemde öne alıyorlar dokunulmazlıkları ve görüşülmesini Mecliste hemen
oldubittiye getirip siyasi bir kararla, şu kürsünün dokunulmazlığını
katlediyorlar ve milletvekillerini tutukluyorlar.
BAŞKAN – Evet,
teşekkür ediyoruz Sayın Kaplan.
HASİP KAPLAN
(Şırnak) – Bu tarihî ayıpta imzası olan ve “evet” oyu verenlerin hiçbirisi bu
ayıptan, demokrasi karşıtı, milletin iradesine darbe yapan bu anlayıştan
kurtulamayacaklar. Bellidir o isimler, tutanakların hepsi açıktır; kim ne
demiş, kim ne konuşmuş, hepsini çıkardım Mecliste.
BAŞKAN –
Teşekkür ederiz Sayın Kaplan. 

IX.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, kamuoyunda “2 Mart darbesi” olarak adlandırılan, DEP
Milletvekilleri Orhan Doğan ve Hatip Dicle’nin 2 Mart 1994’te Türkiye Büyük
Millet Meclisinden çıkışta sivil polisler tarafından yaka paça gözaltına
alınması, aynı gün Türkiye Büyük Millet Meclisinde milletvekilleri Orhan Doğan,
Hatip Dicle, Leyla Zana, Ahmet Türk, Sırrı Sakık ve Mahmut Alınak’ın
dokunulmazlıklarının kaldırılarak tutuklanmaları olayının araştırılması
amacıyla verilmiş olan Meclis araştırması önergesinin (10/751) ön
görüşmelerinin, Genel Kurulun 3 Mart 2015 Salı günkü birleşiminde yapılmasına
ilişkin önerisi (Devam)
BAŞKAN – Evet,
aleyhinde, Bolu Milletvekili Ali Ercoşkun. 
Buyurunuz Sayın
Ali Ercoşkun. (AK PARTİ sıralarından alkışlar) 
ALİ ERCOŞKUN
(Bolu) – Teşekkür ediyorum.
Sayın Başkan,
değerli milletvekilleri; HDP grup önerisi aleyhine söz almış bulunuyorum. Bu
vesileyle, yüce heyetinizi saygıyla selamlıyorum. 
Biraz önce grubumuz adına söz alan
Bartın Milletvekilimiz Sayın Yılmaz Tunç, AK PARTİ hükûmetleri döneminde gerçek
manada demokrasi, insan hak ve hürriyetleri anlamında gerçekleştirilen
icraatları oldukça geniş bir şekilde özetledi. Kendisine teşekkür ediyoruz.
Gündemimizin geçmişten gelen yani şu
anda Polis Vazife ve Salâhiyetleri Kanunu’yla alakalı görüşmelerine bir an önce
başlayabilmek adına HDP grup önerisini Genel Kurulun takdirlerine arz ediyor,
sizleri saygıyla selamlıyorum. (AK PARTİ sıralarından alkışlar)
BAŞKAN – Teşekkür ederiz Sayın
Ercoşkun.
MEHMET AKİF HAMZAÇEBİ (İstanbul) –
Karar yeter sayısı efendim.
BAŞKAN - Karar yeter sayısı arayacağım.
Halkların Demokratik Partisi grubu
önerisini kabul edenler… Kabul etmeyenler… 
Elektronik cihazla teyit edeceğiz
lütfen, tartışma var. 
Bir dakika süre veriyorum.
(Elektronik cihazla oylama yapıldı)
BAŞKAN – Karar yeter sayısı vardır,
öneri kabul edilmemiştir.
On dakika ara veriyorum.
 Kapanma
Saati: 17.52
ÜÇÜNCÜ OTURUM
Açılma Saati:
18.08
BAŞKAN: Başkan
Vekili Şükran Güldal MUMCU
KÂTİP ÜYELER:
Dilek YÜKSEL (Tokat), Mine LÖK BEYAZ (Diyarbakır)
-----0-----
BAŞKAN – Sayın milletvekilleri, Türkiye
Büyük Millet Meclisinin 68’inci Birleşiminin Üçüncü Oturumunu açıyorum.
MEHMET AKİF HAMZAÇEBİ (İstanbul) –
60’ıncı maddeye göre söz istiyorum efendim.
BAŞKAN – Tamam, 60’a göre size söz
veriyorum.

V.- AÇIKLAMALAR (Devam)
22.- İstanbul Milletvekili Mehmet Akif Hamzaçebi'nin,
Amasya Milletvekili Mehmet Naci Bostancı’nın sataşma nedeniyle yaptığı
konuşmasındaki bazı ifadelerine ilişkin açıklaması
MEHMET AKİF HAMZAÇEBİ (İstanbul) –
Sayın Naci Bostancı’nın bir açıklamasıyla ilgili bir düzeltme yapacağım. Sayın
Başkan, Sayın Naci Bostancı’nın biraz önce yapmış olduğu bir değerlendirme
oldu. O değerlendirmeyle toplumu ve Genel Kurulu yanlış bilgilendirdi, ona
ilişkin bir değerlendirme yapmak isterim. 
Sayın Aytun Çıray bir konuşma yaptı,
egemenlikle ilgili bazı değerlendirmeler yaptı. Kendisi de kürsüye çıkarak
Sayın Aytun Çıray’ın konuşmasını Rousseaucu bir anlayışa dayanan görüş olarak
ifade etti. Rousseau, özgürlüklerin ancak merkezî, egemen bir devlette en iyi
şekilde korunabileceğini savunan bir anlayıştır, bir görüşü ifade eder. Bir
yandan aydınlanma filozofları, bir yandan Montesquieu merkezî devleti
despotlukla bağdaştırırken, Rousseau, tam tersine, özgürlüklerin ancak merkezî
devlette, merkezî yönetimin güçlü olduğu bir devlette korunabileceğini söyler
ama o, Thomas Hobbes, John Locke gibi toplum sözleşmesini ilk ortaya çıkaran
felsefecilerin, sosyologların “toplum sözleşmesi” kavramını en sistemli
şekliyle savunur ve egemenliği doğrudan doğruya halka dayandırır. Ancak,
Rousseau’nun kuvvetler ayrılığı yerine kuvvetler birliği düşüncesi vardır.
Şimdi, Sayın Bostancı, Sayın Aytun Çıray’a gerçeğe aykırı bir şekilde
“Rousseaucu bir konuşma yaptı.” derken kendisi öyle bir konuşma yapıyor ki…
Diyor ki: “Demokrasi, çoğunluğun oyunu kim alıyor ise onun istediğini yaptığı
rejimin adıdır.” diye tanımlıyor. Aslında bu, işte, kuvvetler birliğini savunan
bir anlayışın tezahürü bir görüştür. Çağımızda artık demokratik meşruiyet
vardır. Yani, çoğunluğu alan siyasi partinin, hükûmeti kurup çoğunluğuna
dayanarak her istediğini yapması değil, bu çoğunluğa sahip hükûmetin toplumu
ilgilendiren kararları kamusal alanda yapılacak toplumsal tartışmalar sonucunda
olgunlaştırarak almasıdır. Sayın Bostancı öyle anlıyorum ki Gramsci’den söz
ederken sivil toplumun savunucusu olan Gramsci’nin bugünkü demokratik meşruiyet
kavramına esas oluşturan o sivil toplum kavramından herhâlde habersiz
gözüküyor. Bunu kendisinin bilgisine sunuyorum. 
Teşekkür ederim. 
BAŞKAN – Teşekkür ederiz Sayın
Hamzaçebi.

IX.- ÖNERİLER (Devam)
A) Siyasi Parti Grubu Önerileri (Devam)
2.- MHP Grubunun, Kocaeli Milletvekili Lütfü Türkkan ve
arkadaşları tarafından, başta Gölcük’teki taksici esnafı olmak üzere ekonomik
kriz içerisinde olan taksici esnafının durumunun araştırılarak alınması gereken
tedbirlerin belirlenmesi amacıyla 19/6/2013 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 3 Mart 2015 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
BAŞKAN – Şimdi, Milliyetçi Hareket
Partisi Grubunun İç Tüzük’ün 19’uncu maddesine göre verilmiş önerisini okutup
işleme alacağım, sonra da oylarınıza sunacağım. 
Türkiye Büyük Millet Meclisi Başkanlığına
Danışma Kurulunun 3 Mart 2015 Salı günü
(bugün) yaptığı toplantısında siyasi parti grupları arasında oy birliği
sağlanamadığından grubumuzun aşağıdaki önerisinin İç Tüzük'ün 19'uncu maddesi
gereğince Genel Kurulun onayına sunulmasını arz ederim.
Saygılarımla.
  Yusuf
Halaçoğlu 
 
Kayseri 
 
MHP Grup Başkan Vekili 
Öneri: 
19 Haziran 2013
tarih, 2013/14950 sayıyla TBMM Başkanlığına Kocaeli Milletvekili Lütfü Türkkan
ve arkadaşlarınca, "Günümüzdeki ticari araçların trafik sigortaları,
kaskoları ve diğer sigortaları iki üç kat artmış, en düşük ticari aracın trafik
sigortası 2.000 TL'ye yükselmiştir. Özellikle Kocaeli'nin Gölcük ilçesinde
sigorta şirketleri sigortaları yapabilmek için esnaftan kredi kartı ile ödeme
yapmasını istemektedir. Başta Gölcük'teki taksici esnafı olmak üzere ekonomik
kriz içerisinde olan taksici esnafının durumunun araştırılarak alınması gereken
tedbirlerin belirlenmesi" amacıyla verilen Meclis araştırması önergesinin
3 Mart 2015 Salı günü (bugün) Genel Kurulda okunarak görüşmelerinin bugünkü birleşiminde
yapılması önerilmiştir.
BAŞKAN – Önerinin lehinde, Kocaeli
Milletvekili Lütfü Türkkan…
Buyurunuz Sayın Türkkan. (MHP
sıralarından alkışlar) 
LÜTFÜ TÜRKKAN (Kocaeli) – Sayın Başkan,
değerli milletvekilleri; öncelikle daha önce Adalet ve Kalkınma Partisi Grubu
adına konuşan konuşmacı arkadaşın 57’nci Hükûmete yaptığı haksız, mesnetsiz
suçlamalarını bir talihsizlik olarak nitelendiriyorum.
Ben size bir şey söyleyeceğim: Bir
sosyal mekânda öznesi olmayan bir cümle kurun, öznesi olmasın o cümlenin, sadece
“Hırsız.” deyin, arkanızı dönün gidin ve sonra dönün “Kime dediğimi anladınız
mı?” deyin, orada bulunan herkes o hırsızın kim olduğunu anlayacak. Bundan öte
de laf yok. 
Sayın Başkan, değerli milletvekilleri;
başta taksici esnafı olmak üzere Kocaeli’ndeki esnafın durumunun araştırılması
ve alınacak tedbirlerin belirlenmesi amacıyla verdiğimiz Meclis araştırması
hakkında söz aldım. Hepinizi saygıyla selamlıyorum.
Kocaeli’nde hangi ilçeye gitsek, o
ilçedeki hangi taksi durağını ziyaret etsek dertli olmayan taksici bulmanız
neredeyse imkânsız. Bu, sadece Kocaeli için değil, milletvekilliğini yaptığınız
her ilde aynı şeyler söz konusu. Birçok sorunları, sıkıntıları var bu esnafın.
Bu sıkıntılarına çare bulunmasını, yaşadıkları sorunların hallolmasını bekliyorlar,
hem de uzun zamandır. 
Görüştüğümüz taksici esnafı, şoförler
odalarının bizlere ilettiği sorunlar bazı ilçelerde ve illerde farklılık
gösterse de ana sıkıntıları hepsinin aynı noktada kesişiyor. Bu sorunlar
nedeniyle bütün gün direksiyon salladıkları, emek verdikleri işlerinden sonra
evlerine ekmek parası götürme noktasında sıkıntı yaşıyorlar. Bu sıkıntılar
arasında, sigorta primlerini ödeme noktasında yaşadıkları, gerçekten
konuşulmaya değer ve acil çözülmesi gereken sorunlardan yalnızca biri. 
Bugün ticari
araçların trafik sigortaları, kaskoları ve diğer sigortaları 2-3 kat artmış, en
düşük ticari aracın trafik sigortası bile 2 bin liraya yükselmiş durumda.
Kocaeli’nde taksici esnafı bu konuda çok büyük sıkıntı yaşıyor. Sigorta
şirketleri, sigortalarını yapabilmek için esnaftan kredi kartıyla ödeme
yapmasını istiyorlar. Zaten borç içinde yüzen taksici esnafının bankadan kredi
kartı alma imkânı hiç kalmadı. Hepsinin de -halk arasındaki tabiriyle- kredi
kartları patlamış durumda, hepsinin de bankalara borçları temerrüde düşmüş
durumda. Bu esnaf, bankalarla problem yaşadığı için bu kredi kartlarını
alamıyorlar ve sigorta borçlarını ödeyemiyorlar. Ne yapıyorlar? Diğer bir
taksici esnaf arkadaşının -eğer varsa- kredi kartıyla sigortasını yaptırıyor.
Artık esnafın birbiriyle olan borcu birbiriyle olan ciddi kavgalara sebep
olmaya başladı.
Bakın, ben size
bir şey söyleyeyim: Türkiye’de çok önemli zenginlerin bulunduğu bir dönem
yaşıyoruz. Gerçekten, bu millete sinkâflı küfür eden, çok ciddi anlamda para
kazanan birileri var; ama birileri var ki hakikaten evine ekmek götürmekten
aciz. Belki sizleri bu çok fazla ilgilendirmiyor. Sizin bunlarla meşveretiniz
yok, gördüğünüz sadece ve sadece etrafınızda bu millete küfür ederek ihale
verdiğiniz zenginler. Ama gerçekten ekmek parasına muhtaç insanlar var,
onlardan bir tanesi de işte bu bahsettiğim taksici esnafı.
Sigorta şirketleri bu esnafa zorunlu
trafik sigortası prim tutarlarını fahiş fiyatlara çıkartmış. Hususi araçlarda
sigorta ücreti 300-400 lirayken ticari araçlarda bu yüzde 300 oranında daha
fazla, 2 bin liraya kadar yaklaşıyor. Başta İstanbul, Ankara, İzmir ve
Kocaeli’nde bu konuda bir alt ve üst sınır da yok, isteyen sigorta şirketi
istediği fiyatı talep etmek durumunda. Bir ticari taksinin bir trafik şirketindeki
sigortası 3 bin liraya yapılırken bir başkasında 1.500 liraya kadar
yapılabiliyor. Yani, bu arada herhangi bir fiyat aralığı yok. Taksi şoförü,
Allah göstermesin, kaza yaparsa bu sefer hâli içler acısı durumda. Kaza
durumunda bir sonraki yıl prim tutarı 6 bin liraya kadar çıkıyor. Daha da
kötüsü, kaza sayısı arttıkça kaza başına prim de artıyor. Zorunlu trafik
sigortası aracın hasarını karşıladıktan bir sene sonra bu parayı resmen şoför
esnafından geri alıyor. Ödenen miktarlar daha da yukarı çekiliyor.
Kocaeli’nde 8
bin lira ila 10 bin lira arası sigorta primi ödeyen taksi esnafı var yani bu
adamların ayda yaklaşık bin lira parayı sigorta için kazanması lazım. Böyle bir
adamın evine 1.500 lira para götürdüğünden bahsetmek çok zor. İnsanların ne
kadar sıkıntıda olduğunu göstermek açısından bunu bir kez daha düşünmenizi
istiyorum.
Peki, ne oluyor trafik sigortası
yaptıramayınca bu araçlar, sahipleri? Trafik polisleri tarafından bu araçlar
bağlanıyor, sahipleri de işsiz kalıyor yani gariban taksici bu sefer de
ekmeğinden oluyor.
Taksiciler, bu adaletsizliğin
düzeltilmesini, kendileriyle ilgili yeni bir düzenleme yapılmasını bekliyorlar.
Ben, taksicilerin bu konuda yaşadıkları mağduriyetleri, araştırma önergemizden
ayrı olarak soru önergeleriyle de Meclise taşımış ve ilgili Başbakan Yardımcısından
yanıt istemiştim. Hususi araçlara uygulanan trafik sigorta primleri bin lirayı
bulmazken, sigorta şirketlerinin ticari araç sahibi esnafın sigorta primlerini
neden pahalı tuttuklarını sordum, “Gerekçeleri nedir?” dedim, bana verdiği
cevap aynen şöyle: “Trafik sigortası tarifeleri, Sigortacılık Kanunu’nun 12’nci
maddesi gereğince sigorta şirketleri tarafından serbestçe belirlenmektedir. Bu
çerçevede, vatandaşlarımızın acenteler nezdinde fiyat araştırması yaparak en
uygun teminatı bulmaları mümkündür.” Yani taksicinin yarasına merhem olacak
herhangi bir şey yok. Burada, Rekabet Kurumunu da ilgilendirecek bir mesele
var. sigorta şirketleri kendi aralarında yaptıkları anlaşmayla bu fiyatları
aşağı düşürmeyerek taksici esnafını alenen soymaktadırlar. 
Yine, soru önergesiyle şirketlerin araç
sigortalarını yaparken yalnızca kredi kartıyla ödemeyi kabul etmesinin
gerekçesinin ne olduğunu sordum, “Bu konuda bizim yapacağımız bir şey yok.”
dediler. Ee, sizin yapacağınız ne var arkadaş? Yapacağınız ne var, merak
ediyorum. Yani sadece ihale takip etmek, “Hangi ihaleyi kim aldı, bu ihaleden
biz ne götürürüz?” bunları takip etmek bir milletvekilinin işi olmamalı.
Milletvekili, milletin bu sorunlarına da bizzat eğilmeli diye düşünüyorum. 
Gölcük’te, geçen
hafta bir taksici bir örnek verdi, onu size aktarmak istiyorum: İlçedeki taksi
duraklarımızdan bir tanesi, Gölcük çıkışına yeni yapılan Özel Aile Konak
Hastanesi ve Kavaklı’ya yapılacak olan adliye binasının olduğu yere taksi durağı
konulması ve ilçede bulunan diğer taksicilerle beraber o bölgede nöbetleşe
sistemle vatandaşa hizmet verilmesi gerektiğini Kocaeli Büyükşehir Belediyesine
bağlı UKOME Başkanına iletmeye çalışmışlar. Ancak ne yazık ki Ulaşım Daire
Müdürlüğünden haziran ayından beri randevu bile alamamışlar. Böyle yaparak siz
yalnızca taksici esnafına değil, taksiyle ulaşımını sağlamak isteyen bölgedeki
vatandaşımıza da eziyet çektiriyorsunuz, farkında değilsiniz.
Sayın Başkan, değerli milletvekilleri;
Kocaeli’nde taksicilerin yaşadığı en önemli sorunlardan biri de onlara karşı
uygulanan bölge taksiciliği sorunu. İzmit’te, Gebze’de, Gölcük’te gidin
taksicilerle konuşun, hangisine sorarsanız sorun aynı sıkıntıyı size anlatır.
Kocaeli’nde taksicilik yapan bir esnaf yolcu almak ya da bırakmak için Sabiha
Gökçen Havalimanı’na gidip oradan aldığı yolcuyu Kocaeli’nde herhangi bir yere
götürme noktasında sıkıntı yaşıyor. Veyahut da siz Kocaelilisiniz, Gölcük’ten
bir taksici çağırdınız, akrabanız, eşiniz, dostunuz, arkadaşınız geldi havalimanına
“Gel beni Sabiha Gökçen’den al...” Hayır, orada bağlanıyor adamın arabası.
İstanbul’dan yolcu alamıyor. Yani taksicilerin para kazanmasına izin
verilmiyor. Bunu yaparsa öyle astronomik bir cezayla karşılaşıyor ki arabayı
bırakıp gitse yeri var, o kadar büyük astronomik bir ceza ödüyor. Yani taksici
esnafı ekmek parasından oluyor.
Gebze’den size bir örnek vereyim: Gebze
Şoförler ve Otomobilciler Esnaf Odasına bağlı 36 durak ve 341 taksici var.
Çayırova, Dilovası da bu odaya bağlı. Siz bu taksicilere bu uygulamayı
yaptığınızda onları kaç liradan mahrum ettiğinizi bir düşünün. İzmit’te olay
daha da vahim boyutlara çıkıyor. Bu noktada eğer taksicilerimiz arasında ayırım
yapmaya kalkarsanız birçok sıkıntının yaşanmasına sebep olursunuz. Saatlerce direksiyon
sallayan taksicilerimizin zaten mevcut olan sıkıntılarının çözümü noktasında
hiçbir şey yapmıyorsunuz, bir de onlara darbe üstüne darbe vuruyorsunuz.
Sıkıntılar sadece bu anlattıklarımla
sınırlı değil. Kartepe’deki taksiciler başka bir sıkıntı yaşıyorlar. Kartepe,
Kocaeli’nin turizm bölgesi, özellikle kış ayları olmak üzere dört mevsim
Türkiye'nin dört bir yanından turist geliyor. 5 yıldızlı otellerin, birinci
sınıf turizm tesislerinin bulunduğu bölgede taksiciler taksi plakası olmadan
çalışıyor. Evet, taksi plakaları yok bu taksicilerin. Kartepe’deki
taksicilerimizin taksi durakları var ama taksi plakaları yok. Böylesine güzide
bir turizm bölgesinde taksilerin plakasız olarak çalışması, her şeyden önce,
ayıptır. Defalarca başvurmalarına rağmen Kartepeli taksicilerimiz taksi plakası
alamamışlar.
Sayın Başkan, değerli milletvekilleri;
taksici esnafı zor, çok zor durumda, diğer esnaflar gibi. Herkesin bankalara
borçları var, kredi kartları patlamış, evlerine ekmek götüremiyorlar. 
Bu nedenle, araştırma önergemize destek
vermenizi bekliyor, yüce Parlamentoyu saygıyla selamlıyorum. (MHP ve CHP
sıralarından alkışlar)
BAŞKAN – Teşekkür ederiz Sayın Türkkan.
Aleyhinde, Kocaeli Milletvekili İlyas
Şeker.
Buyurunuz Sayın Şeker. (AK PARTİ
sıralarından alkışlar) 
İLYAS ŞEKER (Kocaeli) – Sayın Başkanım,
değerli milletvekili arkadaşlar; Milliyetçi Hareket Partisi Grubunun Gölcük
taksici esnafıyla ilgili olarak vermiş oldukları grup önerisi üzerine söz almış
bulunmaktayım. Yüce Meclisi saygıyla selamlıyorum.
Gölcük ilçemizde 11 tane taksi
durağımız var ve 11 taksi durağında toplam 80 tane de taksimiz faaliyet
göstermektedir. Yine, Kocaeli genelinde de 155 tane taksi durağımız var ve 946
adet taksi burada faaliyet göstermektedir. Taksilerin trafik sigortalarıyla
ilgili olarak piyasadan yapmış olduğum araştırmada, yaklaşık 350-400 TL’den
başlayıp 1.500-2.000 TL’ye kadar sigorta primleri yükselmektedir. Tabii,
sigorta primlerinin belirlenmesinde etkili olan kazasızlık oranı, taksinin daha
önceden kaza yapıp yapmadığı, sürücünün yaşı bu anlamda önemli, aracın yaşı
önemli, oturduğu ilçe veya il, bulunduğu bölgenin kaza açısından riskli olup
olmadığı, bütün bunların hepsi değerlendirilerek bu oranlar serbest çalışan
özel firmalar tarafından mal sahibi ile firma arasında yapılan pazarlıklarla
belirlenen rakamlardır bunlar. Eğer kaza yapmamışsanız –büyük bir
çoğunluğumuzun, hepimizin aracı var- sigorta süresi dolduğu zaman ciddi anlamda
indirimler de yapılıyor. Bunlar için de yine aynı şekilde geçerli.
Tabii, esnafla ilgili sıkıntılar var
mı, yok mu; onlara şöyle bir baktığımız zaman, AK PARTİ iktidara geldiği günden
bugüne kadar esnafla ilgili neler yapmış, birkaç konuyu çok özet olarak
sizlerle paylaşmak istiyorum.
Örneğin, AK PARTİ iktidara geldiği
zaman vergi oranlarında ciddi anlamda bir düşüş olmuş. AK PARTİ iktidar olduğu
zaman kurumlar vergisi oranı yüzde 33 iken, 2005’te yüzde 30’a ve 2006’da da
yüzde 20’ye kademeli olarak indirilmiş durumda. 
Bunun anlamı şu: Esnafımızın,
tüccarımızın, sanayicimizin AK PARTİ iktidarından önce ödemiş olduğu vergi
oranlarında yüzde 39,4 oranında bir azalma gerçekleştirilmiştir.
Yine, gelir vergisinin matrahının alt
sınırına baktığımızda, alt sınır 2005’e kadar yüzde 20 iken, 2006’dan itibaren
bu yüzde 15’lere indirilmiş ve böylece, esnafın üzerindeki vergi yükü ciddi
anlamda AK PARTİ tarafından hafiflettirilmiş; buradaki oran da, vergi yükündeki
hafifleme oranı da yüzde 25 seviyelerinde. 
Yine, burada, özellikle bankalardan
kredi alırken -sayın vekilimiz bundan bahsettiler- eşlerin muvafakati gerekli.
Bizim Medeni Kanun’umuza göre, eşler arasında eğer mal birliği anlaşması varsa,
tabii, eşlerin karşılıklı hak ve hukuklarını korumak için ve ileride eşlerden
herhangi birisinin mağdur olmaması için, bu tür ortak konularda birlikte
hareket etme zorunluluğu vardır, yasamız açısından.
Ülke genelinde AK PARTİ’nin yapmış
olduğu hizmetlere şöyle baktığımızda, özellikle esnafı ilgilendiren, esnafın
yükünü hafifleten hizmetlere baktığımızda, bu süre içerisinde ekonomideki
ilerleme nedeniyle, gelişme nedeniyle, yatırımcının önünü AK PARTİ’nin açmış
olması nedeniyle, 2002’lerde kişi başına düşen millî gelir 3.500 dolar
civarındayken, bugün 11 bin dolarlar seviyesine çıkmış durumda. 
Yine, esnafı koruma açısından, AK PARTİ
öncesinde durup dururken esnafın malını eriten enflasyon oranı yüzde 30’ların
üzerindeyken, bugün yüzde 8’ler seviyesinde. 
Faiz oranları yine aynı şekilde iç
borçlanmalarda; eskiden borç alırken yüzde 62,7 oranında bir faiz ödenirken
bugün yüzde 8’ler seviyesine kadar indirilmiştir. Bütün bu çalışmaların hepsi
tabii esnafımızı desteklemeye yöneliktir.
Yine 2002 yılında yüzde 47 faizle esnaf
kredi kullanırken bugün yüzde 4, yüzde 5 faizlerle kredi kullanabilme imkânı sağlanmıştır.
Yine, KOSGEB aracılığıyla esnafımız ve KOBİ’lerimiz ciddi anlamda
desteklenmişlerdir. Ayrıca, ulaşımda, sağlıkta, eğitimde ve diğer alanlarda
yapılan hizmetlerle esnafımızın çalışma imkânları kolaylaştırılmış ve önü
açılmıştır. Her ilde açılan üniversitelerle, her ilçede kurulan yüksekokullarla
esnafımızın ticari hayatı ciddi anlamda canlandırılmıştır.
Özellikle Kocaeli geneline baktığımız
zaman, esnafımızı rahatlatacak ve dışarıdan insanların Kocaeli’ne gelip orada
alışveriş yapmasını sağlayacak birçok düzenleme yapıldı. Örneğin, eskiden
Kocaeli’nden geçilirken insanlar burnunu tutarak geçerken bugün Kocaeli’ne
çevre illerden insanlar özellikle gezmek için, görmek için geliyorlar. Peki, bu
nasıl oldu? Sahillerde, Karadeniz sahilinde, Marmara sahilinde yaklaşık 60
kilometrenin üzerinde sahil düzenlemeleri yapıldı. Yine 18,5 milyon metrekare
yeşil alan oluşturuldu. 6,5 milyonun üzerinde ağaç dikildi. Eskiden denize
uzaktan bile bakılamazken, kokusundan kaçılırken şu anda Marmara Denizi’nde,
Körfez’de ve Karadeniz’de 28 noktada denize girilebilir hâle getirildi. Yine, bu
arada, iki noktamızda mavi bayraklı plajlarımız oluşturuldu. Şu anda
Bayramoğlu, Kerpe ve Ereğli’de de yine mavi bayraklı plajların oluşturulması
için çalışmalar hızlı bir şekilde devam etmektedir. 14 tane arıtma tesisi
kuruldu AK PARTİ döneminde ve daha önceden de 4 tane vardı, toplam 18 arıtma
tesisiyle artık Kocaeli’nde bir damla su arıtılmadan denize deşarj edilmiyor. 
Az önce kokudan bahsettim, neden
oluyordu o koku? Daha önceden, arıtılmadan evsel atıkların direkt denize deşarj
edilmesi nedeniyle dünya kadar çamur körfeze gidiyordu. Çok özür diliyorum, çok
çok özür diliyorum, körfez âdeta bir kanalizasyon çukuruna dönmüştü. Bugün bu
arıtma tesisleriyle yapılan çalışmalar sonucunda günde 180 ton çamur körfeze
artık dökülmüyor. Eğer bu tedbirler alınmamış olsaydı, bu hizmetler yapılmamış
olsaydı 180 ton çamur körfeze dökülecekti. 
Tabii, bu arada talep nedeniyle ciddi
anlamda bir konaklama ihtiyacı oluştu Kocaeli’nde. Eskiden bir tane dahi beş
yıldızlı otel yokken şu anda Kocaeli’nde 5 tane beş yıldızlı otel yapıldı ve
doluluk kapasitesi de yüzde 60-70’lerin üzerinde. 
Tabii, bu arada Gölcük konu olunca
Gölcük esnafımızı da ilgilendiren birçok çalışmalar yapıldı. Gölcük’te Ulaşlı
ve Halıdere bölgelerinde artık denize girilebiliyor. Hemen yanı başındaki Karamürsel
ilçemizde denize girilebiliyor. Geçen yazın sadece bir pazar günü Karamürsel
ilçemize 3 binin üzerinde insanın denize girmek için geldiği yapılan sayımlarda
tespit edildi. Bu ne demektir: Karamürsel nüfusunun yüzde 7’ye yakın bir kısmı,
yüzde 7’ye kadarlık bir miktarı sadece bir günde Kocaeli’ne, Karamürsel’e
gelmiş oluyor.
Yine, Körfez ilçemizde 3 adet
yüksekokul oluşturuldu. Yine, Kocaeli Kavaklı ve Denizevler sahilinde 180 bin
metrekare yeşil alan oluşturuldu ve burada yapılan yüksekokula yönelik ve
Anadolu lisesine yönelik yapılan yurtlarla birlikte bu bölgeye ciddi anlamda
bir hareketliliğin geleceğini de görüyoruz. 
AK PARTİ iktidarıyla birlikte artık
esnafımız nefes almaya başladı. İstikrarı gördüğü için önü açık, yatırım
yapabiliyor, artık gidip Avrupa’da, Romanya’da ve Yunanistan’da, o bölgelerde
yatırım yapmıyor, sanayi tesislerini orada kurmuyor, artık Türkiye’de kurmaya
başladı. Bu da AK PARTİ sayesinde oldu diyorum.
Bu önergenin aleyhinde olduğumu
söyleyerek hepinize saygı ve selamlarımı sunuyorum. (AK PARTİ sıralarından
alkışlar) 
BAŞKAN – Teşekkür ederiz Sayın Şeker.
LÜTFÜ TÜRKKAN (Kocaeli) – Sayın
Başkan... 
BAŞKAN – Buyurunuz Sayın Türkkan.
LÜTFÜ TÜRKKAN (Kocaeli) – Sayın hatibin
ifade ettiği bir konuda yanlışlığı düzeltmek açısından bir katkıda bulunmak
istiyorum.
2002’de 3.500 dolar olan gayrisafi
millî hasıladan kişi başına elde edilen gelir 2006’da yapılan bir hesaplama
değişikliğiyle aynı gece 3 katına çıktı, 10.000 lira oldu. Şimdi de 10.500 lira
oldu yani 2006’dan bugüne kadar sadece 500 dolar arttı. Orada bir matematiksel
oyun var, o oyuna vatandaşlarımızın dikkatini çekmek istedim. 
Teşekkür ediyorum.
BAŞKAN – Teşekkür ederiz Sayın Türkkan.
Lehinde, Kocaeli Milletvekili Haydar
Akar.
Buyurunuz Sayın Akar. (CHP sıralarından
alkışlar) 
HAYDAR AKAR (Kocaeli) – Sayın Başkan,
sayın milletvekilleri; evet, Milliyetçi Hareket Partisinin başta Gölcük ve
Kocaeli’ndeki taksici esnafının problemleriyle ilgili vermiş olduğu araştırma
önergesi üzerinde konuşmak istiyorum. 
Tabii, sadece Gölcük’te değil,
Türkiye’deki taksici esnafının da büyük problemler yaşadığını hepimiz biliyoruz
ama ufak bir şeyi de hatırlatmadan geçemeyeceğim. Biraz evvel iktidar partisi
milletvekili arkadaşım sanki Kocaeli’nde her şey onlarla birlikte olmuş gibi
düşünüyor. Bakın, İzmit, büyükşehir olduğunda Türkiye’nin ilk arıtma
tesislerinin İzmit’te yapıldığını biliyorsunuz. Büyükşehir kapsamında olmadığı
için diğer ilçelere yapma şansı yoktu. Ama şunu söyleyeyim size: 9 tane siz
ilave ettiniz, doğru; doğru, ilave ettiniz ama Avrupa’nın en borçlu belediyesi
hâline getirdiniz Kocaeli Büyükşehir Belediyesini. Baktığınız zaman, yüz ölçüm
olarak Türkiye’nin en küçük ilinde övünülecek bir şey yapmadığınızı çok
rahatlıkla görebiliriz. Bunu ayrı bir araştırma önergesi olarak verelim,
birlikte burada tartışalım açık açık ama taksici arkadaşlarımız şimdi bizi
bekliyorlar. 
Gerçekten taksicilerin problemleri
büyük. Taksici denince sadece şoför gelmiyor aklımıza. Bakın, 3 gruba
ayırabiliriz bunu. Önce, plaka sahipleri bir taksici esnafı grubu olarak, sonra
bunlardan kiralayanlar var ve en sonunda da buralarda şoförlük yapan
arkadaşlarımız var. Her birinin problemleri ayrı ayrı. Evet, Kocaeli’nde -rakam
verdiniz- 155 taksi durağında bine yakın taksici arkadaşımız çalışıyor ama
Türkiye’de 100 bin civarında taksici var ve buna da bağlı olarak 500 bin kişi
bu taksicilik mesleğinden ekmek yemektedir. Tabii, “Ekmek yiyor.” diyoruz da
evlerine ekmek getirirken de ciddi anlamda bu arkadaşlarımızın zorlandığını
görüyoruz. 
Taksicilerin problemlerini yukarıdan
aşağıya saymaya başladığımızda en büyük problemlerinden birinin sosyal güvence
olduğunu görüyoruz. Tabii ki şöyle söyleyeceksiniz: “Aslında açık onlara,
giderler Sosyal Güvenlik Kurumuna, ücretlerini öderler ve böylece sosyal
güvenceye kavuşmuş olurlar.” Ama öyle taksiciler de var ki işveren bunların
sosyal güvencesini ödemiyor, şoföre “Sen öde.” diyor. İki tür şey var burada.
Birisi, henüz emekli olmamış taksiciler. Diğeri de emekli olmuş ama taksicilik
yapmak zorunda kalan BAĞ-KUR’lular var, BAĞ-KUR esnafı var. İşte, bunların da
hepinizin bildiği gibi, sizin iktidarınız zamanında çıkan sosyal güvenlik
destekleme primi adı altında emekli maaşlarından yüzde 15 kesilmektedir. Biz
şurada şunu söylüyoruz, diyoruz ki: “Primler şoförler tarafından değil, mal
sahipleri tarafından, plaka sahipleri tarafından ödenmeli ve devlet bunu
denetlemeli.”
Yine, taksicilerin temsil hakları var.
Bu temsil haklarında da taksiciler sıkıntılı bir süreç yaşıyorlar. Çünkü, taksi
plakası sahiplerinin bir odası var ama sizin iktidarınız döneminde taksi
şoförleri odalardan çıkarıldıkları için, bir odaya mensup olmadıkları ve
onların haklarını koruyacak bir sivil toplum örgütü olmadığı için de güvence
altında değiller, temsil edilemiyorlar. 
Yine, bir başka problem, “UKOME”
dediğimiz büyükşehirlerdeki ulaşım koordinasyon merkezlerinde -siz
belediyecisiniz bilirsiniz, uzun zaman çalıştınız- taksici esnafı temsil
edilmediği için şehir trafiği konusunda taksici esnafından yararlanılmıyor ve
temsil edilmiyor, onun için de taksiciler hep mağdur edilmişlerdir şehirlerde
ve ötelenmişlerdir. 
Yine, diğer arkadaşlarımın söylediği
gibi, taksici esnafının en büyük problemlerinden biri de kasko ve trafik
sigortası problemidir. Evet, sizin iktidarınız döneminde, özellikle geçen yıl
-bu, minibüsçülerin de çok büyük derdi- yüzde 300’lere varan zamlar yapıldı,
artık taksici esnafı kendi kaskosunu ve trafik sigortasını ödeyemez hâle geldi.
Doğru, eğer kaza yapmaz ise indirimlerden faydalanıyor ve indirimler yıl
geçtikçe artıyor. Ama, taksici esnafı takdir edersiniz ki ölümlü olmasa bile
maddi olarak hasarlı çok kaza yapmaktadırlar çünkü yirmi dört saat trafiğin
içerisindeler. Çoğu da
daha çok kazanabilmek, eve bir lokma ekmek getirebilmek için, ki sizin
iktidarınız döneminde hayalî artan o gayrisafi yurt içi hasıladan pay alabilmek
için daha çok çalışmak zorunda ve uykusuz gecelerde zaman zaman maddi hasarlı
kazalar yapmakta. Her kazada da indirim oranı yıllar geçtikçe düşmekte. Bunu
şöyle tarif edersek: Hususi otomobil yani bizlere ait otomobillerde 300-400
liraya yaptığımız kaskoları veya trafik sigortalarını, taksici esnafı bunların
4 katı, 5 katı bir ücretle yapmak zorunda kalıyorlar. Bununla da bitmiyor,
taksicilerin en büyük problemlerinden bir tanesi de can güvenliği. Hepimiz çok
sık duyuyoruz bu can güvenliği konusunu. Sizin iktidarınız döneminde 69 adet
kasten adam öldürme vakası işlenmiş, 54 taksicimiz öldürülmüş.
Peki, size şimdi soruyorum, biraz evvel esnafın
rahatladığından, esnafın para kazandığından bahseden arkadaşıma soruyorum: Taksicilerin
can güvenliği hakkında 2002’den 2014’e kadar ne yaptınız? Tek bir şey
yapmadınız, ne Avrupa standartlarında ne Amerika’da gördüğümüz o taksilerin standartlarında
bir uygulamayı Türkiye’de hayata geçirmediniz ve bununla ilgili bir çalışma da
yapmıyorsunuz üstelik.
Şimdi, aynı dönemde, yine sizin iktidarlarınız döneminde 524
taksici şoförü saldırıya uğramış. Yurttaşların yasama hakkını korumak temel
görevidir devletlerin çünkü anayasal bir haktır. Siz, taksiciler için elinizi
bile kıpırdatmamışsınız.
Yine, taksicilerin en büyük problemlerinden bir tanesi,
araçları yıprandığında araçlarını değiştiremiyorlar çünkü taksiciler -biraz
evvel Lütfü Bey’in de bahsettiği gibi- hem Kocaeli’ndeki taksiciler hem
Türkiye’deki taksiciler borçla geçiniyorlar, borçla işlerini, trafik
cezalarını, kaskolarını, trafik sigortalarını yaptırmak zorunda kalıyorlar. 
Hepinizin bildiği gibi, hepimizin bildiği gibi milyonlarca
insanın içerisindeki taksicilerin de kredi kartları patlak durumda. Peki, böyle
bir insanın taksisine bindiğimizde, çocuğumuzu bindirdiğimizde, ailelerimizi
bindirdiğimizde bizler bindiğinde ne arıyoruz? Takside kalite arıyoruz, konfor
arıyoruz. Böyle bir durumdaki taksicinin o konforu, o kaliteyi size vermesi
mümkün mü? Tabii ki mümkün değil. Peki, ne yapmak lazım? Bir taksici esnafı en
az bir kez ÖTV ve KDV’siz taksisini değiştirebilmeli, ekmeğini kazanmasına yardımcı
olmalı devlet diyorum. Sosyal devlet budur, tıkandığı yerde vatandaşın oraya
desteğini sağlamak zorunda. Biz diyoruz ki, o zaman, taksici bir kez de olsa
taksisini yenilemeye çalıştığında taksiler için ÖTV ve KDV almayalım diyoruz. 
Yine ikinci bir konu, taksiciler,
biliyorsunuz, lojistikte ulaşımdan para kazanıyorlar. Ben şunu da söylemek
istiyorum: Gerçekten bu işten ekmek parası kazanan yani bizim gibi hususi
kullanmayan insanlara, (x)benzin, mazot, LPG, ne kullanıyorsa
ona da -yüzde- oransal olarak bir indirim getirilmeli ve taksici esnafının daha
bir rahat nefes alması sağlanmalı. 
Yine bir başka problemi taksici
esnafının, korsan taksicilik. Korsan taksicilikle ilgili bir yasa çıkarttık
burada ama yasanın yetmediğini görüyoruz, yine bölgesel sıkıntılar yarattığını
görüyoruz. Biraz evvel yine Lütfü Bey açıkladı, Kocaeli’nden Sabiha Gökçen’e,
hemen burnunun dibindeki Sabiha Gökçen’e eşini, dostunu, akrabasını almaya
giden sarı renkli bir taksi, taksi plakalı bir araç büyük cezalara maruz
kalıyor ve aracı bloke ediliyor. 
Şimdi, bunların önüne geçmeliyiz. Niye
söylüyorum? “Sabiha Gökçen” dediğiniz zaman bizim Çayırova ilçemizin dibi,
hemen 1 kilometre, 5 kilometre, 10 kilometrelik mesafelerdeki alandan
bahsediyoruz. Buna bir çözüm getiremedik. Bunu da bu Türkiye Büyük Millet
Meclisinin çözmesi gerekiyor, mağdur edilmemesi gerekiyor taksici esnafının. 
Yine taksicilerin en büyük
problemlerinden bir tanesi de durak problemi. Durak problemi yerel yönetimlerin
inisiyatifine bırakılmış durumda. Eğer yerel yönetimler sosyal tarafı daha
ağırlıklıysa ve görselliğe önem veriyorsa gidiyor güzel onlara taksi durakları
yapıyor ama bunlara yapmıyorsa… Ki bizim, yılların, benim çocukluğumun taksi
durağı Mikro Taksi; kış aylarında kar yağarken bile arabaların içinde
arabalarını çalıştırarak ısınmak zorunda kalmıştı. Çünkü İzmit Belediye Başkanı
kişisel inisiyatifini kullanarak, kişisel kaprislerini kullanarak, kişisel
kinini kullanarak bu taksici esnafını kırk yıllık, elli yıllık taksici esnafını
yerinden yurdundan etmiştir ve onlara barınabilecek bir durak dahi
göstermemiştir. Eğer gerçekten biz taksici esnafının problemini çözmek
istiyorsak yine yerel yönetimler yasalarının içerisine taksici esnafının mağdur
olmaması için en azından durakların modern, şık ve standartlara, tüm Türkiye’de
standartlara uygun olabilmesi için bir konsept geliştirmeliyiz diyorum. Bunu da
yasalarla taksici esnafına sunmalıyız diye düşünüyorum. 
Yine, taksici esnafının en büyük
problemlerinden bir tanesi de eğitim problemidir çünkü şunu biliyoruz ki, ben
yurt dışındaki örnekleri de biliyorum, çok uzun süreler üç, dört, altı aya
varan kurslar ve kurslar sonunda imtihandan geçerek taksici esnafı olunuyor ama
bugün Türkiye’de cebinde ehliyeti olan herkes taksicilik yapıyor.
Hatırlarsınız, görmüşsünüzdür, size de sormuşlardır, bazen taksici adresi size
sorar “Şuradan mı gidelim, buradan gidelim.” diye. Onun için de taksici esnafı
sadece adres bulma anlamında eğitim değil insan ilişkileri konusunda da
eğitimden geçirilmeli ve çocuklarımızı emanet ettiğimiz bu esnaf grubunu tekrar
ayağa kaldırmalıyız diyorum. 
Son olarak da -zamanım kalmadı, aslında
birçok şey daha söylenebilir- trafik cezaları taksici esnafının en çok mağdur
olduğu alanlardan bir tanesi ki sizin bütçenizdeki gelir kalemlerinden bir
tanesi de trafik cezalarıdır. Veriyorsunuz talimatı, veriyor talimatı Maliye
“Bugün cezalar yeterince toplanmadı.” diyorsunuz, bulduğunuz taksiciye ceza
yazıyorsunuz ve sonuçta diyorsunuz ki: “Yol yaptık topladığımız paralarla.” Ama
hiçbir esnaf grubunun problemini halletmediğini görüyoruz. 
Saygılar sunuyorum. Teşekkür ediyorum. (CHP
ve MHP sıralarından alkışlar)
BAŞKAN – Teşekkür ederiz Sayın Akar.
Aleyhinde, Isparta Milletvekili Recep
Özel. (AK PARTİ sıralarından alkışlar) 
Buyurunuz Sayın Özel.
RECEP ÖZEL (Isparta) – Sayın Başkan,
çok değerli milletvekilleri; hepinizi saygıyla selamlıyorum.
Milliyetçi Hareket Partisinin vermiş
olduğu Kocaeli Gölcük’teki taksici esnafının sorunlarıyla ilgili grup önerisi
üzerine söz almış bulunmaktayım. 3 Kocaeli Milletvekilinden sonra kürsüye
çıkmak biraz zor olsa gerek. Tabii ki, sadece Kocaeli’nde, sadece Gölcük’te
değil Türkiye’deki bütün taksici esnafının sorunları, problemleri yoktur demek
biraz yanlış da olabilir. 
HAYDAR AKAR (Kocaeli) - Söyle, söyle,
rahat söyle.
RECEP ÖZEL (Devamla) – Her bir esnaf
kardeşimizin ufak tefek sorunu olduğu gibi taksici esnafımızın da sorunları
vardır, yedek parça sorunu vardır, vergi sorunu vardır, kasko, prim sorunları
da vardır.
HAYDAR AKAR (Kocaeli) - Recep, beni
dinlemedin galiba sen!
RECEP ÖZEL (Devamla) – Evet, bu trafik
sigortalarında hepimizin şikâyet ettiği, primlerde ciddi manada artışlar. O
sektör “Batma, iflas etme noktasına gidiyorduk.” diye kendi aralarında bir
ayarlama yapmışlar. Tabii ki onun da denetleme mekanizmaları -Reasürans
Şirketler Birliği, Sigorta Denetleme Kurulu ve Rekabet Kurumu- tarafından da,
eğer bir fazla prim tahsil etme varsa da buradan onları göreve davet ediyoruz,
bu primleri uygun seviyeye getirmeleri… 
Ayrıca, geçmişte tek bir fiyat vardı,
şimdi şirketlerin birbirleri arasında çok değişik fiyat aralıkları da
olabilmekte, müşteri istediği firmadan kendisine en uygun yeri bulma imkânı da
bulabilmektedir. 
Bütün taksici esnaf kardeşlerimizin
sorunlarına, problemlerine bir an önce çözüm bulmak hepimizin, sizin de, bizim
de ortak dileğimiz. 
Bugünkü gündemimiz: Biliyorsunuz, bu iç
güvenlik paketini görüşmeye başladık, devam edeceğiz. Parlamento tarihine,
yasama faaliyetlerine çok yenilikler getiriyoruz, çok yeni icatlar getiriyoruz.
Tarih ve bu Parlamento tarihini yazanlar inşallah bu onuru, şerefi hep birlikte
bizlere yazacaklar, değerlendireceklerdir. Bu iç güvenlik yasasını
görüştüğümüzden beri -tamamen şahsi kanaatim- bizi dolmuşa bindirmeye
çalışıyordunuz, şimdi herhâlde vazgeçtiniz, taksiye bindirmeye çalışıyorsunuz
diyorum. (MHP ve CHP sıralarından gülüşmeler)
Bu grup önerisinin aleyhinde olduğumuzu
ama taksici esnafımızın sorunlarının, problemlerinin çözümü noktasında da
elimizden gelen bütün gayreti göstereceğimizi belirtir, hepinize saygılar
sunarım efendim. (AK PARTİ sıralarından “Bravo” sesleri, alkışlar)
BAŞKAN – Teşekkür ederiz Sayın Özel. 
III.- YOKLAMA
(MHP ve CHP sıralarından bir grup
milletvekili ayağa kalktı)
YUSUF HALAÇOĞLU (Kayseri) – Sayın
Başkan, yoklama talebimiz var.
BAŞKAN – Yoklama talebiniz vardır,
yerine getireceğim. 
Sayın Gök, Sayın Serindağ, Sayın Susam,
Sayın Şimşek, Sayın Türkkan, Sayın Halaçoğlu, Sayın Doğru, Sayın Günal, Sayın
Uzunırmak, Sayın Öz, Sayın Dedeoğlu, Sayın Aygün, Sayın Akar, Sayın Öner, Sayın
Akşener, Sayın Bulut, Sayın Işık, Sayın Varlı… 
Üç dakika süre veriyorum. 
(Elektronik cihazla yoklama yapıldı)
BAŞKAN – Toplantı yeter sayısı yoktur. 
Birleşime beş dakika ara veriyorum. 
Kapanma Saati:
18.50

DÖRDÜNCÜ OTURUM
Açılma Saati:
18.55
BAŞKAN: Başkan
Vekili Şükran Güldal MUMCU
KÂTİP ÜYELER:
Dilek YÜKSEL (Tokat), Mine LÖK BEYAZ (Diyarbakır)
-----0-----
BAŞKAN – Sayın milletvekilleri, Türkiye
Büyük Millet Meclisinin 68’inci Birleşiminin Dördüncü Oturumunu açıyorum.
III.- YOKLAMA
BAŞKAN - Milliyetçi Hareket Partisi
Grubu önerisinin oylamasından önce yapılan yoklamada toplantı yeter sayısı
bulunamamıştı. 
Şimdi, yoklama işlemini tekrarlıyorum, 
üç dakika süre veriyorum.
(Elektronik
cihazla yoklama yapıldı)
BAŞKAN – Sayın Gürsoy Erol… Burada.
Sayın Vecdi Gönül… Burada. Sayın Semiha Öyüş… Burada. 
Böylece toplantı yeter sayısı vardır.
(AK PARTİ sıralarından alkışlar)

IX.- ÖNERİLER (Devam)
A) Siyasi Parti Grubu Önerileri (Devam)
2.- MHP Grubunun, Kocaeli Milletvekili Lütfü Türkkan ve
arkadaşları tarafından, başta Gölcük’teki taksici esnafı olmak üzere ekonomik
kriz içerisinde olan taksici esnafının durumunun araştırılarak alınması gereken
tedbirlerin belirlenmesi amacıyla 19/6/2013 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 3 Mart 2015 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN – Şimdi, Milliyetçi Hareket
Partisi Grubunun önerisini oylarınıza sunuyorum: Kabul edenler… Kabul
etmeyenler… Kabul edilmemiştir. 
Bir saat ara veriyorum. 
 Kapanma
Saati: 19.01
BEŞİNCİ OTURUM
Açılma Saati:
20.03
BAŞKAN: Başkan
Vekili Şükran Güldal MUMCU
KÂTİP ÜYELER:
Dilek YÜKSEL (Tokat), Mine LÖK BEYAZ (Diyarbakır)
-----0-----
BAŞKAN – Sayın milletvekilleri, Türkiye
Büyük Millet Meclisinin 68’inci Birleşiminin Beşinci Oturumunu açıyorum.
Cumhuriyet Halk Partisi Grubunun İç
Tüzük’ün 19’uncu maddesine göre verilmiş bir önerisi vardır, okutup işleme
alacağım ve daha sonra oylarınıza sunacağım. 

3.- CHP Grubunun, Ankara Milletvekili İzzet Çetin ve
arkadaşları tarafından, gümrüklerde yaşanan sorunların ve gümrük antrepolarının
denetimleriyle ilgili olarak yapılan mevzuat değişikliklerinin yarattığı
sorunların araştırılması amacıyla 6/2/2015 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 3 Mart 2015 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
 03/03/2015
Türkiye Büyük
Millet Meclisi Başkanlığına
Danışma Kurulunun 3/3/2015 Salı günü
(Bugün) yaptığı toplantısında siyasi parti grupları arasında oy birliği
sağlanamadığından grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 Levent
Gök 

Ankara 
CHP Grup Başkan
Vekili
Öneri:
Ankara Milletvekili İzzet Çetin ve arkadaşları
tarafından gümrüklerde yaşanan sorunların ve gümrük antrepolarının
denetimleriyle ilgili olarak yapılan mevzuat değişikliklerinin yarattığı
sorunların araştırılması amacıyla 6/2/2015 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin (1710 sıra
no.lu) Genel Kurulun bilgisine sunulmak üzere bekleyen diğer önergelerin önüne
alınarak 3/3/2015 Salı günlü birleşimde sunuşlarda okunması ve görüşmelerinin
aynı tarihli birleşiminde yapılması önerilmiştir.
BAŞKAN – Önerinin lehinde Ankara
Milletvekili İzzet Çetin…
Buyurunuz Sayın Çetin. (CHP
sıralarından alkışlar) 
İZZET ÇETİN (Ankara) – Sayın Başkan,
değerli milletvekili arkadaşlarım; hepinizi saygıyla selamlıyorum.
Bilindiği gibi, 2002 3 Kasımından bu
yana ülkemizde AKP hükûmetleri görev yapmakta. AKP hükûmetleri döneminde
Türkiye'de cumhuriyet tarihinde yapılan özelleştirmelerin en büyükleri yapıldı,
yolsuzlukların en büyükleri yapıldı ve tarihte hemen hemen bütün ülkelerde
gümrüklerde yapılan yolsuzlukların ya da kaçakçıların yaptığı yolsuzlukların en
çok konuşulduğu yıllar olmasına rağmen AKP hükûmetleri döneminde gümrüklerde
olup bitenler yolsuzluk, rüşvet vesair olaylar çok yaygın olduğu için neredeyse
unutuldu ama içine bir girip bakıldığı zaman gümrüklerde olup bitenlerin
gerçekten diğer alanlarda olup bitenlerden hiç de geri kalır yanı yok. 
Tabii, bu hükûmetler döneminde, AKP
hükûmetleri döneminde gümrükler son bir yıldan bu yana yeniden gündeme oturmaya
başladı. AKP hükûmetleri döneminde görev yapan bakanlar, sanki kendinden önceki
bakanlar AKP’li değilmiş gibi en son Bakan arkadaş burada grup başkan
vekilliğinden gittikten sonra birdenbire gümrüklerde Ticaret Bakanlığının
antrepolarla ilgili düzenlemesi, liman ve gümrük kapılarında alınacak x-ray cihazları
ve bunların maliyetleri ile yetkilendirilmiş gümrük müşavirliği konusundaki
düzenlemeler, Mersin’de 1.044 tonluk kırmızı et yolsuzluğu, arkasından, yine
Bakanın açıklamasıyla 33 bin çift zehirli ayakkabının piyasaya antrepolardan
gizlice sürülmesi olaylarıyla gümrükler yeniden tartışmaya açıldı. 
Tabii, Sayın Bakandan önce görev yapan
bakanlar gümrükler üzerinde birtakım düzenlemeler yapmışlar ve yetkilendirilmiş
gümrük müşavirliği diye bir kurumsal yapıyı gümrüklere getirmişler idi. Bilindiği gibi daha önceki dönemlerde
gümrüklerde görev yapan kamu görevlisi gümrük memurları döneminde de pek çok
kez memurların birtakım olaylara karışması, kaçakçılığa bulaşması ya da başka
saiklerle -rüşvet, vesair olaylarla- gümrükler çok fazla gündeme geliyor idi. Bütün
bunlarla kendinden önceki dönemlerde yeniden bir yapılandırmaya
gidilmiş, yeminli mali müşavirliklerde olduğu gibi gümrüklerde de gümrük
müşavirliği ve yetkilendirilmiş gümrük müşavirliği getirilmiş idi. 
Tabii, Bakan, burada yaptığı düzenlemeyle birdenbire
kendisinden önceki bakan döneminde yapılan düzenlemeyi yürürlükten kaldırdı.
Yürürlükten kaldırmakla birlikte bu işlerin yeniden memurlar eliyle yerine
getirileceğini kararlaştırdı. Gümrük Müşavirleri Derneği, Bakanın tasarrufuna
karşı yürütmenin durdurulması istemiyle dava açtı ve davayı kazandı. Sayın
Bakanın yapması gereken iş, orada bu yargı kararına uyarak yetkilendirilmiş
gümrük müşavirlerini yeniden eskisi gibi yetkilendirmek idi. 
Değerli arkadaşlar, yetkilendirilmiş gümrük müşavirleri ve
gümrük müşavirleri, esasında, Bakandan, yeminli mali müşavirlik gibi bir oda,
yani diğer meslek örgütleri gibi bir oda hâline gelmelerine ilişkin düzenleme
bekliyorlardı. Bu konuda da bir geçici maddeyle, 2008’den bu yana gümrük
müşavirleri geçici bir maddeyle sanki diğer meslek örgütleri gibi dernek
statüsünde faaliyetlerini yürütmekteydi. Şimdi burada memurlar eliyle yürütülen
gümrük işlemlerinin mi daha verimli, kamu yararına hizmet üreteceği ya da
yetkilendirilmiş gümrük müşavirleri eliyle mi yürütülmesinin daha kamu yararına
olacağı tartışma konusu değil ama bir şey var ki devlet memuru olarak görev
yapan kamu görevlilerinin -özellikle antrepolarda antrepo sahipleri- özel ve
kamuya ait antrepolarda görev yapmaları sırasında o girift ilişkiler yüzünden pek çok
kez tartışma açıldı. Şimdi, bu tartışmalar içerisinde Sayın Bakan düzenlemesini
yaptı ama -belki bu alanda da kendisini yetkili görüyor çünkü milletvekili
olmadan önceki görev alanı da bu alana yatkın bir alan- yaptığı düzenleme, ne
yetkilendirilmiş gümrük müşavirleri tarafından ne antrepocular tarafından kabul
gördü ne de Bakan bu düzenlemeyi yaparken, diğer Hükûmet yetkililerinin yasa
yapma ya da yönetmelik yapmadaki alışkanlıklarında olduğu gibi, o görevlilerin
kurumlarına, derneklerine ya da şeylerine hiç başvurmadı. 
Bu konuya ilişkin olarak, değerli
arkadaşlar, gerçekten araştırma yapılması gerekir. Mesela o Mersin’deki kırmızı
et ithalatına ve depolardaki etlerin değiştirilerek Irak üzerinden tavuk
kemiklerinin veya diğer tavuk etlerinin gönderilmesi konusundaki soruşturmanın
akıbeti ne oldu? Ne Meclisin ne de kamuoyunun bilgisi dâhilinde değil.
Yine, o antrepolardan çıkan zehirli
ayakkabıların piyasaya sürüldüğünü Bakan açıkladı. Bu konuya ilişkin olarak 2
kez ayrı ayrı Sayın Bakana soru yönelttim ve bu sorulara hiçbir şekilde Bakan
içten bir yanıt vermedi. Nitekim daha 16 Şubatta verdiği yanıt ipe un sermekten
öteye gitmiyor ve Bakan diyor ki: “Bundan sonra biz, devlet memurları, kamu
görevlileri eliyle antrepoların denetim işini ve gümrüklerdeki işlemleri,
vergi, resim ve diğer devlet gelirlerinin alınmasını, tahsilatını ona göre
yapacağız. Bu konuda kamu personel açığını giderdik.” Oysa kamu personel
açığının giderilmediği de son derece açık.
Şimdi, yapılması gereken iş, değerli
arkadaşlar, bu konuda bir araştırma yapmak. Gerçekten her bakan her geldiği
bakanlığı kendisinin çiftliği gibi görüp kendisine göre bir düzenleme mi
yapacak, yoksa devlet geleneğinde süreklilik esastır, bakanlıklar kalıcı,
bakanlar geçicidir diyerek bir tutarlılık mı izleyecek? Burada kamu
görevlilerinin mi, gümrük müşavirlerinin mi, yetkilendirilmiş gümrük
müşavirlerinin mi, yoksa Bakanın yaptığı gibi antrepolarda antrepo sahiplerine
yetki belgesi verip gümrük işlemlerini kendileri yapıp kendilerinin denetiminde
mi olacağına ilişkin Meclisin bir araştırma yapmasına şiddetle ihtiyaç var. 
Ben, gerçekten, Türkiye’de, ta 2003
yılında kurulan ilk AKP Hükûmeti döneminde başlayıp bugüne kadar gelen kamudaki
bu yolsuzlukların, hırsızlıkların, rüşvet olaylarının peş peşe açıklamasını
yapmak istemem ama aklına ilk geldiğinde kuş gribiyle başlayıp çırpılmış
yumurtaların paketlenmesinden tutun mısır ithalatına kadar kendisine göre yasa
yapma anlayışıyla başlayıp en sonunda gümrüklerde olup bitenlerin ve özellikle
Derince Limanı’nı alan bir firmanın, Bakanın özellikle aynı köyden, hemşehri
ilişkisinde olması ve antrepoculukla uğraşmasının acaba bu antrepo sahiplerine
yetki verilerek bu işlemleri gördürmesinde pay sahibi mi diye düşünmeden
kendimi alamıyorum. Sayın Bakanın şahsını bu konulara bulaştırmak istemem ama
yaptığı işlemler kuşku yaratıcı işlemler. Kendinden önceki Bakan, üstelik de
aynı yöreden olmasına rağmen, onun yaptıklarını yok sayarcasına ya da onun
yaptıkları çok kötüymüş gibi birdenbire işe hızlıca girip yargı kararlarını da
uygulamadan gümrükler üzerinde oynaması kabul edilebilir bir durum değil.
O nedenle, bu gümrüklerde olup
bitenleri, gümrüklerde yetkilendirilmiş gümrük müşavirlerinin ve memurların
hangisinin daha iyi hizmet üreteceğinin yıllar itibarıyla istatistiklerinin de
değerlendirilerek Meclis tarafından bir tespit yapılıp bu konuda kalıcı
düzenleme yapılmasına şiddetle ihtiyaç var. Çünkü gümrükler en fazla suistimale
açık bölgeler. Nitekim, o zehirli ayakkabıların antrepodan çıkartılmasında ya
da kırmızı et ithalatındaki yolsuzlukta kamu görevlilerinin mi, yoksa yeminli
gümrük müşavirliklerinin mi daha çok suça bulaştığını da herkesin bilmesinde
yarar var diyorum ve bu konunun bir ihtiyaç olduğunu söyleyerek bu konuda
araştırma yapılmasını yüce heyetinize saygıyla sunuyorum.
Teşekkür ediyorum. (CHP sıralarından
alkışlar) 
BAŞKAN – Teşekkür ederiz Sayın Çetin. 
İDRİS BALUKEN (Bingöl) – Sayın Başkan,
bir söz talebim var.
BAŞKAN – Sayın Baluken, bir söz
talebiniz…
İDRİS BALUKEN (Bingöl) – Sayın Başkan,
değerli milletvekilleri…
BAŞKAN – Ne içindi söz talebiniz?
İDRİS BALUKEN (Bingöl) – Grubumuz
adına, özellikle Haseke bölgesinde yaşanan vahim olaylarla ilgili bir açıklama
gereği duyuyorum. 
BAŞKAN – Peki, buyurunuz Sayın Baluken.

V.- AÇIKLAMALAR (Devam)
23.- Bingöl Milletvekili İdris Baluken'in, Asuri,
Süryani, Keldani halkının büyük bir soykırım tehlikesiyle karşı karşıya
olduğuna ve Musul’da Süryani halkına ait olan kütüphanelere ve tarihî eserlere
yönelik yapılan vahşi saldırıları kınadıklarına ilişkin açıklaması
İDRİS BALUKEN (Bingöl) – Teşekkür
ediyorum öncelikle söz verdiğiniz için.
Sayın Başkan, değerli milletvekilleri;
Orta Doğu coğrafyasının en kadim, en köklü halklarından olan Asuri -Süryani-
Keldani halkı büyük bir soykırım tehlikesiyle karşı karşıyadır. Geçen yıl
Irak’ta önce Musul, ardından Şengal ve Ninova bölgesine yapılan IŞİD
saldırıları sonucu binlerce Asuri -Süryani- Keldani halkı yaşadıkları yerden
göç etmek zorunda kalmışlar; yüzlercesi IŞİD çeteleri tarafından
katledilmişlerdi. Şimdi, bölgeden gelen haberlere göre de özellikle Haseke
bölgesinde Til Temir ve buna bağlı köylerde yine IŞİD çeteleri tarafından
yapılan saldırılarda onlarca Süryani gencinin katledildiğini, 300’e yakın
Süryani kadını ve çocuğunun IŞİD tarafından rehin alındığını, âdeta, bölgede
bir soykırım provasının Süryani halkı üzerinde denendiğini kaygıyla öğrenmiş
bulunuyoruz. 
Bu konuda Türkiye'nin, içerisinde
bulunmuş olduğu duyarsızlığı da buradan kabul edilemez bulduğumuzu, Dışişleri
Bakanlığının bu konuda herhangi bir açıklama bile yapmamış olmasını son derece
vahim olarak değerlendirdiğimizi, Halkların Demokratik Partisi olarak
Asuri-Süryani silahlı birlikleri ile YPG öncülüğünde gelişen direnişin yanında
olduğumuzu ifade etmek istiyoruz.
Son olarak, Musul’da, yine, Süryani
halkına ait olan kütüphanelere ve tarihî eserlere yönelik yapılan vahşi
saldırıları da buradan kınadığımızı, bu soykırımın bir parçası olarak
gördüğümüzü, kadim Süryani halkıyla birlikte olduğumuzu, Süryani halkının Orta
Doğu halklar mozaiğinde hak ettiği yeri alması için elimizden gelen bütün
mücadeleyi göstereceğimizi ifade ediyorum. 
Sizlere teşekkür ediyorum. 
BAŞKAN – Teşekkür ederiz Sayın Baluken.

IX.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Ankara Milletvekili İzzet Çetin ve
arkadaşları tarafından, gümrüklerde yaşanan sorunların ve gümrük antrepolarının
denetimleriyle ilgili olarak yapılan mevzuat değişikliklerinin yarattığı
sorunların araştırılması amacıyla 6/2/2015 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 3 Mart 2015 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN – Önerinin aleyhine, Hakkâri
Milletvekili Adil Zozani. 
Buyurunuz Sayın Zozani. (HDP
sıralarından alkışlar) 
ADİL ZOZANİ (Hakkâri) – Teşekkür ederim
Sayın Başkan. 
Cumhuriyet Halk Partisi Grubunun vermiş
olduğu önergenin aleyhine söz almış bulunuyorum, ancak şekil şartı itibarıyla
aleyhine söz aldım, bu önerinin aleyhinde değil, lehinde olduğumuzu ifade etmek
isterim. Çünkü, maalesef, Türkiye’nin hemen hemen bütün gümrük kapıları sorunlu
pozisyondadır. Hangisini incelerseniz inceleyin, neresinden bakarsanız bakın,
mutlaka bir sorun alanıyla karşı karşıya olduğunuzu görürsünüz. 
Bunun dışında, Türkiye’nin sınırları
artık sınır olmaktan çıktı. Şimdi, uzun süredir gündemimizde olan ve bizim sık
sık Hükûmete… Eğer siz gerçekten kayıt dışı ekonomiyi kayıt altına almak
istiyor iseniz, böyle bir arzunuz söz konusu ise reel politikalar geliştirmeniz
gerekiyor. İnsanları bir yük, bir katır yükü mazot getirdi ya da herhangi bir
gıda maddesi getirdi, onun ticaretini yaptı diye öldürerek, cezaevine koyarak,
cezalandırarak bu işin önüne geçebileceğinizi düşünüyorsanız ham hayal içinde
yaşıyorsunuz demektir. Bunun mümkün olmadığını sizden önceki hükûmetlerde de
gördük, sizde de defalarca gördük. Ancak, maalesef, Hükûmet bu konuda son
derece duyarsız ve âdeta, bu konuda hiçbir sorun yokmuş gibi davranıyor. 
Biz buradan ifade ettik, Hükûmete
defalarca öneride bulunduk, dedik ki: Eğer sınır ticaretini kayıt altına almak
istiyor iseniz… Ki siz kaçakçılık olarak değerlendiriyorsunuz, o, bizim
nezdimizde kaçakçılık değildir çünkü Roboski köyüyle öbür taraftaki Merve köyü
arasındaki 5 kilometre mesafedeki amca oğulları, dayı yeğen karşılıklı iki
köyde yaşıyorlar. Hasbelkader birisi Irak sınırları içerisinde bırakılmış,
birisi Türkiye sınırları içerisinde bırakılmış. O iki köy arasındaki ticari
alışverişin “kaçakçılık” olarak addedilmesini biz hakaret olarak kabul
ettiğimizi daha önce buradan ifade ettik. İnsanlar orada o ticari alışverişini
yapacaklar, isteseniz de yapacaklar istemeseniz de yapacaklar. Çünkü siz
onların iradesine rağmen onların iki köyü arasında, hatta iki evi arasında bir
sınır çekmişsiniz. 
Roboski’ye gittim ama bildiğiniz
yerlerden örnekler vereyim. Mesela Mardin Şenyurt, Derbesiye’den örnek vereyim:
İki ev arasından tren hattı geçiyor. Şu ses tonuyla sınırın bu yakasında
konuşursanız sınırın öbür yakasındaki insanın rahatlıkla duyacağı ve size
karşılık vereceği bir mesafeden söz ediyoruz. Bu mesafede birbirinden
uzaklaştırdığınız, ayrıştırdığınız insanların birbirleriyle temasını gayrimeşru
göstermeniz sadece sizi avutur, bunun dışında bir şeye yaramaz, gerçekçi değil.
Önerilerimiz oldu bu konuda, defalarca
önerilerimiz oldu. Dedik ki: Siz gerçekten, bu konuda, bu insani
münasebetlerin, ticari alışverişlerin kayıt altına alınmasını arzu ediyorsanız
mevzuatımızda iki yöntem vardır, iki yol vardır. Yeni bir yasa yapmaya gerek
yok, mevcut yasaları işleterek çözüm bulabiliriz. Nedir? Mevzuatımızda “sınır
ticaret karnesi” diye bir şey vardır. Sınır boylarındaki köylerde, yerleşim
yerlerine, insanlara sınır ticaret karnesi vererek sorunun önüne
geçebilirsiniz. Onların o münasebetini de kayıt altına almış olursunuz, ticari
münasebetini. Yok, bunu benimsemiyorsanız, mevzuatımızda yine yeri bulunan
serbest ticaret bölgesi uygulamasına geçilebilir. Bu ikisinden birini yapın, bu
sorunu çözün ama ısrarla buna yanaşmayan bir Hükûmet var çünkü insan öldürmek,
hükûmetlerin her zaman kolayına gelmiştir. 
En son, Şemdinli Derecik’te bir köylü
–bakın, burada fotoğrafını sizinle paylaşacağım- önce dizinden jandarma
kurşunuyla yaralanıyor. Bu vatandaş, Necdet Yaman, 26 yaşında bir vatandaş,
kendi köyünde, evinin kapısında jandarma kurşunuyla yaralanıyor, geç tıbbi
müdahale sebebiyle kan kaybından öldü. Sebebi ne? Evlerinin kapısına jandarma
noktası kurulmuş ki sınır ticaretini engellesin. Kadınlar, çocuklar evinden
çıkamıyor, çıktığı zaman askerle göz göze geliyor. İnsanlar buna itiraz etti,
“Asker noktasını kapımıza kurmayın.” dediler. Bu köyde çıkan arbedede bir
jandarma kurşunuyla bir vatandaş daha geçen ay yaşamını yitirdi. Son örnektir
ama daha öncesine ait pek çok örnek verebilirim. 
Şimdi, bu Derecik meselesi çok
önemlidir. Esasında, şu anda Derecik’te, bu tartışmaların, çatışmaların
yaşandığı yerde Hükûmete göre bir sınır kapısı var, Derecik Sınır Kapısı var
ama sadece var, kâğıt üstünde var. Kapı diye bir şey yok, hiçbir şey yok ama Hükûmet
ilan etmiş, orada sınır kapısı açtığını ilan etmiş, değil 1 defa, tam 4 defa
ilan etmiş. En son ilan geçen yaz aylarında -o zaman Başbakandı- Sayın Recep
Tayyip Erdoğan tarafından yapıldı ama Sayın Erdoğan’ın daha önce bir ilanı daha
var Mayıs 2011’de, Yüksekova’da halka hitap ediyor, diyor ki: “Müjdeler olsun,
Derecik Sınır Kapısı’nı açtık.” Bugün de gitseniz Derecik’te sınır kapısı diye
bir şey yok ama Hükûmet oraya bir sınır kapısı açmış! 
Üzümlü’ye bir
sınır kapısı açmış. Seçimler yaklaştı, artık Hükûmet sözcüleri oraya gittikleri
zaman sürekli telaffuz edecekler. Zannediyorlar ki Türkiye kamuoyu, Derecik’e
uzak, sadece kendileri kâğıt üzerinde bir ilan yaptıkları zaman açılmış
varsayılacak, kimse orayı ifşa etmeyecek. Aynı şekilde Üzümlü Sınır Kapısı,
açılmış gibi görünüyor. Oraya bir bina da yapılmış, Üzümlü’ye bir bina da
yapılmış. Karşı tarafta Irak Kürdistan Federal Bölgesi Hükûmeti de iki valilik
arasında imzalanan protokole göre sınır kapısının açılışını bir törenle
gerçekleştirmişler ama bu çok becerikli Hükûmet ve Bakanlık, tam üç aydır
buraya bir memur gönderemedi. Buraya, tam üç aydır uğraşıyoruz, üç aydır orada
bekleyecek bir memur gönderemedi. Bakana söyledik, defalarca söyledik, Sayın
Canikli’yle konuştuk: “Ya, sınır kapısı açtınız, bina kurdunuz oraya. Bir memur
gönderin.” “Efendim biz bir müdür atadık ama müdür gitmiyor.” “Ee ne
yapacaksınız?” “Müdürün istifasını isteyeceğim gitmezse.” Yöntem bu, çözüm bu.
O zaman oraya ne diye sınır kapısı açtınız ya da açtığınızı söylüyorsunuz? Yarın
öbür gün biraz daha sıkışırsa Hükûmet “Efendim, oradaki yatırımı birileri
engelliyor.” diyecektir. “Birileri orada sınır kapısının açılmasını istemiyor.”
diyecektir. 
Güzergâh gösterdik, Hükûmete dedik ki:
“Vatandaşın günlük olarak kullandığı güzergâhı siz esas alırsanız -vatandaş
sizden daha iyi biliyor orayı- sadece bir köprü yapmış olursunuz Derecik’te,
sınır kapısını da açmış olursunuz.” Ama, gitmişler, AK PARTİ’ye oy veren bir
kesim korucu köylerinden yolu dolaştırarak 1 kilometrelik yolu 15 kilometreye
çıkarmışlar!
(Mikrofon otomatik cihaz tarafından
kapatıldı)
ADİL ZOZANİ (Devamla) – Bütün korucu
köylerinden yol geçirmeye çalışacaklar. Maksat kapı değil, oradaki 3-5 oyu -ki
sadece o kadar kalmış, Allah’ın izniyle 7 Haziranda onları da ikna edeceğiz,
sizlerden onları da koparacağız- o 3-5 köyü ikna etmek için 15 kilometre yolu
dolandırıyorlar.
BAŞKAN – Teşekkür ederiz Sayın Zozani.
ADİL ZOZANİ (Devamla) – Kapı açacaklar
ama o kapı açılamayacak, bunu biliyoruz.
Teşekkür ediyorum. (HDP sıralarından
alkışlar)
BAŞKAN – Teşekkür ediyoruz Sayın
Zozani.
Lehinde, Antalya Milletvekili Mehmet
Günal. 
Buyurunuz Sayın Günal. (MHP
sıralarından alkışlar)
MEHMET GÜNAL (Antalya) – Teşekkürler
Sayın Başkan.
Değerli milletvekilleri, hepinizi
saygıyla selamlıyorum. 
Bu önerge, tabii, önemli bir hususu
gündeme getiriyor değerli arkadaşlar. Gümrüklerde son dönemlerde yaşanan
birtakım olaylar daha fazla duyulmaya başlandı ama öncelikle gümrüklerimizin
yol geçen hanına döndüğünü de böylece görmüş oluyoruz. Çünkü, bir tarafından
sevindirici haber okuyoruz, diyor ki: “İşte, polisler şuraya operasyon yaptı,
şu kadar kaçak sigara yakaladı, şu kadar kaçak bilmem ne malı yakaladı, bunu
yakaladı.” Güzel. Ben sonra merak ediyorum, bu kaçak şeyler nereden giriyor?
Yani, her taraf yol geçen hanı mı olmuş? Yani, bu kara yoluyla, deniz yoluyla
bir yerlerden geliyor. Yani, bu, garip bir şekilde artık sınırlarımızın
kontrolünü kaybettiğimizi ya da gümrüklerin farklı şekilde kontrol dışına
çıktığını gösteriyor. Yani, gümrüklerden geçiyorsa o zaman gümrüklerde başka
bir şey var demektir. Hakikaten de sınırlarda kaçakçılığın belli bir noktaya
geldiği böylece anlaşılmış oluyor. 
Tabii, daha önce terör örgütü buradan
birtakım kazançlar sağlıyordu. Şimdi bunlar ne noktadadır, bunlarla ilgili
çalışmalar nerededir? Eskisi gibi bu raporları Emniyet Genel Müdürlüğü artık
yayınlamıyor. Eskiden bazı verileri veriyordu, şimdi web sitesinde maalesef bu
verilerin büyük bir kısmı kaldırılmış durumda; faaliyet raporları daha
ayrıntılı şekilde yer alıyordu, şu anda bunların çoğunu göremiyoruz. Tabii,
bütün bunların olması için öncelikle… Daha önce uzun süre burada tartıştığımız
Mayın Kanunu’nda söylemiştik, hâlâ sınır fiziki güvenlik sistemi maalesef
sınırlarımızda kurulabilmiş değil. Öncelikle kendi sınırlarımıza hâkim olmamız
lazım ki buralardaki fiziki sistemi kurmuş olmamız lazım, sonra da gümrüklerden
geçişini kontrollü bir şekilde yapmamız lazım, ancak o zaman bu kaçak geçişleri
önleme şansımız olur. Dolayısıyla, bu kapsamda sadece gümrük kapılarının bazılarını
yap-işlet-devretle yaptırmak işi çözmüyor, onun dışında sınırların da korunması
gerekiyor, gümrüklerin dışındaki alanlarda da fiziki güvenlik sisteminin, sınır
sisteminin tesis edilmesi gerekiyor. 
Ancak, tabii,
“kaçakçılık” ve “gümrük” deyince aklımıza başka şeyler geliyor, üzeri kapatılan
birtakım gümrük usulsüzlükleri geliyor, aklımıza Rıza Sarraf’ın gümrükten sahte
belgeyle uçan uçağı geliyor. Defalarca konuşmamıza rağmen, soru önergeleri
vermemize rağmen, komisyonda ilgili bakana sormamıza rağmen maalesef bu konular
havada kalıyor. Şimdi, ben sonrasında başka bilgilere de ulaştım bu konuda.
Açıkçası, bunların bazılarını sizlerin bilgisine sunarak hafızanızı tazelemek
ve bu konuda yapılanın ne kadar gayrihukuki olduğunu dikkatlerinize sunmak istiyorum.

Şimdi, değerli
arkadaşlar, şöyle bir olay yaşanıyor: Burada 1,5 ton altın usulsüz bir şekilde,
sahte bir evrakla Gana’dan İstanbul’a geliyor. Bu gelen, beyanda açıkçası
“mineral numune” yazan ama içinde altın dolu bir uçak. Geliyorlar ve gümrükte
bunu tespit ettikleri için naklini yapamıyor. Normalde, burada günlerce
bekliyor. Sonrasında İran denirken yine sahte bir evrakla bu altının Gana’ya
gönderilmesi sağlanıyor. 
Şimdi, burada
Sayın Bakana da sorduk, cevap veremedi. Eğer içinizde varsa açıklıkla cevap
verebilecek olan… Normal şartlarda 3 ton altın planlanırken 1,5 ton altın
geliyor ve uzun süre bekleme… Hani, o konuştuğumuz fezlekeler vardı, burada
sizin akladığınız bakanlarımızdan Sayın Zafer Çağlayan’la ilgili olan. Bunların
içerisinde bir tanesinde yapılan düzenleme, işte, sahte belgeyle o uçağın
buradan uçmasına izin verilmesiydi. Nereye gidiyor? Sonra Gana’ya gidiyor, yine
sahte belge düzenleniyor. Sonradan gümrük müfettişinin yapmış olduğu inceleme
ve bilirkişi raporu sonucunda, bu arada altının bir kısmının da yine ya iç
edildiği ya rüşvet olarak verildiği -uçuş bilgilerine bakıyorlar, sahte belge
olmasına rağmen- 292 kilosunun kaybolduğu görülüyor. 
Şimdi, merak ediyoruz, bu acaba rüşvet
olarak bırakılan kısım mı eğer sahte belge düzenlendiyse diye? Sayın Bakana
sorduk yukarıda, buraya geldiğinde de sorduk; gümrüklerden sorumlu Bakanımıza,
Gümrük ve Ticaret Bakanına -kendisi de burada grup başkan vekilliği yaptı-
dedik ki: Sayın Bakan, tamam “Bunlar doğru.” diyorsun, güzel de neden o zaman sahte
belgeyi düzenlediği iddia edilen kişinin soruşturulmasına izin vermiyorsun?
Burada tutanaklara yeniden baktım, dedi ki: “Efendim, biz gerekli şeyi
yapmışız, savcılığa duyuruda bulunduk.” Peki, kim o? Sizin elemanınız. 
Sizde bir düzensizlik varsa, herhangi
bir şirkette bir hata varsa, onunla ilgili bir soruşturma açmaz mısınız veya
bunun soruşturulmasına izin vermez misiniz? Kim kapattı üstünü? Burada çok
gülmüştük, “Vali kapattı, bizim alakamız yok.” dedi. Yani “Benim valim,
devletin valisi kömür kamyonuna çıkacak.” derken bir anda “Valiyle alakamız
yok.” Doğru yani çünkü burada “MİT Müsteşarı da devletin görevlisi, Hükûmeti
ilgilendirmiyor, müzakereyi o yapıyor.” gibi de konularla muhatap olmuştuk
biliyorsunuz. 
Onun için, çok yadırgamıyoruz ama
hakikaten işin garip tarafı şu: “Sahte beyan olduğu tespit edilmiş, gerekli
para cezası kesilmiş, biz görevimizi yapmışız.” diyor. Gerekli idari para
cezasının kesilmesi ne demek? Burada bir usulsüzlük var demek. Para cezasını
-gümrüklerle ilgili para cezasını- ödeyince, vın, uçak uçmuş. 
ÜNAL KACIR (İstanbul) – Buradaki işlem
ne olacaktı?
MEHMET GÜNAL (Devamla) - Peki, şimdi ne
olacak yani? Söyle o zaman, niye izin vermedin Sayın Kacır? Niye izin
vermediniz diyorum?
ÜNAL KACIR (İstanbul) – Bunların hepsi
burada konuşuldu.
MEHMET GÜNAL (Devamla) - Kaçakçılık,
gümrük, bununla ilgili bu laçkalık… Bu kafayla gitmez, onun için anlatıyorum. 
ÜNAL KACIR (İstanbul) – Laçkalık sizin…
MEHMET GÜNAL (Devamla) - Siz, sahte
belge düzenleyen, daha doğrusu düzenlettirilen… Çünkü arkasından kimin
çıkacağını biliyorsunuz, o belgenin arkasından kimin çıkacağını biliyorsunuz da
onun için. Burada ilgili Bakanın soruşturulmasına da izin vermediniz, Yüce
Divana gitmesine de izin vermediniz. Kendiniz tespit etmişsiniz, idari para
cezası kesilmiş. İdari para cezası demek, sahte evrak düzenlendi demek,
kaçakçılık yapıldı demek. Savcılığa göndermek yetmiyor, kendi evrakınızdaki
sahtekârlığı kendi Bakanlığınız niye incelemiyor? Niye izin vermiyor da üstünü
örtüyor?
ÜNAL KACIR (İstanbul) – Yok öyle bir
şey, yok.
HASAN HÜSEYİN TÜRKOĞLU (Osmaniye) – Ucu
bir yere dokunur diye korkuyorlar işte, ucu hırsızlar imparatoruna gider diye
korkuyorlar. 
MEHMET GÜNAL (Devamla) - Mademki masum,
bir şeyi yoksa… Eğer siz her gümrük kaçakçılığının, sahte belge düzenlenmesinin
üstünü kapatırsanız bunu nasıl çözeceksiniz, anlamıyorum.
Ya, bu bir örnek, en önemli örnek.
Diyorum, bakın, 292 kilo altın uçmuş havaya, yok; arada sahte uçanlar hariç.
Şimdi, bunu merak etmiyor musunuz? Kim aldı, içinizden birisi aldı mı, nereye
gitti, nasıl oldu, bu altının yolu nerede kesişti? 
Onun için, eğer bu usulsüzlüklerin üstü
örtülürse herkes buradan kaçırmaya devam eder, sadece Rıza Sarraf’ın uçağı
değil. Bu, bizim soruşturma sırasında ortaya çıkan, sizin de itiraf ettiğiniz
ama “Uçak gelmiş, uçmuş, bizi ilgilendirmez.” diye Sayın Bakanın da pişkin
pişkin söylediği bir şey. 
HAYDAR AKAR (Kocaeli) – Nereye uçmuş?
Neyle uçmuş?
MEHMET GÜNAL (Devamla) – Ama, sahte
belgeyle uçmuş yine. 
HAYDAR AKAR (Kocaeli) – İçinde ne
varmış?
MEHMET GÜNAL (Devamla) - Yani,
altınların bir kısmı gitmiş ama 292 kilosu kaybolmuş.
HAYDAR AKAR (Kocaeli) – Çalmışlar mı?
MEHMET GÜNAL (Devamla) – Bilmiyoruz
artık, rüşvet mi verdiler, çalındı mı, yoksa yolda bıraktılar mı... 
ÜNAL KACIR (İstanbul) – Şıracı, bozacı.
MEHMET GÜNAL (Devamla) - Mesele o
değil, mesele, bakın arkadaşlar, böyle bir iddia değil, gümrük müfettişlerinin
raporuyla, bilirkişi raporuyla tespit edilen bir şeyi soruşturmak zorundayız.
Bunun üstü kapatılırsa bizim bundan şüphelenmemizden daha doğal bir şey olamaz.
Onun için, gelin, bunları önlemek istiyorsanız bu önlemlere bakalım. Bakın,
burada da söyledi arkadaşlarımız, sadece gümrük müşavirlerinin yetkisini
elinden alıp buraya koymakla olmaz. Gümrüklerde yaşanan diğer sorunlarımız var,
dâhilde işleme rejimiyle ilgili yine gümrük sorunlarımız var. Bunların hepsinin
oturulup birçok şeylere gelmesi lazım. 
HAYDAR AKAR (Kocaeli) – 5 bin tonluk
gemiye 50 bin ton buğday yükleyenler var, var da var.
MEHMET GÜNAL (Devamla) – Tabii, yani 5
bin tonluk gemiye 150 bin ton fatura kesenler de vardı. 
HAYDAR AKAR (Kocaeli) – Var, değil mi?
MEHMET GÜNAL (Devamla) - Dolayısıyla,
bunların üstü kapatılırsa gümrüklerdeki bu sorunları çözemeyiz. 
Bu vesileyle, bu araştırma önergesini
desteklemenizi ve bu konuların araştırılmasını sağlamanızı bekliyorum.
Hepinize saygılar sunuyorum. (MHP
sıralarından alkışlar)
BAŞKAN – Teşekkür ederiz Sayın Günal.
Aleyhinde Konya Milletvekili Hüseyin
Üzülmez. (AK PARTİ sıralarından alkışlar)
ÜNAL KACIR (İstanbul) – Kaç ay
çalışacak komisyon?
BÜLENT BELEN (Tekirdağ) – Kacır kucur,
çık kürsüye konuş. 
MEHMET GÜNAL (Antalya) – Sayın Üzülmez,
bırak da Sayın Kacır konuşsun, o çok şey biliyor. Hâlâ cevap vermediler, hâlâ.
ÜNAL KACIR (İstanbul) – Araştırma
komisyonu kaç ay çalışacak? Kaç ay çalışacak? Şurada bir ay sonra Meclis
kapanıyor. 
MEHMET GÜNAL (Antalya) – Hâlâ cevap
vermediniz, dönem bitti.
ÜNAL KACIR (İstanbul) – Bu kadar
gayriciddisiniz. Komisyon kuracakmış bu saatten sonra!
BÜLENT BELEN (Tekirdağ) – Bir şey
söyleyeceksen çık kürsüye, orada konuş, olduğun yerden car car…
ÜNAL KACIR (İstanbul) – Sen niye
carlıyorsun, sana ne oldu da carlıyorsun?
BAŞKAN - Buyurun Sayın Üzülmez. 
HÜSEYİN ÜZÜLMEZ (Konya) – Sayın Başkan,
değerli milletvekilleri; Cumhuriyet Halk Partisinin grup önerisinin aleyhinde
söz almış bulunuyorum. Yüce heyetinizi saygıyla selamlıyorum.
Bugün araştırılması istenen gümrüklerle
ilgili düşüncelerimi ifade edeceğim. Gümrükler, cumhuriyet tarihimizde her
zaman sıkıntılı ve problemli olmuştur. Ancak, geçmişte yaşadığımız birçok
sıkıntı, iktidarımız döneminde gümrüklerde bütün sıkıntılar asgariye
indirilmiştir. 
Şöyle bir bakalım: AK PARTİ
iktidarlarından önce -1980 yılını esas alırsak- Türkiye’nin ihracatı ve
ithalatı bir elin parmaklarını geçmeyecek milyar dolarlarda iken, yirmi iki
yıllık iktidar döneminde, 1980 ile 2002’yi esas aldığımızda, bu rakam ancak 75
milyar dolarlar seviyesine ulaşmış ama bizim iktidarımız döneminde 350 milyar
dolarlara yaklaşan bir dış ticaret hacmi var. Bu nasıl gelişti, bu noktaya
nasıl ulaştık? Bu kadar sıkıntılıysa bu gümrükleri nasıl aştık? Gümrüklerde
beyanname açma süresi daha önce günler almaktayken şimdi, iktidarımız
döneminde, elektronik ortamda yapılmaktadır. Kapılarda 100 kilometreye varan
sıralarda… Özellikle Habur Kapısı’nda, 1980’li, 1990’lı yıllara baktığımızda,
Nusaybin’e kadar tankerler sıraya girmekteydi. Ancak, ilk denemesi 57’nci
Hükûmet döneminde olan ancak daha sonra iktidarımız döneminde yapılan
yap-işlet-devret modeliyle sınır kapılarında, gümrük kapılarında yapılan modernizasyon
neticesinde, bugün çok daha hızlı işlemler yapılabilmekte. Bu kapılarda,
yap-işlet-devret modeliyle bugüne kadar 8 gümrük kapısına 265 milyon TL’lik
yatırım yapılmış ve devlet kasasından 1 lira çıkmamıştır.
BÜLENT BELEN (Tekirdağ) – Devlet
kasasına girmesi gereken paranın girmemesi, çıkması değil midir?
HÜSEYİN ÜZÜLMEZ (Devamla) – Önümüzdeki
dönemde yine, 5 kapı ve Halkalı gümrük alanıyla ilgili yap-işlet-devret
modeliyle 250 milyon TL’lik yatırım hâlen yapılmakta ve 2016 yılında bunlar
hizmete açılacak. 
Şimdi, x-ray’le ilgili veya kamerayla
ilgili, gümrük ve antrepolardaki denetlemeler, sürat ve beklemeleri
hızlandırmak için yapılmaktadır. Elbette, bir bakanımızın uyguladıktan sonra
başka bir bakanın değişiklik yaptığı ifade edilmektedir. Burada karşılaşılan
sorunlarla ilgili çözümü daha hızlandırmak için bu tedbirler alınmaktadır. 
Özellikle yetkilendirilmiş gümrük
müşavirleriyle ilgili, yetkilerin alındığı ifade edilmektedir. Yetkilendirilmiş
gümrük müşavirleri 18 konuda işlem yapmakta iken sadece 4 işlem gümrük
memurlarına verilmiştir ve aynı işlemi de beraber yapmaktadırlar. Buradaki
temel hedefimiz, amacımız hem ihracatta hem ithalatta iş âleminin sıkıntılarını
gidermek ve hızlandırmaktır. Bu alanda yapılacak çalışmalarla, önümüzde 2023
hedefinde 500 milyar dolar ihracat hedeflemekteyiz, bu ihracatı
hızlandırabilmek için bu tedbirleri almak mecburiyetindeyiz. 
Şimdi, son
dönemde karşılaştığımız, et ithalatıyla ilgili, ayakkabıyla ilgili bazı
ifadeler söylendi. Elbette, geçmişte gümrük kapılarında, çok süratli geçildiği
için, işlem yapılmadığı ve x-ray cihazları olmadığı için kaçakçılık çok daha
had safhadaydı ancak şimdi yapılan denetimlerde bu iş daha hızlı yapılmakta ve
daha az duyulduğu için gümrük kaçakçılığı hepimizin dikkatini çekmektedir. Hâlbuki
geçmişte, on yıl, on beş yıl geriye gittiğimiz zaman işlem o kadar çok
yapılıyordu ki bunların bir kıymetiharbiyesi yok, sıradan bir vakayıadiye gibi
algılanıyordu ama şimdi yapılan bütün denetimlerde gerekli şeyler yapılmakta,
özellikle son modernize edilen gümrük kapılarında, x-ray cihazlarıyla ilgili
çalışmalar neticesinde kapılarda kaçakçılık asgariye indirilmiştir. Yeni alınan
kararla da ilave gümrük kapıları ve antrepolarda bu x-ray ve kamera sistemi
getirilerek bu kaçakçılığın önüne geçilmesi hedeflenmektedir. 
Ben bu düşüncelerle yüce heyetinizi
saygıyla selamlıyor, bu önerinin aleyhinde olduğumu beyan ediyor, hepinize
saygılar sunuyorum. (AK PARTİ sıralarından alkışlar) 
BAŞKAN – Teşekkür ederiz Sayın Üzülmez.
LEVENT GÖK (Ankara) – Benim bir beyanım
olacak efendim.
BAŞKAN – Yoklama talebiniz mi var?
LEVENT GÖK (Ankara) – Olacak ama
öncelikle bir beyanım olacak, açıklamam olacak.
BAŞKAN – Bir açıklama yapmak
istiyorsunuz.
Buyurunuz.

V.- AÇIKLAMALAR (Devam)
24.- Ankara Milletvekili Levent Gök'ün, Konya
Milletvekili Hüseyin Üzülmez’in CHP grup önerisi üzerinde yaptığı
konuşmasındaki bazı ifadelerine ilişkin açıklaması
LEVENT GÖK (Ankara) – Sayın Başkan,
konuştuğumuz gümrük kapıları, emtia, mal ve bunun gibi ihracat ithalatla ilgili
gelen giden malların denetlendiği yerler. Az önce konuşan AKP sözcüsü, eskiden
gümrüklerdeki bu tür kaçak geçişlerin çok olduğunu ama şu anda önlendiğini
ifade ediyor. Kayıtlara geçmesi açısından söylüyorum, keşke dediği gibi
olabilseydi. Şimdi devlet eliyle Türkiye’nin sınırları kevgire dönmüştür.
Türkiye’nin sınır komşuları, özellikle güneydeki sınır komşularıyla ilgili
olarak bırakın mal ve diğer emtiayı devlet eliyle silahların geçirildiği,
kaymakamların nezaret ettiği ve özellikle Suriye’nin kuzeyindeki bölgeye devlet
eliyle silahlı radikal unsurların geçirildiği bir dönemi yaşıyoruz. Sınırların
böyle kevgire döndürüldüğü bir dönemde arkadaşlarımızın “Şu anda gümrükler
kontrol altına alınmıştır.” demesi son derece yakışıksız bir sözdür. Tam
tersine, kevgire dönen sınır kapılarının olduğu bir ülkede yaşıyoruz. 
Kayıtlara geçmesi açısından söz aldım,
teşekkür ediyorum. 
BAŞKAN – Teşekkür ederiz Sayın Gök. 

IX.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Ankara Milletvekili İzzet Çetin ve arkadaşları
tarafından, gümrüklerde yaşanan sorunların ve gümrük antrepolarının
denetimleriyle ilgili olarak yapılan mevzuat değişikliklerinin yarattığı
sorunların araştırılması amacıyla 6/2/2015 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 3 Mart 2015 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
III. YOKLAMA
(CHP sıralarından bir grup milletvekili
ayağa kalktı)
LEVENT GÖK (Ankara) – Yoklama talep
ediyoruz.
BAŞKAN – Sayın
Gök, Sayın Akar, Sayın Çetin, Sayın Öner, Sayın Dudu, Sayın Kaplan, Sayın
Kuşoğlu, Sayın Günal, Sayın Haberal, Sayın Türeli, Sayın Değirmendereli, Sayın
Aldan, Sayın Serindağ, Sayın Oyan, Sayın Öztürk, Sayın Güneş, Sayın Demirçalı,
Sayın Özkes, Sayın Özgündüz, Sayın Bayraktutan.
Üç dakika süre veriyorum. 
(Elektronik cihazla yoklama yapıldı)
BAŞKAN – Toplantı yeter sayısı vardır. 

IX.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Ankara Milletvekili İzzet Çetin ve
arkadaşları tarafından, gümrüklerde yaşanan sorunların ve gümrük antrepolarının
denetimleriyle ilgili olarak yapılan mevzuat değişikliklerinin yarattığı
sorunların araştırılması amacıyla 6/2/2015 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 3 Mart 2015 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN – Cumhuriyet Halk Partisi
Grubunun İç Tüzük’ün 19’uncu maddesine göre verilmiş önerisini oylarınıza
sunuyorum: Kabul edenler… Kabul etmeyenler… Kabul edilmemiştir. 
Şimdi İç Tüzük’ün 37’nci maddesine göre
verilmiş bir doğrudan gündeme alınma önergesi vardır, okutup işleme alacağım ve
oylarınıza sunacağım. 

VIII.- BAŞKANLIĞIN GENEL KURULA SUNUŞLARI (Devam)
C) Önergeler
1.- Kocaeli Milletvekili Lütfü Türkkan’ın, (2/1879)
esas numaralı Ahıska Türklerinin Türkiye’ye Kabulü ve İskanına Dair Kanunda
Değişiklik Yapılmasına İlişkin Kanun Teklifi’nin doğrudan gündeme alınmasına
ilişkin önergesi (4/242)
Türkiye Büyük
Millet Meclisi Başkanlığına
2/7/1992 tarihli ve 3835 sayılı Ahıska
Türklerinin Türkiye'ye Kabulü ve İskanına Dair Kanunda Değişiklik Yapılmasına
Dair Kanun Teklifi’m (2/1879 esas no.lu) ilgili komisyonda kırk beş gün içinde
görüşülmediği için İç Tüzük’ün 37’nci maddesi gereğince kanun teklifimizin
doğrudan Genel Kurula getirilmesini talep ediyorum. 
Gereğini saygılarımla arz ederim.
2/3/2015

 Lütfü
Türkkan
 Kocaeli
BAŞKAN – Teklif sahibi olarak Kocaeli
Milletvekili Lütfü Türkkan. 
Buyurunuz Sayın Türkkan. (MHP
sıralarından alkışlar)
LÜTFÜ TÜRKKAN (Kocaeli) – Sayın Başkan,
değerli milletvekilleri; Sayın Grup Başkan Vekilimiz Oktay Vural’ın da aynı
mahiyette verdiği bir kanun teklifiyle beraber 3835 sayılı Ahıska Türklerinin
Türkiye’ye Kabulü ve İskanına Dair Kanunda Değişiklik Yapılmasına İlişkin Kanun
Teklifi’nin doğrudan
yüce Meclisin gündemine alınması talebiyle ilgili söz aldım. Hepinizi saygıyla
selamlıyorum.
Ahıska Türkleri, dönemin Sovyetler Birliği lideri Stalin’in
imzaladığı 31 Temmuz 1944 tarihli ve tamamen gizli olan Devlet Savunma Komitesi
kararı uyarınca yaşadıkları yerden sürgün edildiler. 
Stalin’in amacı Kafkasya’yı Türk ve Müslümanlardan temizlemekti.
İşte bu amaç doğrultusunda, bölgede yaşayan 86 bin Türk ve Müslüman nüfusun 40
bini Kazakistan’a, 30 bini Özbekistan’a, 16 bini de Kırgızistan’a göç
ettirilmeye zorlandı. Bunların bir kısmı da o dönemde Sibirya’ya gitti ve
Sibirya’da olanların önemli bir kısmına da daha sonra ulaşmak mümkün olmadı.
Söz konusu karar yetmiş yıl önce 14 Kasım 1944’te Ahıska bölgesinin 5 ilinden
Türklerin sürgüne gönderilmesiyle uygulamaya konuldu. Ahıska Türkleri, iki saat
içinde tren vagonlarına doldurularak gideceklere yere kadar aşağı dahi inmemek
koşuluyla kapalı tren vagonlarında sürgüne götürüldü. Ahıska Türklerinin nakli
haftalarca sürdü ve yaklaşık 17 bin Ahıska Türkü yollarda hayatını kaybetti.
Ben burada hayatını kaybeden Ahıska Türklerini şükran ve minnetle anıyorum,
Cenab-ı Allah’tan rahmet diliyorum. 
Türkiye’de 2 milyon Suriyeliye sahip çıkan Hükûmet, Türklere
sırt çeviriyor. Evet, Ahıska Türkleri özbeöz Türk’tür. Onların da hak ettikleri
gibi yaşamaları için ne gerekiyorsa yapılmalıdır. Bana hemen hemen her gün
Ahıskalı Türklerden elektronik posta, telefon ve mektup geliyor; çektikleri
sıkıntıları, hak ettikleri gibi yaşamak istediklerini yazıyorlar. Kanun
teklifimizin ne zaman gündeme alınacağını soruyorlar, hangi tarihte
görüşüleceğini soruyorlar ama biz, şu anda, Türkiye’yi polis devleti yapmak
isteyen Hitler kanunuyla uğraşıyoruz. Ahıska Türkleri vatandaşlık alıp rahat ve
huzurlu yaşamak istiyorlar. “Bize, Ahıska Türklerine sahip çıkacak biri lazım.”
diyorlar. “Lütfen, bize sahip çıkar mısınız.” diyorlar. “Türkiye’de
kalabilmemiz için bizim vatandaşlık alıp rahat ve huzurlu yaşamamıza, göç etme
korkusunu içimizden silmemize yardım edin lütfen.” diye haykırıyorlar. Bu gelen
mesajlardan sadece bir tanesi, bunun gibi daha birçok mesaj var, feryat ediyor Ahıska
Türkleri, hem de yıllardır. Bu feryatlarını, Suriye’deki Rabia’yı duyan Adalet
ve Kalkınma Partisi yetkilileri ve Cumhurbaşkanı, şimdi de Başbakan maalesef
hiç duymuyor. 
Ahıska Türklerine Türkiye sahip çıkmış.
Ne zaman? 2 Temmuz 1992 tarihinde 3835 sayılı Kanun’la Ahıska Türkleri
Türkiye’de iskân edilmiş. Bu Kanun’un 6’ncı maddesine göre, gerek kanundan
düzeltildi Türkiye’de gerekse yurt dışında hâlen bulundukları yeni kanundan
düzeltildi devletlerde kalacak Ahıska Türklerinden Bakanlar Kurulunca tespit
edileceklere Türk vatandaşlığı tanınacağı hükme bağlanmıştı. Bu kanuna dair,
3835 sayılı Kanun’da yapılan değişiklikle, 1 Ocak 2009 tarihinden önce ikamet
tezkeresi almak suretiyle Türkiye’de ikamet eden Ahıska Türklerine, bu maddenin
yürürlüğünden itibaren üç ay içinde müracaat etmeleri hâlinde, millî güvenlik
açısından bir sakıncası yoksa, 11 Şubat 1964 tarihli 403 sayılı Türk
Vatandaşlığı Kanunu ve ilgili mevzuatta öngörülen şartlar aranmaksızın, başvuru
tarihinden itibaren altı ay içerisinde Türk vatandaşlığı statüsü sağlanmıştır. 
Bu kanun kapsamında birçok Ahıska Türkü
Türk vatandaşlığına alınmıştır ancak geç haberdar olan ve verilen sürede
istenilen belgeleri temin edemeyen binlerce Ahıska Türk’ü bu uygulamadan
yararlanamamıştır ve Türk vatandaşı olamamıştır. Türk vatandaşı olamayan Ahıska
Türklerinin mağduriyetinin önlenmesi için ilgili kanun maddesinde yeni
düzenleme yapılması gerekmektedir. İşte, biz, verdiğimiz bu kanun teklifiyle
beraber 1 Ocak 2009 tarihinden önce veya sonra ikamet tezkeresi almak suretiyle
Türkiye’de ikamet eden Ahıska Türklerine belli koşulları sağlamaları şartıyla
Türk vatandaşlığı statüsü verilmesini öneriyoruz. Bu maddeyle, daha önceki
düzenlemeden yararlanamayan ve Türk vatandaşı olamayan Ahıska Türklerinin
mağduriyetleri giderilmiş olacaktır. 
Teklifimizin kabul edilmesi yönünde oy
vermenizi rica ediyor, Parlamentoyu saygıyla selamlıyorum. (MHP sıralarından
alkışlar)
BAŞKAN – Teşekkür ederiz Sayın Türkkan.

Kayseri Milletvekili Yusuf Halaçoğlu.
(MHP sıralarından alkışlar)
Buyurunuz Sayın Halaçoğlu.
YUSUF HALAÇOĞLU (Kayseri) – Teşekkür
ederim Sayın Başkanım.
Değerli milletvekilleri, 1578 yılında
Çıldır Savaşı’ndan sonra Anadolu’dan coğrafi olarak Ahıska bölgesine gönderilen
Türklerden oluşan bugünkü Ahıska Türkleri Anadolu Türkçesiyle konuşurlar.
Stalin zamanında Kazakistan, Özbekistan ve Kırgızistan’a sürgün edilen bu
unsurlar… Oralara gittiğiniz zaman, işte, Türklerdir bunlar -Kazaklar bile
dâhil olmak üzere- diye söyledikleri ve konuştuğunuzda Kazakça değil Anadolu Türkçesiyle
konuştukları bir topluluk olarak görürsünüz. 
Değerli milletvekilleri, aslında sürgün
edilenler sadece Ahıska Türkleri değil, Kırım Tatar Türkleri de aynı şekilde
Sibirya’ya sürgün edilmiştir aynı tarihlerde ama yine aynı tarihlerde
Kafkasya’dan Anadolu’ya sürgün edilenler vardır. Yine, 1878’den sonraki
dönemden başlamak üzere 1912’ye kadar, Balkan Savaşlarına kadar Balkanlardan
Anadolu’ya sürgün edilenler vardır ki, özellikle Bulgaristan bölgesi başta
olmak üzere bütün Bosna-Hersek bölgesi, Makedonya bölgesi ve Trakya bölgesinden
aynı şekilde sürgünler olmuştur Anadolu’ya, kaçkınlar olmuştur. Mesela
Balkanlardan, Makedonya ve Yunanistan’dan gelenler Anadolu’ya büyük göçler
hâlinde gelmişlerdir ki aşağı yukarı, 1923’te mübadeleyle göç ettirilenlerle birlikte
aşağı yukarı, Kafkasya’dan sürgün edilenlerle birlikte, Anadolu’ya sürgün
edilenlerle birlikte o tarihteki Türkiye Cumhuriyeti nüfusunun yaklaşık yüzde
35’ini teşkil etmektedirler. Nitekim, 1923’te mübadeleyle Yunanistan
bölgesindeki 667 bin Türk Anadolu’ya sevk edilmiştir. Gümülcine yani Batı
Trakya bölgesindeki Türkler hariç, İstanbul’daki Rumlarla karşılıklı olmak
üzere yerlerinde bırakılmış, Yunanistan’daki bütün diğer bölgelerdeki Türkler
Anadolu’ya mübadeleyle yani karşılıklı olarak sevk edilmiştir. Keza, 1914’te,
Dünya Savaşı çıktığı zaman, Kafkasya bölgesinden, Tiflis ve Erivan bölgesinden
yaklaşık 1 milyon 100 bin Türk Anadolu’ya kaçmak zorunda kalmıştır ve bunların
ancak 702 bini Anadolu’ya gelmiştir. Dolayısıyla, bu göç hareketleri Anadolu
için, Kafkasya ve Balkanlar için fecaatten öte bir şey değildir. Nitekim,
Ahıska Türkleri de zaman içerisinde Azerbaycan’a gelmeye başlamışlardır
özellikle Asya bölgelerinden fakat 1992’de Ermenilerin Dağlık Karabağ bölgesine
yaptıkları saldırılar sırasında, Dağlık Karabağ bölgesinden kaçkın durumuna
düşen 1 milyona yakın Azerbaycan Türkü sebebiyle Ahıska göçmenleri Azerbaycan’a
kabul edilmemeye başlanmıştır. Dolayısıyla, en başından beri, bu açıdan
baktığınızda, müthiş bir yer değiştirme ve sürgün hareketi görürsünüz. Bunu şu
şekilde düşünün: Topraklarınızdan bir şekilde… Yani, hep Ermenilerden
bahsederler, “Efendim, 1,5 milyon Ermeni yaşıyordu, bunlar Anadolu’dan sürgün
edildiler.” 
Bakın, değerli
milletvekilleri, 1914’ten başlamak üzere, 1915, “tehcir” dediğimiz zamana kadar
Ermeni çetelerinin katlettiği Müslümanların sayısı -özellikle “Müslümanlar”
kelimesini kullanıyorum- 128 bindir. Bunlar tek tek kayıtlıdır, hangi köylerde
ne kadar katliam yapıldığı. Ama, aynı şekilde, 1914’te, Tiflis ve Erivan bölgesinden,
daha Dünya Savaşı’nın başında 1 milyon 100 bin Türk Müslüman Anadolu’ya göç
ettirilmiştir ve yollarda kırılmıştır 300 bini. Dolayısıyla, “Efendim, bunlar
buraya sevk edildi.” deniyor ama toplam 5,5 milyon Türk Kafkasya’dan ve
Balkanlardan Anadolu’ya sürgün edilmiş ve 2,5 milyon civarında Türk de değişik
şekillerde katledilmiştir. İşte, bu sebeple, kendi yurtlarından başka yerlere
sürgün edilen Ahıska Türklerinin bir şekilde eski topraklarına gelmesi
konusunda gereken çabayı göstermek gerekiyor. Nitekim, Gürcistan 1992 yılında,
Avrupa Konseyine girdiğinde, Ahıska Türklerinin eski bölgelerine gelmesi
konusunda taahhütte bulunmuştur ancak bu işletilmemiştir. Bunun işletilmesi
için de Türkiye’nin gereken çabayı göstermesi muhakkak ki elzemdir.
Hepinize saygılar
sunuyorum. (MHP sıralarından alkışlar)
BAŞKAN –
Teşekkür ediyoruz Sayın Halaçoğlu. 
III. YOKLAMA
(MHP
sıralarından bir grup milletvekili ayağa kalktı)
YUSUF HALAÇOĞLU
(Kayseri) – Yoklama istiyoruz. 
BAŞKAN – İç
Tüzük’ün 37’nci maddesine göre verilmiş bir doğrudan gündeme alınma önergesini
oylarınıza sunacağım. 
Yoklama talebi
vardır.
Sayın Halaçoğlu,
Sayın Türkoğlu, Sayın Dedeoğlu, Sayın Bulut, Sayın Yılmaz, Sayın Yılmaz, Sayın
Işık, Sayın Çirkin, Sayın Adan, Sayın Kutluata, Sayın Yeniçeri, Sayın Günal,
Sayın Akşener, Sayın Akçay, Sayın Halaman, Sayın Belen, Sayın Başesgioğlu,
Sayın Türkkan, Sayın Uzunırmak, Sayın Torlak. 
Yoklama için üç
dakika süre veriyorum.
(Elektronik
cihazla yoklama yapıldı) 
BAŞKAN – Toplantı yeter sayısı vardır. 

VIII.- BAŞKANLIĞIN GENEL KURULA SUNUŞLARI (Devam)
C) Önergeler (Devam)
1.- Kocaeli Milletvekili Lütfü Türkkan’ın, (2/1879)
esas numaralı Ahıska Türklerinin Türkiye’ye Kabulü ve İskanına Dair Kanunda
Değişiklik Yapılmasına İlişkin Kanun Teklifi’nin doğrudan gündeme alınmasına
ilişkin önergesi (4/242) (Devam)
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
On dakika ara veriyorum.
Kapanma Saati:
21.07
ALTINCI OTURUM
Açılma Saati:
21.26
BAŞKAN: Başkan
Vekili Şükran Güldal MUMCU
KÂTİP ÜYELER:
Fehmi KÜPÇÜ (Bolu), Mine LÖK BEYAZ (Diyarbakır)
-----0-----
BAŞKAN – Sayın milletvekilleri, Türkiye
Büyük Millet Meclisinin 68’inci Birleşiminin Altıncı Oturumunu açıyorum.
Alınan karar gereğince sözlü soru
önergeleri ile diğer denetim konularını görüşmüyor ve gündemin “Kanun Tasarı ve
Teklifleri ile Komisyonlardan Gelen Diğer İşler” kısmına geçiyoruz.
1’inci sırada yer alan, Türkiye Büyük
Millet Meclisi İçtüzüğünde Değişiklik Yapılmasına Dair İçtüzük Teklifi ve
Anayasa Komisyonu Raporu’nun görüşmelerine kaldığımız yerden devam edeceğiz.

X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli Milletvekili
Kamer Genç’in; Türkiye Büyük Millet Meclisi İçtüzüğünün Bir Maddesinin
Değiştirilmesi Hakkında İçtüzük Teklifi ve Anayasa Komisyonu Raporu (2/242,
2/80) (S. Sayısı: 156)
BAŞKAN
– Komisyon? Yok.
Ertelenmiştir.
2’nci
sırada yer alan, Devlet Sırrı Kanunu Tasarısı ve Avrupa Birliği Uyum Komisyonu
ile Adalet Komisyonu Raporlarının görüşmelerine kaldığımız yerden devam
edeceğiz.
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)
BAŞKAN – Komisyon? Yok.
Ertelenmiştir.
3’üncü sırada yer alan, Ceza İnfaz Kurumları Güvenlik
Hizmetleri Kanunu Tasarısı ve Adalet Komisyonu Raporu’nun görüşmelerine
kaldığımız yerden devam edeceğiz.

3.- Ceza İnfaz Kurumları Güvenlik Hizmetleri Kanunu
Tasarısı ve Adalet Komisyonu Raporu (1/742) (S. Sayısı: 616)
BAŞKAN – Komisyon? Yok.
Ertelenmiştir.
4’üncü sırada yer alan, Askerî Hâkimler Kanunu ile Bazı
Kanunlarda Değişiklik Yapılmasına Dair Kanun Tasarısı ve Adalet Komisyonu
Raporu’nun görüşmelerine kaldığımız yerden devam edeceğiz.

4.- Askeri Hakimler Kanunu ile Bazı Kanunlarda
Değişiklik Yapılmasına Dair Kanun Tasarısı ve Adalet Komisyonu Raporu (1/1008)
(S. Sayısı: 685)
BAŞKAN – Komisyon? Yok.
Ertelenmiştir.
5’inci sırada yer alan, Polis Vazife ve Salahiyet Kanunu ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı ile İstanbul Milletvekili Mahmut Tanal'ın; Nüfus Hizmetleri Kanununda
Değişiklik Yapılmasına Dair Kanun Teklifi İstanbul Milletvekili Bülent
Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul Kürkcü'nün;
Polis
Vazife ve Salahiyet Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu ve Cumhuriyet Halk Partisi Grup
Başkanvekilleri Sinop Milletvekili Engin Altay, Ankara Milletvekili Levent Gök
ile 4 Milletvekilinin; Nüfus Hizmetleri Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu'nun; 5490 Sayılı
ve 25/4/2006 Tarihli Nüfus Hizmetleri Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve İçişleri Komisyonu
Raporlarının görüşmelerine kaldığımız yerden devam edeceğiz. 

5.-
Polis Vazife ve Salahiyet Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684) (x)
BAŞKAN – Komisyon ve Hükûmet? Yerinde. 
Şimdi, sayın milletvekilleri, Türkiye
Büyük Millet Meclisi Başkanlık Divanı, 684 sıra sayılı Kanun Tasarısı’nın 21
Şubat 2015 tarihli 60’ıncı Birleşimindeki görüşmelerine ilişkin İç Tüzük’ün 13’üncü
maddesi kapsamında yapılan başvuruları görüşmek üzere 3 Mart 2015 tarihinde
toplanmıştır. 
Başkanlık Divanı kararını okutuyorum: 

VIII.- BAŞKANLIĞIN GENEL KURULA SUNUŞLARI (Devam)
D) Başkanlık Divanı Kararı
1.- 684 sıra sayılı Kanun Tasarısı’nın 21/2/2015
tarihli 60’ıncı Birleşimdeki görüşmelerine ilişkin İç Tüzük’ün 13’üncü maddesi
kapsamında yapılan başvurularla ilgili 3/3/2015 tarihli 94 sayılı Başkanlık
Divanı Kararı
Türkiye Büyük
Millet Meclisi Başkanlık Divanı Kararı
Karar No: 94 Karar
Tarihi: 3 Mart 2015

Türkiye Büyük Millet Meclisi Başkanlık
Divanı 3 Mart 2015 Salı günü saat 10.30'da TBMM Başkanı Cemil Çiçek
Başkanlığında, Başkan Vekilleri, Sadık Yakut, Ş. Güldal Mumcu, Meral Akşener;
Kâtip Üyeler, Fehmi Küpçü, Bayram Özçelik, İsmail Kaşdemir, Mine Lök Beyaz,
Muhammet Bilal Macit, Dilek Yüksel, Muhammet Rıza Yalçınkaya ve İdare Amirleri;
Salim Uslu, Ömer Faruk Öz, Ali Uzunırmak ve Sırrı Süreyya Önder'in katılımıyla
toplandı.
Gündeme geçilerek;
684 sıra sayılı Kanun Tasarısı’na
ilişkin olarak İç Tüzük’ün 13’üncü maddesine göre yapılan başvuruların
görüşülmesini müteakip:
1) 684 sıra sayılı Kanun Tasarısı’nın
21 Şubat 2015 tarihli 60'ıncı Birleşimindeki Genel Kurul görüşmelerine ilişkin
yapılan itirazlarda oylamalar dışında kalan hususlarda İç Tüzük’ün 13’üncü
maddesine göre Başkanlık Divanının karar verme yetkisi olmadığına,
2) 684 sıra sayılı Kanun Tasarısı’nın
21 Şubat 2015 tarihli 60'ıncı Birleşimindeki görüşmelerde gerçekleştirilen
oylamalarında İç Tüzük hükümlerine aykırılık bulunmadığına,
3) İç Tüzük’ün 13’üncü maddesi
çerçevesinde kanun tasarı ve tekliflerine ilişkin yapılan itirazların söz
konusu kanun tasarı veya teklifinin görüşülmesine engel teşkil etmeyeceğine oy
çokluğuyla karar verildi. 
MEHMET AKİF HAMZAÇEBİ (İstanbul) –
Sayın Başkan…
BAŞKAN – Evet, Sayın Hamzaçebi…
MEHMET AKİF HAMZAÇEBİ (İstanbul) –
Mikrofonu da açarsanız efendim. 
BAŞKAN – Evet, buyurunuz efendim. 

V.- AÇIKLAMALAR (Devam)
25.- İstanbul Milletvekili Mehmet Akif Hamzaçebi'nin,
3/3/2015 tarihli 94 sayılı Başkanlık Divanı Kararı’na ilişkin açıklaması
MEHMET AKİF HAMZAÇEBİ (İstanbul) –
Sayın Başkan, değerli milletvekilleri; Türkiye Büyük Millet Meclisi Başkanlık
Divanının okumuş olduğunuz kararı demokrasimiz adına, Türkiye Büyük Millet
Meclisi adına; demokrasinin, millî iradenin tecelli ettiği yer olarak
tanımladığımız Türkiye Büyük Millet Meclisine hiç uygun düşmemiştir. Bu,
demokrasiye vurulmuş olan bir darbedir. İktidar partisinin oy çoğunluğuna
dayanarak “Ben Genel Kurulda istediğim hukuksuzluğu yaparım.” şeklindeki
tutumuyla Meclis Başkanlık Divanında, Adalet ve Kalkınma Partili üyelerin
vermiş olduğu oylar ve Türkiye Büyük Millet Meclisi Başkanı Sayın Cemil
Çiçek’in de katılımıyla demokrasi dışı bir karar alınmıştır, İç Tüzük
çiğnenmiştir. 
Çok kısaca bunu açıklamak istiyorum:
Hatırlanacaktır, 21 Şubat 2015 tarihli 60’ıncı Birleşimde oylamalar yapılırken,
görüşmeler yapılırken Başkanlık Divanında oturan ve oturumu yöneten Sayın
Meclis Başkan Vekili, zamanın Başkan Vekili Sayın Bahçekapılı hukuksuz bir
oylama yapmıştır. Muhalefetin yoklama taleplerini, karar yeter sayısı
taleplerini görmemiş, İç Tüzük’ü çiğnemiştir. 
Bu konuda bir iki örneği dikkatinize
yeniden sunmak istiyorum, tutanaklar burada. Oturumu yöneten Sayın Bahçekapılı
soruyor, diyor ki: “Karar yeter sayısı veya yoklama istiyor musunuz?” Sayın
Levent Gök “İstiyoruz efendim.” diyor, Başkan devam ediyor “Yok.” diyor. Kendi
soruyor, Levent Gök'ün söylediğini duymuyor veya duymak istemiyor. Levent Gök
tekrar ediyor: “İstiyoruz efendim.” Şimdi, bu çok açık bir İç Tüzük ihlalidir.
Bir önergenin oylaması sırasında ya da bir maddenin oylaması sırasında karar
yeter sayısı istenirse, toplantı yeter sayısı istenirse Meclis Başkan Vekili bu
talebi yerine getirmek zorundadır. Varsayalım ki oturumu yöneten Meclis Başkan
Vekili o günkü gerilim ortamında bu cümleleri duymadı -daha başka örnekler de
var ama zamanınızı almamak için onlara girmek istemiyorum- duymamış da
olabilir. Biz Meclis Başkanlığına Cumhuriyet Halk Partisi Grubu olarak 21 Şubat
tarihli bu oturumdan sonra 23 Şubatta başvurduk ve dedik ki: “Burada çok açık
bir İç Tüzük ihlali yapılmıştır. İç Tüzük’ün 13’üncü maddesinin son fıkrasına
göre Meclis Başkanı Başkanlık Divanını toplantıya çağırsın ve Başkanlık Divanı
izlenecek yolu takdir etsin.” İç Tüzük’ün ilgili hükmünü…
SALİH KAPUSUZ (Ankara) – İki saat
açıklama mı yapılır böyle ya?
MEHMET AKİF HAMZAÇEBİ (İstanbul) – Kim
orada tahammülsüzlük gösteriyor? 
BAŞKAN – Siz devam ediniz Sayın
Hamzaçebi. 
SALİH KAPUSUZ (Ankara) – Ben, ben. 
MEHMET AKİF HAMZAÇEBİ (İstanbul) – Öyle
mi? 
SALİH KAPUSUZ (Ankara) – Bu kadar uzun
konuşmalar yapılmaz ki, çıkın kürsüye… 
MEHMET AKİF HAMZAÇEBİ (İstanbul) –
Sayın Kapusuz, siz…
MEHMET GÜNAL (Antalya) – Hoş geldin!
YUSUF HALAÇOĞLU (Kayseri) – Hoş geldin,
demokrasiye de hoş geldin! 
MURAT YILDIRIM (Çorum) – Siz yokken
adam buradaydı. (AK PARTİ, CHP ve MHP sıralarından gürültüler)
BAŞKAN – Sayın milletvekilleri…
MEHMET GÜNAL (Antalya) – On iki sene
sonra aklına geldi ha!
MEHMET AKİF HAMZAÇEBİ (İstanbul) –
Sayın Kapusuz grup başkan vekilliğini özlemiş gözüküyor. Ön tarafa gelirse
sesini daha iyi duyabilirim.
MEHMET ALTAY (Uşak) – İç Tüzük’ün
neresine göre konuşuyorsun? İç Tüzük’ün neresinde var? 
MEHMET AKİF HAMZAÇEBİ (İstanbul) – İç
Tüzük’ün ilgili hükmü şu şekilde: Eğer oylamada yanlışlık yapıldığı oylamadan
sonra anlaşılır ise Meclis Başkanı Divanı toplayarak takip edilecek yolu
kararlaştırır. Şimdi, bugün topladı Meclis Başkanı Başkanlık Divanını. Şimdi,
bu karardaki şu cümle ilginç, 2 numaralı paragraf, diyor ki Başkanlık Divanı: “684
sıra sayılı Kanun Tasarısı’nın 21 Şubat 2015 tarihli 60'ıncı Birleşimindeki
görüşmelerde gerçekleştirilen oylamalarında İç Tüzük hükümlerine aykırılık
bulunmadığına…” Efendim, İç Tüzük’e çok açık bir şekilde aykırı. Sayın Meclis
Başkanını bu tutumu nedeniyle kınıyorum. Sayın Meclis Başkanı o toplantıyı
yönetirken herhâlde “Ya arkadaşlar, burada tutanaklara göre çok açık bir İç
Tüzük ihlali yapılmıştır, gelin bunu değerlendirelim.” demesi gerekirken bu
tavrı göstermemiştir. Sayın Meclis Başkanı susarak ne elde edecektir
bilemiyorum ama şunu kazanmıştır: Giderayak Sayın Cemil Çiçek bu İç Tüzük'ü
çiğneyen bir Meclis Başkanı olarak tarihe geçmiştir. Bunu kabul etmiyoruz
efendim. 
Gerçeği açıkça tahrif eden bir
Başkanlık Divanı kararı uyarınca görüşmelerin devam etmesinin mümkün olmadığını
düşünüyorum Sayın Başkan.
BAŞKAN – Teşekkür ederiz Sayın
Hamzaçebi.
İDRİS BALUKEN (Bingöl) – Sayın Başkan…
YUSUF HALAÇOĞLU (Kayseri) – Sayın
Başkan…
BAŞKAN – Sayın Baluken, buyurunuz.

26.- Bingöl Milletvekili İdris Baluken'in, 3/3/2015
tarihli 94 sayılı Başkanlık Divanı Kararı’na ilişkin açıklaması
İDRİS BALUKEN (Bingöl) – Teşekkür
ediyorum Sayın Başkan.
Sayın Başkan, Meclis Başkanlık Divanı
tarafından 3 Mart 2015 tarihli 94 no.lu tarafımıza ulaştırılan Kararı’yla
ilgili Halkların Demokratik Partisi adına tutumumuzu ortaya koymak üzere söz
aldım. 
Görülüyor ki Genel Kurulda AKP Grubunun
sayısal çoğunluğuna güvenerek ve genel oturumu yöneten Meclis Başkan
Vekillerinin siyasi parti kimliklerini bir kenara bırakmadan göstermiş oldukları
taraflı tutumla ortaya çıkan İç Tüzük ihlaliyle ilgili Meclis Başkanlık Divanı
da aynı tavrı ortaya koymuştur. Burada, yine, AKP’li üyelerin sayısal
çoğunluklarına dayanarak bir karar alınmış ve bu karar elimde bulunan İç
Tüzük'ü tamamen devre dışı bırakmıştır. Çünkü, demin Cumhuriyet Halk Partisi
Sayın Grup Başkan Vekilinin de belirttiği gibi, İç Tüzük ihlalleriyle ilgili
oylamalarda tespit
olunan durumlar son derece nettir. Karar yeter sayıları ve yoklama sayıları
istenmesine rağmen ve bunu Genel Kurulu yöneten Meclis Başkan Vekili duymasına
rağmen yürürlüğe koymamıştır. Aynı oturumda tavrıyla ilgili istenen usul
tartışmalarına da Meclis Başkan Vekili, AKP Grubunun siyasal tavrını göz önünde
bulundurarak cevap vermemiştir. Bu kadar alenen, açık bir şekilde ortada olan
bir durumla ilgili “Ortada bir İç Tüzük ihlali yoktur.” şeklinde grubumuza
iletilen bu kararı tanımadığımızı, Meclis Başkanı başta olmak üzere İç Tüzük’ün
tamamen rafa kaldırılmasını sağlayan Başkanlık Divanı üyelerinin tutumunu burada
kınadığımızı ifade etmek istiyorum. 
Burada özellikle şöylesi bir hususa da dikkatinizi çekmek
istiyorum: Anlaşılıyor ki Meclis Başkanlık Divanı sadece yapılan oylamalarla
ilgili bir gündemle toplanmıştır ancak o günkü oturumda ve müteakip günlerdeki
Genel Kurul oturumlarında bizim yönelttiğimiz itirazlardan biri oylamalarla
ilgilidir. Diğer itirazlarımız bugüne kadar Genel Kurulda Meclis Başkan
Vekilleri tarafından hiçbir şekilde dikkate alınmamıştır. Şöyle ki: 21 Şubat
tarihindeki Genel Kurul oturumlarında, yine müteakip günde buradaki yapılan
görüşmelerde grupların bu yasa tasarısının tümü üzerine olan söz hakları
gasbedilmiş; soru-cevap kısımlarıyla ilgili yine grupların yönelteceği sorular,
Bakanlıktan duyacağı cevaplarla ilgili hakları da yine çiğnenmiştir. 
Dolayısıyla, burada, açık bir şekilde İç Tüzük’ün 72’nci
maddesini ihlal eden bir durum var çünkü İç Tüzük 72’nci madde şöyle diyor:
“Tüzükte başkaca bir hüküm yoksa, her konuda, her siyasî parti grubunun
grupları adına ve iki üyenin kendileri adına birer defa konuşma hakları
vardır.” Son derece nettir. Tutanakları incelerseniz, o güne ait tutanakları
incelerseniz tasarının tümü üzerinde görüşmelerin yapılması esnasında Genel Kurulda
çok gürültülü bir ortamın olduğunu, o gürültülü ortamdan dolayı buradaki
oturumun sağlıklı yönetilemediğini, hatta Milliyetçi Hareket Partisi adına
kürsüye davet edilen konuşmacının veya onların grup başkan vekilinin
“Geleceğiz, konuşmamızı yapacağız ama gürültünün önce kesilmesini bekliyoruz.”
dediğini de görmüş olacaksınız. 
O nedenle, biz, burada, açık bir
şekilde İç Tüzük’ün 72’nci maddesinin de ihlal edildiğini, bugüne kadar bu
talebimizin dikkate alınmadığını, şu anda oturumu yöneten Başkan Vekili olarak
ve Başkanlık Divanı olarak bu talebimizin tarafınızdan değerlendirilmesini,
dolayısıyla bu yasa tasarısının bu şekilde İç Tüzük ihlalleriyle
görüşülemeyeceğini ifade etmek istiyoruz. 
Sizi, o günkü birleşime ait
tutanaklarda, grupların yasa tasarısının tümü üzerinde olan konuşmalarının
nasıl engellendiğini, o hakkın nasıl gasbedildiğini incelemeye davet ediyoruz.
Teşekkür ederim.
BAŞKAN – Teşekkür ederiz Sayın Baluken.
Sayın Halaçoğlu…
27.- Kayseri Milletvekili Yusuf Halaçoğlu'nun, 3/3/2015
tarihli 94 sayılı Başkanlık Divanı Kararı’na ilişkin açıklaması
YUSUF HALAÇOĞLU (Kayseri) – Teşekkür
ederim Sayın Başkan.
Aslında bu Başkanlık Divanı kararı bir
skandaldan öte bir şey değil. Kendi içinde zaten tenakuza düşen kararlar var. 
1’inci maddeye bakın, “684 sıra sayılı
Kanun Tasarısı’nın 21 Şubat 2015 tarihli 60’ıncı Birleşimindeki Genel Kurul
görüşmelerine ilişkin yapılan itirazlarda oylamalar dışında kalan hususlarda,
İç Tüzük’ün 13’üncü maddesine göre, Başkanlık Divanının karar verme yetkisi
olmadığı.” diyor. Yani, burada oylamalar dışında kalan… Hadi onları anladık.
Peki, oylamalarda bu hataların işlendiği… Bizzat hem bizim de başvurumuz var,
Cumhuriyet Halk Partisinin de başvurusu var. Hani diyelim ki gelmedi, bize söz
hakkı tanınmadı, onlardan vazgeçtik ama karar yeter sayısı istedik kaç kere ve
bunlar tutanaklarda yer alıyor. Öyleyse oylamalar dışında kalanları bir yana
bıraktık. Peki “Oylamalarla ilgili bu konuda karar yetkisi olmadığı…” diyor.
Fakat arkasından 2’nci maddede de “684 sıra sayılı Kanun Tasarısı’nın 21 Şubat
2015 tarihli 60’ıncı Birleşimindeki görüşmelerde gerçekleştirilen oylamalarında
İç Tüzük hükümlerine aykırılık bulunmadığı…” 
Peki, tutanaklar yalan söylüyorsa o
zaman hiç tutanak tutulmasın Türkiye Büyük Millet Meclisinde. Tutanaklarda bir
kere değil kaç kere karar yeter sayısı istenmiş olmasına rağmen ve farklı
farklı partilerin istemesine rağmen, bunu görmezden gelmek… Orada İç Tüzük
hükümlerine aykırılık bulunmadığı kararını nasıl verdirebiliyor? Ayrıca,
görüntüler de var. Niye görüntüleri izlememiş Başkanlık Divanı? Önce bunları
izlesin, tutanakları incelesin, burada istendiğini görecektir. Biz bizzat 3
kere istedik karar yeter sayısı ve uygulanmadı. Ama burada ne diyor? “Oylamalar
dışında kalan hususlar…” Peki, oylamalarda neden o zaman “İç Tüzük hükümlerine
aykırılık bulunmadı.” diyor? 146’ncı maddeye göre karar yeter sayısı isteme
hakkımız yok mu? Var. Peki, neresi aykırı bunun? 
Dolayısıyla, burada, kendi içinde zaten
tenakuza düşen bir yapı var. Böyle bir anlayış artık Tüzük’ün Türkiye Büyük
Millet Meclisi Başkanlığınca yani Başkanlık Divanınca da siyasallaştırıldığını
ve siyasi nitelikte karar alındığını ortaya koyan en önemli delildir kendi
yazdıkları yazıyla. Dolayısıyla, bunun kabul edilmesi ve bu çerçeve içerisinde
de bu kanunun görüşmelerine bu siyasi yapı içerisinde devam edilmesi mümkün
değil.
BAŞKAN – Teşekkür ediyoruz Sayın
Halaçoğlu.
Sayın Aydın…

28.- Adıyaman Milletvekili Ahmet Aydın'ın, 3/3/2015
tarihli 94 sayılı Başkanlık Divanı Kararı’na ilişkin açıklaması
AHMET AYDIN (Adıyaman) – Teşekkür
ediyorum Sayın Başkanım.
Sayın Başkanım, iki haftayı aşkın bir
süredir bu 684 sıra sayılı Kanun Tasarısı’nın görüşmelerini, kamuoyunun da gözü
önünde aslında bir bakıma, yapıyoruz. Her gün kamuoyuna buradan haberler
çıkıyor. Dolayısıyla İç Tüzük uygulamalarında İç Tüzük’ün nasıl uygulandığı, İç
Tüzük’ün kimler tarafından nasıl ihlal edildiği kamuoyunun gözü önünde cereyan
ediyor. 
Söz konusu 13’üncü maddeyle ilgili
itirazlar iki hafta boyunca burada dile getirildi ve uzun süre, özellikle
engelleme kastı da güderek… Ben engellemeyi de İç Tüzük’e bağlı kalmak kaydıyla
da normal karşılarım, İç Tüzük’e bağlı kalmak kaydıyla tabii ki engelleme
haklarını da kullanabilirler. Ancak, İç Tüzük kurallarına bağlı kalmak, riayet
etmek kaydıyla bunun yapılması gerekiyor. Bunun da suistimal edilmemesi lazım,
istismar edilmemesi lazım; iyi niyet kurallarına aykırı hareket edilmemesi
lazım diye düşünüyorum. 
Bu manada, nihayetinde, her seferinde
“Meclis Başkanlık Divanı toplansın, görüşmelere ara verilsin.” gibi aslında
biraz da haksız serzenişler oldu, tasarıyı engellemeye dayalı birtakım
girişimler oldu, çok sık aralar verdik bundan dolayı ve bu konu usul
tartışmalarının da konusu oldu, usul tartışmalarında da bu konu gündeme geldi
ve orada da Meclisin çalışmaya devam etmesi gerektiği, İç Tüzük 13’ün çok açık
olduğu, orada Meclis Başkanlık Divanının görevlerinin belli olduğu, dolayısıyla
Başkanlık Divanının toplanması gerektiği ancak Başkanlık Divanı toplanırken de
birleşime ara verilmemesi gerektiği, çalışmalara devam edilmesi gerektiği
karara bağlanmıştı. 
Nihayetinde, bütün bu tartışmaların
ışığında, evet, bugün Meclis Başkanlık Divanı hem muhalefetin talebi üzerine
hem de İç Tüzük’ün 13’üncü maddesi uyarınca toplandı ve burada Meclis Başkanlık
Divanı İç Tüzük’e uygun kararını verdi. Dolayısıyla, bu kararın artık
tartışmaya mahal vermeden… Genel Kurulun da gündemi bellidir, Genel Kurul kendi
gündemine hâkimdir. 684 sıra sayılı Kanun Tasarısı’nın da metnine, maddelerine,
34’üncü maddesi üzerindeki önergelerin görüşmelerine geçilmiştir. Bu bakımdan,
bu tartışmanın artık sonlandırılarak bundan sonraki süreçte de kanunun ilgili
maddeleri çerçevesinde görüşmelerin devam ettirilmesini bizler de AK PARTİ
Grubu adına talep ediyoruz.
Teşekkür ediyorum.
BAŞKAN – Teşekkür ederiz Sayın Aydın.
MEHMET AKİF HAMZAÇEBİ (İstanbul) –
Sayın Başkan…
BAŞKAN – Sayın Hamzaçebi…
MEHMET AKİF HAMZAÇEBİ (İstanbul) –
Sayın Başkan, şimdi, kararın 1’inci maddesinde diyor ki: “60’ıncı
Birleşimindeki görüşmelerde gerçekleştirilen oylamalar dışında kalan hususlarda
Başkanlık Divanının karar vermeye yetkisi yoktur.” Tamam, evet, İç Tüzük’ün
13’üncü maddesi öyle diyor, “Onlarla ilgilenemem, karar verme yetkim yoktur.”
diyor. “Oylamalarla ilgili konuda karar verme yetkim var.” diyor 2’nci maddede.
Ama diyor ki: “Burada her şey usulüne uygundur.” Böyle bir şey olabilir mi
Sayın Başkan? Bu, çok açık, İç Tüzük ihlalidir. İç Tüzük’ü ihlal eden bu Divan
kararıyla görüşmelere devam etmemiz mümkün değildir efendim. Toplantıya ara
vermenizi talep ediyorum. 
BAŞKAN – Teşekkür ederiz Sayın
Hamzaçebi. 
İDRİS ŞAHİN (Çankırı) – Sayın Başkan,
bunları sabah konuşmadınız mı? Hâlâ bu grup başkan vekilleri neyin tartışmasını
yapıyor? Verilmiş bir kararın tartışması olur mu ya?
YUSUF HALAÇOĞLU (Kayseri) – Onu
anlayamazsınız. 
RECEP ÖZEL (Isparta) – Temyizi yok
bunun, itirazı yok. 
BAŞKAN – Sisteme Sayın Uzunırmak
girmiş, ona söz vereceğim. 
Buyurunuz Sayın Uzunırmak.

29.- Aydın Milletvekili Ali Uzunırmak'ın, 3/3/2015
tarihli 94 sayılı Başkanlık Divanı Kararı’na ilişkin açıklaması
ALİ UZUNIRMAK (Aydın) – Sayın Başkan,
teşekkür ediyorum. 
AHMET AYDIN (Adıyaman) – Sayın
Başkanım, bu tartışmaların artık sonlandırılması lazım. 
MEHMET AKİF HAMZAÇEBİ (İstanbul) –
Nasıl sonlandırılması lazım? İç Tüzük’ü çiğneyen bir karar geliyor buraya. 
HAKAN ÇAVUŞOĞLU (Bursa) – Meclisi bloke
ediyorsunuz Sayın Başkan. Böyle şey olur mu?
İDRİS BALUKEN (Bingöl) – Siz yönetin
Ahmet Bey, oraya geçin, siz yönetin. 
ALİ UZUNIRMAK (Aydın) – Öncelikle yüce
Meclisin bu konuda bilgilenmesini ben doğru buluyorum. 
AHMET AYDIN (Adıyaman) – Yani İç
Tüzük’ü tanımıyorsunuz, Başkanlık Divanı kararına “Yok” diyorsunuz,
tanımıyorsunuz. Böyle bir şey olur mu?
MEHMET AKİF HAMZAÇEBİ (İstanbul) –
Nasıl, Başkanlık Divanı kararı tanınabilir mi, İç Tüzük’ü çiğnemiş. 
ALİ UZUNIRMAK (Aydın) – Netice
itibarıyla, Başkanlık Divanı şöyle bir usul uygulamıştır: 13’üncü maddede
seçimler ve oy kullanımlarıyla ilgili…
HAKAN ÇAVUŞOĞLU (Bursa) – Meclisin
itibarını sarsıyorsunuz Sayın Başkan. 
BAŞKAN – Lütfen sessiz olur musunuz,
duyamıyorum. 
HAKAN ÇAVUŞOĞLU (Bursa) – Doğrusunu
söylüyorum. 
ALİ UZUNIRMAK (Aydın) – …tartışma
açılmıştır ve grup başkan vekillerinin 3-4 madde üzerinde karar yeter sayısı
istemeleri Meclis tutanaklarında da örneklendirilerek, karar yeter sayısı
istemelerinin Başkanlık tarafından dikkate alınmadığı, Meclis oturumunu yöneten
Meclis Başkan Vekili tarafından dikkate alınmadığı tutanaklarla da, Meclis
tutanaklarıyla da örneklendirilmiştir ve ortaya konulmuştur. 
Başkanlık Divanındaki AKP’li arkadaşlarımızın,
bu kadar net ihlal olmasına rağmen, vicdanlarıyla oy kullanmayıp bir taassup
içerisinde oy kullanmaları Başkanlık Divanını töhmet altında bırakmıştır. Yani,
olay şudur ki: Açıkça karar yeter sayısı istenmesine rağmen Başkanlık
Divanındaki Başkan Vekilinin karar yeter sayısını dikkate almadan maddeyi veya
önergeleri oylatması, bir defa hukuka aykırıdır, Meclis İçtüzüğü’ne de
aykırıdır. 
Dolayısıyla, burada dikkat edilmesi
gereken nokta, AKP’li arkadaşlarımızın oy çoğunluğuyla bir parti taassubu
içerisinde böyle hukuksuzluğa göz yumarak Meclis Başkanlık Divanını töhmet
altında bırakmaları söz konusudur. Dolayısıyla…
(Mikrofon otomatik cihaz tarafından
kapatıldı) 
BAŞKAN – Teşekkür ediyoruz Sayın
Uzunırmak. 
Son olarak, Sayın Zozani, size söz vereceğim.

ADİL ZOZANİ (Hakkâri) – Teşekkür ederim
Sayın Başkan. 
İDRİS ŞAHİN (Çankırı) – Sayın Başkan,
grup başkan vekilleri konuşmadı mı da Zozani’ye söz veriyorsunuz? Bu nasıl bir
usul ya? Allah aşkına bir söyler misiniz, bu nasıl bir usuldür?
İDRİS BALUKEN (Bingöl) –
Milletvekilidir, milletvekili. “Nasıl bir usul ya?”
MEHMET AKİF HAMZAÇEBİ (İstanbul) – Sen
gel.
ALİM IŞIK (Kütahya) – Sen de söz al,
konuş.
İDRİS BALUKEN (Bingöl) – Milletvekili
söz istiyor.
MEHMET AKİF HAMZAÇEBİ (İstanbul) – Yani
siz orada hangi hakla konuşuyorsanız o da aynı hakla konuşuyor.
İDRİS ŞAHİN (Çankırı) – Yetiversin
artık Sayın Başkan, her el kaldırana söz veriyorsunuz. 
ALİM IŞIK (Kütahya) – Sen de söz
alabilirsin.
BAŞKAN – Sayın milletvekilleri, söz
hakkı için sisteme girmişlerse bunu dinlemek ve dikkate almak Başkanlığın…(AK
PARTİ sıralarından gürültüler)
MEHMET AKİF HAMZAÇEBİ (İstanbul) –
Böyle bir şey olur mu?
HAKAN ÇAVUŞOĞLU (Bursa) – Biz yasama
faaliyeti yapacağız Sayın Başkan, konuşma yapmıyoruz burada, konuşma yeri
değil.
MEHMET AKİF HAMZAÇEBİ (İstanbul) –
Evet, yasama faaliyeti yapacağız, Sayın Başkan herkesi dinlemeli.
BAŞKAN – Sayın milletvekilleri,
Başkanlığın tasarrufundadır. Cümlemi bitireyim.
AHMET YENİ (Samsun) – 550 kişiye söz mü
vereceksiniz Sayın Başkan?
BAŞKAN – İkincisi: Hepiniz de
bilirsiniz ki usul esasın önündedir her zaman. [AK PARTİ sıralarından
“Bravo(!)” sesleri, CHP sıralarından alkışlar]
RECEP ÖZEL (Isparta) – “Usule uyun.”
diyoruz biz de.
BAŞKAN – Bir tartışmanın usulünü yerli
yerinde ve düzgün bir şekilde yapmaz isek her zaman tartışma ve o tartışmalara
şaibe düşer.
İDRİS ŞAHİN (Çankırı) – Sayın Başkan,
bu karar sizin, sizin kararınızın tartışması olmaz. Siz kendi verdiğiniz kararı
görüşüyorsunuz burada.
BAŞKAN – Bunu düzeltmek için, bu usul
tartışmalarını düzeltmek için elimizden gelen çabayı gösteriyoruz ve burada
sayın milletvekillerinin bu konudaki itirazlarını da dikkate almak
durumundayız.
YILMAZ TUNÇ (Bartın) – Başkanlık
Divanının kararını yok mu sayıyorsunuz, Başkanlık Divanının kararını tanımıyor
musunuz?
RECEP ÖZEL (Isparta) – Mensubu
olduğunuz Başkanlık Divanına…
BAŞKAN – Sayın milletvekilleri, Divan
kararı dağıtılmıştır. Bunun hakkında milletvekillerinin söz söyleme hakkını
kısıtlayamayız. Bundan sonraki duruma bakacağız.
Buyurunuz Sayın Zozani.

30.- Hakkâri Milletvekili Adil Zozani'nin, 3/3/2015
tarihli 94 sayılı Başkanlık Divanı Kararı’na ilişkin açıklaması
ADİL ZOZANİ (Hakkâri) – Teşekkür ederim
Sayın Başkan.
Meclis Başkanlık Divanının, 3 muhalefet
partisi grubunun itirazı üzerine… 
HAKAN ÇAVUŞOĞLU (Bursa) – Meclisi bloke
etmek çabalarına fırsat tanıyorsunuz, başka yaptığınız bir şey değil bu.
ADİL ZOZANİ (Hakkâri) – …sekiz gün
sonra, nihayet bugün toplanıp bir saatlik bir toplantının sonunda yaklaşık on
günkü usulsüz işlemleri jet hızıyla inceleyip karara bağladığına tanıklık
ettik.
HAKAN ÇAVUŞOĞLU (Bursa) – Millet
bunları seyrediyor, daha anlatacağız biz bunları. Her şeyin başı adalet, adil
olmak Sayın Başkan.
ADİL ZOZANİ (Hakkâri) – Bu bize şunu
anımsattı, bir ata deyimi vardır: “Balık(x) kokarsa tuzlarsınız,
tuz kokarsa çareniz yoktur.”
RECEP ÖZEL (Isparta) – Ya muhalefet
kokarsa ne olacak?
ADİL ZOZANİ (Hakkâri) – Başkanlık
Divanının bu kararı bize bu deyimi hatırlatıyor.
Sayın Başkan, Meclis Başkanlık
Divanının kimlerden oluşacağı Anayasa’nın 94’üncü maddesinde tarif edilmiştir.
Ancak bir de mevcut durumlarda Başkanlık Divanının kimlerden oluşacağı İç Tüzük
13’üncü maddede ayrıca tarif edilmiştir. Anayasa’nın 94’üncü maddesinin birinci
fıkrasını size hatırlatırım, aynen şöyle diyor: “Türkiye Büyük Millet
Meclisinin Başkanlık Divanı, Meclis üyeleri arasından seçilen Meclis Başkanı,
Başkanvekilleri, Kâtip Üyeler ve İdare Amirlerinden oluşur.” İç Tüzük 13’üncü
maddedeki tarif bu hususlar için ayrıca geliştirilmiştir. İç Tüzük 13’üncü
maddenin beşinci fıkrası da bu hâller için yani usulsüzlüğün yapıldığı hâller
için Başkanlık Divanında yeniden tarif edilmiştir, şöyle diyor: “Ancak
Başkanlık Divanı üyelerinin tek başlarına üzerlerine aldıkları işlerden dolayı
yapılacak şikâyetler için toplantı yeter sayısı, hakkında şikâyette bulunulan
üyenin dışındaki bütün üyelerin tamamıdır.” Söz konusu usulsüzlük iddialarına
konu olmuş 60’ıncı Birleşim Meclisin 2 Başkan Vekili tarafından yönetilmiştir;
Sayın Ayşe Nur Bahçekapılı ve Sayın Sadık Yakut tarafından yönetilmiştir.
13’üncü maddeye esas inceleme 2 üyenin…
MİHRİMAH BELMA SATIR (İstanbul) – O
tarafa anlatın, Başkana anlatın. Bize niye anlatıyorsunuz? Sayın Başkana
anlatın, biz her şeyi biliyoruz.
ADİL ZOZANİ (Devamla) – Siz
biliyordunuz ya, size söylüyoruz. Niye sıkıştığınızda böyle yapıyorsunuz ki?
Lütfen siz de öğrenin.
İDRİS ŞAHİN (Çankırı) – Beş dakika
oldu.
YILMAZ TUNÇ (Bartın) – İkaz bile
etmiyorsunuz, ikaz! Ayıptır ya!
ADİL ZOZANİ (Devamla) – Sayın Başkan,
60’ıncı Birleşim Başkanlık Divanı üyesi 2 Başkan Vekili tarafından
yönetilmiştir. 
YILMAZ TUNÇ (Bartın) – Yönetecekseniz
yönetin!
ADİL ZOZANİ (Devamla) – Bugün
gerçekleşen toplantıda Sayın Ayşe Nur Bahçekapılı bir mazeretten kaynaklı
olarak katılmadığını ifade etmiştir, Sayın Sadık Yakut toplantıya katılmış ve
oy kullanmıştır. Bu nedenle, sizin de biraz önce altını çizdiğiniz “Usul
esastan önce gelir.” mealindeki beyanınıza bire bir uyan bir husustur. Meclis
Başkanlık Divanının bu kararı İç Tüzük’ün 13’üncü maddesine aykırıdır.
Dikkatinize sunarım. (HDP sıralarından alkışlar)
BAŞKAN – Teşekkür ederiz Sayın Zozani.
Şimdi, bu konudaki görüşlerinizi
yeterince dinledim ve…
MİHRİMAH BELMA SATIR (İstanbul) –
Dinlediniz, evet.
MEHMET GÜNAL (Antalya) – Arkadaşların
baskısı etkili mi oldu Başkanım? Ben de söz istemiştim ama…
İDRİS ŞAHİN (Çankırı) – Hangi baskıdan
bahsediyorsun?
MİHRİMAH BELMA SATIR (İstanbul) –
Saygısızlık yapmayın Başkanlık Divanına.
BAŞKAN – Sizin söz talebiniz var, ben
onun için girdiniz diye düşündüm. O yüzden size o sözü vereceğim efendim.
Şimdi…
ÜNAL KACIR (İstanbul) – Her isteyene
verecek misin Başkan?
YILMAZ TUNÇ (Bartın) – Kanun
görüşmelerine devam edelim Sayın Başkan, kanun görüşmelerine devam edelim.
MİHRİMAH BELMA SATIR (İstanbul) – Sayın
Başkan, bilmemek istiyoruz görüşünüzü. (AK PARTİ sıralarından gürültüler)
BAŞKAN – Sayın milletvekilleri, müsaade
ediniz, bir sözümü bitireyim.
ADİL ZOZANİ (Hakkâri) – Biz de buradan
okuduk.
AHMET YENİ (Samsun) - Görüşmeyi niye
engelliyorsunuz?
BAŞKAN – Görüşmeyi siz böyle bağırarak
engelliyorsunuz. Bir dakika, sakin olun, sabırlı olun.
AHMET YENİ (Samsun) – Sizi millete
şikâyet edeceğiz!
BAŞKAN – Ediniz efendim, sakin olunuz.
YILMAZ TUNÇ (Bartın) – Saat 24.00’e
geliyor, 24.00’e.
BAŞKAN – Bunu biz istemiyoruz efendim.
Biz burada düzgün bir şekilde müzakerelerin devam etmesini sağlamak için varız.
YILMAZ TUNÇ (Bartın) – Haydi o zaman
devam edelim.
BAŞKAN – İtirazları dikkate almak ve
bunu çözümlemek için buradayız. Yoksa istediğiniz gibi olabilir, tartışma,
kavga…
Şimdi…
İDRİS ŞAHİN (Çankırı) – Sayın Başkan,
bu sabah saat on buçukta çözümlemişsiniz siz, hangi koltukta oturduğunuzun
farkında değilsiniz.
YUSUF HALAÇOĞLU (Kayseri) – Burada bu
kararı vermeseydiniz, ısrar etmeseydiniz, oylama…
İDRİS ŞAHİN (Çankırı) – Başkanlık
Divanı karar vermiş, bunu hâlâ tartışamazsınız burada!
BAŞKAN – Bir dakika. Karşılıklı
konuşmayın lütfen bir dakika, sözümü bitireyim.
MİHRİMAH BELMA SATIR (İstanbul) – Sayın
Başkan, neticeyi açıklar mısınız?
BAŞKAN – Şimdi, 3 grup itirazda
bulundular İç Tüzük’ün 13’üncü maddesi gereğince. Beğeniriz ya da beğenmeyiz
itirazlarınız vardır, bunlar tutanaklarda saklıdır. İtirazlarınızı kabul ederiz
yani burada oy çokluğuyla olduğu için, daha dünkü tutumum nedeniyle
katılmadığımı da belirttiğim için. Şimdi, sizlerin de bu itirazlarınız burada
Genel Kurulda tutanaklara geçti, Meclis Başkanına Sayın Zozani’nin “Bulunmaması
gereken başkan vekilinin bulunduğu bir toplantı diye İç Tüzük’ün hükmü ihlal
edilmiştir.” şeklinde itirazı var. Bunu Meclis Başkanlığına bildirirsiniz,
itirazlarınızı oraya verirsiniz. Bundan sonraki yolun nasıl olacağı konusuna
ondan sonra bakarız efendim.
Şimdi -beğenelim ya da beğenmeyelim-
böyle bir Divan kararı vardır, itirazlarınız dikkate alınıp tutanaklara
geçmiştir. 
Şimdi, Sayın Günal’ın İç Tüzük’e 58’e
göre bir talebi vardır. Onun için, kendisine düzeltmek için bir söz...
MEHMET GÜNAL (Antalya) – Ayrıca kararla
ilgili söz istemiştim, o ayrı.
MİHRİMAH BELMA SATIR (İstanbul) –
Kararla ilgili bir şey söyleyemez efendim, grup başkan vekilleri konuştu.
BAŞKAN – Kararla ilgili artık yeterince
tartıştığımızı düşünüyorum. Bütün grup başkan vekilleri konuştular,
milletvekilleri konuştular. 
Sayın Günal, siz 58’e göre tutanak
düzeltmesi istemiştiniz.
MEHMET AKİF HAMZAÇEBİ (İstanbul) –
Sayın Başkan, efendim bir söz alabilir miyim?
MEHMET GÜNAL (Antalya) – Efendim,
yapacağım ama söz hakkı...
FARUK BAL (Konya) – Grup Başkan
Vekilimizin bir açıklaması var.
AHMET AYDIN (Adıyaman) – Sayın Başkan,
işleme devam eder misiniz, işleme başladınız.
İDRİS BALUKEN (Bingöl) – Sayın
Başkan...
ADİL ZOZANİ (Hakkâri) – Kararı
tartışıyoruz, niye bloke ediyorsunuz? Başkanlık kararını tartışamaz mıyız?
BAŞKAN – Bir dakika sayın vekiller...
Sayın milletvekilleri, bir dakika, anlamaya çalışıyorum.
Sayın Hamzaçebi, bir şey söylüyorsunuz.

MEHMET AKİF HAMZAÇEBİ (İstanbul) –
Efendim, şunu söylemek istiyorum: Şimdi, Sayın Başkan “İç Tüzük madde 58’e göre
söz vereceğim.” dediniz. 
BAŞKAN – Evet.
MEHMET AKİF HAMZAÇEBİ (İstanbul) –
Buradan şunu çıkarıyorum: Yani, diğer tartışma sonuçlandı gibi bir anlam
çıkardım. O nedenle bir başka konuya geçiyorsunuz. Oysa o tartışma
sonuçlanmadı, bir görüş ifade etmediniz orada Sayın Başkan.
BAŞKAN – Görüşümü bildirdim efendim. 
İDRİS BALUKEN (Bingöl) – Devam mı
edilecek? Devam edilecekse bizim de itirazımız var.
AHMET AYDIN (Adıyaman) – Başka
yapılacak bir şey var mı?
BAŞKAN – Bu konuyu Başkanlık Divanına
taşıdınız. Beğendiğimiz ya da beğenmediğimiz bir karar çıktı, eleştirilerimizi
ortaya koyduk. Bu kararlara katılmadığımı da dün beyan etmiştim anımsarsanız.
Onun için “Başkanlık Divanı ne yönde karar alırsa ona uyarız.” dediniz. Bu
itirazlarınızı, yeniden oluşmuş bazı usulsüzlükler var buradaki Divan
kararında, hakkında şikâyet olunan... (AK PARTİ sıralarından gürültüler) 
RECEP ÖZEL (Isparta) – Var olduğunu
nereden biliyorsun?
BAŞKAN – Hakkında şikâyet olunan…
RECEP ÖZEL (Isparta) – Var olduğunu
nereden biliyorsun?
HAKAN ÇAVUŞOĞLU (Bursa) – “Var olduğu
iddia edilen.” de. Sadece iddia ediliyor. 
BAŞKAN – Hakkında şikâyet olunan…
İDRİS ŞAHİN (Çankırı) – Sayın Başkan,
böyle bir cümle kuramazsınız. Orada var olan bir karar var, oy çokluğu…
MEHMET AKİF HAMZAÇEBİ (İstanbul) – Ya,
ne kadar sabırsızsınız, Başkanı bir dinleyin.
BAŞKAN – “Hakkında şikâyet olunan
Meclis Başkan Vekilinin bu toplantıya girmemesi gerekir.” diyen…
HAKAN ÇAVUŞOĞLU (Bursa) – İhsasıreyde
bulunamazsınız orada. 
BAŞKAN – …İç Tüzük hükmüne göre onun da
toplantıya girdiğini söylüyorsunuz. Tutanaklarda onunla ilgili olup olmadığını
ben bilmiyorum. 
ADİL ZOZANİ (Hakkâri) – İç Tüzük
yazıyor, onu söylemiyor ki. 
MEHMET GÜNAL (Antalya) – Var, var,
kararda var. 
ADİL ZOZANİ (Hakkâri) – İç Tüzük
söylüyor. 
YUSUF HALAÇOĞLU (Kayseri) – Yazıyor
orada, yazıyor. 
MEHMET GÜNAL (Antalya) – Dağıtılan
kararda var. 
BAŞKAN – Şimdi, müsaade ederseniz, ben
58’inci maddeye göre Sayın Günal’a söz vermek istiyorum.
MEHMET AKİF HAMZAÇEBİ (İstanbul) –
Sayın Başkan, o zaman usul tartışması açıyorum efendim. 
İDRİS BALUKEN (Bingöl) – Sayın Başkan… 
MEHMET AKİF HAMZAÇEBİ (İstanbul) –
Sayın Başkan, usul tartışması açıyorum. Usul tartışması talep ediyorum efendim.

İDRİS BALUKEN (Bingöl) – Ben size
yöneltmiş olduğum bir itirazla ilgili cevap alamadım.
MİHRİMAL BELMA SATIR (İstanbul) –
Efendim, usul tartışması açılacak bir konu yok burada. 
İDRİS BALUKEN (Bingöl) – Şimdi, İç
Tüzük 13’e göre siz bir tutum belirliyorsunuz ama ben, İç Tüzük 72’nci maddenin
ihlaline göre, 21 Şubattan bugüne kadar hemen hemen bütün oturumlarda itiraz
etmemize rağmen bu itirazımızın dikkate alınmadığını iddia ediyorum, bununla
ilgili usul tartışması talep etmemize rağmen bu talebin dikkate alınmadığını
iddia ediyorum. 72’nci maddede her grubun yasa tasarısının tümü üzerine söz
hakkı net olarak ifade edilmiş. Dolayısıyla, burada sizin Başkanlık Divanı
olarak bu problemi çözecek şekilde bize bir sonuç bildirmeniz gerekiyor. Yani,
bizim buradaki muhatabımız kim olacak? 
BAŞKAN – Şimdi, buradaki…
İDRİS BALUKEN (Bingöl) – Açıktır ki söz
hakkımız gasbedilmiş, usul tartışması istemişiz verilmemiş ama şu anda biz bu
usulsüzlüğü ileteceğimiz bir muhatap bulamıyoruz. Böyle bir şey olabilir mi? 
BAŞKAN – Şimdi, siz de gayet iyi
biliyorsunuz ki İç Tüzük’te Başkanlık Divanının böyle bir yetkisi yok, sadece
13’üncü maddede oylamayla sınırlı bir yetkisi var. 
İDRİS BALUKEN (Bingöl) – Şu anda
oturumu yöneten olarak sizin öyle bir yetkiniz var. 
BAŞKAN – Benim öyle bir yetkim yok
efendim. Tekrar görüşmeyi öne almak ya da o görüşmeyi tekrarlatmak şeklinde bir
yetkim yok. Lütfen, birbirine karışmasın olaylar, çok rica edeceğim. 
MEHMET AKİF HAMZAÇEBİ (İstanbul) –
Sayın Başkan, usul tartışması talep ediyorum efendim. 
İDRİS BALUKEN (Bingöl) – Sayın Başkan,
o zaman usul tartışması talep ediyorum. Yani, hem 72’ye göre bu görüşmelere
geçememeniz lazım…
AHMET AYDIN (Adıyaman) – Sayın
Başkanım…
İDRİS BALUKEN (Bingöl) – …ama siz
ısrarlara, bizim itirazlarımıza rağmen devam ettirme yönünde tutum
sergiliyorsunuz. O nedenle, tutumunuz hakkında usul tartışması açıyorum. 
AHMET AYDIN (Adıyaman) – Sayın
Başkanım…
BAŞKAN – Tamam, buyurun açın. Usul
tartışması istediğiniz zaman açıyoruz. 
(AK PARTİ sıralarından gürültüler) 
MEHMET GÜNAL (Antalya) – Lehinde ben
istiyorum, lehinde.
AHMET AYDIN (Adıyaman) – Sayın
Başkanım… Sayın Başkanım…
BAŞKAN – Sayın milletvekilleri, İç
Tüzük son derece açık.
AHMET AYDIN (Adıyaman) – Bana müsaade
eder misiniz?
BAŞKAN – “Tutum hakkında usul
tartışması açmak istendiğinde Başkan derhâl açar.” diyor.
AHMET AYDIN (Adıyaman) – Sayın
Başkanım…
MİHRİMAH BELMA SATIR (İstanbul) – Sizin
kararınız değil ki bu, siz kendi kararınızı tartışmaya açabilirsiniz.
AHMET AYDIN (Adıyaman) – Sayın Başkanım,
müsaade eder misiniz?
BAŞKAN – Evet, Sayın Aydın…
AHMET AYDIN (Adıyaman) – Sayın
Başkanım, bir dakika dinler misiniz?
BAŞKAN – Dinleyeyim efendim. 
MİHRİMAH BELMA SATIR (İstanbul) – Sayın
Başkan, sizin kendi kararınız değil bu.
AHMET AYDIN (Adıyaman) – Bu tutum,
sizin tutumunuz değil. Bu tutum Meclis Başkanlık Divanının İç Tüzük 13’e göre
verdiği karar. 
MİHRİMAH BELMA SATIR (İstanbul) – Siz
Başkanlık Divanının kararını tartışmaya açamazsınız.
AHMET AYDIN (Adıyaman) – Bunun usul
tartışması konusu dahi yapılmaması lazım. 
ADİL ZOZANİ (Hakkâri) – Nerede yazıyor?

MİHRİMAH BELMA SATIR (İstanbul) – Sizin
yaptıklarınız nerede yazıyor ya?
AHMET AYDIN (Adıyaman) – Meclis
Başkanlık Divanı kararını burada usul tartışmasıyla zaten değiştiremezsiniz,
sonuç belli. Siz ifade ettiniz, açıkladınız. 
YUSUF HALAÇOĞLU (Kayseri) – Kâtip
üyelerin ne işi var orada? 
AHMET AYDIN (Adıyaman) – Ama buna
rağmen bütün gruplar konuştu, milletvekilleri konuştu, meramını ifade ettiler.
ADİL ZOZANİ (Hakkâri) – Usul tartışması
yapılamayacağı nerede yazıyor?
AHMET AYDIN (Adıyaman) – Katılırız,
katılmayız; beğeniriz, beğenmeyiz; siz katılırsınız, katılmazsınız ama netice
itibarıyla uygulanması gereken bir Meclis Başkanlık Divanı kararı var ve bu
karar usul tartışması konusu dahi yapılamaz, sonuç değişmez ki.
MEHMET AKİF HAMZAÇEBİ (İstanbul) –
Efendim, bu konu ilk defa Genel Kurulun gündemine geliyor…
MEHMET GÜNAL (Antalya) – İlk defa
geldi, karar daha yeni geldi.
AHMET AYDIN (Adıyaman) – Dolayısıyla,
bakın, işleme başladınız. 
HAKAN ÇAVUŞOĞLU (Bursa) – Sayın Başkan,
tarihî bir hata yapıyorsunuz.
AHMET AYDIN (Adıyaman) – 58’e göre
işlem yapmanız lazım. İşleme başladınız, bir işleme başladınız, bunu
tamamlamanız lazım.
BAŞKAN – İç Tüzük’ü lütfen dikkatli
okuyunuz. 
YILMAZ TUNÇ (Bartın) – Meclisin
çalışmasını engelliyorsunuz!
HAKAN ÇAVUŞOĞLU (Bursa) – Siz tarihî
bir hata yapıyorsunuz şu anda. Tarih bunu unutmayacak!
BAŞKAN – Tarihî hataları… Hata olup
olmadığını tarih tespit eder. Daha sonra tekrar konuşuruz bu hata mı, değil mi
diye. 
MİHRİMAH BELMA SATIR (İstanbul) – Sayın
Başkan, usul tartışması sizin verdiğiniz karara uygulanır. Bu kararı siz
vermediniz ki.
AHMET AYDIN (Adıyaman) – Sayın
Başkanım, İç Tüzük’ü beraber okuyun.
ÜNAL KACIR (İstanbul) – Sayın Başkan,
sizin tutumunuz belli.
BAŞKAN – Şimdi, İç Tüzük 63’e göre,
usul tartışması…
HAKAN ÇAVUŞOĞLU (Bursa) – Açamazsınız. 
YILMAZ TUNÇ (Bartın) – Bu bir
engelleme…
BAŞKAN – Siz karışamazsınız sayın
milletvekilleri bu konuya.
HAKAN ÇAVUŞOĞLU (Bursa) – Siz
engelliyorsunuz Meclisin çalışmasını.
BAŞKAN – Çok rica ederim, çok rica
ederim, Başkanın yetkisini siz baskı altına alamazsınız. Çok rica ederim…
(AK PARTİ sıralarından gürültüler) 
BAŞKAN – Lütfen sakin olunuz.
Görüşmelere devam edemiyorum, lütfen.
ADİL ZOZANİ (Hakkâri) – Siz mi
yöneteceksiniz burayı? Çıkın oradan sırayla yönetin; biz çıkalım dışarı, siz
yönetin. Böyle şey mi olur?
BAŞKAN – İç Tüzük 63’e göre… 
AHMET AYDIN (Adıyaman) – Lehte.
MEHMET GÜNAL (Antalya) – Lehte
söyledim.
YUSUF HALAÇOĞLU (Kayseri) – Aleyhte.
MEHMET AKİF HAMZAÇEBİ (İstanbul) –
Aleyhte, aleyhte.
MEHMET GÜNAL (Antalya) – Lehte.
AHMET AYDIN (Adıyaman) – Lehte efendim.
LEVENT GÖK (Ankara) – Aleyhte.
İDRİS BALUKEN (Bingöl) – Aleyhte.
ALİ UZUNIRMAK (Aydın) – Aleyhte.
BAŞKAN – Lehte, Sayın Halaçoğlu;
aleyhte, Sayın Hamzaçebi; Sayın Aydın lehte.
Buyurunuz Sayın Halaçoğlu.
YUSUF HALAÇOĞLU (Kayseri) – Aleyhte
benimki efendim.
MEHMET GÜNAL (Antalya) – Önce lehte.
BAŞKAN – Lehte diye yazmışlar, kusura
bakmayın.
MEHMET GÜNAL (Antalya) – Önce “lehte”
diye ben bağırdım.
BAŞKAN – Siz başvurdunuz. O zaman,
lehte, Sayın Günal.
MEHMET GÜNAL (Antalya) – Lehte ben
başvurdum, aleyhte Sayın Halaçoğlu.
BAŞKAN - Sizinki lehte.
MEHMET GÜNAL (Antalya) – Lehte, evet,
en başta. Lehte efendim.
BAŞKAN – Lehte. Tamam.
Buyurunuz Sayın Günal. (MHP sıralarından
alkışlar)

XI.- USUL HAKKINDA GÖRÜŞMELER
1.- Oturum Başkanı TBMM Başkan Vekili Şükran Güldal
Mumcu’nun 684 sıra sayılı Kanun Tasarısı’nın görüşmelerine devam edilmesi
yönündeki tutumunun İç Tüzük hükümlerine uygun olup olmadığı hakkında
MEHMET GÜNAL (Antalya) – Teşekkür
ederim Sayın Başkan.
Niye bu kadar bağırmaya başladınız
Sayın Başkanım, merak ettim şimdi. Yani hem uzama var diyor arkadaşlarımız hem
de bir taraftan bağırıyorlar. 
MİHRİMAH BELMA SATIR (İstanbul) –
Lütfen, çok rica ediyorum.
MEHMET GÜNAL (Devamla) - Ben şimdi size
şunu söyleyeyim: Arkadaşlarımız net bir şekilde okuyorlar. En önce bir alın,
Başkanlık Divanı kararını grup başkan vekilleriniz size de versin, bir okuyun
bakalım.
MİHRİMAH BELMA SATIR (İstanbul) –
Zabıtlara da geçsin; kapatmak için konuşuyorlar, lütfen hiçbir şekilde cevap
vermeyin.
MEHMET GÜNAL (Devamla) – Lütfen,
bunları bir okuyun, ondan sonra bir daha konuşalım, bununla ilgili usulde
sıkıntı var mı, yok mu? Burada konuşmadan oylama yapılırken “Başkanlık
Divanında da çoğunluğumuz var, dayatmayla, çoğunluk demokrasisiyle onu da
geçirdik, onu da kabul edeceksiniz.” diyorsunuz. Böyle bir şey olabilir mi
arkadaşlar?
Başkanlık artık Başkanlık Divanı değil.
Sayın Cemil Çiçek’i buradan uyarıyorum: Yine, gelen 688 sıra sayılı torba var.
Daha önceki 6552 sayılı Kanun’da da aynısını yapmıştı; kendisi artık sadece bir
evrak sevk memuru hâline gelmiştir, iktidarın talimatıyla hareket eder hâle
gelmiştir. Burada grup başkan vekilleri Meclis Başkan Vekillerine yapıyor, siz
de gidip Meclis Başkanına o zaman yapıyorsunuz. Başkanlık, Kanunlar ve Kararlar
Başkanlığımız oturuyor, diyor ki… Dilekçe veriyoruz “Efendim, İç Tüzük’ün
35’inci maddesine aykırı olarak bunlar bu kanuna eklendi.” diye, Kanunlar
Kararlar da tespit ediyor, Sayın Başkan yazı yazıyor, Komisyon Başkanımız diyor
ki: “Yok, kardeşim, bu aykırı değil.” Ne işe yarıyor bu Kanunlar Kararlar
Başkanlığı acaba? Meclis Başkanının denetleme yetkisi ne işe yarıyor? 13’üncü
madde ne işe yarıyor? 14’üncü madde ne işe yarıyor? Siz gelip burada elinizi
kaldıracaksınız, “Bizim çoğunluğumuz var, devam edelim.” Gelip Başkanlık
Divanında, hem de usulsüz şekilde, hakkında şikâyet edilen kişi de gidecek el
kaldıracak, “Çoğunluğumuz var, devam edelim.” Böyle bir şey olur mu ya? Bir
kanunun geneli görüşülmeden burada siz hemen varsınız diye paldır güldür
okutmayla, kafanızı kuma gömer gibi, Sayın Sadık Yakut kaç defa burada yaptı,
grup başkan vekilleri ayaktayken siz “Okuyun, okuyun.” diyeceksiniz, sonra da
“Usule uygun yaptık.” Ne güzel ya, var mı böyle bir şey? Herkes konuşacak,
tahammül edeceksiniz, İç Tüzük’e aykırı olmadan herkes burada gelip yapacak. İç
Tüzük demek çoğunluğun istediği olacak demek değildir; İç Tüzük, buradaki
muhalefetin hakkını korumak demektir, başka türlü İç Tüzük’ün ne anlamı var. O
zaman tek parti yapalım, kapatalım bunları da. Daha önce yaptınız, kanun
hükmünde kararname diye bir şey var, onlardan çıkardınız, hepsini geçirdiniz. O
zaman Meclisi kapatalım, siz onu istiyorsunuz; daha doğrusu, siz
istemiyorsunuz, Sayın Erdoğan istiyor, “Başkanlık olsun, Meclisi de kapatalım,
ben tek başıma yapayım.” diyor. Bu, demokrasi değildir. 
Tekrar bu kanunun geri çekilmesi ve
görüşülmesi gerekir diyor, saygılar sunuyorum. (MHP ve CHP sıralarından
alkışlar)
BAŞKAN – Teşekkür ederiz Sayın Günal.
Aleyhte, Sayın Hamzaçebi. (CHP
sıralarından alkışlar)
MEHMET AKİF HAMZAÇEBİ (İstanbul) –
Sayın Başkan, değerli milletvekilleri; önce İç Tüzük’ün 63’üncü maddesi
kuralını bir kez hatırlatayım Adalet ve Kalkınma Partisi Grubuna: Bir
milletvekili usul tartışması talep ettiğinde Başkanın “Usul tartışması
açmıyorum.” deme yetkisi yoktur. Açın, okuyun, İç Tüzük’ün 63’üncü maddesini
okuyun. 
YILMAZ TUNÇ (Bartın) – Medeni Kanun 2
de var.
MEHMET AKİF HAMZAÇEBİ (Devamla) –
İşinize geldiği gibi yorumluyorsunuz.
LEVENT GÖK (Ankara) – Yılmaz, onu
hâkimler uygular, hâkimler, burası uygulamaz onu. O, hâkimler için.
MEHMET GÜNAL (Antalya) – Onun
hukukçuluğu yarım, ondan.
MEHMET AKİF HAMZAÇEBİ (Devamla) –
Şimdi, 21 Şubat tarihinde burada polis devleti yasa teklifinin oylamasında
usulsüzlük yapıldı.
MEHMET GÜNAL (Antalya) – Mahkeme değil
burası, Meclis, Meclis…
İDRİS BALUKEN (Bingöl) – Varsa bir
sözünüz kürsüden konuşun ya. 
MEHMET AKİF HAMZAÇEBİ (Devamla) – Bunun
örneğini biraz önce oturduğum yerden yaptığım konuşmada verdim. Oturumu yöneten
Meclis Başkan Vekili diyor ki: “Karar yeter sayısı veya yoklama istiyor
musunuz?” Cumhuriyet Halk Partisi Grup Başkan Vekili Sayın Levent Gök oturduğu
yerden söylüyor: “İstiyoruz.” “Yok.” diyor Başkan. Levent Gök tekrar ediyor, “İstiyoruz
efendim.” diyor. “Kabul edenler… Etmeyenler…”, oyluyor. Bu sadece İç Tüzük
ihlalinden bir örnek. Diğerlerini zamanım kısıtlı olması nedeniyle
söyleyemiyorum. Bu nedenle Meclis Başkanlık Divanına başvurduk. Başkanlık
Divanı Cemil Çiçek Başkanlığında toplandı. 2’nci madde çok ilginç. “Bu
görüşmelerin gerçekleştirilen oylamalarında İç Tüzük hükümlerine aykırı bir
durum yoktur.” Yani, Adalet ve Kalkınma Partisi milletvekillerini anladım,
onlar kendilerine hangi emir verilmişse hukuk mukuk dinlemiyorlar, gidip orada
oy kullanıyorlar ama Sayın Cemil Çiçek, bu İç Tüzük’ü çiğnetmemesi gereken
Sayın Çiçek ne güne duruyor? Bu kadar tecrübeli bir siyasetçi, burada oturup
“Ya, arkadaşlar, böyle diyorsunuz ama bakın, İç Tüzük ihlalleri var, yapmayın.”
diye bir uyarı yapmak onun görevi değil midir? 
İZZET ÇETİN (Ankara) – O, bildiklerini
unutmuş Sayın Başkan. 
MEHMET AKİF HAMZAÇEBİ (Devamla) –
Susmak, çoğunluğun iradesini kabul etmek, o iradeye karşı boyun eğmek Türkiye
Büyük Millet Meclisi Başkanlık makamına yakışmamıştır. 
Bu olay bana tarihten bir hikâyeyi
hatırlattı. Muaviye döneminde Hazreti Ali taraftarlarının çoğunlukla yaşadığı
Kûfe’den bir gün bir Arap Şam’a gelir devesiyle. Şam sokaklarında gezinirken
birisi yanına yaklaşır “Ver o dişi deveyi bana.” der. Adam itiraz eder, ihtilaf
büyür, Muaviye’ye intikal eder. Muaviye “Bu deve benimdir.” diyen Şamlıyı
dinler, Kûfeliyi dinler. “Evet, bu dişi deve Şamlınındır.” der. Cemaate sorar:
“Bu dişi deve kimindir?” “Şamlınındır.” diye cemaat, meydandaki kalabalık onaylar.
Sonra, o Kûfeli adama seslenir, “Yanıma gel.” der. “Bak, hepimiz biliyoruz ki
bu deve…” Adam ısrar eder, “Ya, bu deve dişi değil, erkek Muaviye der ki:
“Evet, bu deve dişi değil, erkek ama bu erkek deveyi dişi yapan ve Muaviye’nin
dediğini kabul eden 10 bin tane adamı var. Git, bunu Hazreti Ali’ye söyle.”
Sizin demokrasi anlayışınız bu işte.
YILMAZ TUNÇ (Bartın) – Haydi canım sen
de!
MEHMET AKİF HAMZAÇEBİ (Devamla) – Siz
erkek…
(Mikrofon otomatik cihaz tarafından
kapatıldı) 
MEHMET AKİF HAMZAÇEBİ (Devamla) –
…deveyi dişi yapabilirsiniz, her türlü gerçeği tahrif edersiniz. (CHP
sıralarından alkışlar)
İSMAİL GÜNEŞ (Uşak) – Çok basit kaldı,
çok.
MEHMET AKİF HAMZAÇEBİ (Devamla) – Yok,
gayet yerine oturdu.
Saygılar sunuyorum.
BAŞKAN – Teşekkür ediyoruz Sayın Hamzaçebi.
Lehte, Sayın Aydın. 
Buyurunuz. (AK PARTİ sıralarından
alkışlar)
AHMET AYDIN (Adıyaman) – Teşekkür
ediyorum Sayın Başkanım.
Değerli arkadaşlar, evet, iki haftayı
aştı, aynı tartışma defalarca hem kürsüde usul tartışması olarak yapıldı hem
yerimizde yapıldı. Yani gerçekten, doksan beş yıl oluyor Meclisin kuruluşu ama
Meclisin teamüllerine bakın, geçmişe bakın, tutanaklara bakın ilk defa birtakım
uygulamalara bu millet tanık oluyor, bu Meclis tanık oluyor, tanıklık yapıyor.
AHMET DURAN BULUT (Balıkesir) –
Sayenizde.
AHMET AYDIN (Devamla) – Hakikaten çok
enteresan bir şey. Ben ta başta da söyledim “Tabii ki, muhalefet İç Tüzük’ten
doğan haklarını kullansın.” dedim, kullanmaları da gerekiyor, onu da saygıyla
karşılarız. Bizim de İç Tüzük’ten kaynaklanan haklarımız varsa bizim de
kullanmamıza muhalefetin saygılı olması lazım. Ama değerli arkadaşlar, her şey
Anayasa, İç Tüzük ve Meclisin teamüllerinden ibarettir.
MEHMET AKİF HAMZAÇEBİ (İstanbul) –
Evet, doğru, çok doğru, tabii İç Tüzük ve teamüllerden ibarettir.
AHMET AYDIN (Devamla) – Bunun ötesine
geçmek, bunu yok saymak, fiilî birtakım durumlara yol açmak, dürüstlük
ilkelerine aykırı, iyi niyet kurallarıyla bağdaşmayan girişimleri kesinlikle
kabul etmek mümkün değil.
Şimdi, bu tartışmada bu çalışmanın, bu
çalışmayla ilgili izlenecek yolun nasıl belirleneceğini İç Tüzük 13 belirliyor
ve bunu Meclis Başkanlık Divanına veriyor. Meclis Başkanlık Divanı bugün
itibarıyla kararını verdi ve bu karar Başkanlık Divanı tarafından Genel Kurula
okundu. 
Değerli arkadaşlar, şimdi, bu Meclis
Başkanlık Divanının burada okunan bu kararını usul tartışmasıyla bizim
değiştirme şansımız var mı Allah aşkına?
YUSUF HALAÇOĞLU (Kayseri) – Tutanaklara
girer.
AHMET AYDIN (Devamla) – Eğer İç Tüzük
amirse İç Tüzük burada bu yetkiyi Meclis Başkanlık Divanına veriyor. Meclis
Başkanlık Divanının kararı ortada. Bu karar, eksik olur, fazla olur,
katılırsınız, katılmazsınız ama Meclis Başkanlık Divanının kimlerden müteşekkil
olacağı ve hangi alanlarda görevli olduğu, nasıl karar verileceği açıktır,
yazılıdır ve buna ilişkin olarak da Meclis Başkanlık Divanı kararını vermiştir.
Dolayısıyla bu tartışmaların artık sonlanması gerekir, neticelenmesi gerekiyor.
Bu Meclisin bir dakikasının uzaması bile bu millet için ciddi bir külfettir.
Her açıdan külfettir, maddi açıdan külfettir, manevi açıdan külfettir.
MEHMET AKİF HAMZAÇEBİ (İstanbul) – Çok
doğru, uzamamalı.
AHMET AYDIN (Devamla) - Bu milletin
kaybedecek zamana da tahammülü yoktur. Bu Meclisi daha verimli bir şekilde,
daha etkin bir şekilde, Anayasa’ya ve İç Tüzük’e bağlı olarak çalışmaları
yürütmek hem iktidarın hem muhalefetin, hepimizin ortak kaygısı olmak
durumundadır. Bu millet adına bunu yapmak durumundayız. Dolayısıyla Başkanlık
makamı, Meclis Başkan Vekilimiz, Başkanlık Divanı kararını uyguladı, bu kararı
bir şekilde uygulamak durumunda kalacağını ifade etti, tutumu bu bakımdan
yerindedir. Lakin ama tartışmaların da sonlanması gerekiyor, bu konuda usul
tartışmasının dahi açılmaması gerekirdi diye düşünüyorum. Usul tartışmasının
hangi alanlarda açılacağı da çok açıktır. 
İç Tüzük 72’ye gelince, o konuda zaten
kanun görüşülmeye başlandığı anda onun da yolu, yöntemi bellidir, bir önerge
verirsiniz, Genel Kurulun kararıyla…
(Mikrofon otomatik cihaz tarafından
kapatıldı) 
AHMET AYDIN (Devamla) – …gerekirse
görüşmelere devam edilir, gerekmezse edilmez.
Teşekkür ediyorum, saygılar sunuyorum.
(AK PARTİ sıralarından alkışlar) 
BAŞKAN – Teşekkür ederiz Sayın Aydın. 
Aleyhte, Sayın Halaçoğlu…
İDRİS BALUKEN (Bingöl) – Bizde…
BAŞKAN – Buyurunuz Sayın Halaçoğlu.
(MHP sıralarından alkışlar) 
ÜNAL KACIR (İstanbul) – Aynı nasıl olsa
fark etmez yani. 
YUSUF HALAÇOĞLU (Kayseri) – Evet,
Dolmabahçe Sarayı’nda oturan biz değildik. 
Değerli
milletvekilleri, şimdi, bakın, burada “Başkanlık Divanı kararı üzerinde tartışılmaz.”
diyor. Bal gibi de tartışılır, tutanaklara girer, biz bundan sonra itirazımızı
da yaparız çünkü burada 13’üncü maddeye aykırı olarak Sadık Yakut’un yani bu
işte zaten kürsüde oturan kişinin adı var, buna katılmaması gerekir 13’üncü
maddeye göre. Ayrıca Bayram Özçelik ve Mine Lök Beyaz’ın da Kâtip Üye olarak
orada bulunduğunu göz önüne alacak olursanız bunların da aynı şekilde bu
oylamada yer almaması gerekir.
ÜNAL KACIR
(İstanbul) – Allah Allah!
YUSUF HALAÇOĞLU
(Devamla) – Dolayısıyla, bütün bunlar...
RECEP ÖZEL
(Isparta) – Nerede yazıyor o?
MEHMET GÜNAL
(Antalya) – İç Tüzük’te yazıyor. Aç oku konuşacağına, bak bir.
YUSUF HALAÇOĞLU
(Devamla) – Tabii, taraftır bunlar.
RECEP ÖZEL
(Isparta) – Nerede yazıyor?
YUSUF HALAÇOĞLU
(Devamla) – Çünkü burada kaç maddeye biz “Karar yeter sayısı” dememize rağmen
karar yeter sayısını Kâtipler de duymamış efendim, Başkan da duymamış, ne
tesadüf! Yani, kaç kere -4 kere- söylememize rağmen duymamışlar. Bu, siyasi bir
anlayışı sergilediğini açıkça ortaya koyuyor, 1’inci madde ile 2’nci maddenin
tıpkı birbirine tenakuza düşmesi gibi. Bakın, keenlemyekûn, bu yok sayılacak
bir hükümdür. Neden? Çünkü, yani siz güneş batıdan doğuyor deseydiniz ve burada
el kaldırsaydınız karar kabul edilir... 
RAMAZAN CAN
(Kırıkkale) – Ne alakası var?
YUSUF HALAÇOĞLU
(Devamla) – ...ama değiştiremezsiniz gerçeği, doğudan doğar güneş, siz ne
yaparsanız yapın.
ÜNAL KACIR
(İstanbul) – Hah, onu bilin.
YUSUF HALAÇOĞLU
(Devamla) – Değerli milletvekilleri, aslında siz bu hâlinizle Meclisi kilitliyorsunuz.
Burada, Meclis Başkanının Başkanlığında toplanan Başkanlık Divanında deseydiniz
ki: “Evet, karar yeter sayısı istenmiş ve tutanaklarda var.” Bunların tekrar
oylanması kararı alsaydınız şimdiye çoktan bitmişti bu iş. Siz aslında malzeme
veriyorsunuz karşınızdakilere. Siz Meclisin çalışmasını istemiyorsunuz
anlaşılan. Biz diyoruz ki: “Bakın, tüzüklere uygun olarak bu işi yürütelim.”
Ya, yapmayın, 13’üncü madde... 
RECEP ÖZEL
(Isparta) – İyi oku orayı, iyi oku.
YUSUF HALAÇOĞLU
(Devamla) – O zaman 146’ncı maddeyi tümden çıkarın yani karar yeter sayısı
istem maddesini tümden çıkarın, ne işe yarayacak o zaman? Eğer burada 3 ayrı
muhalefet karar yeter sayısı istemişse ve Meclis Başkan Vekili yerine
getirmemişse o zaman bu maddeye ne gerek var? Sizin burada yapmanız gereken şey
şuydu: Başkanlık Divanında arkadaşlarınıza söyleyip özellikle kaydedilmiş,
tutanaklarda yer alan, bu karar yeter sayısıyla ilgili maddeleri yeniden
oylatma kararı alsaydınız şimdiye 50 kere bitmişti bu iş ama siz uzattınız ve
bu hâle getirdiniz. 
RECEP ÖZEL
(Isparta) – Siz başka bahane getirirdiniz ya.
YUSUF HALAÇOĞLU
(Devamla) – Dolayısıyla, ne yaparsanız yapın Tüzük’e uygun davranmak
zorundasınız. Biz bu tutanaklara bunu soktuk ve yarın bu itirazı da Başkanlığa
yapacağız. 
Hepinize saygılar
sunuyorum. (MHP sıralarından alkışlar) 
BAŞKAN –
Teşekkür ediyoruz Sayın Halaçoğlu.
İDRİS BALUKEN
(Bingöl) – Sayın Başkan...
BAŞKAN – Bitti efendim, iki lehte, iki
aleyhteydi, böyle sırayla bakıldı. 
İDRİS BALUKEN (Bingöl) – Sayın Başkan,
yani usul tartışmasını talep eden biziz ama söz hakkı verilmeyen biziz. Böyle
bir şey olabilir mi yani? Hayır, usul tartışmasını kim talep etti? 
BAŞKAN – Şimdi, ama öyle kaydetmişiz,
kusura bakmayın bir şey olmuş. Size yerinizden söz vereyim. 
İDRİS BALUKEN (Bingöl) – Hayır hayır,
ben bunu kabul etmem yani. Ben farkında değilim 4 konuşmacı olduğunun. Usul
tartışmasını biz talep ettik.
BAŞKAN – Evet, doğru.
İDRİS BALUKEN (Bingöl) – Yani bu
durumda Başkanlık Divanının, şu anda oturumu yöneten Divanın Halkların Demokratik
Partisine karşı bir tavrı mı var? Yani tutanakları inceleyin, aksi yönde bir
sonuç çıkarsa siz… Ama usul tartışmasını talep eden biziz yani. 
BAŞKAN – Sayın Baluken, bir yanlışlık
olmuş. Haklısınız, yanlışlık oldu, talep eden sizdiniz.
Lütfen bunu telafi etmek için üç dakika
size söz vereceğim, talebiniz sizindi. 
İDRİS BALUKEN (Bingöl) – Teşekkür
ederim. 
HASAN HÜSEYİN TÜRKOĞLU (Osmaniye) –
Bunun için de ayrıca bir usul tartışması açılabilir.
BAŞKAN – Buyurunuz. 
İDRİS BALUKEN (Bingöl) – Sayın Başkan,
değerli milletvekilleri… Sayın Başkan, öncelikle göstermiş olduğunuz bu tutuma
da teşekkür ediyorum çünkü gerçekten bir haksızlıkla karşı karşıyaydık. Usul
tartışmasını biz talep ettik ama farkında olmadan diğer gruplara dağıtılan
sözlerden dolayı kendi düşüncemizi buradan açıklayamayacaktık, neyse ki böyle
bir telafi yoluna gittiniz. 
Şimdi, değerli arkadaşlar, iki haftadır
burada yaşanan temel sorunun ve bugün de özellikle AK PARTİ sıralarından gelen
itirazların nedeni, burada özellikle oturumun talimatlarla yönetilmesi, İç
Tüzük’ün bir kenara bırakılmasıyla ilgilidir. Açık bir şekilde söylemek
gerekiyor: İki hafta boyunca Ayşe Nur Bahçekapılı ve Sadık Yakut’un yönettiği
oturumlarda bu Meclis AKP Grup Başkan Vekili Mustafa Elitaş’ın talimatlarıyla
yönetilmiştir; çok net bir şekilde altını çizerek söylüyorum.
RECEP ÖZEL (Isparta) – Şimdikinden
memnun musun?
İDRİS BALUKEN (Devamla) – Burada,
Meclis Başkan Vekilinin verdiği kararlardan oturumun kapatılma saatine kadar
bütün o Genel Kurulun idaresi AKP Grup Başkan Vekili tarafından
yönlendirilmiştir. 
RECEP ÖZEL (Isparta) – Şimdikinden
memnun musun?
İDRİS BALUKEN (Devamla) – Memnunuz
tabii, İç Tüzük’e uyarsa memnun olacağız tabii. Biz orada oturan kişiye değil,
İç Tüzük’e uyup uymamasına bakıyoruz. 
RECEP ÖZEL (Isparta) – Tamam.
İDRİS BALUKEN (Devamla) – Burada, İç
Tüzük’ten doğan bütün
haklarımızı kullanmakta da kararlıyız, onları kullanacağız. (AK PARTİ
sıralarından gürültüler) 
Bakın değerli milletvekilleri, sabahtan beri orada 4 kişilik
bir grup olarak ha bire laf atıyorsunuz, söz…
MEHMET GÜNAL (Antalya) – Amigolar grubu onlar! 
YILMAZ TUNÇ (Bartın) – Siz de 2 kişilik grup olarak ha bire
yapıyorsunuz.
İDRİS BALUKEN (Devamla) – Şimdi, arkadaşlar, bu Mecliste
söyleyecek bir sözünüz varsa muhalefet milletvekillerinin önündeki elektronik
sistem hemen önünüzde duruyor. Nitekim Sayın Meclis Başkan Vekili de söz
isteyen milletvekillerine söz verme şeklinde bir tutum belirlemiş.
RECEP ÖZEL (Isparta) – Herkese veriyor.
İDRİS BALUKEN (Devamla) – O nedenle o sisteme girip doğru
dürüst ifade ederseniz, biz de doğru dürüst bir şekilde gelip sizin
itirazlarınıza buradan cevap verebiliriz ya da her milletvekili gibi el
kaldırır, gelir bu kürsüden düşüncelerinizi ifade edersiniz. 
ÜNAL KACIR (İstanbul) – O bize geçerli değil, o size
geçerli. 
İDRİS BALUKEN (Devamla) – Yani burada konuşan bir hatibin
sözünü kesmek, oradan Meclis Başkan Vekiline talimat vermek yakışık almıyor. Bu
tarzınızla ilgili tutumunuzu gözden geçirin. 
Bizim itirazımız son derece net, İç Tüzük 13’e göre oylamaya
katılmaması gereken başkan vekilinin oylamaya katıldığını iddia ediyoruz. 
RECEP ÖZEL (Isparta) – İşte, yanlış yorumluyorsunuz. 
ADİL ZOZANİ (Hakkâri) – Neyi yanlış yorumluyor, her şeyi sen
mi doğru yorumluyorsun?
İDRİS BALUKEN (Devamla) – İç Tüzük 72’ye göre de bizim, yasa
tasarısının tümü üzerinde gasbedilmiş olan söz haklarımızın yerine
getirilmesini istiyoruz. Yani, burada Meclis Başkan Vekili, gruplardan gelecek
olan itirazları dikkate almak zorundadır. Siz beğenseniz de beğenmeseniz de bir
siyasi partiden itiraz geliyorsa Meclis Başkan Vekili o itirazı dinler, ona
göre kararını verir, o kararı hakkında gerekirse biz usul tartışmasını açarız. 
(Mikrofon otomatik cihaz tarafından kapatıldı) 
İDRİS BALUKEN (Devamla) – Sayın Başkan, bu yasa tasarısına
devam edilmesiyle ilgili kararınız doğru olmamıştır. Keşke arkadaşlar izin
verseydiler de bu konuyla ilgili görüşlerimizi net ifade etseydik. Ama tekrar
tutanaklara geçmesi açısından diyorum, doğru bir iş yapmıyorsunuz, yasa
tasarısının bu şekilde görüşülmemesi gerekir. (HDP sıralarından alkışlar)
BAŞKAN – Teşekkür ederiz Sayın Baluken.
Şimdi, bu konuda deminden beri yeterince tartışma yaptık,
demin de tutumumu belirttim, itirazlarınızı Meclis Başkanlığına yapacaksınız ve
bunu Meclis Başkanlığına lütfen iletiniz.
Şimdi, biz burada…
ADİL ZOZANİ (Hakkâri) – Sayın Başkan...

BAŞKAN - …Başkanlık Divanının kararını
eleştirebiliriz, beğenmeyebilirsiniz, gerekli usuller ve yöntemlerle buna
itiraz edersiniz ama ben burada bu Başkanlık Divanı kararına şu aşamada uyacağımı
belirttim, buna devam edeceğim ve buna devam etmeden önce, başlamadan önce
Sayın Günal’ın 58’inci maddeye göre tutanakları değiştirme, tutanaklarda… 
ADİL ZOZANİ (Hakkâri) – Sayın Başkan,
bir hususu, müsaade ederseniz, tutanaklara geçmesi açısından… Belki tutumunuzda
bir değişikliğe mahal verebilir diye düşünüyorum.
Şimdi, İç Tüzük… 
BAŞKAN – Ama, efendim, bunu tartıştık
bitti Sayın Zozani, tekrar tartışmak istemiyoruz bu konuyu ve bir daha bu
tartışılmaz çünkü yaptık tartışmamızı. 

VI.- GEÇEN TUTANAK HAKKINDA KONUŞMALAR (Devam)
5.- Antalya Milletvekili Mehmet Günal'ın, 2/3/2015
tarihli 67’nci Birleşimdeki bazı ifadelerini düzelttiğine ilişkin konuşması
BAŞKAN - Şimdi, Sayın Günal, buyurunuz.
(MHP sıralarından alkışlar)
İç Tüzük 58’e göre geçmiş tutanaktaki
düzeltme talebinizi, sözünüzü… 
RECEP ÖZEL (Isparta) – Antalya’da işi
zor zaten.
BAŞKAN - Buyurunuz. 
MEHMET GÜNAL (Antalya) – Teşekkür
ederim Sayın Başkan. 
Dün MHP grup önerisi olarak vermiş
olduğumuz araştırma önergesi teklifimizde faizlerle ilgili tartışmalar ve
Merkez Bankası üzerinde Sayın Recep Tayyip Erdoğan’ın, Cumhurbaşkanımızın
kurduğu baskıyla ilgili bir konuşma yapmıştım. Burada faizlerdeki yükselişlerin
ekonomide çok ağır maliyetler getirdiğini, Sayın Cumhurbaşkanının her konuşması
arkasından da kurda yükselişler olduğunu ve üç ay içerisinde dış borç üzerinden
baktığımız zaman reel sektörün 82 milyar liralık bir kur zararına katlanmak
zorunda kaldığını söylemiştim ve tabii, bunları söylerken Sayın
Cumhurbaşkanının Türkiye’deki en büyük siyasi risk olduğunu söyledim. Tabii,
döviz lobisi, aynı zamanda faiz lobisi tartışmalarını gündeme getirmişler.
“Burada döviz kurundan en fazla kazanan kimdir, hakikaten merak ediyorum.”
dedim. Çünkü döviz her yükseldiğinde bunlar tekrar satıyorlar, tekrar
alıyorlar. Bu konuların incelenmesi gerekiyor. Orada konuşmam sırasında
dolarlar ve dövizleri sormuştum ama “kutulardaki” demişim. Orada bir yanlışlık
olduğunu gördüm tutanaklara bakınca. Aslında kutulardakiler Süleyman Aslan’ın
paralarıydı, bunun Sayın Erdoğan’la ve sıfırlanamayan paralarla alakası yoktu.
Ben sıfırlanamayan paralardan bahsederken “kutulardaki dolarlar ve eurolar”
demişim, aslında “villadaki”(x) demem gerekiyordu. O “kutulardaki”
kelimesinin…
RECEP ÖZEL (Isparta) - Biraz seviyeli
ol!
MEHMET GÜNAL (Devamla) - …”villadaki
dolarlar ve eurolar” olarak değiştirilmesi gerektiğini düşünüyorum. 
MAHİR ÜNAL (Kahramanmaraş) - Sayın
Başkan, bu, Genel Kurulla dalga geçmektir, Genel Kurulu hafife almaktır. Bu
nasıl bir konuşmadır!
MEHMET GÜNAL (Devamla) - Bu çerçevede
faizlerle ilgili tartışma sonrası yüzde 6,5’tan yüzde 8,25’e gelmiş. Onun için
bunların düzeltilmesi gerekiyor. Gerçek anlamda da bunda…
MAHİR ÜNAL (Kahramanmaraş) - Düzeltme
falan değil, açık hakaret ediyor.
MEHMET GÜNAL (Devamla) - Sayın Ünal,
bunda kızacak bir şey yok, yanlış söylemişim. Orada başkasına isnat etmiş
olduğumuz suçu…
MAHİR ÜNAL (Kahramanmaraş) - Dalga
geçiyorsun, sen kendi halkınla dalga geçiyorsun, kendi halkınla!
MEHMET GÜNAL (Devamla) – Siz, öyle
algılıyor olabilirsiniz. Ben yaptığım konuşmayı düzeltiyorum. Doğru kısmını
dinlememişsiniz o zaman. 
MAHİR ÜNAL (Kahramanmaraş) – Bu, bir
hakkı kötüye kullanmaktır. Bir hakkı şu anda kötüye kullanıyorsunuz.
MEHMET GÜNAL (Devamla) - Siz öyle
yorumluyorsunuz. Ben kendisine haksızlık olarak düşünüyorum. İşlemediği
suçları, iddia olunmayan şeyleri benim söylemem doğru olmaz. 
MAHİR ÜNAL (Kahramanmaraş) - Bırakın…
MEHMET GÜNAL (Devamla) - Orada geçen
konular, fezlekelerde de geçen konular başka şeydi, “tape”lerde geçen de belli.
O tapelerin montaj, şantaj olmadığı da Adli Tıp Kurumu raporuyla daha sonra
ortaya çıkmıştı. Bunda fazla bir şey yok. Ben sadece diyorum ki: Yanlış
kişilerle ilgili söylemişim.
RECEP ÖZEL (Isparta) - Nerede çıktı?
MEHMET GÜNAL (Devamla) - Dolayısıyla
sıfırlanamayan paralar villadaki paralardır, ayakkabı kutularındakileriler
zaten sayısı belli. O sıfırlanamadı değil, faiziyle beraber tekrar iade edildi
diyorum.
RECEP ÖZEL (Isparta) - Nerede Adli Tıp
raporu?
MEHMET GÜNAL (Devamla) - Teşekkür
ediyorum.
BAŞKAN – Teşekkür ederiz Sayın Günal.
Sayın Gök, sisteme girmişsiniz.
Buyurunuz efendim.

V.- AÇIKLAMALAR (Devam)
31.- Ankara Milletvekili Levent Gök'ün, 21/2/2015
tarihli 60’ıncı Birleşimde yaşanan olayların sadece İç Tüzük açısından değil,
insanlık açısından da utanç verici olduğuna ilişkin açıklaması
LEVENT GÖK (Ankara) – Sayın Başkan, İç
Tüzük’e uygun davranılıp davranılmadığı konusunda konuşmalar yapıyoruz ama
benim sayın Meclisin dikkatini çekmek istediğim bir başka husus var. 21 Şubat
tarihli oturumda bu Meclis belki en kara günlerinden birini yaşadı ve o gün
ortaya çıkan tabloda, bu Meclisteki bütün milletvekillerinin, herkesin ortaya
çıkan tabloda artık saygının yitirildiği ve şefkatin dahi esirgendiği bir
oturum gerçekleştirildi. 
Sayın Başkan, o günkü oturumda bu
Parlamentonun 5 sayın milletvekili yaralandı. Savaşlarda dahi birbiriyle
çarpışan düşman kuvvetler savaşa mola verirler ve yaralıların alınması ya da
hayatını kaybedenlerin taşınması açısından bir gizli anlaşma yaparlar. Bu
Meclis, bu yasa sanki insan hayatından çok daha önemliymiş gibi, bu yasada,
iktidarın dayatmasıyla, 5 milletvekilinin sağlık sorunlarının dahi
konuşulmasına olanak verilmeden ve onların akıbetleri araştırılmadan dahi
görüşmelere devam kararı alınan bir oturum yaşamıştır. Bu Meclis, bırakın İç
Tüzük’e aykırılığı, insanlığa aykırı davranmıştır. Bu nedenle, o günkü oturum
gerçekten kara bir lekedir, sadece İç Tüzük açısından değil, insanlık açısından
da utanç vericidir. 
Saygılarımla. (CHP sıralarından
alkışlar)
BAŞKAN – Teşekkür ederiz Sayın Gök. 
Sayın Işık’ın İç Tüzük’ün 58’inci
maddesine göre bir düzeltme talebi vardır, onu da yerine getireceğim. (MHP
sıralarından alkışlar)
RECEP ÖZEL (Isparta) – Ya, her gün bir
insan yanlış konuşabilir mi? Her gün yanlış yapıyorlar, her gün yanlış!
EMRULLAH İŞLER (Ankara) – İki gündür
58’de kaldık Sayın Başkan ya!
RECEP ÖZEL (Isparta) – Her gün bir
insan yanlış konuşabilir mi ya, her gün?

VI.- GEÇEN TUTANAK HAKKINDA KONUŞMALAR (Devam)
6.- Kütahya Milletvekili Alim Işık'ın, 2/3/2015 tarihli
67’nci Birleşimdeki bazı ifadelerini düzelttiğine ilişkin konuşması
BAŞKAN – Buyurunuz Sayın Işık.
ALİM IŞIK (Kütahya) – Ya, Recep Bey,
sen önce o üniversite diplomasından bir vazgeç. Sabret be kardeşim ya, sabret
ya! Senin görevin her gelen hatibe laf atmak mı ya?
BAŞKAN – Karşılıklı konuşmayınız
lütfen. 
RECEP ÖZEL (Isparta) – Ya, her gün de
bir insan yanlış konuşabilir mi? Her gün yanlış konuşulur mu?
ALİM IŞIK (Devamla) – Sen de gel, sen
de konuş be kardeşim! Sana da var hak ya! Yapma ya!
BAŞKAN – Karşılıklı konuşmayınız. 
ALİM IŞIK (Devamla) – Teşekkür ederim
Sayın Başkan. 
Değerli milletvekilleri, dün Cumhuriyet
Halk Partisi Grubunun vermiş olduğu grup önerisi üzerinde Milliyetçi Hareket
Partisi Grubu adına yaptığım konuşmamda “…özellikle AKP döneminde dışa bağımlılık
oranı yaklaşık 2/3’ten 4/3’e yükselen, yani son on yılda yaklaşık 10 puan dışa
bağımlılık oranının arttığı bir enerji sektöründe…” şeklindeki ifademde “3/4”
sehven “4/3” olarak ifade edilmiştir. Bu “4/3”ün “3/4”, yani… (AK PARTİ
sıralarından “Alim Bey, yakışmıyor ya!” sesleri, gülüşmeler, alkışlar)
Teşekkür ederim. 
MEHMET GÜNAL (Antalya) – Bravo! İşte,
ilim adamı dediğin bu, önemli bir şey bu, ilim adamı bu işte. 
ALİM IŞIK
(Devamla) – Yani dışa bağımlılık oranı 2002 yılında yüzde 66 olan bir enerji
sektörünün bugün yüzde 75’lere çıkmış olması bu anlamda sektörün sıkıntı
içerisinde olduğunu gösterir; dolayısıyla, buradaki “4/3” ibaresinin “3/4” (X)olarak
düzeltilmesini talep ediyorum. [AK PARTİ sıralarından “Bravo” sesleri,
alkışlar(!)]
ÜNAL KACIR (İstanbul)
– Matematik bilmeyince böyle oluyor!
ALİ ŞAHİN
(Gaziantep) – Tutanağa geçiyorsun. 
ALİM IŞIK
(Devamla) - Bu vesileyle…
ALİ ŞAHİN
(Gaziantep) – Türkiye tarihine geçiyorsun!
ALİM IŞIK
(Devamla) – Evet, evet… 
İnsanoğlu hata
da yapar, yanlış da yapar, düzeltmesini de bilir, bilmesi de lazım. 
ÜNAL KACIR
(İstanbul) – Düzelttin, bitti!
ALİM IŞIK
(Devamla) – Tamam bitti, bitti, bitti. 
ALİ ŞAHİN
(Gaziantep) – Komik duruma düştün. 
ALİM IŞIK
(Devamla) – Niye? 
BAŞKAN – Lütfen
karşılıklı konuşmayınız. Sayın Işık, Genel Kurula hitap ediniz. 
RECEP ÖZEL
(Isparta) – Düzeltmelerinin bütün hepsini broşür yapıp seçimde dağıtacağız! 
ALİM IŞIK
(Devamla) – Bu vesileyle, özellikle AKP hükûmetleri döneminde yandaşlara peşkeş
çektiğiniz termik santrallerin çalışmadığını, çalışamaz duruma geldiğini bir
kez daha sizlere hatırlatmak istiyorum. Geçen ay içerisinde Maden Kanunu’nda
yapılan değişikliğin Cumhurbaşkanının onayından geçmesinden itibaren, bugün
artık AKP hükûmetleri yer altı madenciliğinden elini çekmiştir. Dolayısıyla,
yer altından çıkan kömürün termik santrallerde kullanım oranı da bundan sonra
sayenizde ciddi oranda düşecektir. Türkiye’yi kömür memleketi olmasına rağmen
ithal kömürün cenneti hâline getiriyorsunuz.
ÜNAL KACIR
(İstanbul) – Onu da “4/3” gibi yanlış anlamışsın!
ALİM IŞIK
(Devamla) – Bu uyarıyı sizden özellikle Sayın Kacır, bir komisyon üyesi ve
tecrübeli bir milletvekili olarak Hükûmetinizin ve grubunuzun dikkatini çekmek
üzere size hatırlatıyorum.
Teşekkür
ediyorum. (MHP sıralarından alkışlar) 
BAŞKAN –
Teşekkür ederiz Sayın Işık. 
RECEP ÖZEL
(Isparta) – Alim Bey, bugün de yanlış konuşup, onu da düzeltecek misiniz?
ALİM IŞIK
(Devamla) – Yarın, burada da varsa yanlış onu da düzeltirim; çok konuştuğunuz
zaman bazen olur. Saat on ikiye kadar, bire kadar bu Meclisi zorlarsanız bu tür
hatalar da muhtemelen elzem olur. 
BAŞKAN –
Teşekkür ediyoruz Sayın Işık. 

X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684)
(Devam)
BAŞKAN – Sayın
milletvekilleri, İç Tüzük’ün 91’inci maddesine göre temel kanun olarak
görüşülen tasarının geçen birleşimde ikinci bölümde yer alan 34’üncü maddesi
üzerinde önerge işleminde kalınmıştı.
İLHAN DEMİRÖZ
(Bursa) – Sayın Başkan, benim gündem dışı konuşmalarda… 
BAŞKAN –
Halkların Demokratik Partisi Grubuna mensup milletvekilleri tarafından verilen
önerge reddedilmişti. 
Şimdi, sıradaki
önergeyi okutup, işleme alacağım. 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Kanun
Tasarısının 34. maddesinin Tasarı metninden çıkarılmasını arz ve teklif ederiz.

 Ali
Serindağ (Gaziantep) ve arkadaşları
İLHAN DEMİRÖZ (Bursa) – Sayın Başkanım,
bir dilekçe gönderdim arkadaşlara 58’le ilgili. 
BAŞKAN – Sayın Demiröz, ben bir işleme
geçtiğim için sizin talebinizi görmedim. Daha sonra, sizin söz hakkınız
saklıdır. İşlemimizi tamamlayalım lütfen.
İLHAN DEMİRÖZ (Bursa) – Tamam efendim,
sağ olun.
BAŞKAN – Komisyon önergeye katılıyor
mu? 
İÇİŞLERİ KOMİSYONU BAŞKAN VEKİLİ
HÜSEYİN BÜRGE (İstanbul) – Katılmıyoruz efendim. 
BAŞKAN – Hükûmet? 
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Katılmıyoruz Sayın Başkan. 
BAŞKAN – Kim konuşacak?
MEHMET AKİF HAMZAÇEBİ (İstanbul) –
Sayın Hilal Kaplan.
ADİL ZOZANİ (Hakkâri) – Sayın Başkan,
hangi önergeydi? Kusura bakmayın, anlamadık. 
BAŞKAN – Cumhuriyet Halk Partisinin
önergesi. 
Sayın Kaplan…
ADİL ZOZANİ (Hakkâri) – Bizim
elimizdeki önerge ile okunan önerge aynı değil Sayın Başkan. 
MEHMET HİLAL KAPLAN (Kocaeli) – Başka
önergeyi okuttunuz gibi geliyor bana. 
BAŞKAN – Başka önergeyi okutmadık
efendim, burada öyle. 
Madde 34 üzerinde Cumhuriyet Halk
Partisinin vermiş olduğu önergeyi okuttuk efendim. 
Sayın Kaplan, siz konuşmacıysanız
buyurunuz efendim. (CHP sıralarından alkışlar)
MEHMET HİLAL KAPLAN (Kocaeli) –
Teşekkür ediyorum Sayın Başkan.
Verdiğimiz önerge doğrultusunda söz
almış bulunmaktayım. Yüce Meclisi saygıyla selamlıyorum.
Değerli milletvekilleri, AKP’nin bu
yasa tasarısıyla kendisine bir polis gücü, bir polis devleti oluşturmaya
çalıştığı artık kamuoyunda herkes tarafından bilinen bir gerçek. Neden? On iki
yıldan beri bu ülkeyi idare ediyorsunuz. Gerek içeride gerek dışarıda
uyguladığınız politikalar, antidemokratik, baskıcı bir anlayışın sonrasında
ülke bir kaos noktasına geldi. İçeride, hukuk tanımayan, insanları
kutuplaştıran, ötekileştiren, temel hak ve özgürlükleri baskı altına alan; dışarıda
itibarını kaybetmiş, komşularla kavga eden, her an bir savaş noktasına
gidebilen bir konuma geldik. 
Şimdi, bölgede özellikle Orta Doğu’da,
Suriye’de, Irak’ta yaşanacak olanları en az kamuoyu kadar hepiniz biliyorsunuz.
Yaşanabilecek kaos sonrasında kendinizi güvence altına almak için bu polis
yasasını -bu “iç güvenlik” dediğiniz- aslında 12 Eylül faşist darbesinden daha
kötü olan bir noktada ısrarla savunuyorsunuz. 
Merak ettiğim noktalardan bir tanesi
şu: Niye bunu bu kadar ısrarla savunuyorsunuz? Sanki şimdiye kadar olan
uygulamalarda, Polis Vazife ve Salahiyet Kanunu’ndaki uygulamalarda hiç polisin
yetkisi yokmuş gibi. Halbuki bu kanunun 16’ncı maddesinde polisin gerektiğinde
zor kullandığını, gerektiğinde silah kullanma yetkisinin olduğunu sizler de
biliyorsunuz. Polis toplumsal olaylarda kendisine direnç gösterenlere karşı
bunu pekâlâ çok sıkça uyguluyor. Peki, niye bu kadar itiraz ediyorsunuz?
Bakın, bu henüz yasalaşmadı. Bu polis
yetkisinin 2007’deki değişiklikten sonra… Yani son sekiz yıl içerisinde polisin
kurşunuyla ölen 183 yurttaşımız var. Şimdi, bu ölen yurttaşlarımızdan sizin
Hükûmetinizin hiç sorumluluğu yok mu? Hiç vicdanınız sızlamıyor mu? Normalde bu
yasal uygulamalarda bir polisin yetkisini kısıtlamanız gerekirken siz yeniden
yetkilerini olağanüstü bir duruma getirmek istiyorsunuz.
Sizleri uyarıyorum; toplumsal barışa
zarar veriyor. İkide bir diyorsunuz ya “Çözüm süreci, toplumsal barış...” Bu,
toplumsal barışa, demokrasiye büyük bir zarar verecek, Türkiye bir iç savaş
eşiğine girecek. Bunun bedelini hepimiz beraber ödeyeceğiz. 
Bakın, size bir şeyler hatırlatmak
istiyorum. Polisin henüz geçmiş yasayla… Nedir bu? Polislerin kullandığı gaz
kapsülü, 250 gram; üzerinde diyor ki: “İnsanlara doğrudan atılmaz, kapalı
alanlarda kullanılmaz, iyi eğitilmiş polislerle 45 derecelik açıyla verilir.”
Sizin polisiniz döneminde 
-şimdi
gösteriyorum size- bu polis sizce demin üzerinde bahsettiği bir noktayla mı
ateş ediyor? Dizini çöküyor, nişan alıyor ve ateş ediyor; keza aynısı. Bu polis
henüz sizin şu süreçte vermediğiniz yetkilerle bunu yapıyor, yani 2007’deki
yetkilerle yapıyor.
Değerli milletvekilleri, Gezi Parkı
olaylarında, işçilerin eylemlerinde, öğrencilerin hak aramalarında bunların
hepsi orantısız olarak kullanıldı. Onlarca gencimiz gözlerini kaybettiler.
Buradan adlarını anmak istiyorum: Mehmet Ayvalıtaş 20 yaşında, Abdullah Cömert
22 yaşında, Medeni Yıldırım 18 yaşında, Ethem Sarısülük 26 yaşında, Berkin
Elvan 15 yaşında, Ali İsmail Korkmaz -şimdi size hatırlatıyorum- 19 yaşında.
Polisin yetkisi var, dövdüler, isteselerdi kelepçeyle yakalayabilirlerdi.
Döverek öldürdünüz, döverek öldürdünüz ve ses çıkarmadınız. O polislerin aldığı
ceza nerede? Şimdi, buna… Sokak ortasında yarın iç güvenlik gerekçesiyle
istediğinizi öldüreceksiniz, istediğinizi infaz edeceksiniz, faili meçhuller
artacak. Bu mu demokrasi, bu mu ileri demokrasi?
Size bir şey hatırlatmak istiyorum: 1
Mayısta İstanbul Valisinin getirmiş olduğu uygulamaları hatırlıyor musunuz? Bu
kanunla valilere bu yetkiyi veriyorsunuz. Taksim yönüne giden tüm ulaşımları;
deniz ulaşımlarını, otobüs ve toplu taşımayı bir gün öncesinden yasakladı.
Unkapanı Köprüsü’nü, sanki bir iç savaş varmış gibi köprünün ayaklarını
kaldırdı. Taksim yönüne giden insanlardan 300 kişiyi keyfî olarak tutukladı.
Şimdi ben size soruyorum: Elinizi…
(Mikrofon otomatik cihaz tarafından
kapatıldı) 
MEHMET HİLAL KAPLAN (Devamla) -
…vicdanınıza koyun; polise bu kadar yetki vermenin altında ne var? Altında eğer
“Yarın güneydoğuda, Irak’ta, Suriye’de bir kaos yaşanacak ve iç savaş olacak,
biz bunun arkasına sığınıyoruz.” diyorsanız bedeli ağır olur, benden uyarması. 
Hepinize teşekkür ederim. (CHP
sıralarından alkışlar) 
BAŞKAN – Teşekkür ederiz Sayın Kaplan. 
MEHMET AKİF HAMZAÇEBİ (İstanbul) –
Karar yeter sayısı…
BAŞKAN – Arayacağım efendim. 
Önergeyi oylarınıza sunuyorum: Kabul
edenler… Kabul etmeyenler… Karar yeter sayısı yoktur. 
Beş dakika ara veriyorum. 
 Kapanma
Saati: 22.42
YEDİNCİ OTURUM
Açılma Saati:
22.55
BAŞKAN: Başkan
Vekili Şükran Güldal MUMCU
KÂTİP ÜYELER:
Fehmi KÜPÇÜ (Bolu), Bayram ÖZÇELİK (Burdur)
-----0-----
BAŞKAN – Sayın milletvekilleri, Türkiye
Büyük Millet Meclisinin 68’inci Birleşiminin Yedinci Oturumunu açıyorum.
Kocaeli Milletvekili Mehmet Hilal
Kaplan ve arkadaşlarının önergesinin oylamasında karar yeter sayısı
bulunamamıştı. 
Şimdi önergeyi tekrar oylarınıza
sunacağım ve karar yeter sayısı arayacağım.
Kabul edenler… Kabul etmeyenler… Kabul
edilmemiştir, karar yeter sayısı vardır. 
Şimdi 684 sıra sayılı Kanun
Tasarısı’nın görüşmelerine devam ediyoruz. 
Komisyon ve Hükûmet yerinde. 
Diğer önergeyi okutuyorum:
 Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporları'nın 25/4/2001
tarihli ve 4652 sayılı Polis Yüksek Öğretim Kanununun 2 nci maddesinin birinci
fıkrasının (s) bendinin aşağıdaki şekilde değiştirilmesini arz ve teklif
ederiz.
"s) Öğretim Elemanları: Akademi,
Polis Amirleri Eğitimi Merkezi Müdürlüğü, enstitü, polis meslek eğitim merkezi
müdürlükleri ve polis meslek yüksek okullarında görevli öğretim üye ve
yardımcıları ile öğretim görevlileri ve okutmanları”” şeklindeki 34 üncü
maddesinin İçişleri Bakanına verilen polis meslek yüksek okullarını dönüştürme
yetkisinin kullanılması halinde ortaya çıkabilecek hukuki sorunları gidermek
amacıyla aşağıdaki şekilde değiştirilmesini arz ve teklif ederiz. 
MADDE 34- 25/4/2001 tarihli ve 4652
sayılı Polis Yüksek Öğretim Kanununun 2 nci maddesinin birinci fıkrasının (s)
bendi aşağıdaki şekilde değiştirilmiştir. 
“s) Öğretim Elemanları: Akademi, Polis
Amirleri Eğitimi Merkezi Müdürlüğü, enstitü, polis meslek eğitim merkezi
müdürlükleri, polis meslek yüksek okulları ve dönüştürülen polis meslek yüksek
okullarında görevli öğretim üye ve yardımcıları ile öğretim görevlileri ve
okutmanları,"
Adnan Şefik Çirkin (Hatay) ve arkadaşları
BAŞKAN – Komisyon önergeye katılıyor
mu?
İÇİŞLERİ KOMİSYONU SÖZCÜSÜ İLYAS ŞEKER
(Kocaeli) – Katılmıyoruz.
BAŞKAN – Hükûmet? 
ORMAN VE SU İŞLERİ BAKANI VEYSEL EROĞLU
(Afyonkarahisar) – Katılmıyoruz Başkanım.
BAŞKAN – Sayın Çirkin, buyurunuz
efendim. (MHP sıralarından alkışlar) 
ADNAN ŞEFİK ÇİRKİN (Hatay) – Teşekkür
ediyorum Sayın Başkan.
Sayın Başkan, değerli milletvekilleri;
hepinizi saygıyla selamlıyorum.
Şimdi burada, dün Sayın İçişleri Bakanıyla
ilgili verilen gensoruda Sayın Bakanın konuşmalarından bir bölümüne izninizle
biraz temas etmek istiyorum. 
Sayın Bakan terörden bahisle ana dilin
konuşulmaması, konuşulamaması -bunlar 1980 yasakları- devamla, işte, 90’lı
yıllarda -terörle mücadelede- vatandaşın 250 gram çay, 100 gram şeker, 1 tane
ekmek götürebildiği -tabii, bunlar zor şeyler, ona katılıyorum aynı zamanda-
aynı zamanda, köylerin kaldırılması neticesinde on binlerce insanın yerlerinden
edilmesi ve namüsait şartlarda yaşıyor olması, bunlardan bahisle konuştu. 
Şimdi, değerli arkadaşlar, bunlar terör
varken oldu. Yani günde 30-40 kişinin hayatını kaybettiği gün oluyor, Bingöl
misali 30-40 askerimizin, evladımızın şehit edildiği dönemlerdir bunlar. Yani
bu, bir sonuçtur, sebep değildir. Elbette ki Kürtçe veyahut başka bir dilde,
Arapça, insanın şarkısını, türküsünü söyleyememesi mutlaka ızdıraplı bir hâl
olsa gerek, buna katılırım ama 12 Eylülde ülkücüler de çile çekti,
arkadaşlarımız idam edildi. Ne yaptık? Devlete isyan mı ettik? Böyle saçma şey
mi olur? 
Sayın Bakanın dili, âdeta, terörü haklı
çıkarmaya yönelik bir dildir. İnşallah, maksatlı değildir. Ve devamla da ne
diyor Sayın Bakan? “OHAL’in kaldırılması, biz kaldırdık.” Hayır. OHAL 57’nci
Hükûmet döneminde son defa uzatıldı kalkmak üzere ve 3 ilde-4 ilde kaldı,
neyse. 
“Daha fazla demokrasi." diyor.
Şimdi, bakın, bize, 57’nci Hükûmete özellikle kimse demokrasi dersi veremez.
57’nci Hükûmette, içinde Milliyetçi Hareket Partisinin büyük ortak olduğu
Hükûmette bugün ana dilin öğretilmesi adına çok önemli kararlar alınmış, kanun
değişiklikleri yapılmıştır. O günün şartlarında, daha 28 Şubat devam ederken ve
bugün siz Adalet ve Kalkınma Partisi sıralarında milletvekiliyseniz, aynı
zamanda iktidar partisi milletvekiliyseniz yani partinizin varlığı söz
konusuysa, bunu 57’nci Hükûmete borçlusunuz. 
RECEP ÖZEL (Isparta) – Allah Allah!
57’nci Hükûmette küçük ortak mıydı, büyük ortak mıydı?
ADNAN ŞEFİK ÇİRKİN (Devamla) – Bekle
öğreteceğim. Ya, Recep Efendi, kırk yılda bir beş dakika konuşma elimize
geçmiş, sus Allah’ını seversen yahu! 
RECEP ÖZEL (Isparta) – “Büyük
ortağız." dedin ya.
ALİM IŞIK (Kütahya) – Recep Bey, senin
başka bir işin yok mu Allah’ını seversen ya!
ADNAN ŞEFİK ÇİRKİN (Devamla) – Ya, bir
dakika bekle!
RECEP ÖZEL (Isparta) – Düzelteceksin
yine bunu.
ADNAN ŞEFİK ÇİRKİN (Devamla) – Bir
dakika bekle!
RECEP ÖZEL (Isparta) – Bekliyorum. 
(AK PARTİ ve MHP sıralarından
karşılıklı laf atmalar)
BAŞKAN – Sayın milletvekilleri, lütfen
kürsüdeki hatibi dinleyelim.
ADNAN ŞEFİK ÇİRKİN (Devamla) – Parti
kapatma davasında Adalet ve Kalkınma Partisine, 67bana göre de haksız yere açılan parti kapatma
davasında nitelikli çoğunluk yüzünden partiniz açık kalmadı mı? (AK PARTİ
sıralarından “Kaldı.” sesi) Hah! Eski usulle yapılan bir oylama olsaydı kapanacak
mıydı, kapanmayacak mıydı?
RECEP ÖZEL (Isparta) – Kapanmayacaktı.
ADNAN ŞEFİK ÇİRKİN (Devamla) – Yalan söylüyorsun!(x)
RECEP ÖZEL (Isparta) – Niye?
ADNAN ŞEFİK ÇİRKİN (Devamla) – Gel buraya, anlat! Yalan
söylüyorsun! Yalana dayalı olmaz! Böyle de demokrasi olmaz! 
Eski usulle oylansaydı, o Anayasa değişikliğini 57’nci
Hükûmet yapmasaydı, nitelikli çoğunluk aranmasaydı, bugün bu sıralarda
oturmuyordunuz. Bari nankör olma!
Teşekkür ediyorum. (MHP sıralarından alkışlar) 
BAŞKAN – Teşekkür ederiz Sayın Çirkin.
Önergeyi oylarınıza sunuyorum…
MEHMET AKİF HAMZAÇEBİ (İstanbul) – Karar yeter sayısı
efendim.
BAŞKAN – Karar yeter sayısı bakacağım. 
Kabul edenler… Kabul etmeyenler… Karar yeter sayısı vardır. kabul
edilmemiştir.
Şimdi 34’üncü maddenin oylamasından önce oylamanın açık
oylama şeklinde yapılmasına dair bir istem var. İstem sahibi sayın
milletvekillerinin adlarını tespit ettireceğim. 
Haydar Akar, Kocaeli? Burada.
Levent Gök, Ankara? Burada.
Akif Hamzaçebi, İstanbul? Burada.
Musa Çam, İzmir? Burada.
Uğur Bayraktutan, Artvin? Burada.
Refik Eryılmaz, Hatay? Burada.
Ali Serindağ, Gaziantep? Burada.
Vahap Seçer, Mersin? Burada.
Ali Haydar Öner, Isparta? Burada.
Orhan Düzgün, Tokat? Burada.
İzzet Çetin, Ankara? Burada.
Ali Rıza Öztürk, Mersin? Burada.
Mehmet Hilal Kaplan, Kocaeli? Burada.
Melda Onur, İstanbul? Burada.
Binnaz Toprak, İstanbul…
AYDIN AĞAN AYAYDIN (İstanbul) – Tekabül ediyorum. 
BAŞKAN – Mevlüt Dudu, Hatay? Burada.
Sena Kaleli, Bursa? Burada. 
Celal Dinçer, İstanbul…
SEDEF KÜÇÜK (İstanbul) – Tekabül ediyorum.
BAŞKAN – Turhan Tayan, Bursa? Burada. 
İhsan Özkes, İstanbul? Burada.
Bülent Kuşoğlu, Ankara? Burada.
Açık oylama için üç dakika süre veriyorum. 
(Elektronik cihazla oylama yapıldı)
BAŞKAN – 684 sıra sayılı Kanun
Tasarısı’nın 34’üncü maddesi açık oylama sonucu:
“Oy
sayısı : 208
Kabul
: 208 (x)
 Kâtip
Üye Kâtip Üye
 Bayram
Özçelik Fehmi Küpçü

Burdur Bolu”
Böylece 34’üncü madde kabul edilmiştir.
Şimdi, yeni maddeye geçmeden önce, daha
önce söz vereceğimi söylediğim Bursa Milletvekili Sayın İlhan Demiröz’e 58’inci
madde uyarınca üç dakika söz vereceğim.
Buyurunuz Sayın Demiröz. (CHP
sıralarından alkışlar)

VI.- GEÇEN TUTANAK HAKKINDA KONUŞMALAR (Devam)
7.- Bursa Milletvekili İlhan Demiröz'ün, 2/3/2015
tarihli 67’nci Birleşimdeki bazı ifadelerini düzelttiğine ilişkin konuşması
İLHAN DEMİRÖZ (Bursa) – Teşekkür
ediyorum Sayın Başkan.
Bursa’nın sorunlarıyla ilgili yapmış
olduğum konuşmada “Bursa Teknik Üniversitesi arazi konusunu hâlâ çözemeyenler,
BESOB’un devam etmesine göz yumanlar, DOSAB’ta termik santral kurmayı
alkışlayanlar, İnegöl Tüfekçikonak HES’ine sessiz kalanlar, Orhaneli Başköy’de
mermer ocaklarının açtığı yaraları sarmayanlar, Keles Kozağacı Vadisi’ndeki
termik santral uğruna köyleri gözden çıkaranlar.” ve “Atatürk Kent Ormanı’na
hizmet hırsızlığı yaparak el koyanlar.” demiştim. Burada “hizmet hırsızlığı”nı
değiştirmek istiyorum çünkü hırsızlığın çok fazla bir anlam ifade etmediğini
anladım. Sayın Bakan da burada, şimdi kent ormanıyla ilgili bazı bilgileri de sizinle
paylaşacağım. Bu cümlemi “Atatürk Kent Ormanı’na gasbederek el koyanlar”(x)
diye düzeltiyorum. 
Nedenini
sorarsanız, değerli arkadaşlar, Bursa Nilüfer ilçesi hudutlarında 152 hektarlık
alan, 1.520 dönümlük bir alan korunmak amacıyla on iki yıl önce Nilüfer
Belediyesine verildi ve on iki yıl boyunca Nilüfer Belediyesi burada gezi
yolları, insanların oturabileceği alanlar, piknik alanları yaptı. On iki yıl
sonra burasının sözleşmesi bitti ve bu tarihe kadar da Nilüfer Belediyemiz 5,5
milyon TL yani 5,5 trilyon masraf etti. Sonra ne oldu biliyor musunuz
arkadaşlar? Sonra Büyükşehir Belediyesi istedi. Kimden istedi? Orman
Bakanlığından. Orman ve Su İşleri Bakanlığı -Bursa’da örnekleri var-
Türkiye'nin hiçbir yerinde görülmemiş bir şekilde, partizanca davranarak kent
ormanını Nilüfer Belediyesinin elinden alarak Büyükşehir Belediyesine verdi.
Sayın Bakan da burada, zannediyorum açıklama yapacak. Bir tane örnek
gösteremez. Aynı ilimizde Osmangazi’nin, Yıldırım’ın yapmış olduğu -ormanla
ilgili- park alanlar var; niçin onlara el konulmuyor? Ama Nilüfer Belediyesi
yıllardan beri Cumhuriyet Halk Partisinin kalesi olarak orada. Alamadıkları
için yapabilecekleri tek şey Atatürk Kent Ormanı’na el koymaktı, bunu da
başardılar. Ama bu “hizmet hırsızlığı”nı düzelttim, gasbederek el koyduklarını
bir kez daha ifade ediyor, hepinizi saygıyla sevgiyle selamlıyorum. 
Sağ olun Başkanım. (CHP sıralarından
alkışlar) 
BAŞKAN – Teşekkür ederiz Sayın Demiröz.


X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684)
(Devam)
BAŞKAN – Sayın milletvekilleri, şimdi,
yeni madde ihdasına dair iki önerge vardır. 
İç Tüzük’ün 91’inci maddesine göre yeni
bir madde olarak görüşülmesine Komisyonun salt çoğunlukla katıldığı önergeler
üzerinde görüşme açılır ve bu maddede belirtilen sayıda önerge verilebilir. Bu
nedenle önergeyi okutup Komisyona soracağım, Komisyon önergeye salt çoğunlukla
yani 14 üyesiyle katılırsa önerge üzerinde yeni bir madde olarak görüşme
açacağım, Komisyonun salt çoğunlukla katılmaması hâlinde ise önergeyi işlemden
kaldıracağım. 
Şimdi ilk önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkçü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları' nın
"25/4/2001 tarihli ve 4652 sayılı Polis Yüksek Öğretim Kanununun 2 nci
maddesinin birinci fıkrasının (s) bendi aşağıdaki şekilde değiştirilmiştir.
"s) Öğretim
Elemanları: Akademi, Polis Amirleri Eğitimi Merkezi Müdürlüğü, enstitü, polis
meslek eğitim merkezi müdürlükleri ve polis meslek yüksek okullarında görevli
öğretim üye ve yardımcıları ile öğretim görevlileri ve okutmanları,"
şeklindeki 34 üncü maddesinden sonra gelmek üzere aşağıdaki maddenin ihdas
edilmesini ve diğer maddelerin buna göre teselsül ettirilmesini arz ve teklif
ederiz.
 Mehmet Erdoğan Mehmet
Şandır Hasan Hüseyin Türkoğlu
 Muğla Mersin Osmaniye
YUSUF HALAÇOĞLU (Kayseri) – Geri
çekiyoruz.
BAŞKAN – Geri çekiyorlarmış efendim.
Şimdi diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal Kaplan'ın;
2559 Sayılı Polis Vazife ve Selahiyet Kanununda Değişiklik Yapılmasına İlişkin
Kanun Teklifi, Adana Milletvekili Osman Faruk Loğoğlu'nun; Emniyet Teşkilatı
Kanununda Değişiklik Yapılması Hakkında Kanun Teklifi, Mersin Milletvekili
Ertuğrul Kürkcü'nün; Polis Vazife ve Selahiyet Kanununda Değişiklik Yapılması
Hakkında Kanun Teklifi, İstanbul Milletvekili Mustafa Sezgin Tanrıkulu ve
Cumhuriyet Halk Partisi Grup Başkanvekilleri Sinop Milletvekili Engin Altay,
Ankara Milletvekili Levent Gök ile 4 Milletvekilinin; Nüfus Hizmetleri
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporunun 34. Maddesinden sonra aşağıdaki
maddenin eklenmesi ve madde numaralarının buna göre teselsül ettirilmesini arz
ve teklif ederiz.
MEHMET AKİF HAMZAÇEBİ (İstanbul) – Geri
çekiyoruz.
BAŞKAN – Yeni madde ihdasına dair iki
önerge de geri çekilmiştir.
Madde 35 üzerinde üç önerge vardır,
okutuyorum:
Türkiye Büyük
Millet Meclisi Başkanlığına
Görüşülmekte 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkçü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun "4652 sayılı
Kanunun 3 üncü maddesinin ikinci fıkrasının (a) bendinde yer alan "Temel
bilimler ve sosyal bilim alanlarından birinde lisans düzeyinde bilgi ve
beceriye sahip, mezuniyetten" ibaresi "Mezuniyetten" şeklinde ve
(c) bendi aşağıdaki şekilde değiştirilmiş ve aynı fıkraya aşağıdaki bent
eklenmiştir.
"c) Ön lisans düzeyinde
eğitim-öğretim yapan polis meslek yüksekokulları ile polis meslek eğitim
merkezlerinde polis memuru yetiştirilmesini sağlamak,"
"d) Emniyet Teşkilatı personelinin
ihtiyaçlarına uygun eğitim programları hazırlamak, koordine etmek ve eğitim
ihtiyaçlarının en üst düzeyde karşılanmasını desteklemektir.""
şeklindeki 35 inci maddesinin anlaşılır hale getirilmesi için aşağıdaki şekilde
değiştirilmesini arz ve teklif ederiz.
 Mehmet Erdoğan Alim
Işık Hasan Hüseyin Türkoğlu
 Muğla Kütahya Osmaniye
 Özcan Yeniçeri Kemalettin
Yılmaz Bülent Belen
 Ankara Afyonkarahisar Tekirdağ
 
MADDE 35 - 4652 sayılı Kanunun 3 üncü
maddesinin ikinci fıkrasının (a) bendinde yer alan "Temel bilimler ve
sosyal bilim alanlarından birinde lisans düzeyinde bilgi ve beceriye sahip,
mezuniyetten" ibaresi "Mezuniyetten" şeklinde ve (c) bendi
aşağıdaki şekilde değiştirilmiş ve aynı fıkraya aşağıdaki bent eklenmiştir.
"c) Ön lisans düzeyinde
eğitim-öğretim yapan polis meslek yüksekokulları ile polis meslek eğitim
merkezlerinde polis memuru yetiştirilmesini sağlamak,"
"d) Emniyet Teşkilatı personelinin
ihtiyaçlarına uygun eğitim programları hazırlamak, bu programları koordine
etmek ve personelin eğitim ihtiyaçlarının en üst düzeyde karşılanmasını
desteklemektir.""
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa Sezgin
Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun,
"4652 sayılı Kanunun 3 üncü
maddesinin ikinci fıkrasının (a) bendinde yer alan "Temel bilimler ve
sosyal bilim alanlarından birinde lisans düzeyinde bilgi ve beceriye sahip,
mezuniyetten" ibaresi "Mezuniyetten" şeklinde ve (c) bendi
aşağıdaki şekilde değiştirilmiş ve aynı fıkraya aşağıdaki bent eklenmiştir.
"c) Ön lisans düzeyinde
eğitim-öğretim yapan polis meslek yüksekokulları ile polis meslek eğitim
merkezlerinde polis memuru yetiştirilmesini sağlamak,"
"d) Emniyet Teşkilatı personelinin
ihtiyaçlarına uygun eğitim programları hazırlamak, koordine etmek ve eğitim
ihtiyaçlarının en üst düzeyde karşılanmasını desteklemektir.""
şeklindeki 35. maddesinin Tasarı metninden çıkarılmasını arz ve teklif ederiz.

Ali Serindağ Ahmet
Toptaş Tanju Özcan
Gaziantep Afyonkarahisar 
Bolu
Ali Sarıbaş Ali
Rıza Öztürk Celal Dinçer
Çanakkale Mersin 
İstanbul 
BAŞKAN – Şimdi okutacağım önerge
Anayasa’ya aykırılık önergesidir.
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair -torba- Kanun Tasarısının 1 inci maddesi; Anayasa
ve İçtüzük Hükümleri ile evrensel hukuk normlarına ve temel insan haklarına
aykırı olup tek parti - tek adam - diktatörlük rejimi ve polis devletinin
ötesinde, fiili "savaş hali" uygulaması getirdiğinden kanun
tasarısının 35 inci maddesinin Anayasa'ya aykırılık nedeniyle tasarı metninden
çıkarılmasını arz ve teklif ederiz. *
Pervin Buldan Nazmi
Gür Gülser Yıldırım
 Iğdır Van 
Mardin
Demir Çelik Hüsamettin
Zenderlioğlu  Levent Tüzel
 Muş Bitlis 
İstanbul
 Erol
Dora
 Mardin
BAŞKAN – Komisyon önergeye katılıyor
mu?
İÇİŞLERİ KOMİSYONU SÖZCÜSÜ İLYAS ŞEKER
(Kocaeli) – Katılmıyoruz Sayın Başkan.
BAŞKAN – Hükûmet?
ORMAN VE SU İŞLERİ BAKANI VEYSEL EROĞLU
(Afyonkarahisar) – Katılmıyoruz Başkanım.
BAŞKAN – Sayın Çelik, buyurunuz
efendim.
DEMİR ÇELİK (Muş) – Teşekkür ediyorum
Sayın Başkanım.
Sayın Başkan, değerli milletvekilleri;
684 sıra sayılı Polis Vazife ve Salâhiyet Kanunu’nun 35’inci maddesi üzerine
söz almış bulunmaktayım, hepinizi saygıyla selamlıyorum.
Polisin, temel bilimler ve sosyal
bilimlerde lisans ve lisansüstü eğitimine tam da vurgu yapan bu maddenin,
beraberinde, bizim de topluma ve devlet ilişkisine bakışımızı zorunlu kıldığına
inanmaktayım. 
Devlet, bir hükümranlık ve hegemonik
araçtır. Askerî ve sivil bürokrasiyle toplumu yönetmenin, toplumu
yönlendirmenin, algı operasyonlarıyla toplumu şekillendirmenin aygıtıdır.
Devlet, sömürü ve baskının aracıdır; devlet, hükümranlık aygıtlarıyla her gün
toplumu hiçleştirirken, kendisinin toplum üzerinden mutlak ve kudret sahibi bir
güç olduğunu dayatan güçtür. Bu manada, kültür, sanat, edebiyat ideolojik
aygıtlarıyla yetinmez, din, inanç ve aynı zamanda kadim kültürlerin
birikimlerini de topluma yeniden empoze ederek onu yönetmenin araçsallaştırıldığı,
sömürü ve baskının hükümranlığının sürdürüldüğü bir siyasal organizmadır. Bu
siyasal organizmanın toplum karşısındaki görev ve sorumluluklarını ifa
edeceğine, toplumun ihtiyaçlarını karşılayacak bir mekanizmaya
dönüştürüleceğine toplumun üstünde bir hükümranlık aracına dönüşmeye
başladığından itibaren toplum özgürlüklerini kaybeder. İhtiyaçlarından, temel
gereksinimleri beslenme, korunma, barınma ihtiyaçlarından yoksun bir toplumla
karşı karşıya bıraktırmış olursunuz ki, oradan da siyasal ve sosyal travma
yaşanır. 
Bakınız, iki yılı aşkın bir zaman
dilimidir çözümden bahsettiğimiz ülke gerçekliği tam da bizi nitelikli bir
müzakereye, onurlu bir barışa, bu manada da toplumun kendi özgürlükleriyle
buluşmasına fırsat vereceğine, toplumun elindeki hakları da alan, onları
ceberut, otoriter zihniyetin hükümranlığına mahkûm kılan bir anlayışla bu kanun
-yasa- Meclisin gündemine bir ayı aşkın bir zamandır getirilmiştir ve yirmi
günü bulacak olan bir zaman diliminde de Meclis âdeta kitlenmiştir. 
Sayın Başkan, değerli milletvekilleri;
90’lı yıllarda olağanüstü hâlle yönetilen Güneydoğu ve Doğu Anadolu
Bölgelerinde hepimizin yüreğini acıtan nice acı tablolar, nice acı olaylar ve
vakalarla karşılaşmışızdır. 4 bin köy boşaltılıp yakılmıştır, 4 bin köyden
göçürtülen 2 milyon 500 bin insanımız, metropollerin varoşlarında yaşama
tutunmak adına sürgüne tabi tutulmuş, göçürtülmüştür, açlık, yoksullukla
terbiye edilmek istenmiş, asimilasyonist politikalarla etnik kimliğinden
uzaklaştırılarak topluma, rızası olmadan, sisteme, rızası olmadan entegrasyona
tabi tutulmuştur. 
Biz, 1990’ın ölüm kokan, kan kokan
tecrübelerinden hareketle daha özgür, daha demokratik, daha şeffaf ve daha
katılımcı bir yönetimin arzusunu taşıyor iken, bu tecrübelerden hareketle
böylesi bir sistemi halklarımıza, toplumumuza armağan etmenin tarihsel
misyonuna sahip milletvekilleri pozisyonunda bu görevi ifa etmemiz gerekirken,
oradan ne yazık ki doğru tecrübeler çıkarmadığımızdan hareketledir yeni acılar
yaşansın istiyoruz. Olağanüstü hâli belki ilan etmiş olmayacağız, sıkıyönetime
ihtiyaç duymuyor olabileceğiz ama fiilî ve defakto noktada olağanüstü ve
sıkıyönetimi yürütmekle mükellef olan valilere önüne geçilmez, sınır tanımaz
yetkilerle polisi de, jandarmayı da, askeri de bağlamakla yetinmeyeceğiz,
yargıyı da siyasal vesayete tabi valilerin yetkisine kuşatarak, valinin
otoritesini Cumhurbaşkanlığının yereldeki iz düşümü bir otoriteye dönüştürerek,
halkları, toplumları, inançları, kültürleri üzerinde bir biat, bir rıza
gösterme, rıza üretme mekanizmasına dönüştürmüş olacağız. 
O nedenle, bu madde dâhil olmak üzere
bir bütün olarak bu iç güvenlik paketinin geri çekilmesi gerektiğini ifade
ediyor, saygılar sunuyorum. (HDP sıralarından alkışlar) 
BAŞKAN – Sayın Çelik, teşekkür
ediyoruz.
III. YOKLAMA
(CHP ve MHP sıralarından bir grup
milletvekili ayağa kalktı) 
MEHMET AKİF
HAMZAÇEBİ (İstanbul) – Yoklama istiyoruz. 
BAŞKAN – Yoklama
talebiniz vardır, sayıya bakalım.
Sayın Hamzaçebi,
Sayın Öner, Sayın Öğüt, Sayın Kuşoğlu, Sayın Öztürk, Sayın Ayaydın, Sayın
Küçük, Sayın Haberal, Sayın Çetin, Sayın Türkkan, Sayın Bayraktutan, Sayın
Erdemir, Sayın Serindağ, Sayın Akar, Sayın Gök, Sayın Özgündüz, Sayın Demiröz,
Sayın Şeker, Sayın Aygün, Sayın Kaplan.
Üç dakika süre
veriyorum. 
(Elektronik
cihazla yoklama yapıldı) 
BAŞKAN – Toplantı yeter sayısı vardır.

X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana
Milletvekili Osman Faruk Loğoğlu'nun; Emniyet Teşkilatı Kanununda Değişiklik
Yapılması Hakkında Kanun Teklifi, Mersin Milletvekili Ertuğrul Kürkcü'nün;
Polis Vazife ve Salahiyet Kanununda Değişiklik Yapılması Hakkında Kanun
Teklifi, İstanbul Milletvekili Mustafa Sezgin Tanrıkulu ve Cumhuriyet Halk
Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"4652 sayılı Kanunun 3 üncü
maddesinin ikinci fıkrasının (a) bendinde yer alan "Temel bilimler ve
sosyal bilim alanlarından birinde lisans düzeyinde bilgi ve beceriye sahip,
mezuniyetten" ibaresi "Mezuniyetten" şeklinde ve (c) bendi
aşağıdaki şekilde değiştirilmiş ve aynı fıkraya aşağıdaki bent eklenmiştir.
"c) Ön lisans düzeyinde
eğitim-öğretim yapan polis meslek yüksekokulları ile polis meslek eğitim
merkezlerinde polis memuru yetiştirilmesini sağlamak,"
"d) Emniyet Teşkilatı personelinin
ihtiyaçlarına uygun eğitim programları hazırlamak, koordine etmek ve eğitim
ihtiyaçlarının en üst düzeyde karşılanmasını desteklemektir.""
şeklindeki 35. maddesinin Tasarı metninden çıkarılmasını arz ve teklif ederiz.
 Ali
Rıza Öztürk (Mersin) ve arkadaşları
BAŞKAN – Komisyon önergeye katılıyor
mu?
İÇİŞLERİ KOMİSYONU SÖZCÜSÜ İLYAS ŞEKER
(Kocaeli) – Katılmıyoruz.
BAŞKAN – Hükûmet?
ORMAN VE SU İŞLERİ BAKANI VEYSEL EROĞLU
(Afyonkarahisar) – Katılmıyoruz Başkanım.
BAŞKAN – Sayın Öztürk, buyurunuz
efendim. (CHP sıralarından alkışlar)
ALİ RIZA ÖZTÜRK (Mersin) – Sayın
Başkan, değerli milletvekilleri; Adalet ve Kalkınma Partisi grup başkan
vekilleri ve Hükûmet yetkilileri, muhalefetin bu görüşülmekte olan tasarıya
neden karşı olduğunu, neresine karşı olduğunu ve bu konudaki önerileri istiyor
sık sık. Aslında Cumhuriyet Halk Partisinin bu tasarıya neden karşı olduğu ve
önerileri Komisyon raporundaki muhalefet şerhinde çok açık bir şekilde vardır
ama öyle anlaşılıyor ki arkadaşlarımız okumamışlar, ben de hemen söyleyeyim
kısaca. 
Biz bu kanun tasarısına neden karşıyız?
Bu kanun tasarısı hâkim ve savcıya ait yetkileri vali ve kaymakamlara, vali ve
kaymakama ait yetkileri de polis amirlerine, polislere aktarıyor; buna
karşıyız, bu bir. İkincisi şu, hemen söyleyeyim; tabii, çok, sırası geldikçe
söyleyeceğim: Anayasa’nın 20’nci maddesi bir hâkim kararı olmadan kimsenin
üstünün, eşyasının aranamayacağına ilişkindir. Burada, hemen ilk maddeye
baktığımızda, neden karşı olduğumuz çok açık. Polis, getirilen düzenlemeyle,
istediği noktada, istediği zaman, bir hâkim kararı olmaksızın kişiyi
durdurabilecek ve aracın dışarıdan görünmeyen kısımlarını arayabilecek ve
kişinin üstünü yoklayabilecek. Elle yoklamadan bahsetmiyorum, soyabilecek,
çırılçıplak soyunmasını isteyebilecek. Herhâlde bunu bizim desteklememiz
beklenemez. Yine, soruşturmanın konusu olan suçun aydınlatılması ve faillerinin
bulunmasının savcıdan alınarak valiye verilmesini herhâlde herhangi bir hukukçu
arkadaşımız, siyasi mensubiyeti ne olursa olsun kabul edemez. 
Şimdi, ben bir
maddeyle ilgili düşüncemden bahsetmek istiyorum. Polis Vazife ve Salâhiyet
Kanunu’nun 16’ncı maddesi polise silah kullanma yetkisini veriyor. Burada,
mevcut düzenlemede polisin hangi hâllerde ve nasıl silah kullanacağını
belirtmiş. Buna göre polis, öncelikle, zor kullanma koşulları var ise bedenî
güçle, o yetmezse, maddi güçle, o da yetmezse koşulları var ise silah
kullanacak ve silah kullanmasının da koşullarını çok açık bir şekilde, 3 madde
hâlinde saymış. Şimdi, getirilen 4’üncü bir (d) bendi var. Yani, (a), (b), (c),
diye söylemiş. Özellikle AKP Grup Başkan Vekili Ahmet Aydın dinlerse iyi olur,
Doğan Kubat da dinlerse iyi olur. Şimdi, burada düzenlemenin esası şu, diyor ki
yasa çok açık bir şekilde: “Polis, yedinci fıkranın (c) bendi kapsamında silah
kullanmadan önce kişiye duyabileceği şekilde ‘dur’ çağrısında bulunur. Kişinin
bu çağrıya uymayarak kaçmaya devam etmesi hâlinde, önce uyarı amacıyla silahla
ateş edilebilir. Buna rağmen kaçmakta ısrar etmesi dolayısıyla ele
geçirilmesinin mümkün olmaması hâlinde ise kişinin yakalanmasını sağlamak
amacıyla ve sağlayacak ölçüde silahla ateş edilebilir.” Nerede kullanırmış? (c)
bendi kapsamında. Yedinci fıkranın (c) bendi kapsamında silah kullanırken polis
bu yolu polis izlemek zorundaymış. Şimdi, bu düzenleme neyi getiriyor? (d)
bendine bir hüküm ilave ediyor. Ne diyor orada, (d) bendine ilave ettiği
hükümde? “…başkalarına, işyerlerine, konutlara, kamu binalarına, okullara,
yurtlara, ibadethanelere, araçlara ve kişilerin tek tek veya toplu halde
bulunduğu açık veya kapalı alanlara molotof, patlayıcı, yanıcı, yakıcı, boğucu,
yaralayıcı ve benzeri silahlarla saldıran veya saldırıya teşebbüs edenlere -neyse
o saldırıya teşebbüs etmek- karşı, saldırıyı etkisiz kılmak amacıyla ve etkisiz
kılacak ölçüde…” silah kullanma yetkisi verilmektedir. 
Şimdi, sekizinci
fıkra ne diyor? Sekizinci fıkra diyor ki: “Yedinci fıkranın (c) bendi
kapsamında polis bunları yapacak.” Yani herhangi bir “Dur.” çağrısı yapmayacak
polis (d) bendi kapsamındaki bir olayda, “Dur.” demeyecek, çağrıda
bulunmayacak, uyarı ateşi açmayacak. Ne yapacak polis? Çekecek silahını,
vuracak. 
Şimdi, Allah
aşkına soruyorum ya: Zor kullanırken bile bir orantılılık ilkesi vardır, zor
kullanırken korunan hukuki menfaatler arasında bir denge olması lazım. Yani
polis burada meşru müdafaa kapsamında olmayan bir binaya karşı saldırıda hiçbir
uyarı yapmadan silahını çekip vuracak. “Efendim, öyle değil.” Öyle olduğunu
İçişleri Bakanının kendisi çok iyi söyledi, çok iyi söylemiş. Burada çok açık
söylüyor, bu, buraya bilinçli getirildi. Bu tasarı, bu, buraya bilinçli
getirildi. Bu polisin izleyeceği prosedürün (c) bendi kapsamında olduğunu
İçişleri Bakanı Efkan Ala biliyor.
(Mikrofon
otomatik cihaz tarafından kapatıldı) 
ALİ RIZA ÖZTÜRK
(Devamla) - Deniliyordu ki: “Onu kapsamaz bu canım, polis bu, vurur mu?” O
zaman şuraya niye demiyorsunuz “(c) ya da (d) bendi kapsamında” veya “bu madde
kapsamında” neden demiyorsunuz? Bunu deyin.
Teşekkür
ediyorum. (CHP sıralarından alkışlar)
LEVENT GÖK
(Ankara) – Karar yeter sayısı istiyoruz efendim.
BAŞKAN –
Arayacağım efendim karar yeter sayısı.
Önergeyi
oylarınıza sunuyorum: Kabul edenler... Kabul etmeyenler...
İDRİS BALUKEN
(Bingöl) – Yok. (AK PARTİ sıralarından “Var.” sesleri)
LEVENT GÖK
(Ankara) – Yok efendim, yok.
BAŞKAN – Bir
dakika süre veriyorum. 
Tespit edelim;
algılayamıyoruz efendim, ayakta mı, içeride mi, dışarıda mı…
(Elektronik
cihazla oylama yapıldı)
BAŞKAN – Karar yeter sayısı vardır,
önerge reddedilmiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik Yapılmasına
İlişkin Kanun Teklifi, Adana Milletvekili Osman Faruk Loğoğlu'nun; Emniyet
Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun “4652 sayılı
Kanunun 3 üncü maddesinin ikinci fıkrasının (a) bendinde yer alan “Temel
bilimler ve sosyal bilim alanlarından birinde lisans düzeyinde bilgi ve
beceriye sahip, mezuniyetten” ibaresi “Mezuniyetten” şeklinde ve (c) bendi
aşağıdaki şekilde değiştirilmiş ve aynı fıkraya aşağıdaki bent eklenmiştir.
"c) Ön lisans düzeyinde
eğitim-öğretim yapan polis meslek yüksekokulları ile polis meslek eğitim
merkezlerinde polis memuru yetiştirilmesini sağlamak,"
"d) Emniyet Teşkilatı personelinin
ihtiyaçlarına uygun eğitim programları hazırlamak, koordine etmek ve eğitim
ihtiyaçlarının en üst düzeyde karşılanmasını desteklemektir.""
şeklindeki 35 inci maddesinin anlaşılır hale getirilmesi için aşağıdaki şekilde
değiştirilmesini arz ve teklif ederiz.
MADDE 35 - 4652 sayılı Kanunun 3 üncü
maddesinin ikinci fıkrasının (a) bendinde yer alan "Temel bilimler ve
sosyal bilim alanlarından birinde lisans düzeyinde bilgi ve beceriye sahip,
mezuniyetten" ibaresi "Mezuniyetten" şeklinde ve (c) bendi
aşağıdaki şekilde değiştirilmiş ve aynı fıkraya aşağıdaki bent eklenmiştir.
"c) Ön lisans düzeyinde
eğitim-öğretim yapan polis meslek yüksekokulları ile polis meslek eğitim
merkezlerinde polis memuru yetiştirilmesini sağlamak,"
"d) Emniyet Teşkilatı personelinin
ihtiyaçlarına uygun eğitim programları hazırlamak, bu programları koordine
etmek ve personelin eğitim ihtiyaçlarının en üst düzeyde karşılanmasını
desteklemektir.""
Özcan Yeniçeri (Ankara) ve arkadaşları
BAŞKAN – Komisyon önergeye katılıyor
mu?
İÇİŞLERİ KOMİSYONU SÖZCÜSÜ İLYAS ŞEKER
(Kocaeli) – Katılmıyoruz.
BAŞKAN – Hükûmet?
ORMAN VE SU İŞLERİ BAKANI VEYSEL EROĞLU
(Afyonkarahisar) – Katılmıyoruz Başkanım.
BAŞKAN – Sayın Yeniçeri, buyurunuz
efendim. (MHP sıralarından alkışlar) 
ÖZCAN YENİÇERİ (Ankara) – 684 sayılı
yasanın 35’inci maddesi üzerinde söz almış bulunuyorum.
Bu CHP, HDP bir uyansın, böyle biraz
arkaya doğru bir kendinize gelin.
ENSAR ÖĞÜT (Ardahan) – MHP uyanmasın
mı?
ÖZCAN YENİÇERİ (Devamla) – Şimdi, örgün
eğitim, okullar vasıtasıyla yapılmaktadır. Sürekli kurulan, kaldırılan kurallar
eğitimin kurumsallaşmasını engelleyen en önemli faktörlerin başında
gelmektedir. Bu maddede “temel bilimler ve sosyal bilimler alanlarından
birisinde lisans düzeyinde bilgi ve beceriye sahip olanlar” ibaresi
kaldırılmaktadır. Bu arada, Güvenlik Bilimleri Fakültesi de yasanın genel
çerçevesi içerisinde kapatılmaktadır ve böylece farklı disiplinlerden gelen
kişilerin de önü kesilmiş olmaktadır. Bunun, olumlu olduğu kadar olumsuz
yanları da vardır. Günümüz dünyasında disiplinler arası yaklaşım esastır. Kurumlar,
yöntemler, amaçlar sürekli değişirse toplumlar kalıcı ve etkileyici sonuçlar
elde edemezler. 
Türkiye’de üzerinde en fazla oynanan
alan aslında eğitim alanı olmaktadır. Millî Eğitim Bakanlığını bir hatırlayın,
sistemi şudur: Koy-kaldır, yap-boz, dene-yanıl, olmadı, başa dön. Hem de ne
yapıyor? Aynı iktidar döneminde, defalarca değişen Millî Eğitim Bakanıyla
beraber Millî Eğitim Bakanlığı da tepeden tırnağa değişmektedir. Türkiye’de
neredeyse dene-yanıl meselesi ve geçicilik meselesi eğitimin bir parçası hâline
gelmiştir. Şunu özellikle ifade etmek istiyoruz ki günümüzde değişen kadar
değişmeyen, süreklilik arz eden birtakım değerler de var. Yani, postmodern bir
kafaya sahip olan Adalet ve Kalkınma Partisi önüne her geleni değişmeyle
açıklamak gibi bir tavır içerisine giriyor. Hâlbuki, toplumlar değişen
yönleriyle değil, değişmeyen yönleriyle kimlik edinirler, varlık edinirler ve
tarihleri de onun üzerine kurulur. Bu yasa büyük ölçüde paralel paranoyası
altında hazırlanmış bir yasadır. Dolayısıyla da paranoyayla çıkarılan yasanın
zaten kendisi başlı başına bir sorundur. Koruma, savunma ve sakınma amaçlı
yasaları kurumsallaştıran, ileriye taşıyan ve geliştiren bir durum ortaya
çıkarmadığını rahatlıkla söyleyebiliriz. 
Değerli milletvekilleri, bu yasa bir
bütün olarak toplumu çelik bir korse içine hapsetmektedir yani çelik korse
yasasıdır; bir çeşit Beria yasasıdır. Ve şunu kesinlikle ifade etmek lazım ki
bu yasanın demokratik hak ve özgürlükler yönünden tepeden tırnağa sorunlu bir
yönü vardır çünkü psikolojisi bozuk bir yasadır. Biraz önce de dedim ki:
“Şizofren ve paranoyak bir hâl içerisinde ele alınmıştır.” Böyle bir yasadan
hayırlı bir sonuç beklemek abesle iştigaldir. Ama, bir iki hususu özellikle sizinle paylaşmak istiyorum, bu
yasanın sakat mantığını.
Şimdi, demokrasinin ya da özgürlüklerin, bir defa daha
üzerine basarak söylüyorum ki demokrasilerin ya da özgürlüklerin meydana
getirdiği sorunlar, demokrasi ve özgürlükler kısılarak ya da onlar cendereye
alınarak çözülemez. Demokrasi ve özgürlüklerin meydana getirdiği sorunlar,
demokrasi ve özgürlükleri daha fazla artırarak ancak çözümlenebilir.
Dolayısıyla da demokrasi ve özgürlüğün ortaya çıkardığı bir sorunu baskıyla,
sınırlandırmayla ya da despotik bir yaklaşımla engellemeye çalışmak aslında
skolastik bir kafadır ve geçerliliği yoktur. 
Demokratik hak ve özgürlüklerin kullanılması sırasında
baskı, şiddet, kısıtlama, tutuklama ve gözaltına almanın doğru bir yol olarak
düşünülmemesi gerekir. Demokrasi normal, olağan ve sade vatandaşların etkili
olduğu bir yönetim biçimidir. Olağanüstülüklerin demokrasilerde yeri yoktur;
bunu burada özellikle ifade etmek istiyorum. Olağanüstü hâllerin, süper yetkili
yönetimlerin, olağanüstü uygulamaların olduğu yönetimler totaliter
yönetimlerdir. 
İç güvenlik yasasında hukuk devletine aykırı birçok husus
vardır. Bunlardan bir tanesi de vali ve kaymakamlara, polise emir verme
suretiyle gözaltına aldırma yetkisidir. Bu, yürütme organının yargısal bir
faaliyette etkili olması anlamına gelmektedir ki bu durum hukuk devletine son vermek
anlamını taşımaktadır. 
(Mikrofon otomatik cihaz tarafından kapatıldı) 
ÖZCAN YENİÇERİ (Devamla) – Hukuk devleti de, böyle
demokrasileri ya da özgürlükleri bayağı kesir ya da ondalık kesirmiş gibi
sunmakla sağlanabilecek bir hukuk veya hukuk devleti olamaz. 
Bu bağlamda hukuk devletinin bütün kurallarıyla uygulamaya
sokulması gerektiğini özellikle ifade etmek istiyorum. Hukuka ve demokrasiye
saygılı olanlar bu yasaya saygısız olacaklardır; onun için, biz de bu yasayı
çiğneyeceğiz. (MHP sıralarından alkışlar) 
BAŞKAN – Teşekkür ediyoruz Sayın Yeniçeri. 
İDRİS BALUKEN (Bingöl) – Sayın Başkan…
BAŞKAN – Sayın Baluken’i dinleyeceğim, onun da bir itirazı
var herhâlde. 
İDRİS BALUKEN (Bingöl) – Kürsüde
konuşmasını yapan sayın hatip HDP Grubunu kastederek “HDP Grubu uyuyor.”
şeklinde bir sataşmada bulundu. Burada uyuyan herhangi bir arkadaşımız yok.
Sataşmadan dolayı söz istiyorum. 
RECEP ÖZEL (Isparta)- “CHP, MHP
uyansın.” dedi ya!
BAŞKAN – Nasıl?
İDRİS BALUKEN (Bingöl) – “HDP Grubu
uyuyor.” şeklinde grubumuza sataştı. 
BAŞKAN – Buyurunuz Sayın Baluken. 

VII.- SATAŞMALARA İLİŞKİN KONUŞMALAR (Devam)
12.- Bingöl Milletvekili İdris Baluken'in, Ankara
Milletvekili Özcan Yeniçeri’nin 684 sıra sayılı Kanun Tasarısı’nın 35’inci
maddesiyle ilgili önerge üzerinde yaptığı konuşması sırasında HDP Grubuna
sataşması nedeniyle konuşması
İDRİS BALUKEN (Bingöl) – Teşekkür
ediyorum. 
Sayın Başkan, değerli milletvekilleri;
hepinizi saygıyla selamlıyorum. 
Aslında kimin uyuduğu, kimin çalıştığı
belli yani burada Milliyetçi Hareket Partisi Grubu adına konuşan arkadaş HDP
sıralarından önce kendi sıralarına bakmış olsaydı CHP’lilerle birlikte takviye
edilmiş olan o sıralarda 50 küsur milletvekili yerine 10 milletvekilinin bile
olmadığını görecekti. (CHP ve MHP sıralarından “Ooo” sesleri) 
Şimdi, 56 milletvekili yerine siz
burada 7-8 milletvekili bulundurursanız… 
ÖZCAN YENİÇERİ (Ankara) – Bir Türk
dünyaya bedel! 
İDRİS BALUKEN (Devamla) - …bu, kusura
bakmayın, çalışan bir muhalefet partisi görüntüsü değil, uyuyan bir muhalefet
partisi görüntüsü olur ki bu da en çok AK PARTİ’nin işine yarar. 
ÜNAL KACIR (İstanbul) – CHP’ye sataş da
o da söz alsın! 
İDRİS BALUKEN (Devamla) - Özellikle,
bakın, bu yasa tasarısı görüşülürken 2 grup canla başla bir şey yapmaya
çalışıyor. AK PARTİ Grubu, ülkeyi karanlığa götürecek, ülkenin demokrasisini
aksatacak, çözüm sürecini sabote edecek, hukuk devleti yerine polis devleti
anlayışını getirecek bir yasa tasarısını canla başla çıkarmaya çalışıyor; ona
karşı Halkların Demokratik Partisi de canla başla, âdeta bir direniş çizgisi
şeklinde bu yasa tasarısının geçmemesi adına burada etkin bir muhalefet ortaya
koymaya çalışıyor. 
Doğrusu, ben, MHP hakkında ortaya
koyduğum eleştirilerin tamamını Cumhuriyet Halk Partisi için de bu kürsüden
ifade etmek istiyorum. Yani 120 küsur milletvekiliyle eğer siz böyle muhalefet
yapacaksanız, sizin muhalefet anlayışınız buysa, kusura bakmayın, bir on iki
yıl daha bu ülkeyi AKP’ye teslim edemeyeceğiz. AKP’yi bir on iki yıl iktidara
getirdiniz, bir on iki yıl daha biz bu halkı AKP’ye teslim etmeme
kararlılığındayız. Zaten Cumhuriyet Halk Partisinin Sayın Genel Başkanı da
herhâlde 7 Haziran seçimlerinden umudu da kesmiş olacak ki “Hedefimiz yüzde
35.” diyor. Şimdi, böyle bir ana muhalefet anlayışı olur mu arkadaşlar? Yani
siz, toplumda bu kadar tartışılan bir iktidar partisi varken,(x) Genel Kurulda bu kadar olaylı bir
şekilde bir güvenlik yasa tasarısı getiren bir iktidar partisi pratiği varken
hedef olarak önünüze yüzde 35’i koyuyorsanız, kusura bakmayın, yenilgiyi en
baştan kabul etmiş durumuna düşersiniz. 
ALİ ÖZGÜNDÜZ (İstanbul) - Siz barajı
aşın da Sayın Baluken.
İDRİS BALUKEN (Devamla) - Bizim hiçbir
şekilde bu muhalefet anlayışını kabul etmemiz mümkün değildir. CHP de MHP de
bugüne kadar yaptıkları muhalefetle AK PARTİ iktidarına katkıda bulunmuşlardır.
Sizin on iki yıl boyunca sandıklardan yüzde 50’ye yakın oy almanızın temel
etkenlerinden birisi şu iki sırada oturan muhalefet partileridir. HDP olarak
bunlara izin vermeyeceğiz.
Genel Kurulu saygıyla selamlıyorum.
(HDP sıralarından alkışlar)
BAŞKAN – Teşekkür ederiz Sayın Baluken.
MEHMET AKİF HAMZAÇEBİ (İstanbul) –
Sayın Başkan…
BAŞKAN – Buyurunuz Sayın Hamzaçebi.
MEHMET AKİF HAMZAÇEBİ (İstanbul) – Daha
önce Sayın Yeniçeri bir sataşmada bulunmuştu, onunla ilgili talebimi ayrıca
ifade edeceğim. Ancak, Sayın Baluken konuşmasında Cumhuriyet Halk Partisine
yönelik olarak çok ağır bir sataşmada bulunmuştur. Söz istiyorum efendim.
İDRİS BALUKEN (Bingöl) – Ben gerçeği
söyledim.
BAŞKAN – Buyurunuz Sayın Hamzaçebi.
(CHP sıralarından alkışlar)

13.- İstanbul Milletvekili Mehmet Akif Hamzaçebi'nin,
Bingöl Milletvekili İdris Baluken’in sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
MEHMET AKİF HAMZAÇEBİ (İstanbul) –
Sayın Başkan, değerli milletvekilleri…
ÜNAL KACIR (İstanbul) - Millet size
dersi verecek, az kaldı.
MEHMET AKİF HAMZAÇEBİ (Devamla) -
Millet izliyor, kim, hangi muhalefeti yapıyor, kim iktidarla gizli gizli iş
birliği içerisinde. Siz, şimdi, daha birkaç gün önce, Hükûmetin Başbakan
Yardımcısıyla oturdunuz, toplantı yaptınız, 10 maddelik bir deklarasyonu
kamuoyuyla paylaştınız. Şimdi, seçime gidiyoruz. Ben size soruyorum: Sizin
öncelikleriniz arasında yüzde 10 seçim barajını indirmek yok mudur? Siz nasıl
demokratsınız? Yüzde 10 barajı siz benimsiyorsunuz, kabul ediyorsunuz, hiçbir
şekilde de bunu bir şart olarak ileri sürmüyorsunuz. Bu, AKP’yle nasıl bir iş
birliği yaptığınızın çok açık bir göstergesidir. 
Biraz daha eskiye gideceğim, Gezi
olaylarına. Gezi olayları çıktığı zaman, 1 Haziran 2012 tarihinde… Tarihi
yanlış vermeyeyim. 
ÜNAL KACIR (İstanbul) – Olsun, ver,
yarın düzeltirsin. 
MEHMET AKİF HAMZAÇEBİ (Devamla) –
Bakın, sizin Eş Başkanınız Sayın Demirtaş “Biz Hükûmete yönelik bu darbe
teşebbüsüyle yan yana gelmeyeceğiz.” dedi. 
ERTUĞRUL KÜRKCÜ (Mersin) – Öyle demedi,
öyle demedi.
MEHMET AKİF HAMZAÇEBİ (Devamla) – Gezi
olayı gibi özgürlük merkezli bir hareketi reddedip ondan sonra baktılar ki bu
bir toplumsal hareket, “Bunun dışında kalmayalım.” dediniz ve Gezi’yi destekler
gibi görünmeye başladınız. Gerçekten özgürlüğe, demokrasiye inananlar Gezi’nin
bir özgürlük hareketi olduğuna inanır, kayıtsız şartsız onu destekler. Siz onu,
aynen AKP gibi, darbe olarak gördünüz. Hâlâ bu cümlenizi düzeltmiş değilsiniz.
ÜNAL KACIR (İstanbul) – Hep beraber
batacaksınız, hep beraber barajın dibine... 
MEHMET AKİF HAMZAÇEBİ (Devamla) –
İkincisi: 4+4+4… Türkiye’nin modern eğitim sistemini yok etmeye, tahrip etmeye
yönelik, laikliği ortadan kaldırmaya yönelik, Türkiye’nin kazanımlarını yok
etmeye yönelik bu yasaya destek verdiniz. Burada muhalefet yapmadınız. Ben o
günleri gayet iyi hatırlıyorum, Genel Kurulda doğru dürüst muhalefet
yapmadınız. 
HSYK düzenlemesi, 17 Aralık olmuş,
Hükûmet yargıya müdahale ediyor, yargıyı kontrol altına alacak düzenlemeler
yapıyor, mal varlıklarına el koyma yetkisi alıyor, daha sonra dinleme
kararlarını zorlaştırıyor. Birçok düzenleme, birçok düzenleme… Siz burada ona
“hayır” oyu vermek için bulunmadınız bile, bulunmadınız. Çok açık bir şekilde,
17 Aralığı da Hükûmete yönelik bir darbe olarak gördünüz ve o yasaya, o HSYK
yasasına “hayır” oyu vermediniz. Özgürlükçü partiler, demokrasiye inanan
partiler ona “hayır” oyu verirler. 
ÜNAL KACIR (İstanbul) – Hâlbuki
aranızda öyle anlaşmıştınız, öyle mi? Anlaşmanıza rağmen mi öyle oldu?
MEHMET AKİF HAMZAÇEBİ (Devamla) –
Yolsuzluklarla ilgili, şu kürsüde, tek bir laf etmediniz. Çünkü bir demokrat
parti, özgürlüğe inanan parti yolsuzluğun ülkesine, milliyetine bakmaz.
Yolsuzluk bu ülkenin hazinesinden çalınan paradır. Buna bir kere şuradan “hayır”
diyemediniz. Bu mu sizin özgürlük ve demokrasi anlayışınız? 
Teşekkür ederim. Saygılar sunarım. (CHP
sıralarından alkışlar)
BAŞKAN – Teşekkür ederiz Sayın
Hamzaçebi.
İDRİS BALUKEN (Bingöl) – Sayın Başkan…
YUSUF HALAÇOĞLU (Kayseri) – Sayın
Başkan…
BAŞKAN – Sayın Baluken, Sayın
Halaçoğlu, sırayla dinleyeceğim sizi. 
YUSUF HALAÇOĞLU (Kayseri) – Sayın
Başkanım, Sayın Baluken az önce konuşmasında doğrudan doğruya Milliyetçi
Hareket Partisini CHP’yle iş birliği ve AKP’yi iktidara getirmiş bir parti
olarak nitelendirdi; söz istiyorum.
BAŞKAN – Buyurunuz Sayın Halaçoğlu.
(MHP sıralarından alkışlar) 

14.- Kayseri Milletvekili Yusuf Halaçoğlu'nun, Bingöl
Milletvekili İdris Baluken’in sataşma nedeniyle yaptığı konuşması sırasında
Milliyetçi Hareket Partisine sataşması nedeniyle konuşması
YUSUF HALAÇOĞLU (Kayseri) – Teşekkür
ederim Sayın Başkan. 
SEBAHATTİN KARAKELLE (Erzincan) –
Millet sizi izliyor!
YUSUF HALAÇOĞLU (Devamla) - Değerli
milletvekilleri, aslında nasıl uyandınız?
SEBAHATTİN KARAKELLE (Erzincan) – Millet
sizi izliyor, millet!
YUSUF HALAÇOĞLU (Devamla) - Az önce,
Özcan Bey’in söylediği gibi hepiniz uyuyordunuz, şimdi uyandınız. Yani HDP de
uyandı, CHP de uyandı, AKP de uyandı. Nasıl uyandınız?
RECEP ÖZEL (Isparta) – Biz uyanıktık
zaten. 
YUSUF HALAÇOĞLU (Devamla) – Evet,
uyuyordunuz hepiniz. 
ÜNAL KACIR (İstanbul) – Millet de
uyandı; soracak size!
YUSUF HALAÇOĞLU (Devamla) – Aslında
öyle bir şey var ki bize “CHP ile orada konuşuyor.” demekle, “CHP’li
milletvekilleri konuşuyor.” demekle, Sayın Baluken bizim uyanık olduğumuzu
zaten itiraf etti. Ama diğer taraftan şunu söyleyeyim: AKP’yi iktidara getiren
sizsiniz, siz. Yani Sevr’i imzalayanlar gibi, birlikte Dolmabahçe Sarayı’nda
bir görüntü verdiniz mi vermediniz mi? Verdiniz.
S. NEVZAT KORKMAZ (Isparta) – Verdiler.
YUSUF HALAÇOĞLU (Devamla) – Şimdi, bizi
nasıl olur da AKP’yi iktidara taşıyan bir muhalefet olarak
nitelendirebilirsiniz? En büyük karşı çıkan biziz onlara. Siz birlikte hareket
ediyorsunuz, seçimde de birlikte hareket ediyorsunuz; daha farklısı yok. 
RECEP ÖZEL (Isparta) – Aranızda
anlaşın, aranızda anlaşın onu!
ÜNAL KACIR (İstanbul) – Kendi
birlikteliğinizi kamufle etmek için bunları söylüyorsunuz. 
YUSUF HALAÇOĞLU (Devamla) – Hayır, bu
açık ve net. Siz de biliyorsunuz, birlikte hareket ettiğinizi biliyorsunuz,
hatta seçime bile birlikte girebilirsiniz. Umuyorum ki öyle olacaktır.
Cumhuriyet Halk Partisine gelince, biz
Cumhuriyet Halk Partisini cumhuriyetin kurucusu bir parti olarak
nitelendiriyoruz. Cumhuriyetin kurucusu bir parti olmakla birlikte şimdi bütün
o ilkelerden vazgeçti. Altı ok vardı; milliyetçilik vardı, Atatürkçülük vardı.
Nerede? Nerede? Nereye gitti? Yani yapmayın Allah aşkına! Biz, bu ülkenin
birlik ve beraberliğini sürekli savunan, bugüne kadar söylediklerimizden asla
şaşmayan, dün söylediğimizle bugün söylediğimiz aynı olan bir partiyiz. Bunu
bütün Türk milleti böyle biliyor. Siz kendinize bakın ve ondan sonra gelip
burada konuşmaya başlayın. 
ÜNAL KACIR (İstanbul) – Bunları millet
anlamıyor zannetmeyin!
YUSUF HALAÇOĞLU (Kayseri) – Şimdi,
deminden beri bize sataşmaya kalkışanlar Milliyetçi Hareket Partisinin bu
memleket için ne kadar hizmet ettiğini çok iyi bilmek zorundadırlar. Sokaklara
dökülmeye çalışılan ülkücülerdir ama buna rağmen sokaklara dökülmeyen ve dökülmemesi
için bütün gücüyle gayret eden Milliyetçi Hareket Partisidir, bunu herkesin
böyle bilmesi gerekir. Ama şunu da hiç kimse unutmasın ki bayrak indirilirken
sesini çıkarmayanlar, askerin başına çuval geçirilirken sesini çıkarmayanlar,
“Süleyman Şah’ın mezarını getiriyoruz.” diye kemiklerini getirip toprağı orada
bırakanlar, 12 adayı…
ÜNAL KACIR (İstanbul) – Sayın Başkan,
“naaş” denir, “kemik” denmez.
YUSUF HALAÇOĞLU (Devamla) – …2004
yılından itibaren, kendi iktidarları döneminde 16 adayı işgal eden Yunanlılara
ses çıkarmayanlar kimlerdir, ona baksın, ondan sonra gelip konuşsun burada. 
RECEP ÖZEL (Isparta) – Hakaret ettiniz
ya!
ÜNAL KACIR (İstanbul) – Biraz saygılı
ol, saygılı ol! Siz tarihçisiniz bakın. Tarihî şahsiyetlere “kemik” denmez.
Ayıp, ayıp! “Naaş” denir, “naaş.”
YUSUF HALAÇOĞLU (Devamla) – Ama onunla
beraber, “Kürt meselesini çözüyoruz.” diye PKK’yla masaya oturanlar kimlerdir?
Sizlersiniz, AKP’dir. Niye oturuyorsunuz? Hani Kürt meselesiydi? PKK’nın
Kürtleri temsil etmediğini söyleyen siz değil misiniz? Siz önce kendinize
bakın. (MHP sıralarından alkışlar)
BAŞKAN – Teşekkür ederiz Sayın
Halaçoğlu. 
MEHMET AKİF HAMZAÇEBİ (İstanbul) –
Sayın Başkan…
BAŞKAN – Sayın Baluken, size…
İDRİS BALUKEN (Bingöl) – Sayın Başkan,
iki ayrı sataşma oldu. Hem Sayın Hamzaçebi konuşması sırasında bizi AK
PARTİ’yle gizli ittifak yapmakla suçladı. 
(AK PARTİ ve MHP sıralarından
karşılıklı laf atmalar, gürültüler) 
BAŞKAN – Lütfen, sessiz olursanız
dinleyebileceğim. Ne söylediğini dinlemek istiyorum, lütfen müsaade edin.
ÜNAL KACIR (İstanbul) – Sayın Başkan,
bu tiyatro yeter efendim, yeter! Tiyatro yeter Başkan!
BAŞKAN – İsterseniz devamlı konuşun,
böyle devam edelim, Sayın Baluken’i duymayayım.
Buyurunuz Sayın Baluken.
İDRİS BALUKEN (Bingöl) – Cumhuriyet
Halk Partisi adına konuşan Grup Başkan Vekili Sayın Akif Hamzaçebi, konuşması
esnasında Halkların Demokratik Partisini AK PARTİ’yle kapalı kapılar ardında
kirli ittifak yapmakla suçlayacak şekilde sataşmada bulunmuştur, birinci söz
hakkımızı bundan dolayı istiyoruz.
BÜNYAMİN ÖZBEK (Bayburt) – Ne sataşması
ya? İki siyasi parti görüşebilir Başkan. 
İDRİS BALUKEN (Bingöl) – İkinci söz
hakkımızı da, yine, Sayın Halaçoğlu’nun AK PARTİ’yle seçim iş birliği, seçim
ittifakı yaptığımız ve Dolmabahçe’de bu doğrultuda ortak açıklama yaptığımız
yönündeki konuşmasından dolayı, yine sataşmadan dolayı istiyoruz. 
BAŞKAN – Size dört dakika süre
veriyorum, bir dakika daha fazla veriyorum. 
Buyurunuz Sayın Baluken.
İDRİS BALUKEN (Bingöl) – Hayır, ama iki
ayrı sataşma var Sayın Başkan. 
BAŞKAN – Yani toplayabilirsiniz. 
Buyurunuz
efendim.
İDRİS BALUKEN (Bingöl) – Adil Zozani
grup adına, konuşacak.
BAŞKAN – Buyurunuz Sayın Zozani.
BÜNYAMİN ÖZBEK (Bayburt) – Hatta on
dakika verin Başkan!
BAŞKAN – Olur efendim veririm! Tabii,
milletvekilinin söz özgürlüğü vardır. (AK PARTİ sıralarından gürültüler)
S. NEVZAT KORKMAZ (Isparta) – Onlar
konuşma nedir bilmedikleri için, konuşmanın önemini de bilmezler onlar.
BAŞKAN - Buyurunuz Sayın Zozani, devam
ediniz.

15.- Hakkâri Milletvekili Adil Zozani'nin, İstanbul
Milletvekili Mehmet Akif Hamzaçebi ile Kayseri Milletvekili Yusuf Halaçoğlu’nun
sataşma nedeniyle yaptıkları konuşmaları sırasında Halkların Demokratik
Partisine sataşmaları nedeniyle konuşması
ADİL ZOZANİ (Hakkâri) – Teşekkür ederim
Sayın Başkan 
Sayın Başkan, sizi İç Tüzük 68’i
uygulamaya davet ediyorum, eğer dinlemeyeceklerse.
BAŞKAN – Buyurunuz Sayın Zozani,devam
ediniz.
S. NEVZAT KORKMAZ (Isparta) – Onlar
bilmiyor ki, 68’inci madde nedir, bilmiyorlar.
ADİL ZOZANİ (Devamla) – Sayın Başkan,
değerli milletvekilleri; anlaşılan o ki buraya bir AK PARTİ’li milletvekili de
çıksa, bir Cumhuriyet Halk Partili milletvekili de çıksa, bir Milliyetçi
Hareket Partili milletvekili de çıksa cümlesinin arasına “HDP” koymadan
cümlesini tamamlama şansına sahip değil. 
MEHMET AKİF HAMZAÇEBİ (İstanbul) –
Hayır, hayır, biz koymadık; siz başlattınız. 
ADİL ZOZANİ (Devamla) – Neden böyle?
HDP, Türkiye'nin ekseni oldu da bundan. (HDP sıralarından alkışlar)
ALİ ÖZGÜNDÜZ (İstanbul) – AKP’yle
birlikte, AKP’yle!
S. NEVZAT KORKMAZ (Isparta) – AKP’yle
birlikte yıkım ekseni oldu, yıkım.
ADİL ZOZANİ (Devamla) – HDP Türkiye'nin
doğrultusu oldu da bundan. Dolayısıyla, sizin burada HDP adını bu kadar çok
telaffuz etmeniz bizim açımızdan hiç gocunacak bir durum değil. Emin olun, biz Türkiye'nin
geleceğini konuşuyoruz, biz Türkiye'nin yararına olan işler yapıyoruz.
Türkiye'nin yararına, Türkiye'de yaşayan halkların geleceğini teminat altına
alacak uygulamalara dönük sözümüzü söylüyoruz. Sözün yetmediği yerde
direniyoruz, bunu gösterdik. Sözün yetmediği yerde burada direndik ama biz
direnirken şunu da gördük: Cumhuriyet Halk Partili grup başkan vekili ile
Milliyetçi Hareket Partisi grup başkan vekillerinin kürsü arkasında, Meclisi
yöneten Meclis Başkan Vekiliyle ittifak geliştirdiğini gördük, onu bildik. (CHP
ve MHP sıralarından gürültüler)
ALİ HAYDAR ÖNER (Isparta) – Olmadı,
olmadı!
S. NEVZAT KORKMAZ (Isparta) – Olmadı!
ADİL ZOZANİ (Devamla) – Taksim’e
gelince: Efendim, biz Taksim’de direnenlerin kendisiydik, Taksim’de iş
makinesinin önüne geçendik. O resmi ne çabuk unuttunuz?
ALİ ÖZGÜNDÜZ (İstanbul) – Ya, yoktunuz
orada. Biz oradaydık, siz yoktunuz. On gün biz oradaydık, biz görmedik.
ENSAR ÖĞÜT (Ardahan) – Adil Bey,
yoktunuz orada ya!
ADİL ZOZANİ (Devamla) – Taksim’de iş
makinesine karşı bedenini yere yatıranın “Siz buraya kazma vuramazsınız.”
diyenin kendisiydik.
ALİ ÖZGÜNDÜZ (İstanbul) – Ya, ilk gün
Sırrı Süreyya yaptı, ondan sonra yoktunuz yani yoktunuz. 
ADİL ZOZANİ (Devamla) - Dolayısıyla,
Gezi’yi bir daha dillendirip bize “Bu konuda üzerinize düşeni yapmadınız.”
derseniz, o sizin üstünüzde kalır.
ALİ ÖZGÜNDÜZ (İstanbul) – Yapsaydınız
güneydoğudaki TOMA’lar İstanbul’a gelmezdi. Yapmadınız tabii, iş birliği
yaptınız. 
ADİL ZOZANİ (Devamla) - Biz şuna itiraz
ettik, Gezi’de şuna itiraz ettik: Biz Gezi’de, Gezi eylemlerinde “Mustafa
Kemal’in askeriyiz!” demedik, demeyeceğiz, bunu bilesiniz. Biz Gezi’de “Mustafa
Kemal’in askeriyiz!” demedik, demeyeceğiz, bu kadar açık ve net. Ama,
Türkiye’nin geleceğini konuşuyoruz, Türkiye’nin geleceğini konuşuyoruz. 
MEHMET AKİF HAMZAÇEBİ (İstanbul) – Size
bu yönde bir baskı mı oldu? 
S. NEVZAT KORKMAZ (Isparta) – Hiç
olmadınız ki zaten! 
ADİL ZOZANİ (Devamla) - Türkiye’nin
geleceğini Mustafa Kemal’in askeri olmak üzerinden inşa edemezsiniz, bu kadar
açık ve net, bu kadar açık ve net.
Dolmabahçe’ye gelince, dün söyledik,
bugün de söylüyoruz: Dolmabahçe’de Türkiye’nin geleceğinin deklarasyonu okundu,
bize göre böyledir. O, Türkiye’nin geleceğine ışık tutan bir deklarasyondur. O
deklarasyonun bir tarafı olmuş olmaktan mutluluk duyarız, geleceğimizde
çocuklarımıza bırakacağımız onurlu bir miras olarak görürüz, Dolmabahçe bizim
açımızdan budur. 
Teşekkür ediyorum, saygılar. (HDP
sıralarından alkışlar) 
BAŞKAN – Teşekkür ederiz Sayın Zozani. 
MEHMET AKİF HAMZAÇEBİ (İstanbul) –
Sayın Başkan, efendim…
BAŞKAN – Sayın Hamzaçebi, sizi
dinleyeceğim fakat sisteme Sayın Can girmiş, ona söz vereceğim, epey zamandır
sisteme girmişti. 
MEHMET AKİF HAMZAÇEBİ (İstanbul) –
Olur, tabii ki. 
BAŞKAN - Buyurunuz Sayın Can. 

V.- AÇIKLAMALAR (Devam)
32.- Kırıkkale Milletvekili Ramazan Can'ın, Oturum
Başkanı TBMM Başkan Vekili Şükran Güldal Mumcu’yu, muhalefet partilerine
muvazaalı olarak birbirlerine sataşmalarından dolayı söz verdiği için
kınadığına ilişkin açıklaması
RAMAZAN CAN (Kırıkkale) – Sayın
Başkanım teşekkür ediyorum. 
Sayın Başkanım, burası Meclis mi,
tiyatro mu, bunu öncelikle bir belirlememiz lazım. (AK PARTİ sıralarından
alkışlar; CHP, MHP ve HDP sıralarından gürültüler) 
Medeni Kanun, 2’nci madde: “Herkes,
hakkını kullanırken ve borcunu ifa ederken dürüstlük kuralına uymak zorundadır.
Bir hakkın suistimalini kanun himaye etmez.” Muhalefet sözcüleri birbirlerine
muvazaalı olarak sataşarak söz hakkı alıyorlar, haklarını suistimal ediyorlar,
dürüst davranmıyorlar. Bundan daha elim ve vahim olanı sizin buna davetiye
çıkarmanızdır, sizi kınıyorum. (AK PARTİ sıralarından “Bravo” sesleri,
alkışlar; CHP, MHP ve HDP sıralarından gürültüler) 
S. NEVZAT KORKMAZ (Isparta) – Herkese
sataştı Sayın Başkan. 
İDRİS BALUKEN (Bingöl) – Bu nasıl söz!
Hepimize sataşmıştır. 
BAŞKAN – Sayın Can, teşekkür ederiz. 
MEHMET AKİF HAMZAÇEBİ (İstanbul) –
Sayın Başkan…
ALİ ÖZGÜNDÜZ (İstanbul) – Sayın Başkan,
bu konuşma sataşmadır. 
LÜTFÜ TÜRKKAN (Kocaeli) – Sayın Başkan,
ben de sataşmadan söz istiyorum. 
S. NEVZAT KORKMAZ (Isparta) – Sayın
Başkan, bu konuşma sataşmadır, herkes sataşmadan söz istiyor. 
HASAN HÜSEYİN TÜRKOĞLU (Osmaniye) – Ben
de söz istiyorum. 
BAŞKAN – Sayın
milletvekilleri, milletvekillerinin nasıl konuşacağını, neye, nasıl söz
vereceğimizi, sataşmanın ne olduğunu ne olmadığını İç Tüzük açık bir şekilde
beyan etmiştir, yazmıştır. 
ALİ ÖZGÜNDÜZ (İstanbul) – Sataşmadan
söz istiyoruz Sayın Başkan. 
YUSUF HALAÇOĞLU (Kayseri) – Sataşmadan
söz istiyoruz.
LÜTFÜ TÜRKKAN (Kocaeli) – Sayın Başkan…

BAŞKAN – Milletvekillerine “Muvazaalı
birbirlerine sataşıyorlar.” denemez diye düşünüyorum. 
Buyurunuz, önce…(Gürültüler)
YUSUF HALAÇOĞLU (Kayseri) – Herkes
sataşmadan söz istiyor Sayın Başkan. 
ERTUĞRUL KÜRKCÜ (Mersin) – Hepimiz söz
istiyoruz. 
İDRİS BALUKEN (Bingöl) – Sayın Başkan,
bütün muhalefet milletvekillerine sataştı.
AHMET AYDIN (Adıyaman) – Sayın Başkan…
(Gürültüler) 
MEHMET AKİF HAMZAÇEBİ (İstanbul) –
Sayın Başkan, biraz önce…
BAŞKAN – Lütfen… Lütfen… Bir dakika…
Böyle yürütemeyiz. Bir dakika… Sırayla söz vereceğim. Talebinizin ne olduğuna…
Sataşmanın haklı nedenleri olması
gerekir efendim. Müsaade edip gürültü yapmazsanız ne nedenle istediklerini
duymak durumundayım.
EMRULLAH İŞLER (Ankara) – Bizim için
nedene falan gerek yok Başkan! 
BAŞKAN - Buyurunuz Sayın Hamzaçebi. (AK
PARTİ sıralarından gürültüler) 
MEHMET AKİF HAMZAÇEBİ (İstanbul) –
Efendim, biraz önce söz talep ederken…
BAŞKAN – Siz de duyabilirsiniz! 
YUSUF BAŞER (Yozgat) – Sen dinle canım,
bize gerek yok! 
MEHMET AKİF HAMZAÇEBİ (İstanbul) –
…Sayın Özcan Yeniçeri’nin sataşması konusundaki talebimin saklı olduğunu ifade
ettim, daha önce bir sataşmada bulundu “Cumhuriyet Halk Partisi uyuyor.”
şeklinde. 
İHSAN ŞENER (Ordu) – Dört tane sataşma
hakkı var! 
MEHMET AKİF HAMZAÇEBİ (İstanbul) – Sonra
devam etti, “Cumhuriyet Halk Partisi Altı Ok ilkelerinden vazgeçmiştir.”
şeklinde bir değerlendirme yaptı. 
ALİ ÖZGÜNDÜZ (İstanbul) – Yusuf
Halaçoğlu…
MEHMET AKİF HAMZAÇEBİ (İstanbul) –
Sayın Zozani de konuşmasında Gezi hareketiyle ilgili olarak, benim, o zamanki
ismiyle BDP’nin yapmış olduğu açıklamaya ilişkin verdiğim cümlenin yanlış
olduğunu söyleyerek sataşmada bulunmuştur, söz istiyorum efendim.
RAMAZAN CAN (Kırıkkale) – Sayın Başkan,
Medeni Kanun’un 2’nci maddesini okumanızı istirham ediyorum. 
AHMET AYDIN (Adıyaman) – Sayın
Başkanım…
BAŞKAN – Buyurunuz Sayın Aydın. 
AHMET AYDIN (Adıyaman) – Sayın
Başkanım, usule yönelik bir itirazım olacak öncelikle; usul esastan önce gelir
dedik… 
EMRULLAH İŞLER (Ankara) – Sayın Başkan,
on dakika süre verin(!) İki dakika yetmiyor, dört dakikaya çıkardınız. On
dakika lütfen (!)
ALİ ÖZGÜNDÜZ (İstanbul) – Sayın Başkan,
önce, az önce konuşan arkadaş sataşmıştır; Meclisi tiyatroya benzetmiştir. 
BAŞKAN – Sayın milletvekilleri, böyle
yaparak daha iyi bir şekilde müzakerelerin yürüdüğünü mü düşünüyorsunuz?
(Gürültüler)
ADİL ZOZANİ (Hakkâri) – Sayın Ramazan
Can’ın sataşmasından dolayı söz istiyoruz. 
BAŞKAN – Milletvekillerinin nasıl
konuşacağına kimse karışamaz! Çok rica ederim… (Gürültüler)
ALİ ÖZGÜNDÜZ (İstanbul) – Yani o
bilmez, onlar biat kültürüyle yetiştiler.
YUSUF HALAÇOĞLU (Kayseri) – Özür
dilesin…
İDRİS BALUKEN (Bingöl) – Sayın Başkan,
özür dilemesi lazım.
HASAN HÜSEYİN TÜRKOĞLU (Osmaniye) –
Sözünü geri alsın! 
BAŞKAN – Kürsü masuniyeti vardır,
milletvekillerinin konuşma nizâmâtı diye bir şey yoktur. Çok rica ederim… (AK
PARTİ sıralarından gürültüler) Milletvekillerine şöyle konuşacak, böyle
konuşacak diye talimat da veremeyiz. Çok rica ederim, böyle düşünceleri sayın
milletvekillerine yakıştıramam.
Buyurunuz Sayın Aydın. 
AHMET AYDIN (Adıyaman) - Sayın
Başkanım, öncelikle şunu ifade edeyim: Tabii ki biraz önce, hatta belki
yaklaşık yarım saattir bu yapılan konuşmaları, tartışmaları hepimiz ve kamuoyu
ibretle izliyor. Şimdi, bir defa, sataşmadan herkese söz verme zorunluluğunuz
yok. (CHP, MHP ve HDP sıralarından gürültüler)
ADİL ZOZANİ (Hakkâri) – Var, var, nasıl
yok? Sayın Sadık Yakut’un uygulaması var Sayın Başkan. 
S. NEVZAT KORKMAZ (Isparta) – Ramazan
Bey teşekkür ederiz, kilitlediniz, aferin(!) Ramazan Bey, hakikaten çok
teşekkür ediyoruz katkılarından dolayı(!) 
AHMET AYDIN (Adıyaman) – İç Tüzük 69
çok açık. İç Tüzük 69 şunu ifade ediyor: “Şahsına sataşılan veya ileri sürmüş
olduğu görüşten farklı bir görüş kendisine atfolunan Hükümet, komisyon, siyasî
parti grubu veya milletvekilleri, açıklama yapabilir ve cevap verebilir.”
diyor. 
ERTUĞRUL KÜRKCÜ (Mersin) – E, açıklama
yapabiliyormuşuz işte! 
ADİL ZOZANİ (Hakkâri) – Açıklama yapmak
istiyoruz. 
AHMET AYDIN (Adıyaman) – Şimdi, burada
bir hakkın suistimal edildiği, açıkça iyi niyet kurallarına aykırı bir şekilde
kullanıldığı, sırf süreci uzatmak…
İDRİS BALUKEN (Bingöl) – Sayın Başkan,
ne alakası var?
AHMET AYDIN (Adıyaman) – …sırf
engellemek adına birbirlerine danışıklı bir sataşmada, sözde sataşmada
bulunulduğunu siz de çok iyi biliyorsunuz. 
ADİL ZOZANİ (Hakkâri) – Sayın Başkan,
Grup Başkan Vekili niyet okuyor, sataşma var, bu bile sataşmadır, niyetimizi
okuyor. 
AHMET AYDIN (Adıyaman) – Dolayısıyla,
her sataşma isteyene vermek zorunluluğunuz yok sizin. (Gürültüler)
ALİM IŞIK (Kütahya) – Var, var. 
AHMET AYDIN (Adıyaman) – Burada bu
takdir size aittir. 
ADİL ZOZANİ (Hakkâri) – Sayın Başkan,
hepimize sataşmıştır. Sayın Sadık Yakut bu uygulamayı yapmıştır bu Mecliste. 
AHMET AYDIN (Adıyaman) – Lütfen, Meclis
Başkan Vekili olarak takdirinizi iyi niyet kuralları çerçevesinde…
ALİM IŞIK (Kütahya) – Ayşe Nur
Bahçekapılı’ya da bunları söyleyecektin Ahmet Bey. 
AHMET AYDIN (Adıyaman) – …İç Tüzük
doğrultusunda hakkaniyete göre dürüstlük kuralları çerçevesinde kullanınız efendim.
Teşekkür ediyorum. 
BAŞKAN – Teşekkür ediyorum Sayın Aydın.
ALİ ÖZGÜNDÜZ (İstanbul) – Aleni ve açık
sataşma yapmıştır. 
BAŞKAN – Ben hakkaniyet ölçüleri içinde
davranıyorum. (AK PARTİ sıralarından gürültüler) Sataşma aleni ve açıktır.
Aleni ve açık olan sataşmalarda söz veriyorum zaten, bunun dışında bir şekilde
söz verdiğimi hiç kimse iddia edemez. Tutanakları açın okuyun, hangi şekilde
söz verdiğim, milletvekillerine neden “Sessiz olun da duyayım.” dediğimi de o
zaman daha iyi anlarsınız.
AHMET AYDIN (Adıyaman) – Tutanakları
isteyin Sayın Başkan.
 BAŞKAN – Buyurunuz Sayın
Hamzaçebi. (CHP sıralarından alkışlar) 
Yeni sataşmalara mahal vermeyiniz. 

VII.- SATAŞMALARA İLİŞKİN KONUŞMALAR (Devam)
16.- İstanbul Milletvekili Mehmet Akif Hamzaçebi'nin,
Ankara Milletvekili Özcan Yeniçeri’nin 684 sıra sayılı Kanun Tasarısı’nın
35’inci maddesiyle ilgili önerge üzerinde ve Hakkâri Milletvekili Adil
Zozani’nin sataşma nedeniyle yaptıkları konuşmaları sırasında Cumhuriyet Halk
Partisine sataşmaları nedeniyle konuşması
MEHMET AKİF HAMZAÇEBİ (İstanbul) –
Sayın Başkan, değerli milletvekilleri; Sayın Yeniçeri konuşmasında Cumhuriyet
Halk Partisinin Altı Ok ilkelerinden uzaklaştığı yönünde bir değerlendirmede
bulundu. 
ADİL ZOZANİ (Hakkâri) – Onu Halaçoğlu
söyledi.
YUSUF HALAÇOĞLU (Kayseri) – Evet, onu
ben söyledim.
MEHMET AKİF HAMZAÇEBİ (Devamla) – Şunu
ifade edeyim ki: Biz ana muhalefet partisi olarak muhalefet partilerine
muhalefet etmek gibi bir anlayışı benimsemiyoruz. Ben Sayın Yeniçeri’nin bu
sözlerini kendisine iade ediyorum. Cumhuriyet Halk Partisi Altı Ok ilkelerine
sahiptir, bunlar Cumhuriyet Halk Partisinin vazgeçilmez ilkeleridir, bunu
bilsin. Ama, ben daha fazla cevap vererek muhalefete muhalefet gibi bir
anlayışı kesinlikle doğru bulmuyorum. 
Sayın Zozani bu kürsüde çok dikkatle,
zevkle dinlediğim değerli bir hatiptir, konuşmasıyla ilgili birkaç şey söylemek
istiyorum.
Şimdi, ben biraz önce, bu kürsüye
çıktığımda Gezi hareketinin 1 Haziran 2012 tarihinde olduğunu söylemiştim, önce
onu düzeltiyorum, bir tereddüt yaşadım, 1 Haziran 2013 tarihinde oldu. 
İHSAN ŞENER (Ordu) – Yarın düzeltirsin!
MEHMET AKİF HAMZAÇEBİ (Devamla) – O
günlerde Sayın Selahattin Demirtaş şöyle bir açıklama yaptı, şöyle diyor,
bakın, okuyorum: “BDP Eş Başkanı Selahattin Demirtaş Gezi Parkı’na ilişkin
yaptığı açıklamada, halk hareketini darbeye kanalize etme arayışı olduğunu
ileri sürdü ve bu yüzden eylemlere mesafe koyduklarını söyledi.” 
İDRİS BALUKEN (Bingöl) – Onu siz
yaptınız, halk hareketi varsa siz yaptınız.
ADİL ZOZANİ (Hakkâri) – Mustafa
Kemal’in askerleri…
MEHMET AKİF HAMZAÇEBİ (Devamla) –
Bakın, AKP’yle birleşiyorsunuz, hiç farklı bir anlayış değil yani. 
İDRİS BALUKEN (Bingöl) – Gerçi onu siz
yapmaya çalıştınız, doğrudur. 
MEHMET AKİF HAMZAÇEBİ (Devamla) – “Gezi
Hükûmete yönelik bir darbe girişimiydi.” diyor orada Sayın Demirtaş. “Sırrı
ağaç için oradaydı, dikkatli davrandı...” Sırrı Bey de ağaç için oradaydı ama
sonradan olay öyle bir boyuta vardı ki Sırrı Bey bu konuda dikkatli davrandı. O
da darbecilere hizmet etme girişiminde bulunmadı.” Bakın, gayet açık, net.
Özgürlükçü bir hareketi Hükûmete darbe olarak nitelendiriyorsunuz. Bunu kim
söylüyor? Bir de Adalet ve Kalkınma Partisi söylüyor. 
ÜNAL KACIR (İstanbul) – Ne özgürlüğü
ya! Neyin özgürlüğü ya! Neyin özgürlüğü, neyin! Hangi özgürlüğünüz kaybolmuş da
aradınız bulamadınız?
MEHMET AKİF HAMZAÇEBİ (Devamla) –
Şimdi, efendim, Halkların Demokratik Partisinin seçim stratejisi şudur:
“Biz sol partiyiz, sosyal demokrat partiyiz ama Cumhuriyet Halk Partisi değil.”
Hayır, bunu kimse yutmaz. Bakın bu demeçler burada duruyor. Diğer
uygulamalarınızı tek tek söyledim. 4+4'ü, HSYK düzenlemesini, yolsuzluklarla
ilgili parti politikanızı, bütün bunları söyledim. 
HİLMİ BİLGİN (Sivas) – 11 ilde aday
çıkmamış Hamza Bey!
MEHMET AKİF HAMZAÇEBİ (Devamla) – Bu Gezi’deki…
Gezi’de size kimse “‘Gelin de Mustafa Kemal’in askerleriyiz.’ deyin.” demedi.
Orada her siyasi görüşten insan vardı ama hepsinin ortak noktası özgürlüktü,
demokrasiydi. (CHP sıralarından alkışlar)
HİLMİ BİLGİN (Sivas) – Hamza Bey, 11
ilde aday çıkmamış, siz onun derdine düşün.
MEHMET AKİF HAMZAÇEBİ (Devamla) – Ben Milliyetçi
Hareket Partisi olsun, Halkların Demokratik Partisi olsun, 2 muhalefet
partisine muhalefet etmek gibi bir anlayışımızın olmadığını, bizim temel
muhalefetimizin Adalet ve Kalkınma Partisi Hükûmeti olduğunu bilginize
sunuyorum.
HİLMİ BİLGİN (Sivas) – 11 ilde adayınız
yokmuş, siz ona bakın ya!
MEHMET AKİF HAMZAÇEBİ (Devamla) – Hepinize
saygılar sunuyorum. (CHP sıralarından alkışlar)
BAŞKAN – Teşekkür ederiz Sayın Hamzaçebi.
YUSUF HALAÇOĞLU (Kayseri) – Sayın
Başkan…
BAŞKAN – Buyurunuz Sayın Halaçoğlu.
YUSUF HALAÇOĞLU (Kayseri) – Sayın Zozani, kendilerinin
burada muhalefet ederken bizim gidip Başkan Vekiliyle iş birliği ve ittifak
geliştirdiğimizi söyledi ve sataşmada bulundu. 
Ayrıca, AKP’li konuşmacı da tiyatro oynadığımız ve dürüst
davranmadığımız gibi bir ifade kullandı. Dolayısıyla, bunlara sataşmadan dolayı
cevap vermek istiyorum.
AHMET AYDIN (Adıyaman) – Sayın Başkan, şu dürüstlük
kuralları, Medeni Kanun 2 anlamında, her hukukçunun makul surette bilebileceği
bir konu.
YUSUF HALAÇOĞLU (Kayseri) – Dürüstlüğün ne anlama geldiğini
ben iyi bilirim.
BAŞKAN – Biz İç Tüzük’e göre yönetiyoruz efendim, Medeni
Kanun’a göre değil. İç Tüzük’te sataşmanın nasıl olacağı da belli, sataşmayı
yapanlar düşünsünler. 
AHMET AYDIN (Adıyaman) – Dürüstlük kuralları evrensel bir
hukuk kaidesidir. Bunun bilinmesi lazım öncelikle.
YUSUF HALAÇOĞLU (Kayseri) – Dürüst davranmadığımızı kimse
söyleyemez.
S. NEVZAT KORKMAZ (Isparta) – Tüzük bu hafta mı aklınıza
geldi, niye Ayşe Nur Bahçekapılı yönetirken aklınıza gelmedi?
AHMET AYDIN (Adıyaman) – Ben değil, hukuk tarihi yazıyor.
BAŞKAN – Yazsın tarih efendim, sonra da tarihi okuyanlar ne
olduğunu anlar. 
Buyurunuz Sayın Halaçoğlu. (MHP sıralarından alkışlar) 
Yeni sataşmalara mahal vermeyin lütfen.

17.- Kayseri Milletvekili Yusuf Halaçoğlu'nun, Hakkâri
Milletvekili Adil Zozani’nin sataşma nedeniyle yaptığı konuşması ve Kırıkkale
Milletvekili Ramazan Can’ın yaptığı açıklaması sırasında Milliyetçi Hareket
Partisine sataşmaları nedeniyle konuşması
YUSUF HALAÇOĞLU (Kayseri) – Evet, biz, burada bu yasaya ta
başından beri muhalefet ettiğimizi açıkça söyledik, hangi sebeple muhalefet
ettiğimizi de açıkladık. Size dedik ki terörle ilgili yasalar sebebiyle sanki
bizim bu yasaya karşı çıktığımız gibi bir imaj vermeye çalıştınız. Biz bundan
dolayı değil, teröre karşı, her zaman karşıyız ama siz bunu ön plana koyarak
arkasından özgürlükleri ve insanların kendi kişisel haklarını ortadan kaldıran,
polise akıl almaz derecede yetkiler veren…
RECEP ÖZEL (Isparta) – Jandarmayı sivilleştiriyoruz. 
YUSUF HALAÇOĞLU (Devamla) – …Jandarma teşkilatını
sivilleştiren ve siyasallaştıran tıpkı 15 Mart 1919’da olduğu gibi, Damat Ferit
Hükûmetinin, Damat Ferit’in çıkardığı ve İçişleri Bakanlığına bağladığı
Jandarma gibi, aynı hareketi yapan, o dönemin hükûmeti gibi bir pozisyon
aldığınız için karşı çıktık. 
Diğer taraftan…
AHMET AYDIN (Adıyaman) – Ya Jandarmayı millî iradeye
bağlıyoruz, daha ne istiyorsunuz? Millî iradeye bağlıyoruz. 
YUSUF HALAÇOĞLU (Devamla) – Millî iradeye bağlamıyorsunuz.
Askerî teşkilatı… Siz darbeden söz ediyorsunuz…
AHMET AYDIN (Adıyaman) – Tamam, millî iradeye bağlıyoruz.
Daha doğal, daha sivil ne olabilir!
YUSUF HALAÇOĞLU (Devamla) – …hem de diyorsunuz ki “Asker
siyasallaşmasın.” Siz siyasallaştırıyorsunuz ve siyasal hâlâ getiriyorsunuz. 
AHMET AYDIN (Adıyaman) – Genelkurmay Başkanı da Başbakana
bağlı.
ALİ RIZA ÖZTÜRK (Mersin) – Genelkurmay
Başkanı Başbakana bağlı değil mi?
YUSUF HALAÇOĞLU (Devamla) – Yani lağvediyorsunuz
Jandarmayı, PKK’yla anlaşmanız çerçevesinde lağvediyorsunuz. 
Diğer taraftan şunu söyleyeyim: Herkes
Mustafa Kemal’in askeri olamaz. Bunu da herkes kafasına soksun. (MHP ve CHP
sıralarından alkışlar) Herkes Mustafa Kemal’in askeri olamaz.
PKK’yla anlaşan, onlarla iş birliği
yapan, onlara ses çıkarmayan, silahlı yürüyüş yapmasına rağmen onlara herhangi
bir tasarrufta bulunmayan kişiler, Mustafa Kemal’in askeri olamaz, çünkü bu
cumhuriyeti kuran Mustafa Kemal Atatürk’tür ve arkadaşlarıdır. 
İDRİS BALUKEN (Bingöl) – Biz olamayız,
doğru.
YUSUF HALAÇOĞLU (Devamla) – Diğer
taraftan, dürüstlükte bizi suçlayanlar önce kendilerine baksınlar, aynaya
baksınlar!
AHMET AYDIN (Adıyaman) – Hocam,
evrensel hukuk kaidesidir dürüstlük kuralları.
HAKAN ÇAVUŞOĞLU (Bursa) – O bir ilke.
YUSUF HALAÇOĞLU (Devamla) – Siz, önce,
Tüzük’e hangi ölçüde uyuyorsunuz, kanuna hangi ölçüde uyuyorsunuz? Siz önce
buna bakın.
Burada, ilk günlerde, Ayşe Nur
Bahçekapılı Hanımefendi’nin yapmış olduğu suistimallerde buraya yürüyordunuz,
bağırıyordunuz çağırıyordunuz ama hiçbirinizin sesi çıkmıyordu.
AHMET AYDIN (Adıyaman) – Sizin
yaptığınız kürsüyü basmak, kürsüyü işgal etmek… Kürsüyü rahat bıraktınız mı?
YUSUF HALAÇOĞLU (Devamla) –
Dolayısıyla, bir kere olsun içerideki konuşmalarımızda bile… 
AHMET AYDIN (Adıyaman) – Hanımefendi’ye
bir o kadar şiddet uyguladınız. O kadar hakaret ettiniz Meclis Başkan Vekiline.
YUSUF HALAÇOĞLU (Devamla) – Geliyor
efendim, gürültüyü kesin dememe rağmen, kendisine tutanakları göstermeme
rağmen, ikinci kere ikaz etmemesine rağmen, bizi hemen saf dışı bırakıp öbür
tarafa geçti, size geçti. Kaldı ki siz daha önce konuşmuştunuz, onun bile
farkında değildi.
Dolayısıyla, siz, önce kendinize bakın.
Dürüstlükte kendinize bakın. 17-25 Aralığa bakın. Onları aklayanlar
sizlerdiniz. Siz dürüstlüğü önce kendinizde arayın. (MHP ve CHP sıralarından
alkışlar) 
RECEP ÖZEL (Isparta) – Biz bakıyoruz
Hocam. Sıkıntı yok bizde.
BAŞKAN – Teşekkür ederiz Sayın
Halaçoğlu. 
ÖZCAN YENİÇERİ (Ankara) – Sayın Başkan…
İDRİS BALUKEN (Bingöl) – Sayın Başkan…
BAŞKAN – Sayın Yeniçeri, sizin
talebiniz nedir? 
ÖZCAN YENİÇERİ (Ankara) – Efendim,
Sayın Çebi benim söylemediğim bir sözü bana atfen, söylemişim şeklinde ifade
etti; bir.
İkincisi: Sayın Ahmet Aydın “Özcan
Yeniçeri’nin attığı bir taşı çıkarmaya çalışıyoruz.” anlamında…
AHMET AYDIN (Adıyaman) – Böyle bir şey
yok. Ben böyle bir şey demedim. 
RECEP ÖZEL (Isparta) – Demedi ya!
Demedi Hocam.
AHMET AYDIN (Adıyaman) – Sayın Başkan,
böyle bir şey demedim. Rüya görüyor herhâlde!
BAŞKAN – Demediğini söylüyor efendim.
“Ben böyle bir şey demedim.” diyor.
ÖZCAN YENİÇERİ (Ankara) – Hem der hem
inkâr eder. Onların genelinde politikaları bu zaten. 
MEHMET AKİF HAMZAÇEBİ (İstanbul) –
Sayın Başkanım, düzeltiyorum: Cumhuriyet Halk Partisine yönelik “Altı Oku
unuttular.” şeklindeki eleştiriyi Sayın Yeniçeri değil, Sayın Halaçoğlu yaptı.
Kürsüde bir dil sürçmesi sonucu o şekilde ifade ettim.
BAŞKAN – Evet, düzelttiniz.
ÖZCAN YENİÇERİ (Ankara) – Bir de
“mizansen” denildi. Bu da hakarettir. Bir de “tiyatro” dedi yani yüz defa
sataşma var. Daha ne diyecekler?
MEHMET AKİF HAMZAÇEBİ (İstanbul) –
Efendim, bir şey daha ifade edeceğim.
BAŞKAN – Efendim Sayın Hamzaçebi?
MEHMET AKİF HAMZAÇEBİ (İstanbul) -
Sayın Başkan, şimdi, sanıyorum Zozani söyledi, kürsüde onu cevaplamayı eksik
bıraktım. Arka tarafta Meclis Başkan Vekiliyle yapılan toplantılarda Milliyetçi
Hareket Partisi ile Cumhuriyet Halk Partisinin iş birliği yaptığını söyledi.
Bunu asla kabul etmiyorum. Oturumlara ara verildiği zaman, Meclis Başkan Vekili
siyasi partilerin grup Başkan Vekillerini arkaya davet eder. Biz bu davet
olmaksızın bugüne kadar arka tarafa, Meclis Başkan Vekili odasına gitmiş
değiliz. Yani, bu bizim partimize yapılan bir davet Milliyetçi Hareket
Partisine de yapılmıştır, Halkların Demokratik Partisine de yapılmıştır, Adalet
ve Kalkınma Partisine de yapılmıştır. Yani, 2 muhalefet partisi iş birliği
yaparak neyi gerçekleştirecek? Bunu reddediyorum efendim.
BAŞKAN – Teşekkür ediyoruz Sayın
Hamzaçebi.
İHSAN ŞENER (Ordu) – Gerçekten büyük
bir sataşma var!

X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684)
(Devam)
BAŞKAN - Sayın milletvekilleri,
önergeyi oylarınıza sunuyorum…
MEHMET AKİF HAMZAÇEBİ (İstanbul) –
Karar yeter sayısı…
BAŞKAN – Karar yeter sayısı arayacağım.
Kabul edenler… Kabul etmeyenler… Karar
yeter sayısı yoktur.
On dakika ara veriyorum.
 Kapanma
Saati: 00.22
SEKİZİNCİ OTURUM
Açılma Saati:
00.39
BAŞKAN: Başkan
Vekili Şükran Güldal MUMCU
KÂTİP ÜYELER:
Bayram ÖZÇELİK (Burdur), Fehmi KÜPÇÜ (Bolu) 
-----0-----
BAŞKAN – Sayın milletvekilleri, Türkiye
Büyük Millet Meclisinin 68’inci Birleşiminin Sekizinci Oturumunu açıyorum.
Ankara Milletvekili Özcan Yeniçeri ve
arkadaşlarının önergesinin oylamasında karar yeter sayısı bulunamamıştı. Şimdi
önergeyi tekrar oylarınıza sunacağım ve karar yeter sayısı arayacağım.
Kabul edenler… Kabul etmeyenler… Kabul
edilmemiştir, karar yeter sayısı vardır. 
684 sıra sayılı Kanun Tasarısı’nın
görüşmelerine devam edeceğiz. 
Komisyon ve Hükûmet yerinde. 
35’inci maddenin oylamasından önce
oylamanın açık oylama şeklinde yapılmasına dair bir istem vardır. İstem sahibi
sayın milletvekillerinin adlarını tespit edeceğim.
Akif Hamzaçebi? Burada.
Levent Gök? Burada. 
Haydar Akar? Burada. 
Vahap Seçer? Yerine Sayın Aldan burada.

Ali Özgündüz? Burada. 
Musa Çam? Yerine Nur Serter burada. 
Ali Haydar Öner? Burada. 
Refik Eryılmaz? Yerine İlhan Demiröz
burada. 
Ali Rıza Öztürk? Yerine Engin Özkoç. 
Ensar Öğüt? Burada. 
İzzet Çetin? Burada. 
Sedef Küçük? Burada. 
Melda Onur? Burada. 
Mehmet Hilal Kaplan? Burada. 
Mehmet Volkan Canalioğlu? Sayın Haberal
aldı onu. 
Mevlüt Dudu? Burada. 
Aydın Ayaydın? Yerine Sayın Düzgün. 
Celal Dinçer? Onun yerini Sayın Şeker
aldı. 
Bülent Kuşoğlu? Burada. 
İhsan Özkes? Burada. 
Aykan Erdemir? Burada.
Sena Kaleli? Yerine Toprak. 
Metin Lütfi Baydar? Sayın Bayraktutan…
ÜNAL KACIR (İstanbul) – Tamam, var
sayın Başkan, var sayın; tamam, kabul edildi. 
BAŞKAN – Sayın milletvekilleri, var
saymıyorum. Lütfen…
Böyle boşa iş yapmıyoruz burada sayın
milletvekilleri. (AK PARTİ sıralarından gürültüler)
Çok rica edeceğim. İç Tüzük’ün hükmü
var, biz onu uyguluyoruz. Son derece açık ve net. Lütfen…
35’inci maddenin açık oylama işlemini
başlatıyorum, üç dakika süre veriyorum. 
(Elektronik cihazla oylama yapıldı)
BAŞKAN – Sayın milletvekilleri, 684
sıra sayılı Kanun Tasarısı’nın 35’inci maddesinin açık oylama sonucu:
“Kullanılan oy sayısı  : 213
Kabul : 208
Ret : 5(x)
 Kâtip Üye Kâtip
Üye
 Bayram Özçelik Fehmi
Küpçü
 Burdur Bolu”
Böylece 35’inci madde kabul edilmiştir.

Şimdi, yeni madde ihdasına dair iki
önerge vardır, okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkçü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları'nın (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) "4652 sayılı
Kanunun 22 nci maddesinin birinci fıkrasının (d) bendinde yer alan "4652
sayılı Kanunun 3 üncü maddesinin ikinci fıkrasının (a) bendinde yer alan
"Temel bilimler ve sosyal bilim alanlarından birinde lisans düzeyinde
bilgi ve beceriye sahip, mezuniyetten" ibaresi "Mezuniyetten"
şeklinde ve (c) bendi aşağıdaki şekilde değiştirilmiş ve aynı fıkraya aşağıdaki
bent eklenmiştir.
"c) Ön lisans düzeyinde
eğitim-öğretim yapan polis meslek yüksekokulları ile polis meslek eğitim
merkezlerinde polis memuru yetiştirilmesini sağlamak,"
"d) Emniyet Teşkilatı personelinin
ihtiyaçlarına uygun eğitim programları hazırlamak, koordine etmek ve eğitim
ihtiyaçlarının en üst düzeyde karşılanmasını desteklemektir.""
şeklindeki 35 inci maddesinden sonra gelmek üzere aşağıdaki maddenin ihdas edilmesini
ve diğer maddelerin buna göre teselsül ettirilmesini arz ve teklif ederiz.
Madde 36- 4652 Sayılı…
HASAN HÜSEYİN TÜRKOĞLU (Osmaniye) –
Geri çekiyoruz Sayın Başkan.
BAŞKAN – Çekiyorlar.
Diğer madde ihdası önergesini
okutuyorum:
(Kâtip Üye Burdur Milletvekili Bayram
Özçelik tarafından önergenin okunmasına başlandı)

“Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik Yapılmasına
İlişkin Kanun Teklifi, Adana Milletvekili Osman Faruk Loğoğlu'nun; Emniyet
Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun…”
ADNAN ŞEFİK ÇİRKİN (Hatay) – Sayın
Başkan, anlayamıyoruz, biraz yavaş okursa daha iyi olur.
S. NEVZAT KORKMAZ (Isparta) – Bayram
Bey, biraz yavaş.
BAŞKAN – Biraz daha yavaş okursanız…
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
“…5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun 35. Maddesinden
sonra aşağıdaki maddenin eklenmesi ve madde numaralarının…”
MEHMET AKİF HAMZAÇEBİ (İstanbul) – Geri
çekiyoruz efendim.
BAŞKAN – Çekilmiştir.
LEVENT GÖK (Ankara) – Bayram Bey, ağır
ağır oku, sindire sindire oku Bayram Bey.
BAŞKAN – Evet, çok hızlı okuduğunuz
yönünde şey var.
Madde 36 üzerinde dört önerge vardır,
bu dört önergenin birisi Anayasa'ya aykırılık, diğer üç önerge de aynı
mahiyettedir. 
Şimdi, önce aynı mahiyetteki önergeleri
okutuyorum:
TBMM
Başkanlığına
Görüşülmekte olan 684 sıra sayılı Kanun
tasarısının (36.) maddesinin tasarı metninden çıkarılmasını arz ve teklif
ederiz.

Ahmet Aydın Mehmet
Doğan Kubat Ramazan Can
Adıyaman İstanbul Kırıkkale
Hamza Dağ Bülent
Turan Fatih Şahin
 İzmir İstanbul Ankara
Diğer önergenin imza sahipleri:

Mehmet Erdoğan Ali
Öz Emin Çınar
 Muğla Mersin Kastamonu
Hasan Hüseyin Türkoğlu Mustafa
Kalaycı Alim Işık
 Osmaniye Konya Kütahya
Diğer önergenin imza sahipleri:

Ali Serindağ Ahmet
Toptaş Tanju Özcan
Gaziantep Afyonkarahisar Bolu
Celal Dinçer Ali
Özgündüz Ali Sarıbaş
 İstanbul İstanbul Çanakkale
S. NEVZAT KORKMAZ (Isparta) –
Önergelerin okunması lazım efendim. Neyi çektiğini biz ne biliyoruz?
MEHMET AKİF HAMZAÇEBİ (İstanbul) –
Efendim, önergeyi okuması lazım Sayın Başkan.
S. NEVZAT KORKMAZ (Isparta) – Efendim,
bu önergelerin okunması lazım.
MEHMET AKİF HAMZAÇEBİ (İstanbul) –
Sayın Başkan, önerge metinlerini okuması lazım efendim Sayın Bayram Bey’in.
S. NEVZAT KORKMAZ (Isparta) – Neyi
çekiyorsun? Sadece imzaları okuyorsunuz.
MEHMET AKİF HAMZAÇEBİ (İstanbul) –
İkinci seferde imzaları okuyabilir.
BAŞKAN – Efendim?
MEHMET AKİF HAMZAÇEBİ (İstanbul) – İlk
seferde önergeleri okumak zorunda.
S. NEVZAT KORKMAZ (Isparta) –
Önergeleri şimdi okuması lazım efendim, ikinci tekrarda okunmaz.
BAŞKAN – Şimdi, ilk başta okuyorsunuz,
sonra yinelerken imzaları okuyordunuz efendim.
AHMET AYDIN (Adıyaman) – Sayın
Başkanım, aynı mahiyette olduğu için zaten bir önergeyi okuması yeterli.
BAŞKAN – Şimdi, bir dakika... İlk başta
okunuyor, ikinci kere tekrarlarken imza sahipleri okunuyor efendim. 
S. NEVZAT KORKMAZ (Isparta) – Evet,
doğru, aynen öyle.
BAŞKAN – Aynı mahiyettedir, “...ve imza
sahipleri” deniyor. Bir teknik hata oldu. 
Evet, lütfen...
TBMM
Başkanlığına
Görüşülmekte olan 684 sıra sayılı Kanun
tasarısının (36.) maddesinin tasarı metninden çıkarılmasını arz ve teklif
ederiz.

Ahmet Aydın Mehmet
Doğan Kubat Ramazan Can
Adıyaman İstanbul Kırıkkale
Hamza Dağ Bülent
Turan Fatih Şahin
 İzmir İstanbul Ankara
AHMET AYDIN (Adıyaman) – Sadece imza
sahipleri okunacak diğer önergelerin.
MEHMET AKİF
HAMZAÇEBİ (İstanbul) – Hayır, hayır.
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal’ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun,
"4652 sayılı Kanunun 6 ncı
maddesinin birinci fıkrasına aşağıdaki cümle eklenmiştir. 
"Ancak, gerek görüldüğü takdirde,
Başkan, dört yıllık süre sona ermeden önce de atanmasındaki usulle görevinden
alınabilir.”
şeklindeki 36. maddesinin Tasarı
metninden çıkarılmasını arz ve teklif ederiz. 
 Ali Serindağ Ahmet
Toptaş Tanju Özcan
 Gaziantep Afyonkarahisar Bolu
 Ali Sarıbaş Celal
Dinçer Ali Özgündüz
 Çanakkale İstanbul İstanbul
Türkiye Büyük
Millet Meclisi Başkanlığına
Görüşülmekte olan 684 sıra sayılı
"Polis Vazife ve Salâhiyet Kanunu, Jandarma Teşkilat, Görev ve Yetkileri
Kanunu, Nüfus Hizmetleri Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısının” 36. maddesiyle 4652 sayılı Polis
Yüksek Öğretim Kanunu'nun 6 ncı maddesinin birinci fıkrasına eklenen cümlenin
tasarı metninden çıkarılmasını arz ve teklif ederiz.
 Mehmet Erdoğan Emin
Çınar Hasan Hüseyin Türkoğlu
 Muğla Kastamonu Osmaniye
 Ali Öz  Mustafa
Kalaycı  Alim Işık
 Mersin Konya Kütahya
BAŞKAN – Şimdi Anayasa’ya aykırılık
önergesini okutuyorum:
Türkiye Büyük
Millet Meclisi Başkanlığına
Görüşülmekte
olan 684 sıra sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair -torba- Kanun Tasarısının 1
inci maddesi; Anayasa ve İçtüzük Hükümleri ile evrensel hukuk normlarına ve
temel insan haklarına aykırı olup tek parti -tek adam- diktatörlük rejimi ve
polis devletinin ötesinde, fiili "savaş hali" uygulaması
getirdiğinden kanun tasarısının 36 ıncı maddesinin Anayasa'ya aykırılık nedeniyle
tasarı metninden çıkarılmasını arz ve teklif ederiz.
 Pervin Buldan Abdullah
Levent Tüzel  Nazmi Gür
 Iğdır İstanbul Van
 Erol Dora  Hüsamettin
Zenderlioğlu  Gülser Yıldırım Mardin  Bitlis Mardin
 Demir Çelik  Ertuğrul
Kürkcü
 Muş Mersin
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) – Katılamıyoruz efendim. 
BAŞKAN – Hükûmet?
ORMAN VE SU İŞLERİ BAKANI VEYSEL EROĞLU
(Afyonkarahisar) – Katılmıyoruz. 
BAŞKAN – Sayın Kürkcü, buyurunuz. (HDP
sıralarından alkışlar) 
ERTUĞRUL KÜRKCÜ (Mersin) – Sayın
Başkan, sevgili arkadaşlar; biliyorsunuz, biz bu yasanın tamamına karşıyız.
Dolayısıyla, bu yasanın herhangi bir maddesinin tamamından ayrı düşünülmesine
imkân yok. Bu açıdan da bu madde üzerinde de itirazımız sürüyor. 
Şimdi, burada, belki üzerinde durmamız
gereken bir başka husus: Niçin Hükûmetin pozisyonu bir yıl içerisinde bu kadar
radikal bir biçimde değişmiştir? Çünkü, 21 Şubat 2014’te yasalaşan ve 6 Mart
2014’te Resmî Gazete’de yayınlanan en son demokratikleşme paketinde, 91’inci
madde itibarıyla -Türk Ceza Kanunu’nun- yakalama ve gözaltı koruma tedbirleri,
mahkeme ve hâkim kararına bağlı olarak suç işlendiği şüphesini gösteren somut
delillerden hareket edilecekti, arama için de aynı şey geçerliydi. Bu yasa gündemde
tartışılırken bu, çözüm sürecinin gerçekleşmesi, çözüm sürecinin bir imkâna
kavuşması bakımından çok gerekli ve esaslı bir tedbir olduğu gerekçesiyle
savunulmuştu. 
Şimdi, Sayın Davutoğlu, Başbakan önceki
gün iç güvenlik paketiyle ilgili olarak konuşurken çözüm sürecinin önünü açacak
bir yasa tasarısı olarak bunu söylemiş aynı gerekçeyle ancak çözüm sürecinin
önünü açacak olan bu yasa tasarısı 2014’teki yasanın olumlu olarak değiştirdiği
“makul şüphe” tanımına bizi geri döndürüyor. 
Şimdi, eğer her ikisiyle de çözüm
sürecinin önü açılıyorsa burada bir saçmalık var demektir çünkü siz hem
insanları, “makul şüphe” dediğiniz herhangi bir somut delile dayanmayan bir
sebeple gözaltına alacak, tutuklayacak, üstünü arayacaksınız ve bunun ortadan
kaldırılması çözüm sürecinin önünü açacak, sonra çözüm sürecinin önünü açmak
için, bir yıl sonra, başladığınız yere geri döneceksiniz. 
Şimdi bu, halkın zekâsıyla, Türkiye
Büyük Millet Meclisi üyelerinin aklı fikriyle, demokratik normlarla alay etmek
değilse başka hiçbir şey demek değildir. 
Bunun gerekçesi olarak bize dayatılan
şey, örneğin molotofkokteyliyle eylemde bulunmanın Ateşli Silahlar Yasası’na
tabi bir suç hâline getirilmesi. Gerekçesi de bir genç kadının bir otobüste
molotofkokteyliyle yakılmasıyla irtibatlandırılarak Sayın Davutoğlu tarafından
bütün gün anlatılıyor ancak hepimiz biliyoruz, artık sağır sultan duydu -en
sağır sultan duymamış olabilir ancak sağır sultan bunu duydu- bu, MİT görevlisi
kişiler tarafından girişilmiş bir provokasyondu. 
Eğer siz böyle bir fiilin önüne geçmek
istiyorsanız yapmanız gereken şey, molotofkokteylini elinde tutanı kurşuna
dizme yetkisini polise vermek değil, yapmanız gereken tek şey var, o da
provokasyon yapmaktan vazgeçmenizdir. Provokasyonu Hükûmet ajanları yapmış ise
eğer, bununla ilgili olarak dönüp sokaktaki genci cezalandırmaya, kurşuna
dizmeye kalkışamazsınız. 
O nedenle, yol yakınken, hakikaten
çözüm sürecinin önünü açmak istiyorsanız… Hepimiz açıkça söylüyoruz; bu,
herhangi bir çözümün önünü tıkıyor, demokratik olmayan bir çözüm, demokrasiyi
geliştirmeyen bir çözüm. Yurttaşların güvenlik ve esenliğini genişletmeyen bir
çözümün demokratik olmayacağı, dolayısıyla, çözüm olmayacağı açıkça ortada
olduğu hâlde bize bunu sizin çözüm güvenceniz diye dayatıyorsunuz ve bu Meclis
bu sebeple buna karşı direniyor. 
Ben Hükûmet üyelerine burada
sesleniyorum, Adalet ve Kalkınma Partisi milletvekillerine de sesleniyorum: Yol
yakınken bu yasayı lütfen geri çekin. Eğer bu yasayı geri çeker ve hakikaten,
kamu güvenliği bakımından gerekli olan meseleleri açık yüreklilikle tartışma
cesareti gösterebilirseniz Meclisin önü açılacaktır. Yoksa, size müjdem, bu
yasayı 7 Nisandan önce çıkartmamayı size garanti ediyoruz.
İyi akşamlar diliyorum. (HDP
sıralarından alkışlar)
BAŞKAN – Teşekkür ederiz Sayın Kürkcü.
Önergeyi oylarınıza sunuyorum…
MEHMET AKİF HAMZAÇEBİ (İstanbul) –
Karar yeter sayısı…
BAŞKAN – Arayacağım efendim.
Kabul edenler… Kabul etmeyenler… Karar
yeter sayısı yoktur.
RECEP ÖZEL (Isparta) – Elektronik
yapalım.
İDRİS BALUKEN (Bingöl) – Yoktur,
yoktur; Sayın Başkan, yok, bariz yoktur.
RECEP ÖZEL (Isparta) – Elektronik
yapalım. 
BAŞKAN - Yok efendim, elektronik yapsak
da yok efendim şu anda. (AK PARTİ sıralarından “Var, var.” sesleri; CHP, MHP ve
HDP sıralarından “Yok, yok.” sesleri)
Beş dakika ara veriyorum.
 Kapanma
Saati: 01.01
DOKUZUNCU OTURUM
Açılma Saati:
01.13
BAŞKAN: Başkan
Vekili Şükran Güldal MUMCU
KÂTİP ÜYELER:
Bayram ÖZÇELİK (Burdur), Fehmi KÜPÇÜ (Bolu) 
-----0-----
BAŞKAN – Sayın milletvekilleri, Türkiye
Büyük Millet Meclisinin 68’inci Birleşiminin Dokuzuncu Oturumunu açıyorum.
Mersin Milletvekili Ertuğrul Kürkcü ve
arkadaşlarının önergesinin oylamasında karar yeter sayısı bulunamamıştı. Şimdi
önergeyi tekrar oylarınıza sunacağım ve karar yeter sayısı arayacağım.
Kabul edenler… Kabul etmeyenler… (AK
PARTİ ve HDP sıralarından “Yok.” sesleri) Kabul edilmemiştir, karar yeter
sayısı vardır. 
E, siz “Yok.” derseniz yok olsun o
zaman yani. Böyle bir Genel Kurul olur mu? “Yok.” diyorsunuz yani böyle bir şey
olabilir mi? Hem var diye el kaldırıyorsunuz hem bağırıyorsunuz “Yok.” diye. 
684 sıra sayılı Kanun Tasarısı’nın
görüşmelerine devam ediyoruz. 
Komisyon ve Hükûmet yerinde. 
Şimdi aynı mahiyetteki üç önergeyi
birlikte işleme alacağım ama istemleri hâlinde önerge sahiplerine ayrı ayrı söz
vereceğim. 
Aynı mahiyetteki üç önergeyi lütfen
okuyunuz: 
Türkiye Büyük Millet Meclisi Başkanlığına
Görüşülmekte olan 684 sıra sayılı Kanun
tasarısı’nın (36.) maddesinin tasarı metninden çıkarılmasını arz ve teklif
ederiz. 
Ahmet Aydın
(Adıyaman) ve arkadaşları
Aynı mahiyetteki diğer önergenin imza
sahipleri: 
Ali Serindağ
(Gaziantep) ve arkadaşları 
Aynı mahiyetteki diğer önergenin imza
sahipleri: 
Mehmet Erdoğan
(Muğla) ve arkadaşları
BAŞKAN – Komisyon aynı mahiyetteki bu
önergelere katılıyor mu?
İÇİŞLERİ KOMİSYONU BAŞKANI MEHMET ERSOY
(Sinop) – Takdire bırakıyoruz Sayın Başkan. 
BAŞKAN – Hükûmet?
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Katılıyoruz Sayın Başkan. 
BAŞKAN – Sayın Işık, buyurunuz. (MHP
sıralarından alkışlar)
ALİM IŞIK (Kütahya)
– Teşekkür ediyorum Sayın Başkan.
Sayın Başkan,
değerli milletvekilleri; tasarının bu maddesi 4652 sayılı Polis Yüksek Öğretim
Kanunu’nun 6’ncı maddesine ek bir cümle eklenmesinden ibaret. Söz konusu 6’ncı
maddenin birinci fıkrasını sizlere okuyorum: “Başkan -yani Polis Akademisi
Başkanı- en az yüksek lisans düzeyinde akademik kariyere sahip birinci sınıf
emniyet müdürlerinden veya profesör öğretim üyelerinden, Genel Müdürün teklifi,
Bakanın uygun görmesi üzerine dört yıllığına, müşterek kararname ile atanır.”
Şimdi, tasarıda buna ilave olarak “Ancak gerek görüldüğü takdirde Başkan dört
yıllık süre sona ermeden önce de atamasındaki usulle görevinden alınabilir.”
diyor. Yani bu düzenlemenin şu hükme göre ne kadar anlamsız, ne kadar hakka
gasp anlamına gelen bir ifade olduğunu hepimiz anladık ki Hükûmet de bunun
çıkartılması yönünde bir önerge verdi. En azından yanlıştan dönülmesi nedeniyle
Sayın Komisyona ve Hükûmete teşekkür ettiğimi ifade edeyim. Gerçekten son
derece yanlış, tamamen kin duygusuyla, gözünüze kestirdiğiniz bir yöneticiyi
“Nasıl görevden alabilirim?” anlayışıyla buraya yerleştirilmiş. Bunu sizin
önünüze bir bürokrat getirmiş olabilir ama buna, buraya onay vermenin, Komisyon
görüşmeleri sırasında tüm itirazlara rağmen yeniden bu Genel Kurula getirmenin
ne kadar yanlış olduğunu herhâlde sizler de anlıyorsunuz.
Değerli milletvekilleri, Milliyetçi
Hareket Partisinin bu tasarıda karşı olduğu konulardan biri de polis teşkilatı
üzerinde oynanan oyunlardır. Yani yasal düzenlemeyle hukukun arkasına dolanıp
sizin istemediğiniz, sebebinin de sadece, AKP’nin 17-25 Aralık yolsuzluk ve
rüşvet operasyonlarından sonra içine girdiği paralel paranoyası olduğunu
unutmamak gerekiyor. Bu da bunlardan bir tanesi. Polis teşkilatında polis
kolejlerini kapattınız, iki üç ay sonra polis olacak yüzlerce insanın ekmeğini
elinden aldınız. Aldınız, şimdi bunları başka üniversitelere gönderiyorsunuz;
yapılacak, olacak bir şey değil. Yahu bunların hepsi mi paralelci, hepsi mi
size düşman, hepsi mi devlet düşmanı? Etmeyin Allah aşkına ya! Bunun nasıl
kabul edilebildiğini anlamakta güçlük çekiyoruz. 
Sonra polis komiserlerini iki gruba
ayırdınız; A grubu, B grubu. Kardeşim komiserse komiser, aynı görevi, aynı işi
yapıyorsa neden bunların özlük haklarıyla oynayarak insanları devlete karşı
isyana teşvik ediyorsunuz? Bu yanlış bir uygulamaydı, onun için buna karşı
çıkıyoruz. 
Diğer taraftan,
özellikle binlerce emniyet müdürünü resen emekli ediyorsunuz. Yahu etmeyin
Allah aşkına, sizin ailenizde hiç devlet memuru olan yok mu? Birisi gelecek:
“Seni sevmedim, kaşın, gözün bana uymuyor, bana yan bakıyorsun, senin yirmi beş
yıllık, otuz yıllık emeğini yok sayıyorum, hadi git kardeşim emekliliğe.” Biri
size bunu yapsa buna nasıl rıza gösterirsiniz? Bunların olmayacağını, tamamen
bir kin, garaz ve düşmanlık duygusuyla bu teşkilata yaptığınız büyük
haksızlıklar olduğunu sizler de çok iyi biliyorsunuz. Bu, er ya da geç mutlaka
geri dönecektir, sizin de yaptığınız kötü kanunlardan birisi olarak karnenize
eksi olarak yazılacaktır. Gelin, vakit geçmeden bu tasarıyı bu yüce Meclisin
Genel Kurulundan çekip komisyonlarda yeniden ele aldıktan sonra hakikaten
ihtiyaç olan maddeleri -nitekim Milliyetçi Hareket Partisi, bu maddelere bugüne
kadar geçen kısmıyla onay verdi- bunları yeniden bir uzlaşmanın sonucu olarak
buraya getirelim. Hem kendinize hem muhalefet partisi milletvekillerine
zulümden vazgeçin değerli arkadaşlar. Bu yol, iyi bir yol değil. Bu yol,
sonuçta ne size yarayacak ne bize yarayacak, daha da önemlisi milletin hiçbir
ferdine yaramayacaktır. Sadece ve sadece 17-25 Aralık paranoyasının intikam
duygusuyla çıkarılmış bir kanun olacak, bunun da bugün için bu ülkeye fayda
getireceğine inanmıyorum. Özellikle B sınıfına koyduğunuz 10 bine yakın
komiserin içerisinde yüksek lisans yapmış, doktora yapmış insanlar var. Bunlar
paralelci falan değil, bunlar devlet düşmanı değil. Bunlar otuz yıldır devlete
hizmet eden insanlar, sizden önce de hizmet etmişlerdi. Bu haksızlıklara “Dur.”
deyiniz.
Hepinize
teşekkür ediyorum. (MHP sıralarından alkışlar) 
BAŞKAN –
Teşekkür ederiz Sayın Işık. 
Sayın Özgündüz,
buyurunuz. (CHP sıralarından alkışlar) 
ALİ ÖZGÜNDÜZ
(İstanbul) – Teşekkür ediyorum.
Sayın Başkan,
değerli milletvekilleri; gecenin bu saatinde burada bulunan arkadaşları
saygıyla selamlıyorum. 
Değerli
arkadaşlar, bu kanun, tabii, size göre iç güvenlik, bize göre polis devleti
kanunu. Ben başka bir isim takıyorum: Efkan Ala kanunu, Efkan Ala’nın kafasının
kanunu yani. Neydi Efkan Ala kafası? “Ya, boşver kardeşim, kapıyı kır gir.”,
“Selami, savcının emrini boşver, at çöpe gitsin.” “Savcıya haber yolla, de ki:
‘İki polis gönderirim, seni çete diye tutuklatırım.’” Şimdi, bu kafadaki adama;
yine gelip burada “Anayasa’yı falan da tanımıyoruz. Neymiş efendim, ‘Egemenlik
yetkili organlar eliyle kullanılır.’” diyen kafadaki bir adama, bu kafanın
atadığı valilere, polis amirlerine bu yetkiyi veriyorsunuz. Hangi yetkiyi
veriyorsunuz? Valiye savcı yetkisi, paralel savcı yapıyorsunuz. Savcıyla
birlikte valiye de suçların araştırılması, suçluların yakalanması, gözaltına
alma yetkisi veriyorsunuz.
Şimdi, Ceza Muhakemesi Kanunu’na göre
suç soruşturmasının patronu cumhuriyet savcısıdır. Diyorsunuz ki: “Efendim, hem
savcı görevini yapacak hem de vali.” Vali dedi ki “Gözaltına al.”, savcı dedi
ki “Serbest bırak.”, ne olacak arkadaşlar? Valinin dediğini polis yapmazsa vali
soruşturma açacak, görevden alacak; savcının dediğini yapmazsa adli görevi
ihmalden, görevi kötüye kullanmaktan savcı, polis hakkında dava açacak. Araya
bırakıyorsunuz polisi, devletin memurunu, yarın bu sıkıntılar çıkacak. 
Efendim, valiye ne yetkisi veriyorsunuz
savcı yetkisinin dışında? Valiye yasama yetkisi veriyorsunuz, bu Meclisin
yetkisini veriyorsunuz. Çünkü, Anayasa’nın 38’inci maddesi der ki: “Cezalar ve
güvenlik tedbirleri ancak kanunla konur.” Bakın, kanun hükmünde kararnameyle
bile değil ancak kanunla. Siz ne yapıyorsunuz getirdiğiniz bu kanunun 16’ncı
maddesiyle? Valinin karar ve tedbirlerine aykırı davranmayı suç hâline
getiriyorsunuz, üç aydan bir yıla kadar hapis cezası getiriyorsunuz. Bakın, bu,
kesinlikle suç ve cezanın kanuniliği ilkesine aykırıdır, Anayasa’ya aykırıdır,
Türkiye’nin altına imza koyduğu Uluslararası İnsan Hakları Sözleşmesi’ne
aykırıdır. Bu, valiye suç yaratma yani yasama yetkisi vermedir. Bu, oradan
dönecektir. 
Değerli arkadaşlar, 1 Mayıs geliyor,
yarın vali diyecek ki -daha önce oldu ya İstanbul’da- “Efendim, Taksim’e
çıkmak… Biz ihbar aldık, orada provokasyon var, işte can ve mal emniyeti
açısından ben oraya çıkışı yasakladım. Çıkmak isteyenlere bu karara aykırı
davrandığı için üç aydan bir yıla kadar hapis cezasıyla cezalandırılmak üzere
dava açılacak.” Açabilecek misiniz? Hayır, açamayacaksınız. Milyonları nasıl
tespit edeceksiniz, nasıl açacaksınız? Açamayacaksınız. Kimi yakalarsanız onun
hakkında dava açılacak. 
Başka bir şey getiriyorsunuz. “Polis
kolejlerini kapatıyoruz.” Niye? E, paralelci. Allah’tan korkun, şimdi
diyorsunuz ki: “Bu paralel yapı bir suç örgütü.” Doğru mu? Size göre öyle. “E,
bunlar da paralelci o yüzden kapatıyoruz, başka yere göndereceğiz.” O mantıkla
giderseniz bunlar şüpheli, bunlar sanık; alın yargılayın. Niye başka yere
gönderiyorsunuz? Bu mantık neye benzer biliyor musunuz? Doktorun biri suç
işledi, bir yanlış tedavi yaptı, tıp fakültesini kapatmaya benzer; tıp
fakültesini kapatıyorum, efendim, buradan yanlış doktorlar çıkıyor ya da işte,
efendim, Soma’da maden kazası oldu, maden mühendisleri görevini yapmadı. E,
maden fakültelerini kapatalım. Böyle bir mantık olabilir mi arkadaşlar? Yani
bu, tamamen çarpık bir
mantık. Hukuk devletinde kimin eylemi ne ise bunu ortaya koyarsınız, efendim
gereken kanunlar çerçevesinde gereken işlem yapılır. Siz, bir kesimi, bir
okulun tüm öğrencilerini belli bir şekilde yaftalayarak… Böyle bir işlem
yapamazsınız. Yani bu korkunun ecele faydası yok. Fakat bunlar sonuçta dönecek
size vuracak. 
Bir başka şey daha söyleyeyim bu kanunla ilgili yani bir
insana yalan söylemek yakışmaz, tabii Başbakana hiç yakışmaz. Başbakan ısrarla
“Bonzaiye, molotofa karşı çıkıyor muhalefet…” Bu, külliyen yalandır, yalan
olduğunu da burada verdiğimiz önergelerle göstermiş olduk.
Genel Kurulu saygıyla selamlıyorum, sağ olun. (CHP
sıralarından alkışlar) 
BAŞKAN – Teşekkür ederiz Sayın Özgündüz.
ALİ ÖZGÜNDÜZ (İstanbul) – Karar yeter sayısı istiyoruz
Başkanım. 
ADİL ZOZANİ (Hakkâri) – Sayın Başkan…
BAŞKAN – Buyurun Sayın Zozani. 
ADİL ZOZANİ (Hakkâri) – Bu üç önergeyle ilgili İç Tüzük’ün
87’nci maddesine göre aykırı işlem yaptınız. 
İç Tüzük’ün 87’nci maddesi önergelerle ilgili şöyle bir
belirlemede bulunuyor: “Başkan, önergeye katılıp katılmadığını komisyona ve
Hükümete sorar. Komisyon ve Hükümet katılmama gerekçelerini kısaca
açıklayabilirler. Hükümetin veya komisyonun katılmadığı önerge, sahibi
tarafından beş dakikayı geçmemek üzere açıklanabilir.” Komisyon ve Hükûmet bu
önergelere katıldığını beyan etmiştir. 
İÇİŞLERİ KOMİSYONU BAŞKANI MEHMET ERSOY (Sinop) – Hayır. 
ADİL ZOZANİ (Hakkâri) – Dolayısıyla, önerge sahiplerine
buradan konuşma hakkı doğmaz; bu, bir.
İki, AK PARTİ Grubu tarafından, Sayın Ahmet Aydın, Sayın
Mehmet Doğan Kubat, Sayın Ramazan Can, Sayın Hamza Dağ, Sayın Fatih Şahin ve
Sayın Bülent Turan imzasıyla verilen önerge yine İç Tüzük 87’e aykırı bir
önergedir. 
İç Tüzük 87 şunu diyor: “Değişiklik önergelerinde,
değiştirilmesi, kaldırılması veya eklenmesi istenen hükümler açıkça belirtilir.”

Burada ne diyor? Âdeta Genel Kurulla dalga geçilmiş.
“Görüşülmekte olan 684 sıra sayılı Kanun tasarısının -parantez içinde, matbu,
çıkarma önergesi ya- (36.) maddesinin tasarı metninden çıkarılmasını arz ve
teklif ederiz.” 
Gerekçesi de şu: “Maddenin tasarıdan
çıkarılması uygun olacağı düşüncesiyle işbu önerge verilmiştir.” 
Böyle bir gerekçe kabul edilemez. 
ÜNAL KACIR (İstanbul) – Olur mu öyle
şey? 
ADİL ZOZANİ (Hakkâri) – Bu madde nasıl
buraya girdi, bu gerekçe nasıl bu maddeyi izah ediyor? Dolayısıyla bu önergeyi
işleme almış olmakla eksik işlem yapmışsınız. Başkanlık Divanı olarak bu
önergeyi 87’ye göre reddetmeniz gerekir. Ayrıca iki muhalefet partisi
konuşmacılarına… Hükûmet ve Komisyon, birisi takdire bıraktı, birisi
katıldığını ifade etti. Buradan konuşma hakkı doğmaz. Bu tutumunuzla ilgili
olarak usul tartışması talep ediyorum Sayın Başkan. 
BAŞKAN – Şimdi, usul tartışmasını
açarız da Sayın Zozani, bu işlemde bir aykırılık yapmıyoruz çünkü bugüne kadar
yaptığımız önerge işlemlerinin aynısını uyguladık. Sayın Komisyon takdire
bıraktı, Hükûmet kabul etti. 
ADİL ZOZANİ (Hakkâri) – Değişik
uygulamalar da var Sayın Başkanım. 
BAŞKAN - Her zaman bu tarz önergelerde
konuşma talebi olduğu zaman o konuşma talebini yerine getiriyoruz efendim. 
ADİL ZOZANİ (Hakkâri) – Değişik
uygulamaları da var.
BAŞKAN - Bazıları konuşma talebini
yapıyorlar, bazıları da gerekçesini okutuyorlar. Bir önergenin tabii ki ya
konuşarak ya da gerekçesini okutarak -sizin demin söylediğiniz şekilde- neden
bunu bu şekilde talep ettiklerini anlayabiliyoruz, ya konuştuklarında ya
gerekçelerini okuttuklarında. 
Şimdi, diğer iki önergenin sahibi,
onlar konuştular. Üçüncü önergenin sahibi daha konuşmadı çünkü onlar da gerekçe
okutmayı talep ettiklerini söylediler. Ben de o gerekçeyi okutacağım ve sonra
beraber işleme alacağım. 
ADİL ZOZANİ (Hakkâri) – Ama Sayın
Başkan… 
BAŞKAN - Çünkü aynı mahiyetteki bir
işlem, baştan beyan ettim Sayın Zozani, baştan beyan ettim, aynı mahiyetteki
önergeler -her zaman uyguladığımız bir işlemdir- beraber işleme alınır. Okutur,
beraberce, tek seferde Komisyon ve Hükûmete sorarız, ayrı ayrı eğer isterlerse
konuşurlar ya da gerekçe okuturlar ve üç önergeyi -ya da iki tane de olabilir-
birlikte oylara sunarız efendim. Bunda…
ADİL ZOZANİ (Hakkâri) – Sayın Başkan,
dediğinizin aksi durumlar da burada söz konusu olmuştur. Hatta…
BAŞKAN - Olmadı. En azından, ben hiç
böyle bir uygulama yapmadım. Böyle bir aksi uygulama da olmadı Sayın Zozani.
Aynı mahiyetteki önergeler bu şekilde uygulanıyor. 
ADİL ZOZANİ (Hakkâri) - Ama bu tasarıyı
biz burada Genel Kurulda görüşürken...
BAŞKAN – Bu, teknik bir konu ve bu
böyle yapılagelmiş ve uygulanagelmiş bir konudur. Lütfen… Bu konuyu bu şekilde
bugüne kadar hep böyle uyguladık, yanlışlık yok bu konuda.
ADİL ZOZANİ (Hakkâri) – Sayın Başkan,
bu önergenin biz nesini anlayacağız? AK PARTİ Hükûmeti…
İDRİS BALUKEN (Bingöl) - Yani detaylı…
BAŞKAN - Konuşmacılar izah ettiler, o
zaman ne anlayacaksanız anlayacaksınız, madde çekilmiş.
Şimdi bu konuda…
RECEP ÖZEL (Isparta) – Efendim, bundan
sonra Komisyonun takdire bıraktığı, Hükûmetin katıldığı… Konuşma hakkı
vermeyelim. Kabul edelim bunu efendim. 
ADİL ZOZANİ (Hakkâri) – Efendim, bu
maddenin tasarı metninden çıkarılmasının hangi talebe dayandığını bilmek
istiyorum, milletvekili olarak hakkım.
BAŞKAN – Gerekçesini şimdi okutacağım
ve o zaman…
ADİL ZOZANİ (Hakkâri) - Gerekçe var
zaten burada. Gerekçede bir şey yok ki.
BAŞKAN - Onu ben takdir edemem efendim,
gerekçesini yazmış. 
Şimdi gerekçeyi okutuyorum:
Gerekçe:
Maddenin tasarıdan çıkarılmasının uygun
olacağı düşüncesiyle iş bu önerge verilmiştir.
ADİL ZOZANİ (Hakkâri) - Sayın Başkan,
İç Tüzük 87’nci madde takdir ediyor, sizin takdir etmenize gerek yok. “Açıkça
belirtilir.” diyor. Burada açıkça bir belirleme yok. Sizin takdir hakkınız yok
burada, İç Tüzük takdir ediyor zaten. Diyor ki, bakın: “Kaldırılması veya
eklenmesi istenen hükümler açıkça belirtilir.” Bu kadar açık.
YAHYA AKMAN (Şanlıurfa) – Başkan,
oylayalım.
ÜNAL KACIR (İstanbul) – Sayın Başkan…
BAŞKAN – Maddenin çıkartılmasını istemişse…
Gerekçesini de böyle yazmış, kabul etmişler. 
Şimdi, aynı mahiyetteki bu üç önergeyi
oylarınıza sunuyorum…
III- YOKLAMA
(CHP sıralarından bir grup milletvekili
ayağa kalktı)
LEVENT GÖK (Ankara) – Yoklama istiyoruz
efendim.
BAŞKAN – Yoklama talebi var, yerine
getireceğim.
Sayın Gök, Sayın Serindağ, Sayın Öğüt,
Sayın Kuşoğlu, Sayın Öner, Sayın Özkes, Sayın Erdemir, Sayın Toprak, Sayın
Küçük, Sayın Akar, Sayın Aldan, Sayın Haberal, Sayın Kaplan, Sayın Özkoç, Sayın
Öztürk, Sayın Eyidoğan, Sayın Özgündüz, Sayın Düzgün, Sayın Onur, Sayın
Sarıbaş, Sayın Çetin. 
Üç dakika süre veriyorum. 
(Elektronik cihazla yoklama yapıldı)
BAŞKAN – Toplantı yeter sayısı vardır. 

X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana
Milletvekili Osman Faruk Loğoğlu'nun; Emniyet Teşkilatı Kanununda Değişiklik
Yapılması Hakkında Kanun Teklifi, Mersin Milletvekili Ertuğrul Kürkcü'nün;
Polis Vazife ve Salahiyet Kanununda Değişiklik Yapılması Hakkında Kanun
Teklifi, İstanbul Milletvekili Mustafa Sezgin Tanrıkulu ve Cumhuriyet Halk
Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Aynı mahiyetteki bu üç
önergeyi oylarınıza sunuyorum: Kabul edenler… Kabul etmeyenler… Kabul edilmiştir.

Böylece, 36’ncı madde çıkarılmıştır;
maddeler daha sonra buna göre teselsül ettirilecektir. 
Yeni madde ihdasına dair iki önerge
vardır, okutuyorum. 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporları'nın (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) “4652 sayılı
Kanunun 6 ncı maddesinin birinci fıkrasına aşağıdaki cümle eklenmiştir.
"Ancak, gerek görüldüğü takdirde,
Başkan, dört yıllık süre sona ermeden önce de atanmasındaki usulle görevinden
alınabilir."" şeklindeki 36 ncı maddesinden sonra gelmek üzere
aşağıdaki maddenin ihdas edilmesini ve diğer maddelerin buna göre teselsül
ettirilmesini arz ve teklif ederiz.
“MADDE 37- 25/4/2001 tarihli ve 4652
sayılı Polis Yüksek Öğretim Kanununa 6 ncı maddesinden sonra gelmek üzere
aşağıdaki 6/A maddesi eklenmiştir.
MADDE 6/A- Altıncı maddenin birinci
fıkra hükümlerine göre Başkanın dört yıllık süre dolmadan görevden alınması
halinde, işlemin gerekçesi açıkça gösterilir.”
HASAN HÜSEYİN
TÜRKOĞLU (Osmaniye) – Çekiyoruz. 
BAŞKAN – Çekilmiştir. 
Diğer yeni madde ihdası önergesini
okutuyorum: 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun 36.
Maddesinden sonra aşağıdaki maddenin eklenmesi ve madde numaralarının buna göre
teselsül ettirilmesini arz ve teklif ederiz.
LEVENT GÖK (Ankara) – Geri çekiyoruz.
BAŞKAN – Çekilmiştir.
Şimdi, madde 37 üzerinde üç önerge
vardır. İkisi aynı mahiyettedir, birisi de Anayasa’ya aykırılık önergesidir.
Aynı mahiyette olan iki önergeyi
okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun,
"4652 sayılı Kanunun 10 uncu
maddesine birinci fıkrasından sonra gelmek üzere aşağıdaki fıkra eklenmiştir.
"Birinci fıkra hükümlerine göre
kurulan polis meslek yüksekokulları Bakan onayı ile polis meslek eğitim
merkezine dönüştürülebilir. Dönüştürülen polis meslek yüksekokullarında görev
yapmakta olan personel, ayrıca bir işleme gerek olmaksızın polis meslek eğitim
merkezi kadro ve görev unvanlarına uygun kadrolara atanmış sayılırlar. Polis
meslek eğitim merkezleri Başkanlığa bağlı olarak faaliyetlerini
yürütür."" şeklindeki 37’nci maddesinin Tasarı metninden
çıkarılmasını arz ve teklif ederiz.
 Ali Serindağ Ahmet
Toptaş Tanju Özcan
 Gaziantep Afyonkarahisar Bolu
 Celal Dinçer  İhsan
Özkes Ali Sarıbaş
 İstanbul İstanbul Çanakkale

Türkiye Büyük Millet Meclisi Başkanlığına
Görüşülmekte
olan 684 sıra sayılı "Polis Vazife ve Salâhiyet Kanunu, Jandarma Teşkilat,
Görev ve Yetkileri Kanunu, Nüfus Hizmetleri Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısının" 37.
maddesiyle 4652 sayılı Polis Yüksek Öğretim Kanunu'nun 10 uncu maddesinin
birinci fıkrasından sonra gelmek üzere eklenen fıkranın tasarı metninden
çıkarılmasını arz ve teklif ederiz.
 Hasan Hüseyin Türkoğlu  Mustafa
Kalaycı Emin Çınar
 Osmaniye  Konya Kastamonu
 Ali Öz Mehmet
Erdoğan 
 Mersin Muğla
BAŞKAN – Şimdi,
Anayasa’ya aykırılık önergesini okutuyorum:

Türkiye Büyük Millet Meclisi Başkanlığına
Görüşülmekte
olan 684 sıra sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair -Torba- Kanun Tasarısının 1
inci maddesi; Anayasa ve İçtüzük Hükümleri ile evrensel hukuk normlarına ve
temel insan haklarına aykırı olup tek parti - tek adam - diktatörlük rejimi ve
polis devletinin ötesinde, fiili "savaş hali" uygulaması
getirdiğinden kanun tasarısının 37 inci maddesinin Anayasa'ya aykırılık
nedeniyle tasarı metninden çıkarılmasını arz ve teklif ederiz.
 Nazmi Gür Pervin
Buldan Abdullah Levent Tüzel
 Van Iğdır İstanbul
 Erol Dora Hüsamettin
Zenderlioğlu Gülser Yıldırım
 Mardin Bitlis Mardin
 Demir Çelik
 Muş
ADİL ZOZANİ
(Hakkâri) – Sayın Başkan, aynı mahiyette üç önerge vardı, siz iki önerge dediniz.

BAŞKAN – Hayır,
bütün hepsi üç önergeydi, ikisi aynı mahiyetteydi. 
ADİL ZOZANİ (Hakkâri) – “Biz geri
çektik.” dediniz de o yüzden, Komisyon “Geri çektik.” dedi. 
BAŞKAN – Hayır efendim, değil. 
ADİL ZOZANİ (Hakkâri) – Efendim, biraz
önceki ifadeler öyle tutanağa geçti de o yüzden söylüyorum. 
BAŞKAN – Hayır. Adalet ve Kalkınma
Partisi önergesini geri çekti, yeni madde önergesi geri çekildi. 
Komisyon önergeye katılıyor mu? 
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkan. 
BAŞKAN – Hükûmet? 
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Katılmıyoruz Sayın Başkan. 
BAŞKAN – Sayın Dora, buyurunuz (HDP
sıralarından alkışlar) 
EROL DORA (Mardin) – Sayın Başkan,
değerli milletvekilleri; Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı’nın
37’nci maddesi üzerine söz almış bulunmaktayım. Genel Kurulu saygıyla
selamlıyorum. 
Türkiye’de hak ve özgürlüklerin
kullanılması önünde yasal engeller yanında, uygulamadan kaynaklanan çok sayıda
hak ihlali fiilen yaşanıyorken, bu hak ve özgürlükleri daha da kısıtlayacak ve
polisin keyfî tutumuna yasal dayanak oluşturacak otoriter, iptidai
düzenlemelerin Meclis gündemine getirilmesini kaygı verici ve siyaseten utanç
verici bir gelişme olarak değerlendirmekteyiz. 
Tasarıyla dört ana hususta değişiklik
öngörülmektedir. Birincisi: Temel hak ve özgürlükler konusundaki, özellikle,
vatandaşların örgütlenme hakları ile toplantı ve gösteri yürüyüşü düzenleme
hakları, başka bir ifadeyle kolektif ifade özgürlüğü neredeyse kullanılamayacak
hâle getirilmektedir. Ayrıca, 2559 sayılı Polis Vazife ve Sâlahiyet Kanunu’nda
öngörülen değişiklikle, mülki idare amirinin görevlendirdiği kolluğa durdurma,
arama ve silah kullanma konusunda son derece muğlak ifadelerle oldukça geniş
yetkiler verilmektedir. 
Değerli milletvekilleri, yine 2911
sayılı Toplantı ve Gösteri Yürüyüşleri Kanunu’nda yapılan değişikliklerle, hem
yeni kavramlarla hem de getirilen ceza hükümleriyle, barışçıl amaçlı olan
toplantı ve gösteri yürüyüşleri yapılamaz hâle getirilmektedir. Diğer taraftan,
5271 sayılı Ceza Muhakemesi Kanunu’nda yapılmak istenen değişiklikle de mülki
idare amirinin yani vali ve kaymakamların 48 saate kadar varan gözaltı
yetkisiyle donatılması ve gözaltı yetkisi içerisindeki suçların arasına 2911
sayılı Toplantı ve Gösteri Yürüyüşleri Kanunu’na ilişkin hükümlerin de dâhil
edilmesi söz konusudur. Böylece Hükûmet temsilcisi konumunda olan vali ve
kaymakamlara hem kolluğu komuta yetkisi hem de yargı görevi devredilmektedir.
Sayın Başkan, değerli milletvekilleri;
Türkiye, biliyorsunuz, Anayasa Mahkemesine bireysel başvuru hakkı sağlanana
kadarki dönemde Avrupa İnsan Hakları Mahkemesinde sözleşmeyi en fazla ihlal
eden devlet konumundadır, en fazla kendisi aleyhine karar çıkan devlet
durumundadır ve en fazla bekleyen davası bulunan devlet konumundadır. Yani
Türkiye, yurttaşlarının haklarını koruyamayan ve kendi yurttaşlarının haklarını
en fazla ihlal eden devlettir. 
Değerli milletvekilleri, devletin hak ihlallerine
bulaşmasının en büyük nedeni ise kamu gücünü kullananlara verilen sınırsız ve
muğlak yetkiler ve suça bulaşmış kamu görevlilerinin etkin biçimde
yargılanmaması ve cezalandırılmamasıdır. Türkiye Büyük Millet Meclisine son
yıllarda “reform paketleri” adı altında AKP Hükûmetince sunulan tasarı ve
tekliflerin iktidarın o andaki ihtiyaçlarına endeksli ve muhalefet etme
özgürlüğünü tümüyle ortadan kaldırmayı hedefleyen, esas olarak hukuk devleti
ilkesini işlevsiz kılan yargı bağımsızlığı ve erkler ayrılığı ilkelerini tümden
yok sayan; sonuçta yargının, yasamanın ve zaten alabildiğine antidemokratik
işleyen sistemin meşruiyetini ortadan kaldırdığı aşikârdır.
Değerli milletvekilleri, bu tasarıda
öne çıkan bir düzenlemeyle polisin önleme yakalaması âdeta adli yakalamanın
yerini almaktadır fakat adli yakalama ancak suçun işlendiği hâllerde söz
konusuyken burada muğlak ifadelerle geçiştirilen, keyfî uygulamaların önünü
iyice açan bir “tehlike yakalaması” kavramı üretilmiştir. Üstelik söz konusu
tehlike kavramının tanımına dair ölçütleri belirleyen ilgili madde tasarıda yer
almadığı gibi kişilerin hangi davranışlarının tehlike yaratacağı ve yakalama
için hangi tehlikelerin gerekçe oluşturacağına dair herhangi bir düzenlemeye de
yer verilmemiştir. “Tehlike
yakalaması” adı altında, keyfî biçimde her türlü muhalif birey, grup veya
kuruma gözdağı verilmek istenmekte, âdeta herkes kriminalize edilmek
istenmektedir. Böylelikle yurttaşlar hükûmetin hiçbir fiilini eleştiremez
duruma getirilmekte ve her türlü eleştirel söylem ve fiil bastırılmak
istenmektedir. 
Değerli milletvekilleri, özetle, önleme yakalaması, tehlike
yakalaması eyleminin kolluğun inisiyatifine bırakılması, cumhuriyet savcısının
haberi olmadan gerçekleştirilmesinin önü açılmaktadır. 
Süre yetmediği için tekrar Genel Kurulu saygıyla
selamlıyorum. İleriki maddelerde konuşmalarıma devam edeceğim. 
Teşekkür ediyorum. (HDP sıralarından alkışlar) 
BAŞKAN – Teşekkür ederiz Sayın Dora. 
Önergeyi oylarınıza sunuyorum…
İDRİS BALUKEN (Bingöl) – Karar yeter sayısı.
BAŞKAN – Karar yeter sayısı arayacağım.
Kabul edenler... Kabul etmeyenler… Karar yeter sayısı var
görünüyor.
LEVENT GÖK (Ankara) – Yok efendim, hepsi dışarıdalar. 
İDRİS BALUKEN (Bingöl) – Yok Sayın Başkan.
(AK PARTİ sıralarından “Var, var.” sesleri)
KÂTİP ÜYE BAYRAM ÖZÇELİK (Burdur) – Var, var Başkanım.
BAŞKAN – Evet, bir dakika süre veriyorum, içiniz rahat
etsin.
(Elektronik cihazla oylama yapıldı)
BAŞKAN – Karar yeter sayısı vardır,
önerge reddolunmuştur. 
Aynı mahiyetteki iki önergeyi birlikte
işleme alacağım.
Okutuyorum:
Türkiye Büyük Millet Meclisi Başkanlığına
Görüşülmekte
olan 684 sıra sayılı "Polis Vazife ve Salâhiyet Kanunu, Jandarma Teşkilat,
Görev ve Yetkileri Kanunu, Nüfus Hizmetleri Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısının" 37.
maddesiyle 4652 sayılı Polis Yüksek Öğretim Kanunu'nun 10 uncu maddesinin
birinci fıkrasından sonra gelmek üzere eklenen fıkranın tasarı metninden
çıkarılmasını arz ve teklif ederiz.
 Mehmet Erdoğan (Muğla) ve arkadaşları
Diğer önerge sahipleri:
Ali Serindağ (Gaziantep) ve arkadaşları
BAŞKAN – Komisyon aynı mahiyetteki bu
iki önergeye katılıyor mu?
İÇİŞLERİ KOMİSYOUN BAŞKANI MEHMET ERSOY
(Sinop) – Katılmıyoruz Sayın Başkan.
BAŞKAN – Hükûmet? 
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Katılmıyoruz Sayın Başkan.
BAŞKAN – Sayın Özkes, buyurunuz. (CHP
sıralarından alkışlar) 
İHSAN ÖZKES (İstanbul) - Sayın Başkan,
değerli milletvekilleri; hepinizi saygıyla selamlıyorum.
Bu yasa teklifi, muhalifleri hizaya
getirmek, sindirmek, dövmek, yaralamak hatta gözdağı vermek için öldürmek
yasasıdır.
Sevgili Peygamber’imiz "Öyle bir
zaman gelecek, rüşvet 'hediye' adı altında alınıp verilecek, ibret olsun diye
gözdağı vermek için suçsuz kimseler öldürülecektir." buyurmuştur.
Bir düşünür şöyle diyor: "Hakların
mahkûm edildiği bir ülkede, bütün doğruların yeri cezaevidir." Bu ülkeyi
topyekûn cezaevine dönüştürme yasası çıkartılmak isteniyor. Çıkartılmak istenen
iç güvenlik yasası toplumu köleleştirme yasasıdır. Gaziantep’te izlediğimiz
gibi "Sık lan, sık." yasasıdır. 
Hazreti Ömer halka şiddet kullanan
valisine "Analarının hür doğurduğu insanları ne zaman
köleleştirdiniz?" demişti. Hazreti Ömer bugün yaşasaydı, günümüz
muktedirlerine ne derdi acaba?
Malını, canını, ırzını, namusunu,
hakkını, hukukunu korumak ve savunmak dinimizin de emridir. Sevgili
Peygamberimiz "Hak sahibinin konuşma yetkisi vardır." buyuruyor. Hak
sahibini konuşturmazsanız, ağzını kapatır karga tulumba yerlerde sürüklerseniz,
ifade özgürlüğü vermezseniz, insanlığı yerle bir edersiniz.”
Bir bedevi Peygamber’imizden alacağını
istedi ve ona karşı sert davrandı. "Borcunu ödemezsen seni
sıkıştıracağım." dedi. Bunun üzerine oradakiler "Yazıklar olsun,
kiminle konuştuğunu biliyor musun?" dediler. Bedevi ise "Ben hakkımı
istiyorum." dedi. Peygamberimiz "Niçin hak sahibinden yana
olmuyorsunuz?” buyurdu. Bedevinin borcu fazlasıyla ödendi. Hazreti Muhammed
"İşte bunlar yani hakkını savunanlar insanların en hayırlılarıdır. İçinde
zayıf kimselerin incitilmeden hakkını alamadığı bir toplum yükselemez."
buyurmuştur. Yani, hak sahibinin Peygamber’e bile karşı durup hakkını isteme
yetkisi vardır. Hakkını savunmak, direnmek, hayırlı insanların özelliğidir.
Zira, zulme rıza zulümdür ve haksızlık karşısında susan da dilsiz şeytandır.
Sayın milletvekilleri, dünden bugüne
insanlar direnseydi, insanlık yerlerde sürünmezdi. Direnmek ancak omurgalı
insanların şiarıdır. Hazreti Ali'nin tabiriyle "Haksızlık karşısında
eğilen önce hakkını, sonra şerefini kaybeder." Direnmeden devrim olmaz.
Tarihte en büyük devrimci Hazreti Muhammed'dir. Allah "Bir topluluğa
duyduğunuz kin sizi adaletsizliğe sevk etmesin." buyuruyor. Bu iktidar kin
duyduğu her kesime zulmetmek için bu yasayı çıkartıyor.
Bin dört yüz yıl önce Hazreti Ali'nin
yönetici olduğu dönemde yaşanan bir olayı zamanımız demokrasisiyle
kıyaslayalım. Halifeliği döneminde Hazreti Ali’nin görevlileri Kûfe'de Hazreti
Ali’yi kınayan -hatta içlerinden birinin "Yemin olsun ki onu
öldüreceğim." diyen- 5 kişiyi yakalayınca, beraberlerinde bu öldürmeye
yemin eden de olmak üzere, onların serbest bırakılmasını emretti. Adamlarından
biri Hazreti Ali’ye “Seni öldüreceğine yemin etmişken onu serbest
bırakıyorsun.” deyince, Hazreti Ali "Beni öldürmemişken onu cezalandıracak
mıyım?” cevabını verdi. Adam "Ama o sana küfretti." deyince, Hazreti
Ali "İstersen sen de ona küfret ya da bırak." dedi.
Namık Kemal şöyle demiştir:
"Bulunmazsa milletin efradı beyninde adalet/ Geçer bir gün zemine arşa
çıksa da pâye-i devlet." Haksızlığın, zulmün, şiddetin kanununu çıkartıp
yasal hâle getirmek, telafisi mümkün olmayan bir yanlıştır. İktidar ne hak
tanıyor ne hukuk tanıyor. Yapmayın, etmeyin, Allah'tan korkun, Allah'ın
kullarını iktidara kul etmeyin. İktidar gücü, devlet gücü, yargı gücü,
kapitalizmin gücü ve siyasallaşmış din gücü âdeta iktidarı korku salan bir
canavara döndürmüştür. Unutmayınız ki Hak gücü ve halk gücü en büyük güçtür.
Zulümle abat olunmaz. İktidar sona yaklaşmıştır. Gün gelir, zalim parmaklarını
ısırır.
Teşekkür ederim, saygılarımla. (CHP
sıralarından alkışlar) 
BAŞKAN – Teşekkür ederiz Sayın Özkes.
Sayın Yılmaz… (MHP sıralarından
alkışlar) 
Buyurun efendim.
SEYFETTİN YILMAZ (Adana) – Sayın
Başkan, değerli milletvekilleri; 37’nci madde üzerinde verdiğimiz önergeyle
ilgili söz almış bulunuyorum. Yüce heyetinizi saygıyla selamlıyorum. 
Değerli milletvekilleri, bu maddeyle,
biliyorsunuz, 4652 sayılı Polis Yüksek Öğretim Kanunu’na göre ÖSYM tarafından
yapılan sınavı kazanan ve Bakanlıkça yapılan özel yetenek sınavıyla bu
okullara, polis yüksekokullarına öğrenci alınıyor. Şimdi, burada, Bakanlar
Kurulu kararının yetkisiyle kurulan polis yüksekokullarının kapatılma yetkisini
Bakana devrediyorsunuz ve bu okullarda okuyan, ÖSYM sınavını kazanmış ve
başarılı olmuş binlerce çocuğun akıbetinin ne olacağı belirsiz bir hâle
geliyor. 
Şimdi, şunu ifade etmek istiyorum: Yani
birilerinden korkarak veya bir paralel paranoyasına kapılarak Anadolu’nun masum
çocuklarını, ailelerinin dişinden tırnağından kısarak, yokluklar içerisinde
umut bağladığı çocukları okullarından, yerlerinden yurtlarından etmeyi hangi
vicdana sığdırabileceğiz? Yani, burada, polis okulunda okuyan binlerce
öğrencinin, çocukların ne suçu var? Ya, velev ki bunlar… Hepiniz dün kapılarına
gidip içinizden kaç tanenizin o bugün “hain” dediğiniz Fethullah Hoca’nın
dizinin dibinde durduğunuzu kendi kendinize sorun. Hanginiz gitti, kimler
gitti, onların yurt dışındaki okullarına hangileriniz gitti ve kimler gitti,
onların burada yaptığı Türkçe olimpiyatlarında hangileriniz onlara methiye
düzdü, bunu kendi vicdanlarınıza sorun. 
HAYDAR AKAR (Kocaeli) – Hangi
belediyeler finanse etti?
SEYFETTİN YILMAZ (Devamla) – Veya hangi
belediyeler finanse etti?
Şimdi oradan laf atabilirsiniz. Yani
illaki güç, birinin elinde olduğu zaman ona biat ederek… O zaman suçlu arıyorsanız
elinizi vicdanınıza koyun, hanginiz gittiyseniz onlar da suçlu olur. Onları da
bu milletvekilliğinden atın, bu kadar bu işlere bu mantıkla bakıyorsanız. 
Hepiniz koşa koşa gidiyordunuz, kurban
yardımı diyordunuz, kurbanlarınızı veriyordunuz, çocuklarınız onların
okullarında okuyordu. 
Şimdi, bu çocuklar Anadolu’nun masum
çocukları ya! İnsan Allah’tan korkar! Gerçekten diyorum ya, varsa bir suç
işleyen, onlara gereğini yapın ama birileri talimat verdi diye, Başbakan
talimat verdi diye… Yani bu çocuklardan ne istiyorsunuz? 
Devletin devlet olma özelliği şudur:
Devlet paralel yapı oluşturmaz. Paralel yapıyla gelin hep beraber mücadele
edelim, ajan kimse onunla, beraber mücadele edelim, yanlış yapan kimse gelin
beraber mücadele edelim. Ama yani şimdi neyin paranoyasına kapıldınız, neyin
korkusuna kapıldınız? Bu çocuklardan ne istiyorsunuz? 
Peki, bunların içerisinde -binlerce
öğrenci- bir tanesi bile -Allah rızası için- sizin düşündüğünüz gibi veya bu
kanun tasarısını hazırlayan, bunları hain görenlerin düşündükleri gibi hain
değilse buna “evet” kaldırdığınızda, o, Anadolu’da dişiyle tırnağıyla, dualarla
gönderdiği okuldaki çocuğunu attığınızda bir beddua etmesinden hiç korkmuyor
musunuz? Veya bedduayı da bırakın da, o çocuğun haksızlığa uğramasına vicdanınız
nasıl elverecek? Böyle bir bakış açısı olur mu ya! 
Devlet neyi getirir devlet? Devlet
haklıyla haksızı ayırmayı getirir, devlet suçluyla suçsuzu ayırmayı getirir.
Topyekûn herkesi suçlu kabul edeceksiniz. O zaman gerçekten objektif düşünün.
Kimin bağlantısı varsa, kim ilişki kurmuşsa… Başta, o zaman, Cumhurbaşkanının
Cumhurbaşkanlığından istifa etmesi lazım değerli arkadaşlar. Kendisi dedi “Biz
ne istedilerse verdik.” diye. Kadroları onlara teslim etti. Bugün hain ilan
ettiği polislere “kahraman” dediği, 20 tane demecini gösteririm size.
Bakanların 50 tane demecini gösteririm. O zaman onların da o Başbakanlıktan,
bakanlıktan alınması lazım. Siz “kahraman” dediğiniz zaman, “şu” dediğiniz
zaman o çocuklar da bu okullara girmiş. Onları bu yerlerinden yurtlarından
ediyorsanız, Cumhurbaşkanını, Başbakanı, bakanları da yerlerinden etmeniz
lazım; akıl, vicdan, her şey bunu gerektirir. 
Yani şimdi, sadece milletvekilliğimizi
korumak, Hükûmetimizi korumak, imkânların içerisinde durmak adına o masum
çocuklardan bir tanesinin vebalini alırsanız, emin olun, bu dünyanızı
kurtarırsınız(x) ama ahiretinizde mutlaka bunun
hesabını verirsiniz.
Saygılar sunuyorum. (MHP sıralarından
alkışlar)
BAŞKAN – Teşekkür ederiz Sayın Yılmaz.
LÜTFÜ TÜRKKAN (Kocaeli) – Karar yeter
sayısı…
BAŞKAN – Aynı mahiyetteki bu iki
önergeyi oylarınıza sunacağım ve karar yeter sayısı arayacağım.
Kabul edenler… Kabul etmeyenler… Kabul
edilmemiştir, karar yeter sayısı vardır.
Şimdi, madde oylaması üzerinde açık
oylama talebi vardır, istem sahibi sayın milletvekillerinin adlarını tespit
ettireceğim.
Engin Özkoç? Burada.
Haydar Akar? Burada.
Mehmet Akif Hamzaçebi? Burada. 
Ensar Öğüt? Burada. 
Ömer Süha Aldan? Burada.
Uğur BAyraktutan? Burada.
Levent Gök? Burada.
Binnaz Toprak? Burada.
Ali Rıza Öztürk? Burada.
Ali Haydar Öner? Burada.
Orhan Düzgün? Burada.
Ali Özgündüz? Burada.
Mehmet Hilal Kaplan? Burada.
Melda Onur? Burada.
Mevlüt Dudu? Burada.
Aykan Erdemir? Burada.
Ali Serindağ? Burada.
İhsan Özkes? Burada.
İzzet Çetin? Burada.
Sedef Küçük? Burada.
Üç dakika süre veriyorum.
(Elektronik cihazla oylama yapıldı)
BAŞKAN – Sayın milletvekilleri, 684
sıra sayılı Kanun Tasarısı’nın 37’nci maddesi açık oylama sonucu:
“Kullanılan oy sayısı  : 215
Kabul : 204
Ret : 11(x)
 Kâtip Üye Kâtip
Üye
 Bayram Özçelik Fehmi
Küpçü
 Burdur Bolu”
BAŞKAN – Böylece 37’nci madde kabul
edilmiştir.
On dakika ara veriyorum.
 Kapanma
Saati: 02.11
ONUNCU OTURUM
Açılma Saati:
02.31
BAŞKAN: Başkan
Vekili Şükran Güldal MUMCU
KÂTİP ÜYELER:
Bayram ÖZÇELİK (Burdur), Fehmi KÜPÇÜ (Bolu) 
-----0-----
BAŞKAN – Sayın milletvekilleri, Türkiye
Büyük Millet Meclisinin 68’inci Birleşiminin Onuncu Oturumunu açıyorum.
684 sıra sayılı Kanun Tasarısı’nın
görüşmelerine devam edeceğiz. 
Komisyon ve Hükûmet yerinde. 
Şimdi, yeni madde ihdasıyla ilgili iki
önerge vardır, okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut Tanal'ın;
Nüfus Hizmetleri Kanununda Değişiklik Yapılmasına Dair Kanun Teklifi, İstanbul
Milletvekili Bülent Turan'ın; Nüfus Hizmetleri Kanununda Değişiklik Yapılması
Hakkında Kanun Teklifi, Çanakkale Milletvekili İsmail Kaşdemir'in; Kimlik
Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları'nın (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) "4652 sayılı
Kanunun 10 uncu maddesine birinci fıkrasından sonra gelmek üzere aşağıdaki
fıkra eklenmiştir.
"Birinci fıkra hükümlerine göre
kurulan polis meslek yüksekokulları Bakan onayı ile polis meslek eğitim
merkezine dönüştürülebilir. Dönüştürülen polis meslek yüksekokullarında görev
yapmakta olan personel, ayrıca bir işleme gerek olmaksızın polis meslek eğitim
merkezi kadro ve görev unvanlarına uygun kadrolara atanmış sayılırlar. Polis
meslek eğitim merkezleri Başkanlığa bağlı olarak faaliyetlerini yürütür.""
şeklindeki 37 nci maddesinden sonra gelmek üzere aşağıdaki maddenin ihdas
edilmesini ve diğer maddelerin buna göre teselsül ettirilmesini arz ve teklif
ederiz. 
 Hasan Hüseyin Türkoğlu
 Osmaniye 
YUSUF HALAÇOĞLU
(Kayseri ) – Geri çekiyoruz.
BAŞKAN – Geri
çekilmiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal’ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda Değişiklik
Yapılması Hakkında Kanun Teklifi, İstanbul Milletvekili Mustafa Sezgin
Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun 37. Maddesinden
sonra aşağıdaki maddenin eklenmesini ve madde numaralarının buna göre teselsül
ettirilmesini arz ve teklif ederiz.
 Levent
Gök
 
Ankara
LEVENT GÖK (Ankara) – Çekiyoruz.
BAŞKAN – Geri çekilmiştir.
38’inci madde üzerinde üç önerge
vardır, okutuyorum:
Türkiye Büyük
Millet Meclisi Başkanlığına
Görüşülmekte 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun "4652 sayılı
Kanunun 15 inci maddesinin sekizinci fıkrasında yer alan "Fakülte ve
polis" ibaresi "Polis" şeklinde, ikinci, onuncu ve on birinci
fıkraları aşağıdaki şekilde değiştirilmiş ve birinci, beşinci, on ikinci ve on
üçüncü fıkraları yürürlükten kaldırılmıştır.
"İlgili devletlerle yapılacak
ikili anlaşmalara bağlı olarak yabancı uyruklu öğrenci veya kursiyerler Bakan
onayı ile ücretli yahut ücretsiz olarak Akademiye kabul edilebilirler. Bu
suretle kabul edilenlerden ücreti mukabili eğitim veya kurs verileceklerle
ilgili mali işler bu Kanunun 29 uncu maddesine göre kurulan döner sermaye
işletmesi vasıtasıyla yürütülür."
"Polis Amirleri Eğitimi Merkezi,
enstitü ve polis meslek yüksekokullarında, ilk derece amirlik eğitimi alanlar
ile lisansüstü veya ön lisans eğitimi yapanlar (yabancı uyruklular hariç) altı
yıl süreyle mecburi hizmetle yükümlüdürler."
"Bunlardan mezun olup olmadığına
bakılmaksızın mecburi hizmetle yükümlü olduğu süre içinde, istifa edenler veya
ilişiğinin kesilmesini gerektiren bir suç işleyenler ya da sağlık sebebi hariç,
başka herhangi bir sebeple ayrılanlar, yükümlülük sürelerinin eksik kısmı ile
orantılı olarak kendilerine yapılmış olan öğretim masraflarını yasal faiziyle
birlikte tazminat olarak ödemek zorundadırlar."" şeklindeki 38 inci
maddesinin eğitim ve öğrenim hakkını ihlal etmesi ve toplumun ihtiyaçlarına
yönelik olmaması nedenleriyle aşağıdaki şekilde değiştirilmesini arz ve teklif
ederiz.
 Mehmet Erdoğan Alim
Işık Ahmet Duran Bulut
 Muğla Kütahya Balıkesir
 Hasan Hüseyin Türkoğlu Bülent
Belen
 Osmaniye Tekirdağ
MADDE 38 - 4652
sayılı Kanunun 15 inci maddesinin sekizinci fıkrasında yer alan "Fakülte
ve polis" ibaresi "Polis", onbirinci fıkrasında yer alan
"masraflarının dört katını tazminat olarak ödemek zorundadırlar."
ibaresinin "masraflarını yasal faiziyle birlikte tazminat olarak ödemek
zorundadırlar." şeklinde, ikinci ve onuncu fıkraları aşağıdaki şekilde
değiştirilmiş ve on ikinci ve on üçüncü fıkraları yürürlükten kaldırılmıştır.
"İlgili
devletlerle yapılacak ikili anlaşmalara bağlı olarak yabancı uyruklu öğrenci
veya kursiyerler Bakan onayı ile ücretli yahut ücretsiz olarak Akademiye kabul
edilebilirler. Bu suretle kabul edilenlerden ücreti mukabili eğitim veya kurs
verileceklerle ilgili mali işler bu Kanunun 29 uncu maddesine göre kurulan
döner sermaye işletmesi vasıtasıyla yürütülür."
"Polis
Amirleri Eğitimi Merkezi, enstitü ve polis meslek yüksekokullarında, ilk derece
amirlik eğitimi alanlar ile lisansüstü veya ön lisans eğitimi yapanlar (yabancı
uyruklular hariç) beş yıl süreyle mecburi hizmetle yükümlüdürler.""
Türkiye Büyük Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun,
"4652 sayılı Kanunun 15 inci
maddesinin sekizinci fıkrasında yer alan "Fakülte ve polis" ibaresi
"Polis" şeklinde, ikinci, onuncu ve onbirinci fıkraları aşağıdaki
şekilde değiştirilmiş ve birinci, beşinci, on ikinci ve on üçüncü fıkraları
yürürlükten kaldırılmıştır. "İlgili devletlerle yapılacak ikili
anlaşmalara bağlı olarak yabancı uyruklu öğrenci veya kursiyerler Bakan onayı
ile ücretli yahut ücretsiz olarak Akademiye kabul edilebilirler. Bu suretle
kabul edilenlerden ücreti mukabili eğitim veya kurs verileceklerle ilgili mali
işler bu Kanunun 29 uncu maddesine göre kurulan döner sermaye işletmesi
vasıtasıyla yürütülür."
"Polis Amirleri Eğitimi Merkezi,
enstitü ve polis meslek yüksekokullarında, ilk derece amirlik eğitimi alanlar
ile lisansüstü veya ön lisans eğitimi yapanlar (yabancı uyruklular hariç) altı
yıl süreyle mecburi hizmetle yükümlüdürler."
"Bunlardan mezun olup olmadığına
bakılmaksızın mecburi hizmetle yükümlü olduğu süre içinde, istifa edenler veya
ilişiğinin kesilmesini gerektiren bir suç işleyenler ya da sağlık sebebi hariç,
başka herhangi bir sebeple ayrılanlar, yükümlülük sürelerinin eksik kısmı ile
orantılı olarak kendilerine yapılmış olan öğretim masraflarını yasal faiziyle birlikte
tazminat olarak ödemek zorundadırlar.""
şeklindeki 38. maddesinin Tasarı
metninden çıkarılmasını arz ve teklif ederiz. 
Ali Serindağ  Ahmet
Toptaş  Tanju Özcan
Gaziantep Afyonkarahisar Bolu
Ali Sarıbaş Celal
Dinçer
Balıkesir İstanbul
BAŞKAN – Şimdi
okutacağım önerge Anayasa’ya aykırılık önergesidir. 
Türkiye Büyük Millet Meclisi Başkanlığı’na
Görüşülmekte
olan 684 sıra sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair -torba- Kanun Tasarısının 1
inci maddesi; Anayasa ve İçtüzük hükümleri ile evrensel hukuk normlarına ve
temel insan haklarına aykırı olup tek parti -tek adam- diktatörlük rejimi ve
polis devletinin ötesinde, fiili "savaş hali" uygulaması
getirdiğinden kanun tasarısının 38 inci maddesinin Anayasa'ya aykırılık
nedeniyle tasarı metninden çıkarılmasını arz ve teklif ederiz.
 Pervin Buldan Abdullah
Levent Tüzel Erol Dora
 Iğdır İstanbul Mardin
 Hüsamettin Zenderlioğlu Gülser
Yıldırım Demir Çelik
 Bitlis Mardin Muş
 Nazmi Gür
 Van
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKAN VEKİLİ
HÜSEYİN BÜRGE (İstanbul) – Katılmıyoruz efendim.
BAŞKAN – Hükûmet?
ORMAN VE SU İŞLERİ BAKANI VEYSEL EROĞLU
(Afyonkarahisar) – Katılmıyoruz Başkanım.
BAŞKAN – Sayın
Dora, buyurunuz. (HDP sıralarından alkışlar)
EROL DORA
(Mardin) – Sayın Başkan, değerli milletvekilleri; 684 sıra sayılı Kanun
Tasarısı’nın 38’inci maddesi üzerine söz almış bulunmaktayım. Genel Kurulu
saygıyla selamlıyorum.
Böyle bir
kanunun yasalaşması durumunda, Türkiye gibi keyfî uygulamaların oldukça sıkça
görüldüğü bir ülkede yurttaşların her gün kaygı içerisinde yaşamasına sebebiyet
verecek uygulamalar pervasızca yaygınlaşabilecektir. Suçun ortaya çıkmadan
önlenmesi ile kişi hak ve özgürlüklerinin sınırlanması arasındaki ince çizginin
Türkiye gibi insan haklarına saygıda alt sıralarda yer alan bir ülkede hak ve
özgürlükler lehine korunması mümkün değildir. Son yıllarda AKP Hükûmetinin
sözüm ona “özgürlükleri genişletme” adı altında yaptığı düzenlemelerin özgürlükleri
daha da kısıtladığı gerçeği gibi, bu tasarı da hukuki olmaktan ziyade siyasi ve
güvenlikçi gerekçelere dayanarak hak ve özgürlükler alanına vurulan yeni bir
darbeyi sembolize etmektedir.
Sayın Başkan,
değerli milletvekilleri; bu tasarı ayrıca, Türkiye’nin imzalayıp onayladığı ve
uygulamakla yükümlü olduğu Avrupa İnsan Hakları, Birleşmiş Milletler İnsan
Hakları Sözleşmeleri tarafından güvenceye alınmış ve bu sözleşmelerin
maddelerini kapsayan Avrupa Birliği Temel Haklar Bildirgesi’nin 48’inci
maddesini oluşturan masumiyet karinesine yani suçsuzluk ilkesine temelden
aykırıdır.
Değerli milletvekilleri, AKP’nin bu
tasarısı bir yasa değil, açıkça taşıdığı zihniyetin de bir göstergesidir. Tıpkı
1925 tarihli Takrir-i Sükûn Yasası gibi bu yasa da yeni bir iktidar inşasının
ürünüdür. İç güvenlik paketi ülkenin tamamında olağanüstü hâl ilan etmek
anlamına gelecek, âdeta bir sıkıyönetim yasasıdır. 
Değerli milletvekilleri, topluma ve
yurttaşlara karşı mevcut fiilî ve hukuki şiddet bir üst seviyeye taşınarak
yeniden kuruluyor ve haklar ve özgürlükler düzenini yeniden belirleyerek bir
yeni iktidar inşasının yolu açılıyor. Halka karşı devlet şiddetini
derinleştirmenin yasal zemini hazırlanıyor. 
Tasarıda dikkat çeken noktalardan biri,
polise herhangi bir yargı işlemine gerek kalmaksızın kırk sekiz saate kadar
gözaltı kararı verilmesi yetkisidir ki bu durum, idareyi yargı benzeri bir
kurum olarak yeniden yapılandırma sonucunu doğuracaktır. Türkiye’de yargı zaten
idare benzeri bir kurumken daha da ileriye gidilerek idare yargılaşıyor. Benzer
bir yöntemi İngiltere, Kuzey İrlanda nezdinde 10 no.lu Kararname’yle 1970’lerin
başında uygulamaya koymuş ve toplum için tehlike oluşturan kişileri fişleme ve
toplama kampı kurma çabası içine girmişti. Aynen 1970’lerin İngiltere’si gibi bu
yasa tasarısı da ülkedeki herkesi çıplak şiddetin konusu hâline getiriyor ve
yurttaşların muhalefetini bastırmak için her türlü gayrihukuki yöntemi mübah
sayıyor. Bu tasarıyla zaten yeterince aşındırılmış olan hukuk düzeni yerini
keyfî uygulamalar düzenine bırakıyor, bu tasarıyla artık tüm yurttaşlar
potansiyel düşman hâline getiriliyor. 
Değerli
milletvekilleri, pakette yer alan bir başka trajik madde; atkı, poşu, gaz
maskesi takmanın ceza artırımına konu yapılması ki bu hüküm Hükûmetin herhangi
bir toplumsal olayda kişinin kendisini koruma reflekslerini harekete
geçirmesini bile kriminalleştirerek âdeta insan doğasına karşı savaş ilan
ediyor. Oysa modern hukuk, kişinin kendisini koruması gibi doğrudan insan
doğasına ilişkin alana müdahale etmeme sınırını tanıyarak meşrulaştırmıştır. Bu
yasayla, polis şiddetine karşı direnmenin ötesinde, gazdan korunmak bile suça
dönüştürülüyor. 
Bu doğrultuda
Hükûmet, yönünü antidemokratik uygulamalar yerine çağdaş, evrensel hukuk
normlarına ve uygulamalarına dönmelidir. Hükûmet yurttaşlardan korkmamalıdır,
Hükûmet demokrasiden korkmamalıdır, Hükûmet eleştirilmekten korkmamalıdır çünkü
demokrasilerde muhalefet iktidarın eleştirisi ve denetimi için vardır.
Muhalefetsiz kalmış bir ülkenin varacağı nokta ise açıkça faşizmdir.
Bu duygu ve
düşüncelerle tekrar Genel Kurulu saygıyla selamlıyorum. (HDP sıralarından
alkışlar) 
BAŞKAN –
Teşekkür ederiz Sayın Dora.
İDRİS BALUKEN
(Bingöl) – Karar yeter sayısı istiyoruz Sayın Başkan.
BAŞKAN – Karar
yeter sayısı arayacağım.
Önergeyi oylarınıza
sunuyorum: Kabul edenler... Kabul etmeyenler... 
ADİL ZOZANİ
(Hakkâri) – Yoktur.
BAŞKAN – Karar
yeter sayısı var görünüyor. (AK PARTİ sıralarından “Var, var.” sesleri; CHP
sıralarından “Yok, yok.” sesleri)
Var ama bir
dakika süre vereceğim, içiniz rahat etsin. Tartışmaya mahal bırakmayalım,
“Vardır, yoktur.”
Oylamayı
başlatıyorum.
(Elektronik
cihazla oylamaya başlandı)
ADİL ZOZANİ
(Hakkâri) – Sayın Başkan, Anayasa 18 “Angarya yasaktır.” diyor.
BAŞKAN – Yani,
angarya yasak, biliyoruz efendim Anayasa’da ama...
ADİL ZOZANİ
(Hakkâri) – Ama bu yaptığınız iş de angaryadır yani şu anda.
RAMAZAN CAN
(Kırıkkale) – Ama İç Tüzük’e göre çalışıyoruz ya!
RECEP ÖZEL
(Isparta) – Anayasa’ya göre çalışmıyoruz, İç Tüzük’e göre çalışıyoruz efendim,
siz öyle dediniz ya!
İDRİS BALUKEN
(Bingöl) – Siz zaten Anayasa tanımıyorsunuz.
ADİL ZOZANİ
(Hakkâri) – Efendim, Anayasa ile İç Tüzük birlikte basılmış, dikkatinize
sunarım.
(Elektronik
cihazla oylamaya devam edildi)
BAŞKAN – Önerge
reddedilmiştir, karar yeter sayısı vardır.
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa Sezgin
Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun,
"4652 sayılı Kanunun 15 inci
maddesinin sekizinci fıkrasında yer alan "Fakülte ve polis" ibaresi
"Polis" şeklinde, ikinci, onuncu ve on birinci fıkraları aşağıdaki
şekilde değiştirilmiş ve birinci, beşinci, on ikinci ve on üçüncü fıkraları
yürürlükten kaldırılmıştır. "İlgili devletlerle yapılacak ikili
anlaşmalara bağlı olarak yabancı uyruklu öğrenci veya kursiyerler Bakan onayı
ile ücretli yahut ücretsiz olarak Akademiye kabul edilebilirler. Bu suretle
kabul edilenlerden ücreti mukabili eğitim veya kurs verileceklerle ilgili mali
işler bu Kanunun 29 uncu maddesine göre kurulan döner sermaye işletmesi
vasıtasıyla yürütülür." 
"Polis Amirleri Eğitimi Merkezi,
enstitü ve polis meslek yüksekokullarında, ilk derece amirlik eğitimi alanlar
ile lisansüstü veya ön lisans eğitimi yapanlar (yabancı uyruklular hariç) altı
yıl süreyle mecburi hizmetle yükümlüdürler."
"Bunlardan mezun olup olmadığına
bakılmaksızın mecburi hizmetle yükümlü olduğu süre içinde, istifa edenler veya
ilişiğinin kesilmesini gerektiren bir suç işleyenler ya da sağlık sebebi hariç,
başka herhangi bir sebeple ayrılanlar, yükümlülük sürelerinin eksik kısmı ile
orantılı olarak kendilerine yapılmış olan öğretim masraflarını yasal faiziyle
birlikte tazminat olarak ödemek zorundadırlar."”
şeklindeki 38. maddesinin Tasarı
metninden çıkarılmasını arz ve teklif ederiz. 
Ali Serindağ
(Gaziantep) ve arkadaşları
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKAN VEKİLİ
HÜSEYİN BÜRGE (İstanbul) – Katılmıyoruz Sayın Başkan. 
BAŞKAN – Hükûmet? 
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Katılmıyoruz Sayın Başkan. 
BAŞKAN – Buyurunuz Sayın Serindağ. (CHP
sıralarından alkışlar) 
ALİ SERİNDAĞ (Gaziantep) – Teşekkür
ederim Sayın Başkan.
Sayın Başkan,
sayın milletvekilleri; hepinizi saygıyla selamlıyorum.
Şimdi, yapmak
zordur ama yıkmak kolaydır; siz yıkıyorsunuz. Neyi yıkıyorsunuz? Polis kolejini
yerle bir ediyorsunuz, Polis Akademisini yerle bir ediyorsunuz. Bakın,
aranızdaki bir sayın milletvekili demişti ki: “Emniyet cemaate bağlandı.” Öyle
demişti. Şimdi siz ne yapıyorsunuz? Cemaatten alıyorsunuz, partiye
bağlıyorsunuz yani sadece bağlılığı değişiyor, başka bir şey yapmıyorsunuz ve
bu yolla da insanlara farklı mesajlar veriyorsunuz.
Bakın, polis
koleji ve Akademisi, ta 1930’lu yılların sonlarından itibaren var olan
kurumlar. Şayet bunlar devletin istediği şekilde öğrenci yetiştirememişse çare
onları kapatmak değil, tam tersine, onları yeniden ele almak, geliştirmek ve
devlet hiyerarşisine uygun öğrenciler yetiştirmek üzere yeniden
teşkilatlandırmaktı ama siz öyle yapmıyorsunuz, kapatıyorsunuz. 
Bakın, ne yaptınız? 2014’te 316 polis
koleji mezunu vardı, bunlardan sadece 80’ini Güvenlik Bilimleri Fakültesine
aldınız, sadece 80’ini. Bakın, dereceye giren ilk 20 öğrenciden de sadece
2’sini aldınız. Böyle bir uygulama olabilir mi? Ondan sonra ne yaptınız? Bize orta
kademe polis amiri lazım diye o “FYO” diye ifade edilen fakülte yüksekokullara
2.500 öğrenci alma yoluna gittiniz. E, size demezler mi, bu ne lahana, bu ne…
(AK PARTİ sıralarından “Ee?” sesleri) 
YUSUF HALAÇOĞLU (Kayseri) – Perhiz
olsun… 
ALİ SERİNDAĞ (Devamla) – Neyse… Neyse… 
Size bunu sormazlar mı değerli
arkadaşlarım? Bakın, bir defa, vicdanınıza danışın, bunlardan, bu yanlışları
yapmaktan vazgeçin. Bugün başkasına bağlıydı, yarın siz kendinize
bağlıyorsunuz. Sizin yapmanız devlete bağlı olmak. 
Bakın, aramızda şu anda Hükûmet
sıralarının arkasında oturan emniyete mensup arkadaşlarımız da var. Bu tasarı
Emniyet teşkilatına herhangi bir şey getirmez, tam tersine, onları töhmet
altında bırakır. Görevini layıkıveçhile yerine getirenler bile parti polisi
olarak damgalanır. O nedenle bu kötülüğü yapmayın o teşkilata. 
Akademi, ta yıllardır, dediğim gibi,
faaliyet gösteriyor; bir yıldı, iki yıldı, üçe çıktı, en nihayet 1984 yılında
akademiye dönüştürüldü. 1984 yılında kim vardı iktidarda? Sizin çok övündüğünüz,
çok övdüğünüz rahmetli Özal vardı. Bu akademi o zaman kuruldu, akademiye o
zaman dönüştürüldü. Siz niye kaldırıyorsunuz peki? Sizin niyetiniz devlete
bağlı, devlet hiyerarşisine uygun bir polis teşkilatı kurmak değil, tam
tersine, bir parti polisi kurmaktır. Yapacağınız en büyük yanlış iş budur. 
Bundan sonra da sıra askerî okullara
gelecektir. Bakın, sizin gizli ajandanız budur. Siz bundan sonra da askerî
okullara el atacaksınız, onları kapatma yoluna gideceksiniz, onları kapatmak
için çareler arayacaksınız. Bunun için zaten burada bunun izlerini görmek
mümkün. Ne yapıyorsunuz? Aynen polisi parti polisine dönüştürdüğünüz gibi
jandarmayı da parti jandarmasına dönüştürmek istiyorsunuz. Hâlbuki jandarma
subayları -ve astsubayları da öyle- diğer subaylarla beraber aynı eğitim
kurumundan yetişiyorlar. Siz bu uygulamayla ne yapacaksınız? Aynı eğitim
kurumundan yetişmiş subaylar arasında farklılık yaratacaksınız. Ondan sonra da
diyeceksiniz ki: “Bu böyle olmuyor.” Ya ne yapalım? “O zaman bu askerî okulları
da kapatalım ve kendi partimizin görüşüne uygun yeniden bir hiyerarşik yapı
ortaya çıkaralım veya yeni bir politika geliştirelim.” Bu işten vazgeçin. 
Şimdi zamanım kalmadı. Sayın Yılmaz
Tunç burada galiba, burada mı bilmiyorum, ikide bir EMASYA’dan bahsediyor. Bu
EMASYA nedir biliyor musunuz? EMASYA, 5442 sayılı İl İdaresi Kanunu’nun
uygulanmasını, nasıl uygulanacağını gösteren bir protokol, bir hükmü yok. Esas
olan kanundur. Siz ne yaptınız? Kanun olduğu gibi duruyor, değiştirmediniz.
Üstelik 2013 yılında da değiştirdiniz. 
(Mikrofon otomatik cihaz tarafından
kapatıldı) 
ALİ SERİNDAĞ (Gaziantep) - Bakın
arkadaşlar, bunları belki izlememiş olabilirsiniz. Lütfen bunları inceleyin. 
HASAN HÜSEYİN TÜRKOĞLU (Osmaniye) –
Sayın Serindağ, onlar EMASYA’yı Amasya zannediyordur.
ALİ SERİNDAĞ (Devamla) - Bakın, 5442
sayılı İl İdaresi Kanunu’nun 11’inci maddesini okuyun, bir de EMASYA
Protokolünü okuyun, bakalım arada ne fark var diyor, hepinize saygılar
sunuyorum.
Teşekkür ederim. (CHP sıralarından
alkışlar)
BAŞKAN – Teşekkür ederiz Sayın
Serindağ.
III - YOKLAMA
(CHP sıralarından bir grup milletvekili
ayağa kalktı)
LEVENT GÖK (Ankara) – Yoklama
istiyoruz.
BAŞKAN – Yoklama talebiniz mi var
efendim?
Sayın Gök, Sayın Serindağ, Sayın Öner,
Sayın Kuşoğlu, Sayın Öğüt, Sayın Özkoç, Sayın Özgündüz, Sayın Küçük, Sayın
Kaleli, Sayın Toprak, Sayın Erdemir, Sayın Aldan, Sayın Onur, Sayın Özkes,
Sayın Haberal, Sayın Akar, Sayın Düzgün, Sayın Öztürk, Sayın Çetin, Sayın
Kaplan.
Üç dakika süre veriyorum.
(Elektronik cihazla yoklama yapıldı)
BAŞKAN – Toplantı yeter sayısı vardır. 

X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana
Milletvekili Osman Faruk Loğoğlu'nun; Emniyet Teşkilatı Kanununda Değişiklik
Yapılması Hakkında Kanun Teklifi, Mersin Milletvekili Ertuğrul Kürkcü'nün;
Polis Vazife ve Salahiyet Kanununda Değişiklik Yapılması Hakkında Kanun
Teklifi, İstanbul Milletvekili Mustafa Sezgin Tanrıkulu ve Cumhuriyet Halk
Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun "4652 sayılı
Kanunun 15 inci maddesinin sekizinci fıkrasında yer alan "Fakülte ve
polis" ibaresi "Polis" şeklinde, ikinci, onuncu ve on birinci
fıkraları aşağıdaki şekilde değiştirilmiş ve birinci, beşinci, on ikinci ve on
üçüncü fıkraları yürürlükten kaldırılmıştır.
"İlgili devletlerle yapılacak
ikili anlaşmalara bağlı olarak yabancı uyruklu öğrenci veya kursiyerler Bakan
onayı ile ücretli yahut ücretsiz olarak Akademiye kabul edilebilirler. Bu
suretle kabul edilenlerden ücreti mukabili eğitim veya kurs verileceklerle
ilgili mali işler bu Kanunun 29 uncu maddesine göre kurulan döner sermaye
işletmesi vasıtasıyla yürütülür."
"Polis Amirleri Eğitimi Merkezi,
enstitü ve polis meslek yüksekokullarında, ilk derece amirlik eğitimi alanlar
ile lisansüstü veya ön lisans eğitimi yapanlar (yabancı uyruklular hariç) altı
yıl süreyle mecburi hizmetle yükümlüdürler.”
"Bunlardan mezun olup olmadığına
bakılmaksızın mecburi hizmetle yükümlü olduğu süre içinde, istifa edenler veya
ilişiğinin kesilmesini gerektiren bir suç işleyenler ya da sağlık sebebi hariç,
başka herhangi bir sebeple ayrılanlar, yükümlülük sürelerinin eksik kısmı ile
orantılı olarak kendilerine yapılmış olan öğretim masraflarını yasal faiziyle
birlikte tazminat olarak ödemek zorundadırlar."" şeklindeki 38 inci
maddesinin eğitim ve öğrenim hakkını ihlal etmesi ve toplumun ihtiyaçlarına
yönelik olmaması nedenleriyle aşağıdaki şekilde değiştirilmesini arz ve teklif
ederiz.
Hasan Hüseyin Türkoğlu
(Osmaniye) ve arkadaşları
MADDE 38 - 4652
sayılı Kanunun 15 inci maddesinin sekizinci fıkrasında yer alan "Fakülte
ve polis" ibaresi "Polis", onbirinci fıkrasında yer alan
"masraflarının dört katını tazminat olarak ödemek zorundadırlar."
ibaresinin "masraflarını yasal faiziyle birlikte tazminat olarak ödemek
zorundadırlar." şeklinde, ikinci ve onuncu fıkraları aşağıdaki şekilde
değiştirilmiş ve on ikinci ve on üçüncü fıkraları yürürlükten kaldırılmıştır.
"İlgili devletlerle
yapılacak ikili anlaşmalara bağlı olarak yabancı uyruklu öğrenci veya
kursiyerler Bakan onayı ile ücretli yahut ücretsiz olarak Akademiye kabul
edilebilirler. Bu suretle kabul edilenlerden ücreti mukabili eğitim veya kurs
verileceklerle ilgili mali işler bu Kanunun 29 uncu maddesine göre kurulan
döner sermaye işletmesi vasıtasıyla yürütülür."
"Polis
Amirleri Eğitimi Merkezi, enstitü ve polis meslek yüksekokullarında, ilk derece
amirlik eğitimi alanlar ile lisansüstü veya ön lisans eğitimi yapanlar (yabancı
uyruklular hariç) beş yıl süreyle mecburi hizmetle yükümlüdürler.""
BAŞKAN – Komisyon önergeye katılıyor
mu? 
İÇİŞLERİ KOMİSYONU BAŞKAN VEKİLİ
HÜSEYİN BÜRGE (İstanbul) – Katılmıyoruz efendim. 
BAŞKAN – Hükûmet? 
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Katılmıyoruz Sayın Başkan. 
BAŞKAN – Sayın Türkoğlu, buyurunuz.
(MHP sıralarından alkışlar)
HASAN HÜSEYİN TÜRKOĞLU (Osmaniye) –
Teşekkür ederim Sayın Başkan.
Bu tasarı Komisyon gündemine geldikten
sonra, Milliyetçi Hareket Partisi Komisyon üyeleri olarak yaptığımız
değerlendirmelerde, yargısal görevlerin mülki görevlilere devredilmesi, mülki
görevlilerin bu yetkileri, bu görevleri kolluk güçlerine devretmesi, kolluk
güçlerinin de muğlak ifadelerle yetkilerinin genişletilmesi sebebiyle biz bu
tasarıya karşı çıktık. 
Ayrıca, tasarıyla yapılmak istenen
şeye, yargı alanında hâkim ve savcıların idarenin memuru hâline getirilmesine
paralel olarak idare alanındaki memurlara da yargısal vazifelerin veriliyor
olmasıyla ortaya çıkacak bir düzene karşı çıktığımız için bu tasarıya karşı
çıktık. Yani bu tasarıyla yapılan şey şudur: Hâkim ve savcılar memur hâline
getiriliyor, memurlar hâkim ve savcı pozisyonuna getiriliyor. Biz bu
düşüncelerimizi özellikle Anayasa’ya aykırılıkla ilgili iddialarımızı
Komisyonda dile getirirken bize kimse yardımcı olmadı. Komisyon Başkanı
Anayasa’ya aykırılık iddialarımızı tartışmaya bile müsaade etmedi, geneliyle
beraber tartıştık. HDP Komisyon çalışmalarında neredeyse hiç bulunmadı. HDP’li
üye arkadaşlar bu Komisyona hiç katkıda bulunmadılar.
ADİL ZOZANİ (Hakkâri) – İnsaf et ya!
HASAN HÜSEYİN TÜRKOĞLU (Devamla) -
Cumhuriyet Halk Partili üye arkadaşlarımız da biz söyledikten sonra katkıda
bulunmaya çalıştılar, Anayasa’ya aykırılıkla ilgili konularda zaten fikirlerini
de neredeyse beyan etmediler. Dolayısıyla, Milliyetçi Hareket Partisinin ilk
günden beri durduğu yer aynıdır. O açıdan kamuoyunda ya da Mecliste gelip
kürsüde söylenenlere itibar etmemek lazım.
Şimdi, 4652 sayılı Polis Yüksek Öğretim
Kanunu’nda değişiklik yapan bu madde -biraz ileride, 44’üncü maddede- kapatılan
Polis Akademisinin Güvenlik Bilimleri Fakültesi öğrencileriyle ilgili. Bakın,
bu maddede yapılan değişiklikle yabancı öğrencilere bir imtiyaz getiriliyor.
Yabancı öğrenciler, uluslararası anlaşmalar çerçevesinde eğitim görecek
öğrenciler eğitime devam edecek ama Güvenlik Bilimleri Fakültesindeki, üç ay
sonra komiser muavini olmayı umut eden Türk ve Müslüman çocuklar iktisadi ve
idari bilimler fakültelerine gönderilmek suretiyle işsizler ordusuna dâhil
edilecek. Bunları kabul ettiğiniz zaman bu çocukları sokağa attığınızı,
işsizlikle karşı karşıya bıraktığınızı lütfen bilin. Biraz evvel Seyfettin Bey
konuşmasında söyledi polis kolejiyle ilgili hususlara dikkat çekerken. Güvenlik
Bilimleri Fakültesinde üç buçuk yıldır okuyan çocuklar üç ay sonra işsizler
ordusuna katılacak, ona el kaldıracaksınız. Eğer uykuya gidebilirsek, inşallah
vicdanınız rahat eder de uyuyabilirsiniz. 
Şimdi, bugün, Resmî Gazete’de bir
yönetmelik yayımlandı. O yönetmelik, bu okullarda eğitimi tamamlamadan
ayrılanların tazminat ödemesine ilişkin bir yönetmelik. İşte, bu yönetmelik
burada. Bu yönetmelikle, 4 katı yani okulda kendilerine verilen eğitim
masrafının 4 katı tazminat ödenmesine ilişkin düzenleme çıkarılıyor fakat bu
4652 sayılı Kanun’un 15’inci maddesini Anayasa Mahkemesi -4 katını- hukuk
devleti ilkesine uygun bulmadığı için ta 2012’de iptal etmiş Anayasa’ya aykırı
olduğu için. Ancak, biz bu yönetmelikten dolayı Başbakanlık Mevzuatı Geliştirme
birimini aradık “Kardeşim, sizin Anayasa Mahkemesinden haberiniz yok mu?
Anayasa Mahkemesi bu hükmü, ‘4 katı’ ibaresini iptal ettiği hâlde niçin sizin
sitenizdeki 4652 sayılı Kanun’da hâlâ ‘4 katı’ ibaresi var?” dedik. Bugün, saat
17.24’te Başbakanlık mevzuat sitesinde, Anayasa Mahkemesinin 2012 tarihli
kararına aykırı olarak “4 katı” ibaresi var idi fakat biz bu telefon
görüşmesini yaptıktan sonra, 17.52’de bu mevzuat değiştirildi Anayasa
Mahkemesinin kararı doğrultusunda.
Şimdi, burada, Hükûmeti temsil eden
Sayın Bakana soruyorum: Bu Mevzuat Bilgi Sistemi’ne güvenelim mi? Bu Mevzuat
Bilgi Sistemi’ndeki kanunlar güncel mi? Türkiye Büyük Millet Meclisi burada
kanun yapıyor, oraya işlenmiyor mu? Bu bir.
İki: Emniyet Genel Müdürlüğü “4 katı”
ibaresi kaldırılmasına rağmen, mevzuat sitesinde bulunan bu hüküm çerçevesinde,
okulu zamanında bitiremeyen bu zavallı çocuklardan bugüne kadar, bugün bu
yönetmelik değişikliğini yapana kadar, kaç kişiden haksızca para almıştır? Kaç
çocuk 4 kat ödemiştir? Bu yönetmeliği değiştirmek için bu kanunun tartışılacağı
bugün mü beklenmiştir? 
(Mikrofon otomatik cihaz tarafından
kapatıldı) 
HASAN HÜSEYİN TÜRKOĞLU (Devamla) – Bu
Meclis ne iş yapıyor? Bu Meclisin kararları uygulanmıyor mu, saygı duyulmuyor
mu? 
Hepinize saygılar sunuyorum. (MHP
sıralarından alkışlar) 
BAŞKAN – Teşekkür ederiz Sayın
Türkoğlu. 
İDRİS BALUKEN (Bingöl) – Sayın Başkan…
LEVENT GÖK (Ankara) – Sayın Başkan…
BAŞKAN – Buyurunuz Sayın Baluken. 
İDRİS BALUKEN
(Bingöl) – Sayın konuşmacı demin kürsüde konuşmasını yaparken HDP’nin bu yasa
tasarısıyla ilgili Komisyonda hiç muhalefet yapmadığını, âdeta hiç olmadığını
iddia etti; grubumuza açıktan bir sataşmada bulundu, cevap vermek istiyorum. 
BAŞKAN – Sayın
Gök, sizin talebiniz? 
BÜLENT TURAN
(İstanbul) – Tutanaklara bakın Sayın Başkan, tutanaktan öğreniriz. 
LEVENT GÖK
(Ankara) - Efendim, sayın konuşmacı konuşmasında komisyonlarda Cumhuriyet Halk
Partili komisyon üyelerinin Anayasa’ya aykırılık iddialarını dahi dile
getirmediğini ifade ederek çok ciddi yaptığımız muhalefet eleştirilerini göz
ardı etmiştir. 
HASAN HÜSEYİN
TÜRKOĞLU (Osmaniye) – Tutanaklar orada efendim, tutanaklar orada. 
LEVENT GÖK
(Ankara) – Bu bakımdan sataşmadan söz istiyorum. 
BAŞKAN –
Buyurunuz Sayın Baluken. 
VII.- SATAŞMALARA İLİŞKİN KONUŞMALAR (Devam)
18.- Bingöl Milletvekili İdris Baluken'in, Osmaniye
Milletvekili Hasan Hüseyin Türkoğlu’nun 684 sıra sayılı Kanun Tasarısı’nın
38’inci maddesiyle ilgili önerge üzerinde yaptığı konuşması sırasında HDP
Grubuna sataşması nedeniyle konuşması
İDRİS BALUKEN
(Bingöl) – Teşekkür ediyoruz. 
Sayın Başkan,
değerli milletvekilleri; hepinizi saygıyla selamlıyorum. 
Yani, en çok da
AK PARTİ’li vekillere burada zulmediyorsunuz; çoğu, arka sıralarda boynu düşmüş
bir şekilde uyuyakalmış. Biz de tabii, İç Tüzük’ten gelen haklarımızı
kullanıyoruz; karar yeter sayısı, yoklama sayıları…
BÜLENT TURAN
(İstanbul) – Sataşma hakkı!
İDRİS BALUKEN
(Devamla) – …sürekli uyanıp tekrar uyumak zorunda kalıyorlar o nedenle. Biz
buradayız yani kanunun bitimine kadar görüşebiliriz, bizim açımızdan hiçbir
sıkıntı yoktur. 
Tabii, burada
MHP adına konuşan sayın hatip Halkların Demokratik Partisinin Komisyon
sırasında hiç muhalefet yapmadığını ortaya koydu, böyle bir söylemde bulundu,
ağır bir itham. Biz başından beri, burada, bu yasa tasarısına karşı duruşumuzu
çok net bir şekilde ortaya koyuyoruz. Hem Komisyon aşamasında hem Genel Kurulda
etkin bir şekilde İç Tüzük’ten gelen haklarımızı kullanarak bu yasa tasarısının
buradan geçmemesi için elimizden gelen bütün çabayı gösteriyoruz. Şu anda,
belki de bu dönem için, milletvekili sayımız diğer 3 partiden daha az olduğu
için, mümkün olduğunca, gücümüz ölçüsünde, burada en etkili muhalefeti yapmanın
gayreti içerisinde olmaya da devam edeceğiz. 
Tabii, burada, biraz Milliyetçi Hareket
Partisinin çuvaldızı kendine batırması lazım. Yani, özellikle, konuşan sayın
hatip de çok iyi bilir ki biz burada muhalefet yaparken, bu tasarının Komisyona
geri çekilmesiyle ilgili bir mücadele ortaya koyarken hem kendileri hem de
Cumhuriyet Halk Partisinden değerli temsilciler Sayın Doğan Kubat’la arka
odada, bu yasa tasarısının maddeleri üzerine uzlaşma arıyorlardı ve birkaç
maddede de bu şekilde onay verdiğinizi biliyoruz. 
Şimdi, bu mudur? Sizin bu yasa
tasarısına karşı direnişiniz eğer Doğan Kubat’la arka odaya geçip birkaç madde
üzerinde küçük değişikliklerle tav olmaksa kusura bakmayın, HDP böyle bir
muhalefet anlayışını benimsemez. Zaten, Sayın Doğan Kubat hem tatlı diliyle hem
yumuşak başlılığıyla âdeta bir Diazem etkisi görüyor. Ne zaman tansiyon
yükselse, ne zaman gerilim biraz artsa muhalefeti yumuşatmak amacıyla hemen
Doğan Kubat devreye giriyor ve buradaki direnci, biz direnmeye çalışıyoruz ama
hem CHP’nin hem MHP’nin direncini kırmada da başarılı oluyor. (AK PARTİ
sıralarından alkışlar) Dolayısıyla, burada, etkili muhalefetin kırılmasında
başta Doğan Kubat olmak üzere muhalefet partileri sorumludur diyorum.
Genel Kurulu saygıyla selamlıyorum.
(HDP sıralarından alkışlar) 
BAŞKAN – Teşekkür ederiz Sayın Baluken.
LEVENT GÖK (Ankara) – Sayın Başkan…
BAŞKAN - Sayın Gök, önce…
LEVENT GÖK (Ankara) – Önce MHP’ye sonra
İdris Bey için…
BAŞKAN – Siz buyurunuz Sayın Gök. 
LEVENT GÖK (Ankara) – Ayrı ayrı söz
istiyorum ikisine de. Hem Sayın Türkoğlu’na hem Sayın Baluken’e cevap vermem
gerekiyor ayrı ayrı.
BAŞKAN – Size sataşma için söz
istemediniz mi?
BÜLENT TURAN (İstanbul) – Önce kürsüye
çıkıyor, sonra mı söz istiyor Sayın Başkan!
LEVENT GÖK (Ankara) – Önce Hüseyin
Türkoğlu için ben söz istedim efendim. 
BAŞKAN – Yani siz, daha önceki
konuşmacı, Türkoğlu’nun konuşması nedeniyle istememiş miydiniz? İşte onun için
veriyorum size söz. 
ADİL ZOZANİ (Hakkâri) – Yani, dört
dakika talep ediyor.
LEVENT GÖK (Ankara) – Ama Baluken’i de
saklı tutuyorum.
BAŞKAN – Sonrasını bilmiyorum. 
Buyurunuz Sayın Gök. (CHP sıralarından
alkışlar) 

19.- Ankara Milletvekili Levent Gök'ün, Osmaniye
Milletvekili Hasan Hüseyin Türkoğlu’nun 684 sıra sayılı Kanun Tasarısı’nın
38’inci maddesiyle ilgili önerge üzerinde yaptığı konuşması sırasında CHP
Grubuna sataşması nedeniyle konuşması
LEVENT GÖK (Ankara) – Sayın Başkan,
değerli milletvekilleri; bugün, Başbakan, muhalefet partilerinin iç güvenlik
paketinin görüşülmesi sırasında Komisyonda gerekli katkıyı vermediklerini ve
gerekli önergeleri vermediklerini ifade etmiş.
BÜLENT TURAN (İstanbul) – Doğru
söylemiş.
ALİ SERİNDAĞ (Gaziantep) – Sen orada
mıydın ki “Doğru söylemiş.” diyorsun!
LEVENT GÖK (Devamla) – Ben Sayın
Başbakanın bu sözlerinin az önce Milliyetçi Hareket Partisi sözcüsü Sayın Hasan Hüseyin
Türkoğlu tarafından da aynı anlamda bize yöneltilmesini gerçekten garip
karşıladım. 
SEBAHATTİN KARAKELLE (Erzincan) – Sataşma var MHP’ye!
LEVENT GÖK (Devamla) – Yani, bir Başbakanla aynı düzlemde
Milliyetçi Hareket Partisinin Cumhuriyet Halk Partisine eleştiri getirmesini
anlamış değilim. 
Sayın Başkan, değerli milletvekilleri; Cumhuriyet Halk
Partisi, şu görmüş olduğunuz iç güvenlik paketinde tam 29 sayfa muhalefet
gerekçesi yazmıştır ve bu muhalefet gerekçesinin önemli bir bölümü hangi
maddelerin Anayasa’nın hangi maddelerine aykırı olduğu yönündedir. Milliyetçi
Hareket Partisinin muhalefet gerekçesi 20 sayfadır.
YUSUF HALAÇOĞLU (Kayseri) – 21 sayfa.
LEVENT GÖK (Devamla) – HDP’nin 15 sayfadır. İdris Bey burada
kalkmış, konuşuyor. 
İDRİS BALUKEN (Bingöl) – Sayfa mı yarıştırıyoruz Sayın
Başkan?
ADİL ZOZANİ (Hakkâri) – Kırtasiye mi tüketiyoruz Sayın
Başkan?
LEVENT GÖK (Devamla) – “CHP arka tarafta anlaşma yapıyor,
şunu yapıyor:” diye…
İDRİS BALUKEN (Bingöl) – Sayın Başkan, sayfanın sayısı
değil, içeriği önemli, o sayfada ne yazdığı önemli.
LEVENT GÖK (Devamla) – Değerli milletvekilleri, biz gerek
MHP’nin gerekse HDP’nin toplamından daha fazla bir muhalefet gerekçesini
yazdık. Hodri meydan! Her şey, yazılar burada. Yazılar burada. Yazılar burada.
(CHP sıralarından alkışlar) 
RECEP ÖZEL (Isparta) – Mukayese edilirse CHP sınıfta kalır
ha! Adamın 2 milletvekili var, 15 sayfa yazmış!
İDRİS BALUKEN (Bingöl) – Sayfa başına düşen vekil sayısından
bahsediyor! 
LEVENT GÖK (Devamla) – Burada, değerli arkadaşlarım, bakın,
Cumhuriyet Halk Partisi muhalefet gerekçesinde, Anayasa’nın 2’nci maddesine, 6,
7, 8, 9’uncu maddelerine, 17’nci maddesine, 19’uncu, 20, 34, 37, 49, 119, 120,
121, 138’inci maddelerine aykırılığını açıkça yazmıştır. Bu muhalefet
gerekçesi, Cumhuriyet Halk Partisinin bir demokrasi manifestosudur. Biz
istiyoruz ki iktidar partisi bu eleştirilerden nasibini alsın ama aynı zamanda
Milliyetçi Hareket Partisi ve Halkların Demokratik Partisi de alsın. 
Cumhuriyet Halk Partisinin cumhuriyetin kuruluşundan bu yana
ülkemizin demokrasisinin yükseltilmesi konusunda göstermiş olduğu çabaların göz
ardı edilmesinden dolayı duyduğum üzüntüyü bildiriyorum. Hepinizi sevgiyle,
saygıyla selamlıyorum. (CHP sıralarından alkışlar) 
BAŞKAN – Teşekkür ederiz Sayın Gök.
LEVENT GÖK (Ankara) – Sayın Baluken’le
ilgili de konuşacağız daha.
BAŞKAN – Sayın Halaçoğlu, sizin talebiniz
nedir? 
YUSUF HALAÇOĞLU (Kayseri) – Grup Başkan
Vekili doğrudan doğruya bizi, Başbakanın… 
BİNNAZ TOPRAK (İstanbul) – Sayın
Başkan, AKP…
BAŞKAN – İkinizi birden dinleyemem
efendim. 
Sayın Toprak, Sayın Halaçoğlu’nu
dinliyorum.
Buyurunuz.
YUSUF HALAÇOĞLU (Kayseri) – Cumhuriyet
Halk Partisi Grup Başkan Vekili doğrudan doğruya bizi “Başbakanın sözcüsü” gibi
nitelendirdi. doğrudan partimize sataşmada bulunduğu için söz istiyorum.
BAŞKAN – Buyurunuz Sayın Halaçoğlu.
HASAN HÜSEYİN TÜRKOĞLU (Osmaniye) – Sayın
Başkanım, benim de söz talebim var İdris Bey’in ifadelerine ilişkin.

20.- Kayseri Milletvekili Yusuf Halaçoğlu'nun, Ankara
Milletvekili Levent Gök’ün sataşma nedeniyle yaptığı konuşması sırasında
Milliyetçi Hareket Partisine sataşması nedeniyle konuşması
YUSUF HALAÇOĞLU (Kayseri) - Sayın
Başkan, değerli milletvekilleri; ya, şimdi, Allah aşkına, Başbakan bir laf
ediyor sonra diyorsunuz ki… Cumhuriyet Halk Partisinin sanki bizim
söylediğimizden farklı bir yanı mı var? (CHP sıralarından “Aa!” sesleri)
Tutuyorsunuz diyorsunuz ki: “Başbakanın
sözcülüğünü yapıyor.” Allah aşkına, zaten Başbakanın en çok karşısında duran
bir partiyiz.
LEVENT GÖK (Ankara) – Ben “Sözcülüğünü
yapıyor.” demedim.
YUSUF HALAÇOĞLU (Devamla) – Başbakan ne
dediğini bilmeyen bir insan. (AK PARTİ sıralarından gürültüler) 
RECEP ÖZEL (Isparta) – Allah Allah!
BÜLENT TURAN (İstanbul) – Sayın Başkan,
bu ne saygısızlık!
YUSUF HALAÇOĞLU (Devamla) – O tutmuş
burada böyle bir kanun teklifi sunuyor. Bu kanun teklifinin ne olduğunu kendisi
çok iyi biliyor aslında. Bunu hangi sebeple çıkardığını da çok iyi biliyor. 
BÜLENT TURAN (İstanbul) – Sayın Başkan,
temiz dile davet edin lütfen.
YUSUF HALAÇOĞLU (Devamla) –
Dolayısıyla, siz, bize “Başbakanın sözcülüğünü yaptı.” diyemezsiniz. Buna
hiçbir zaman hakkınız yok, çünkü Başbakan tarafından en fazla suçlanan parti
biziz. Siz kendinize bakın. 
BÜLENT TURAN (İstanbul) – Hocaya hiç
yakışmadı, hiç!
YUSUF HALAÇOĞLU (Devamla) – Bir defa,
burada, Başbakan bir kamuoyu yaratma peşinde çünkü ortaya koyduğu maddeler…
Aslında, bugüne kadar “Yeni Türkiye” adı altında, “Demokratik Türkiye” adı
altında söylediklerinin tam aksi olan bir kanunu Türkiye Büyük Millet Meclisine
getirdi.
BÜLENT TURAN (İstanbul) – Hocam, hiç
yakışmadı!
YUSUF HALAÇOĞLU (Devamla) – Şöyle
düşünün: Bakanlar Kurulunun aldığı bir kararın üzerine bakanı koyuyorsunuz,
bakana terk ediyorsunuz. Bunu nasıl kabul edebiliriz biz? 
Üstelik, bizi, HDP’yle iş birliği
hâlinde suçluyor, diyor ki: “Onunla beraber hareket ediyorsunuz.”
ADİL ZOZANİ (Hakkâri) – HDP’siz olmuyor
ki bu işler!
YUSUF HALAÇOĞLU (Devamla) – Biz teröre
en başından karşı çıkıyoruz ve burada, terörle ilgili maddelerde elektronik
oylama istedik ve ona evet mi, hayır mı verdik, gidin bir bakın. Burada,
Başbakan bir kamuoyu algısı yaratmaya çalışıyor, kendisi bunun üzerinden oy
toplamaya çalışıyor. Böyle bir şeyi kabul etmemiz mümkün değil. 
Biz, ne CHP’nin ne HDP’nin ne de
AKP’nin yolundan giden bir parti değiliz. Biz, bir müstakil siyasi partiyiz.
Evet, biz MHP olarak… (AK PARTİ sıralarından gürültüler)
RAMAZAN CAN (Kırıkkale) – Hocam, MHP
sizsiniz Hocam!
BÜLENT TURAN (İstanbul) – MHP’ye de
uymayın Başkanım, ne olur ne olmaz!
YUSUF HALAÇOĞLU (Devamla) – HDP’nin
dedim. Bırakın Allah aşkına! HDP’nin dedim.
RAMAZAN CAN (Kırıkkale) – Hocam,
karıştırmayın, MHP gerçekten sizsiniz!
YUSUF HALAÇOĞLU (Devamla) – Siz
kendinize bakın, Başbakanın söylediklerine bakın. Bir söylediği ötekini
tutmayan…
RAMAZAN CAN (Kırıkkale) – Vallahi MHP
sizsiniz!
BÜLENT TURAN (İstanbul) – MHP’nin Grup
Başkan Vekilisiniz!
YUSUF HALAÇOĞLU (Devamla) – Ne
diyorsunuz?
RAMAZAN CAN (Kırıkkale) - MHP sizsiniz!
YUSUF HALAÇOĞLU (Devamla) – Ben MHP’yi
saymadım. (AK PARTİ sıralarından “Saydınız” sesleri)
BAŞKAN – Diliniz sürçtü herhâlde, “HDP”
diyecektiniz.
YUSUF HALAÇOĞLU (Devamla) – MHP’nin ne
olduğunu siz de çok iyi biliyorsunuz, Başbakan da çok iyi biliyor,
Cumhurbaşkanı da çok iyi biliyor.
RAMAZAN CAN (Kırıkkale) – MHP vallahi
sizsiniz!
YUSUF HALAÇOĞLU (Devamla) – Biz ne
olduğumuzu da çok iyi biliyoruz. Orada HDP derken siz yanlış anladıysanız benim
suçum yok bunda. Siz zaten hep böyle anlıyorsunuz. Tutanaklara bakın,
tutanaklarda öyle olmadığını göreceksiniz. 
Dolayısıyla, Cumhuriyet Halk Partisinin
bu iddiasını şiddetle reddediyorum. Herkes kendisine dönsün. (MHP sıralarından
alkışlar)
BAŞKAN – Teşekkür ediyoruz Sayın
Halaçoğlu.
AHMET AYDIN (Adıyaman) – Sayın Başkan…
BAŞKAN - Sayın Aydın, buyurunuz. 
AHMET AYDIN (Adıyaman) – Sayın
Halaçoğlu, Grup Başkanımız, Başbakanımız hakkında “Başbakan ne dediğini
bilmiyor.” dedi, Grup Başkanımıza sataşmada bulunmuştur. Efendim, sataşmadan
söz istiyorum.
BAŞKAN – Buyurun Sayın Aydın. (AK PARTİ
sıralarından alkışlar)

21.- Adıyaman Milletvekili Ahmet Aydın'ın, Kayseri
Milletvekili Yusuf Halaçoğlu’nun sataşma nedeniyle yaptığı konuşması sırasında
AK PARTİ Grup Başkanına sataşması nedeniyle konuşması
AHMET AYDIN (Adıyaman) – Çok teşekkür
ediyorum Sayın Başkanım.
Değerli arkadaşlar, farkındasınız değil
mi, akşamdan beri, iktidara talip olmayan bir muhalefet ve muhalefet kendi
içinde ana muhalefete oynuyor şu anda. Hangisi ana muhalefet olabilir? (AK
PARTİ sıralarından alkışlar)
OSMAN AŞKIN BAK (İstanbul) – 7
Haziranda millet karar verecek kim ana muhalefet olacak.
HAYDAR AKAR (Kocaeli) – 7 Haziranda bu
millet hırsızlara mı, dürüstlere mi oy vereceğine karar verecek inşallah.
AHMET AYDIN (Devamla) – Bir kez daha
şunu gördük ki Türkiye’de kronik bir muhalefet yetmezliği var ve burada
muhalefet, akşamdan beri, üç dört saattir…
BÜLENT TURAN (İstanbul) – Tiyatro
oynuyorlar, halk görüyor.
AHMET AYDIN (Devamla) – …âdeta,
birbirlerine belki İç Tüzük’ün vermiş olduğu hakları -sözde- kullanıyorlar ya…
BÜLENT TURAN (İstanbul) – Bir hak değil
Sayın Başkan.
AHMET AYDIN (Devamla) – …sataşır gibi
başlıyorlar ama iş sonradan ciddiye dönüyor, ciddiyete dönüyor. Sonradan görüyoruz
ki gerçekten, bu milletin gördüğünü muhalefet de gördü. Her 3 muhalefet
birbirini suçluyor. Zaten biz şunu diyoruz: Siz bu muhalefetinizi yaptığınız
müddetçe 2023’ü de görürüz, 2053’ü de görürüz; 2071’i de bu dava, bu parti, bu
hareket görür. (AK PARTİ sıralarından “Bravo” sesleri, alkışlar)
OSMAN AŞKIN BAK (İstanbul) – Allah
herkese böyle muhalefetler versin!
HAYDAR AKAR (Kocaeli) – Senin gibi çok
konuşan vardı ama partileri yok. Çok partiler ararsınız sonra siz, “Nereye
gideceğiz?” diye. 
AHMET AYDIN (Devamla) – Değerli
arkadaşlar, muhalefet bu şekilde, milletin emeğini, milletin zamanını, milletin
parasını boşa harcayarak…
İDRİS BALUKEN (Bingöl) – Siz
harcıyorsunuz, siz! Sabahlara kadar harcayan sizsiniz!
AHMET AYDIN (Devamla) – …saatlerce
zaman geçirerek, bu şekilde karşılıklı sözde sataşmalara yol açamaz. (CHP ve
MHP sıralarından gürültüler)
BÜLENT TURAN (İstanbul) – Sataşın,
sataşın birbirinize!
AHMET AYDIN (Devamla) – Değerli
arkadaşlar, bu kürsü milletin kürsüsü ve bu kürsüde hepimizin cidden bu
saatlerde, sabahın bu erken saatlerinde bu millet adına ne yapıyoruz, ona
bakması lazım. (CHP ve MHP sıralarından gürültüler) 
İZZET ÇETİN (Ankara) – Çalmak size
aittir, çalmayı siz bilirsiniz!
AHMET AYDIN (Devamla) – Ne yapıyorsunuz
bu millet adına? Hangi projeniz var? 
HASAN HÜSEYİN TÜRKOĞLU (Osmaniye) –
Milletin hakkını koruyoruz, hakkını!
AHMET AYDIN (Devamla) – Ne öneriniz
var? 
HASAN HÜSEYİN TÜRKOĞLU (Osmaniye) –
Milleti sebepsiz yere gözaltına almanın önüne geçmeye çalışıyoruz.
AHMET AYDIN (Devamla) – Neye ilişkin
bir öngörü koydunuz ortaya? (CHP ve MHP sıralarından gürültüler) 
İZZET ÇETİN (Ankara) – Çalmada
üstatsınız ha! Çalmayı sizler iyi bilirsiniz!
AHMET AYDIN (Devamla) – Siz böyle
sataşırsanız sataşın; bu grup, AK PARTİ Grubu dimdik duruyor.
HASAN HÜSEYİN TÜRKOĞLU (Osmaniye) –
Jandarmayı korumaya çalışıyoruz.
AHMET AYDIN (Devamla) – Gerekirse
sabaha kadar, gerekirse öğlene kadar çalışmaya devam ederiz. (AK PARTİ
sıralarından alkışlar) 
HASAN HÜSEYİN TÜRKOĞLU (Osmaniye) – Ak
polisi engellemeye çalışıyoruz.
AHMET AYDIN (Devamla) – Eğer size
düğünse bize bayram, hodri meydan deriz. (CHP ve MHP sıralarından gürültüler)
OSMAN AŞKIN BAK (İstanbul) – Böyle
muhalefete can kurban ya!
HASAN HÜSEYİN TÜRKOĞLU (Osmaniye) –
Milletin hakkı için milletin elektriği yanıyor!
AHMET AYDIN (Devamla) – Ama değerli
arkadaşlar, yakışık almıyor, yakışık almıyor. 
İZZET ÇETİN (Ankara) – Çalmak sizin
alışkanlığınız oldu.
AHMET AYDIN (Devamla) – Bu muhalefet
anlayışı da artık, eski Türkiye’de kalmalı. Yeni Türkiye’yi inşa ediyoruz. 
ERKAN AKÇAY (Manisa) – İktidarın
kuyrukçusu muhalefet istiyorsunuz siz be!
AHMET AYDIN (Devamla) – Yeni
Türkiye'nin ihyası için bu grup çalışıyor, gecesini gündüzüne katarak çalışıyor
ama artık, bu muhalefet anlayışı da eski Türkiye tarihine gömülmüş durumda. 
AYKAN ERDEMİR (Bursa) – Faşizm
Türkiye’ye yakışmıyor! Polis devleti Türkiye’ye yakışmıyor! 12 Eylül Türkiye’ye
yakışmıyor!
AHMET AYDIN (Devamla) – Yeni
Türkiye'nin yeni muhalefet anlayışına ihtiyacı var. Yeni Türkiye'nin millet
adına siyaset yapan, milletin sorunlarıyla dertlenen, dertleriyle dertlenen,
milletin sorunlarına çözüm geliştiren bir muhalefete ihtiyacı var.
ALİ HAYDAR ÖNER (Isparta) – Niye söz
aldın Sayın Aydın, niye söz aldın? 
AHMET AYDIN (Devamla) – Bu muhalefet
anlayışı artık, yeni Türkiye’de gitmiyor. 
İZZET ÇETİN (Ankara) – Derin yalnızlığı
oynuyorsunuz yeni Türkiye’de! 
AHMET AYDIN (Devamla) – Değerli
arkadaşlar, kendimizi “check” edelim, burada konuştuklarımıza dikkat edelim. 
ALİ HAYDAR ÖNER (Isparta) – Başbakanı
niye savunmuyorsun? “Yalancı.” dediler.
AHMET AYDIN (Devamla) – Biz burada oyun
oynamıyoruz, burada ciddi bir yasa çıkarıyoruz…
ALİ HAYDAR ÖNER (Isparta) – “Başbakan
yalancı.” dediler, niye savunmuyorsun? Haa, sen de kabul ediyorsun
yalancılığını Başbakanın.
AHMET AYDIN (Devamla) – …ve bu yasayı
çıkarırken “Eleştirileriniz baş göz üstüne, ne kadar eleştiriniz varsa yapın.
Varsa makul önerileriniz getirin.” dedik, “Bu önerilere de açığız.” dedik. 
(Mikrofon otomatik cihaz tarafından
kapatıldı) 
BÜLENT TURAN (İstanbul) – Sataştılar
birbirlerine sadece.
AHMET AYDIN (Devamla) – Bakın, biz
sizinle yeri geldiğinde oturur konuşuruz, bu önerileri de çözeriz ama lütfen
muhalefet kendini “check” etsin, yeni Türkiye’ye yeni muhalefet anlayışını
getirsin. (AK PARTİ sıralarından alkışlar) 
BAŞKAN – Teşekkür ederiz Sayın Aydın. 
YUSUF HALAÇOĞLU (Kayseri) – Sayın
Başkan…
LEVENT GÖK (Ankara) – Sayın Başkan…
İDRİS BALUKEN (Bingöl) – Sayın Başkan…
BÜLENT TURAN (İstanbul) – Siz sataşın
birbirinize, sataşın! Halk görüyor bunları. 
MEHMET ERDOĞAN (Muğla) – O işi sen daha
iyi yapıyorsun Bülent, herkese sataşıyorsun oturduğun yerden. 
BÜLENT TURAN (İstanbul) – Siz sataşın
birbirinize! Halk görüyor bunları. Saate bak ya!
BAŞKAN – Buyurunuz Sayın Halaçoğlu.
YUSUF HALAÇOĞLU (Kayseri) – Şimdi, sayın
hatip doğrudan doğruya bizi hedef almak suretiyle “kronik bir muhalefet
yetersizliği” gibi bir iddiayla muhalefete… 
HAKAN ÇAVUŞOĞLU (Bursa) – “Yetmezliği”
dedi Hocam.
AHMET AYDIN (Adıyaman) – “Yetmezliği”
dedim Hocam…
RECEP ÖZEL (Isparta) – Hocam, sataşma
değil bir tespit o, tespit. 
YUSUF HALAÇOĞLU (Kayseri) – …bize
doğrudan sataşma yapmıştır ve muhalefete böyle bir şey söylemesi demokratik
ortamda mümkün değildir. 
Söz istiyorum. 
ALİ HAYDAR ÖNER (Isparta) – Bir de
“Başbakan yalancı” dedi diye söz aldı, savunmadı Başbakanı. 
BAŞKAN – Sayın Gök, sizin gerekçeniz
nedir?
LEVENT GÖK (Ankara) – Efendim, Sayın
Aydın’ın tüm konuşması zaten konuşmamız için bir gerekçedir. 
OSMAN AŞKIN BAK (İstanbul) – Ya, çok
şanslıyız, böyle bir muhalefete sahibiz! Allah razı olsun!
BÜLENT TURAN (İstanbul) – Aynen öyle!
LEVENT GÖK (Ankara) - “Kronik bir
muhalefet anlayışı”, “milletin zamanını, parasını boşa harcamak”, “Bu millete
ne yaptınız?”, “Türkiye’ye ne yaptınız?”, “Hangi projeleriniz var?” gibi ağır
ithamlarda bulundu. Bunları biz boşa geçiremeyiz, mutlaka cevaplandırmamız
gerekiyor. 
BAŞKAN – Buyurunuz Sayın Gök. 
Sizin?
İDRİS BALUKEN (Bingöl) – Sayın Başkan,
bizim de söz talebimiz var. 
BAŞKAN – Tamam. 
BÜLENT TURAN (İstanbul) – Sayın
Baluken, sen bari otur, farkınız olsun ya!
BAŞKAN – Buyurunuz Sayın Gök. 
HAKAN ÇAVUŞOĞLU (Bursa) – Sayın Gök,
CHP’de kaç tane ilde aday adayının müracaatı yok, açıklar mısınız?
BÜLENT TURAN (İstanbul) – Süheyl Batum
Bey rahatsız oldu bu tarzdan; “Yeter artık!” dedi, bıraktı gitti. 
HAYDAR AKAR (Kocaeli) – Sana ne Süheyl
Batum’dan, sen Hakan Şükür’ü konuş ya! (Gürültüler)
22.- Ankara Milletvekili Levent Gök'ün, Adıyaman
Milletvekili Ahmet Aydın’ın sataşma nedeniyle yaptığı konuşması sırasında
Cumhuriyet Halk Partisine sataşması nedeniyle konuşması
LEVENT GÖK (Ankara) – Sayın Başkan,
değerli milletvekilleri; iktidar partisi sözcüleri çıkmış buraya, muhalefeti
suçluyor, diyor ki: “Siz Türkiye’ye ne verdiniz, ne vereceksiniz?” Sayın Aydın,
biz çalmayan çırpmayan bir iktidar vadediyoruz. (CHP sıralarından alkışlar, AK
PARTİ sıralarından gürültüler) 
BÜLENT TURAN (İstanbul) – Hadi canım
sen de!
LEVENT GÖK (Devamla) – Çalmayan
çırpmayan, yolsuzlukların arkasında durmayan bir iktidar vadediyoruz,
Türkiye’yi polis devletinden kurtaracak bir iktidar vadediyoruz. 
OSMAN AŞKIN BAK (İstanbul) – Ana
muhalefet gitti, ana muhalefet! Geliyor, ana muhalefet geliyor. 
LEVENT GÖK (Devamla) – Atanamayan
öğretmenlerin sorununu çözecek, işsizliği çözecek, esnafımıza, dar gelirlimize,
köylümüze huzur getirecek, gelirini arttıracak iktidar vadediyoruz. 
HİLMİ BİLGİN (Sivas) – 11 ilde adayınız
yokmuş!
LEVENT GÖK (Devamla) - Sizler gibi
ayakkabı kutularında paraları saklayanları aklayanlar değil, onlardan hesap
soran bir iktidar vadediyoruz. Cumhuriyet Halk Partisi olarak biz iktidara
geldiğimizde hepinizden hesap soracağız. (AK PARTİ sıralarından gürültüler)
HAKAN ÇAVUŞOĞLU (Bursa) – Yemin et!
HİLMİ BİLGİN (Sivas) – Yüzde 35’le mi
yapacaksınız onları?
AHMET AYDIN (Adıyaman) – Ne zaman
iktidar olacaksınız? 
LEVENT GÖK (Devamla) – Sizler
yolsuzlukların üzerini örtmeye kalktınız, sizler tüyü bitmemiş yetimin hakkını
yedirdiniz, sizler kamunun parasını, Milletin parasını çarçur ettiniz.
Cumhuriyet Halk Partisi iktidarda bunların hesabını soracak. Tüyü bitmemiş
yetimin hakkını koruyacağız. (AK PARTİ sıralarından gürültüler) Sizler gibi bir
polis devletinde muhalefeti sindirmeyeceğiz. Türkiye’ye özgürlükler
getireceğiz; medya özgür olacak, gazeteciler özgür olacak, öğrenciler özgür
olacak. 
OSMAN AŞKIN BAK (İstanbul) – Aday bulamadığımız
yerden aday ol, aday! 
HİLMİ BİLGİN (Sivas) – Böyle konuşarak
olmaz, onlar.
LEVENT GÖK (Devamla) – Sizler gibi…
Türkiye’de gazetecilerin, herkesin tutuklu olduğu, hükümlü olduğu bir ülke
olmayacak. Türkiye demokrasiyle yönetilecek, insan haklarıyla yönetilecek, daha
ne istiyorsunuz?
HAYDAR AKAR (Kocaeli) – 18 yaşında
kızlar öldürülmeyecek bu ülkede.
LEVENT GÖK (Devamla) – Cumhuriyet Halk
Partisi kamunun malına sahip çıkacak. Cumhuriyet Halk Partisi kaçak sarayın
hesabını soracak, Cumhurbaşkanına görevlerini hatırlatacak…
HAYDAR AKAR (Kocaeli) – Yüzde 30’u
ötekileştirmeyeceğiz.
AHMET YENİ (Samsun) – Yüzde 35’le olmaz
onlar.
LEVENT GÖK (Devamla) – …Cumhurbaşkanını
anayasal sınırlar içerisine çekilmeye zorlayacak.(x)
Cumhuriyet Halk Partisi hukukun üstünlüğünü kuracak.
OSMAN AŞKIN BAK (İstanbul) – Ana
muhalefet geliyor!
LEVENT GÖK (Devamla) – Kadın erkek
eşitliğini sağlayacak, kadına şiddeti önleyecek. 
AHMET YENİ (Samsun) – Yüzde 35’le
olmaz.
LEVENT GÖK (Devamla) – Cumhuriyet Halk
Partisi -sizler gibi- Türkiye’de sokaklarda gezen işsizlerimizi azaltacak.
Cumhuriyet Halk Partisi fakir fukarayı bağrına basacak.
OSMAN AŞKIN BAK (İstanbul) – Ana
muhalefet geliyor! Ana muhalefetin ayak sesleri geliyor!
LEVENT GÖK (Devamla) – Cumhuriyet Halk
Partisi ülkemizde gerçek anlamda demokrasiyi kuracak. ”Emek en yüce değerdir.”
diyecek. Cumhuriyet Halk Partisi yolsuzlukları önleyerek halkımıza aktaracak.
Sizlerin tarih önünde hesap vereceği günler geliyor.
AHMET YENİ (Samsun) – 11 ilde aday
bulamadınız.
LEVENT GÖK (Devamla) – Bekleyin, 8
Hazirandan sonra Türkiye’de kurulacak halk iktidarında hepiniz sanık
olacaksınız. (CHP sıralarından “Bravo!” sesleri, alkışlar; AK PARTİ
sıralarından gürültüler)
AHMET YENİ (Samsun) – 11 ilde aday bile
bulamadınız, aday!
OSMAN AŞKIN BAK (İstanbul) – Ana
muhalefet geliyor!
BAŞKAN – Teşekkür ederiz Sayın Gök.
Buyurunuz Sayın Halaçoğlu.

23.- Kayseri Milletvekili Yusuf Halaçoğlu'nun, Adıyaman
Milletvekili Ahmet Aydın’ın sataşma nedeniyle yaptığı konuşması sırasında
Milliyetçi Hareket Partisine sataşması nedeniyle konuşması
YUSUF HALAÇOĞLU (Kayseri) – İktidar,
kronik bir muhalefetten söz ederken, aslında kronik bir iktidardan söz
edecekken yanlışlıkla “kronik bir muhalefet” dedi. Kanunları hiçe sayan,
Anayasa’yı bile ayaklar altına alan, Anayasa üzerine şerefi ve namusu üzerine
yemin etmiş olduğu hâlde…(AK PARTİ ve CHP sıralarından karşılıklı laf atmalar)
…Anayasa’yı dinlemediğini söyleyen bir anlayışın temsilcileri… (AK PARTİ
sıralarından gürültüler) Ancak kronik bir iktidar tarafından yapılabilir… (AK
PARTİ ve CHP sıralarından karşılıklı laf atmalar)
RECEP ÖZEL (Isparta) – “Kronik iktidar”
diyor.
BAŞKAN – Sayın milletvekilleri, bu
koşullar altında yürüteceğimi sanmıyorum.
Bir saat ara veriyorum.
 Kapanma
Saati: 03.33
ON BİRİNCİ
OTURUM
Açılma Saati:
04.03
BAŞKAN: Başkan
Vekili Şükran Güldal MUMCU
KÂTİP ÜYELER:
Bayram ÖZÇELİK (Burdur), Muhammet Bilal MACİT (İstanbul) 
-----0-----
BAŞKAN – Sayın milletvekilleri, Türkiye
Büyük Millet Meclisinin 68’inci Birleşiminin On Birinci Oturumunu açıyorum.
684 sıra sayılı Kanun Tasarısı’nın
görüşmelerine devam edeceğiz. 

X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana
Milletvekili Osman Faruk Loğoğlu'nun; Emniyet Teşkilatı Kanununda Değişiklik
Yapılması Hakkında Kanun Teklifi, Mersin Milletvekili Ertuğrul Kürkcü'nün;
Polis Vazife ve Salahiyet Kanununda Değişiklik Yapılması Hakkında Kanun
Teklifi, İstanbul Milletvekili Mustafa Sezgin Tanrıkulu ve Cumhuriyet Halk
Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN -
Komisyon ve Hükûmet yerinde. 
38’inci madde üzerindeki son önerge
olan Osmaniye Milletvekili Hasan Hüseyin Türkoğlu ve arkadaşlarının önergesini
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Madde 38’i oylarınıza sunuyorum: Kabul
edenler... Kabul etmeyenler... Madde 38 kabul edilmiştir.
Üç dakika ara veriyorum.
 Kapanma
Saati: 04.06
ON İKİNCİ OTURUM
Açılma Saati:
04.08
BAŞKAN: Başkan
Vekili Şükran Güldal MUMCU
KÂTİP ÜYELER:
Bayram ÖZÇELİK (Burdur), Muhammet Bilal MACİT (İstanbul) 
-----0-----
BAŞKAN – Sayın milletvekilleri, Türkiye
Büyük Millet Meclisinin 68’inci Birleşiminin On İkinci Oturumunu açıyorum.
684 sıra sayılı Kanun Tasarısı’nın
görüşmelerine devam edeceğiz. 
Komisyon? Yok. 
Ertelenmiştir. 
6’ncı sırada yer alan, Konya
Milletvekili Kerim Özkul ve Kırıkkale Milletvekili Ramazan Can ile 45
Milletvekilinin; Bazı Kanun ve Kanun Hükmünde Kararnamelerde Değişiklik
Yapılması Hakkında Kanun Teklifi ve Plan ve Bütçe Komisyonu Raporu ile Türkiye
Büyük Millet Meclisi Başkanlığı ve Plan ve Bütçe Komisyonu Başkanlığı
Tezkereleri’nin görüşmelerine başlayacağız. 

6.- Konya Milletvekili Kerim Özkul ve Kırıkkale
Milletvekili Ramazan Can ile 45 Milletvekilinin; Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Teklifi ve Plan ve Bütçe
Komisyonu Raporu ile Türkiye Büyük Millet Meclisi Başkanlığı ve Plan ve Bütçe
Komisyonu Başkanlığı Tezkereleri (2/2616) (S. Sayısı: 688)
BAŞKAN – Komisyon? Yok. 
Ertelenmiştir. 
Bundan sonra da komisyonların
bulunamayacağı anlaşıldığından, alınan karar gereğince, kanun tasarı ve
teklifleri ile komisyonlardan gelen diğer işleri sırasıyla görüşmek için, 4 Mart
2015 Çarşamba günü saat 14.00’te toplanmak üzere birleşimi kapatıyorum. 
 Kapanma
Saati: 04.09





(x) Bu düzeltmeye ilişkin ifadeler
2/3/2015 tarihli 67’nci Birleşim Tutanağı’nın 175’inci sayfasında yer almıştır.


(x) Bu ifadeye ilişkin düzeltme 4/3/2015
tarihli 69’uncu Birleşim Tutanağı’nın 269’uncu sayfasında “Geçen Tutanak
Hakkında Konuşmalar” bölümünde yer almıştır.


(X)
Bu düzeltmeye ilişkin
ifadeler 2/3/2015 tarihli 67’nci Birleşim Tutanağı'nın 408’inci sayfasında yer almaktadır.



(x) Bu düzeltmeye ilişkin ifadeler
2/3/2015 tarihli 67’nci Birleşim Tutanağı’nın 2667ncı sayfasında yer
almaktadır. 


(X) Bu düzeltmeye ilişkin ifade 2/3/2015
tarihli 67’nci Birleşim Tutanağı’nın 418’inci sayfasında yer almaktadır. 


(x) (10/1236) esas numaralı Meclis Araştırması
Önergesi’nin tam metni tutanağa eklidir.


(x) Bu ifadeye ilişkin düzeltme 4/3/2015
tarihli 69’uncu Birleşim Tutanağı’nın 49’uncu sayfasında “Geçen Tutanak Hakkında
Konuşmalar” bölümünde yer almıştır. 



(x) 684 S. Sayılı Basmayazı 19/2/2015
tarihli 58’inci Birleşim Tutanağı’na eklidir.


(x) Bu ifadeye ilişkin düzeltme 4/3/2015
tarihli 69’uncu Birleşim Tutanağı’nın 362’nci sayfasında “Geçen Tutanak
Hakkında Konuşmalar” bölümünde yer almıştır.


(x) Bu düzeltmeye ilişkin ifade 2/3/2015
tarihli 67. Birleşim Tutanağı’nın 84’üncü sayfasında yer almaktadır.


(X) Bu düzeltmeye ilişkin ifade 2/3/2015
tarihli 67’nci Birleşim Tutanağı’nın 145’inci sayfasında yer almaktadır.


(x) Bu ifadeye ilişkin düzeltme 4/3/2015
tarihli 69’uncu Birleşim Tutanağı’nın 277’nci sayfasında “Geçen Tutanak
Hakkında Konuşmalar” bölümünde yer almıştır.


(x) Açık oylama
kesin sonuçlarını gösteren tablo tutanağa eklidir.


(x) Bu düzeltmeye ilişkin ifade 2/3/2015
tarihli 67’nci Birleşim Tutanağı’nın 5’inci sayfasında yer almaktadır.


(x)
Bu ifadeye ilişkindüzeltme 4/3/2015 tarihli 69. Birleşim Tutanağı’nın
359’ncu sayfasında “Geçen Tutanak Hakkında Konuşmalar” bölümünde yer almıştır.


(x) Açık oylama kesin sonuçlarını
gösteren tablo tutanağa eklidir.


(x) Bu ifadeye ilişkin düzeltme 4/3/2015
tarihli 69’uncu Birleşim Tutanağı’nın 31’inci sayfasında “Geçen Tutanak
Hakkında Konuşmalar” bölümünde yer almıştır.


(x) Açık oylama kesin sonuçlarını
gösteren tablo tutanağa eklidir.


(x) Bu ifadeye ilişkin düzeltme 4/3/2015
tarihli 69’uncu Birleşim Tutanağının 346’ncı sayfasında “Gecen Tutanak Hakkında
Konuşmalar” bölümünde yer almıştır




