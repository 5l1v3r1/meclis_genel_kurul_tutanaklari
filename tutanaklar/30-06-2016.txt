



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 110’uncu
Birleşim
 30
Haziran 2016 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Ağrı Milletvekili Berdan Öztürk’ün,
gözaltı ve tutuklamalarda yaşanan hak ihlallerine ilişkin gündem dışı konuşması
2.- Bilecik Milletvekili Yaşar Tüzün’ün,
Trafik Elektronik Denetleme Sistemi’ne ilişkin gündem dışı konuşması
3.- Elâzığ Milletvekili Tahir Öztürk’ün, 26
Haziran Uluslararası Uyuşturucu Kullanımı ve Kaçakçılığıyla Mücadele Günü’ne
ilişkin gündem dışı konuşması ve İçişleri Bakanı Efkan Ala’nın cevabı

V.- AÇIKLAMALAR
1.- Ankara Milletvekili Levent Gök’ün,
İçişleri Bakanı Efkan Ala’nın gündem dışı konuşmaya cevaben yaptığı
konuşmasının İç Tüzük’ün 59’uncu maddesinin (2)’nci fıkrasına göre
değerlendirilmesi gerektiğine ilişkin açıklaması
2.- İstanbul Milletvekili Mehmet Muş’un,
İçişleri Bakanı Efkan Ala’nın gündem dışı konuşmaya cevaben yaptığı
konuşmasının İç Tüzük hükümlerine uygun olduğuna ilişkin açıklaması
3.- Diyarbakır Milletvekili Çağlar
Demirel’in, İçişleri Bakanı Efkan Ala’nın gündem dışı konuşmaya cevaben yaptığı
konuşmasının İç Tüzük’ün 59’uncu maddesinin (2)’nci fıkrasına göre değerlendirilmesi
gerektiğine ilişkin açıklaması
4.- Manisa Milletvekili Erkan Akçay’ın,
İçişleri Bakanı Efkan Ala’nın gündem dışı konuşmaya cevaben yaptığı
konuşmasının İç Tüzük’ün 59’uncu maddesinin (2)’nci fıkrasına göre
değerlendirilmesi gerektiğine ilişkin açıklaması
5.- İstanbul Milletvekili Hurşit
Yıldırım’ın, Atatürk Havalimanı’nda gerçekleştirilen terör saldırısını
lanetlediğine ve hayatını kaybedenlere Allah’tan rahmet dilediğine, terörle
verilmek istenen hiçbir mesajı kabul etmediklerine ilişkin açıklaması
6.- Balıkesir Milletvekili Ahmet Akın’ın,
son zamanlarda yaşanan terör olaylarının herkesi olduğu gibi adalarda
yaşayanları da tedirgin ettiğine ve feribot ile diğer deniz araçları için
gerekli güvenlik önlemlerinin alınması konusunda yetkilileri göreve çağırdığına
ilişkin açıklaması
7.- İstanbul Milletvekili Sibel Özdemir’in,
2/7/1993 tarihinde Sivas Madımak Oteli’nde yakılarak öldürülen aydınları
saygıyla andığına ilişkin açıklaması
8.- Denizli Milletvekili Cahit Özkan’ın,
açılışı yapılacak olan Osman Gazi Köprüsü’nün hayırlı olmasını dilediğine
ilişkin açıklaması
9.- Ordu Milletvekili Metin Gündoğdu’nun,
Atatürk Havalimanı’nda gerçekleştirilen terör saldırısını lanetlediğine ve
hayatını kaybedenlere Allah’tan rahmet dilediğine ilişkin açıklaması
10.- Denizli Milletvekili Kazım Arslan’ın,
İsrail’le yapılan anlaşmanın gerçek yüzünün derhâl açıklanması gerektiğine
ilişkin açıklaması
11.- İzmir Milletvekili Müslüm Doğan’ın,
2/7/1993 tarihinde Sivas Madımak Oteli’nin yakılması olayının sanıklarının iade
edilmeleri için gerekli girişimin İçişleri Bakanlığı tarafından yapılması
gerektiğine ilişkin açıklaması
12.- Kırklareli Milletvekili Türabi
Kayan’ın, bayram münasebetiyle havaalanlarında, tren istasyonlarında,
şehirlerarası otobüs terminallerinde yoğunluk yaşanacağına, Hükûmetin bu
bölgelerde tedbir almasını istediğine ve herkese iyi bayramlar dilediğine
ilişkin açıklaması
13.- Konya Milletvekili Mustafa Hüsnü
Bozkurt’un, Konya Ovası’nda meydana gelen dolu felaketi nedeniyle ciddi zarar
meydana geldiğine ve İçişleri Bakanını istifaya davet ettiğine ilişkin
açıklaması
14.- Niğde Milletvekili Ömer Fethi
Gürer’in, terörü lanetlediğine, ulusal bayramlar için yapılan törenlerin iptal
edilmesine rağmen Osman Gazi Köprüsü’nün açılış töreninin yapılacak olmasına ilişkin
açıklaması
15.- Tokat Milletvekili Kadim Durmaz’ın,
Çamlıbel Geçidi’nin 2016 yılı içerisinde ihale edilip edilmeyeceğini, Tokat’ta
bölge enfeksiyon hastalıkları araştırma hastanesi yapılmasının düşünülüp düşünülmediğine
ve çiğ süt destekleme primlerine dair çiftçiye bir müjde verilip
verilmeyeceğini öğrenmek istediğine ilişkin açıklaması
16.- Balıkesir Milletvekili Mehmet Tüm’ün,
İçişleri Bakanı Efkan Ala’nın atandığı günden beri ülkede can ve mal güvenliği
kalmadığına ve kamuoyunun, derhâl istifa etmesini beklediğine ilişkin açıklaması
17.- Kayseri Milletvekili Sami
Dedeoğlu’nun, Ramazan Bayramı’nı ve Kadir Gecesi’ni kutladığına, şehitlere
Allah’tan rahmet dilediğine, gazileri şükranla selamladığına ilişkin açıklaması
18.- Mersin Milletvekili Hüseyin Çamak’ın,
Mersin Ziraat Odası Başkanının ihracatta yaşanan sıkıntılara çözüm önerilerine
ve Ramazan Bayramı’nı kutladığına ilişkin açıklaması
19.- Eskişehir Milletvekili Utku
Çakırözer’in, Atatürk Havalimanı’nda gerçekleştirilen terör saldırısında
hayatını kaybedenlere Allah’tan rahmet dilediğine, Eskişehir’in Beylikova ile
Alpu ilçelerinin sorunlarına, Kadir Gecesi’ni ve Ramazan Bayramı’nı kutladığına
ilişkin açıklaması
20.- Manisa Milletvekili Erkan Akçay’ın,
İçişleri Bakanı Efkan Ala’nın gündem dışı konuşmaya cevaben yaptığı
konuşmasındaki bazı ifadeleri ile konuşmasını yapıp Genel Kurulu terk etmesine
ve Hükûmetin, milletin teröre karşı birlik ve bütünlüğünü sağlayacak duruşu
göstermesi gerektiğine ilişkin açıklaması
21.- Diyarbakır Milletvekili İdris Baluken’in,
HDP Grubu olarak İçişleri Bakanının Meclis Genel Kuruluna ve muhalefet
partilerine karşı göstermiş olduğu tavrı kınadıklarına, İçişleri Bakanı,
Ulaştırma Bakanı ve Adalet Bakanının derhâl istifa etmesi gerektiğine, Lice ve
civarında sokağa çıkma yasağı adı altında uygulanan bir abluka durumu olduğuna
ilişkin açıklaması
22.- Ankara Milletvekili Levent Gök’ün,
İçişleri Bakanı Efkan Ala’nın, Atatürk Havalimanı’nda gerçekleştirilen terör
saldırısıyla ilgili bilgi verdikten sonra muhalefetin tek bir cümlesini dahi
dinlemeye tahammül edemeyerek Meclisten kaçtığına ilişkin açıklaması
23.- İstanbul Milletvekili Mehmet Muş’un,
Hükûmetin ve devletin tüm birimlerinin terör örgütlerine karşı kararlı bir
mücadele sürdürdüğüne ve terör örgütünün gelir kaynağı olan uyuşturucuya büyük
darbeler vurulduğuna ilişkin açıklaması
24.- İstanbul Milletvekili Mustafa Sezgin
Tanrıkulu’nun, Lice’nin Yalaza köyü Mehle mezrasında bağların ateşe verildiğine
ve kısa süreli bir çatışma yaşandığına ilişkin açıklaması
25.- Manisa Milletvekili Erkan Akçay’ın, 2
Temmuz 1993’te Sivas katliamında hayatını kaybedenleri rahmetle andığına ve
insanlık dışı bu katliamı kınadığına ve Milliyetçi Hareket Partisinin bu elim
hadiseyle ilgili duruşunu son derece net bir şekilde belirttiğine ilişkin açıklaması
26.- Ankara Milletvekili Levent Gök’ün,
Cumhuriyet Halk Partisi olarak hiçbir etnik kökene ya da başkaca özelliğine
bakmaksızın katliamlarda hayatını kaybedenlerin tümünü saygıyla andıklarına ve
bu katliamların tümünün anma törenlerine katıldıklarına ilişkin açıklaması
27.- İstanbul Milletvekili Mehmet Muş’un,
AK PARTİ Grubu olarak 2 Temmuz 1993’te Sivas’ta yaşanan katliamı kınadıklarına
ilişkin açıklaması
28.- Diyarbakır Milletvekili Çağlar
Demirel’in, Lice’nin Yalaza Mahallesi’nin Mehle mezrasında yaşanan duruma
ilişkin açıklaması
29.- Manisa Milletvekili Erkan Akçay’ın,
Diyarbakır Milletvekili Sibel Yiğitalp’in 400 sıra sayılı Kanun Tasarısı’nın
33’üncü maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
30.- Diyarbakır Milletvekili İdris
Baluken’in, bugün yaşanılan sıkıntıların çözüm süreci olduğu için değil çözüm
süreci bittiği için yaşandığına ve bu sürece tekrar geri dönme duyarlılığı
içerisinde olunması gerektiğine ilişkin açıklaması
31.- Manisa Milletvekili Erkan Akçay’ın,
ülkenin kurum ve kurallarıyla yönetilmesi ilkesinden hareketle bu tasarıya ret
oyu vereceklerine ve Kadir Gecesi ile Ramazan Bayramı’nı kutladığına ilişkin
açıklaması

VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın’ın, Hükûmetin gündem dışı konuşmaya cevap talebinin ve Başkanlık Divanının
uygulamasının İç Tüzük’e ve yerleşik teamüllere uygun olduğuna ilişkin
konuşması
2.- Oturum Başkanı TBMM Başkan Vekili Ahmet
Aydın’ın, Kadir Gecesi’ni ve Ramazan Bayramı’nı kutladığına ilişkin konuşması

VII.- SATAŞMALARA İLİŞKİN KONUŞMALAR
1.- Bursa Milletvekili Kadir Koçdemir’in,
İçişleri Bakanı Efkan Ala’nın gündem dışı konuşmaya cevaben yaptığı konuşması
sırasında Milliyetçi Hareket Partisine sataşması nedeniyle konuşması
2.- Diyarbakır Milletvekili Çağlar
Demirel’in, İçişleri Bakanı Efkan Ala’nın gündem dışı konuşmaya cevaben yaptığı
konuşması sırasında Halkların Demokratik Partisine sataşması nedeniyle
konuşması
3.- Ankara Milletvekili Levent Gök’ün, İçişleri
Bakanı Efkan Ala’nın gündem dışı konuşmaya cevaben yaptığı konuşması sırasında
Cumhuriyet Halk Partisine sataşması nedeniyle konuşması
4.- Amasya Milletvekili Mehmet Naci
Bostancı’nın, İzmir Milletvekili Zeynep Altıok’un HDP grup önerisi üzerinde yaptığı
konuşması sırasında Adalet ve Kalkınma Partisine sataşması nedeniyle konuşması
5.- İstanbul Milletvekili Mehmet Muş’un,
Adana Milletvekili Meral Danış Beştaş’ın CHP grup önerisi üzerinde yaptığı
konuşması sırasında Adalet ve Kalkınma Partisine sataşması nedeniyle konuşması
6.- Diyarbakır Milletvekili İdris
Baluken’in, İstanbul Milletvekili Mehmet Muş’un sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
7.- İstanbul Milletvekili Engin Altay’ın, İstanbul
Milletvekili Azmi Ekinci’nin CHP grup önerisi üzerinde yaptığı konuşması sırasında
Cumhuriyet Halk Partisine sataşması nedeniyle konuşması
8.- Adana Milletvekili Meral Danış
Beştaş’ın, İstanbul Milletvekili Azmi Ekinci’nin CHP grup önerisi üzerinde
yaptığı konuşması sırasında Halkların Demokratik Partisine sataşması nedeniyle
konuşması
9.- Manisa Milletvekili Özgür Özel’in,
Muğla Milletvekili Mehmet Erdoğan’ın 400 sıra sayılı Kanun Tasarısı’nın 23’üncü
maddesiyle ilgili önerge üzerinde yaptığı konuşması sırasında şahsına sataşması
nedeniyle konuşması
10.- Manisa Milletvekili Özgür Özel’in,
Diyarbakır Milletvekili Sibel Yiğitalp’in 400 sıra sayılı Kanun Tasarısı’nın
33’üncü maddesiyle ilgili önerge üzerinde yaptığı konuşması sırasında
Cumhuriyet Halk Partisine sataşması nedeniyle konuşması
11.- Diyarbakır Milletvekili İdris
Baluken’in, Manisa Milletvekili Özgür Özel’in sataşma nedeniye yaptığı
konuşması sırasında Halkların Demokratik Partisine sataşması nedeniyle
konuşması

VIII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Diyarbakır Milletvekili Nursel Aydoğan
ve 22 milletvekilinin, sokağa çıkma yasağı ilan edilen bölgelerde yaşanan çocuk
ölümlerinin araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/252)
2.- Diyarbakır Milletvekili Nursel Aydoğan
ve 22 milletvekilinin, kolluk güçleri başta olmak üzere devlet görevlilerinin
kadına yönelik cinsel şiddet ve cinsel işkence uygulamalarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/253)
3.- Artvin Milletvekili Uğur Bayraktutan ve
24 milletvekilinin, Artvin’in Yusufeli ilçesinde yapılan baraj neticesinde
kamulaştırmalardan kaynaklı yaşanan sorunların araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/254)

IX.- ÖNERİLER
A) Siyasi Parti Grubu Önerileri
1.- HDP Grubunun, İzmir Milletvekili Müslüm
Doğan ve arkadaşları tarafından, 2 Temmuz 1993’te Sivas Madımak Oteli’nde yaşanan
katliamın bütün boyutlarıyla araştırılması amacıyla 30/6/2016 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun 30 Haziran 2016 Perşembe günkü birleşiminde sunuşlarda okunmasına
ve ön görüşmelerinin aynı tarihli birleşiminde yapılmasına ilişkin önerisi
2.- CHP Grubunun, Grup Başkan Vekilleri
İstanbul Milletvekili Engin Altay, Manisa Milletvekili Özgür Özel ile Ankara
Milletvekili Levent Gök tarafından, toplumsal barışı tehdit eden ve
yurttaşların yaşamına kasteden terör olaylarının tüm boyutlarıyla
değerlendirilmesi, çözüm önerilerinin tartışılması ve gerekli etkin tedbirlerin
alınabilmesi amacıyla 29/6/2016 tarihinde Türkiye Büyük Millet Meclisi Başkanlığına
verilmiş olan genel görüşme önergesinin, Genel Kurulun 30 Haziran 2016 Perşembe
günkü birleşiminde sunuşlarda okunmasına ve görüşmelerinin aynı tarihli
birleşiminde yapılmasına ilişkin önerisi
B) Danışma Kurulu Önerileri
1.- Danışma Kurulunun, gündemin “Kanun
Tasarı ve Teklifleri ile Komisyonlardan Gelen Diğer İşler” kısmının 320’nci
sırasında yer alan 395 sıra sayılı Kanun Tasarısı’nın bu kısmın 5’inci sırasına
alınmasına, diğer işlerin sırasının buna göre teselsül ettirilmesine ve Genel
Kurulun 1/7/2016 Cuma günü toplanmamasına ilişkin önerisi

X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Danıştay Kanunu ile Bazı Kanunlarda
Değişiklik Yapılmasına Dair Kanun Tasarısı (1/726) ve Adalet Komisyonu Raporu
(S. Sayısı: 400)
2.- Dünya Posta Birliği Kuruluş Yasasına
Sekizinci Ek Protokolün Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu (S. Sayısı: 343)
3.- Türkiye Cumhuriyeti ile Moldova
Cumhuriyeti Arasında Serbest Ticaret Anlaşmasının Onaylanmasının Uygun
Bulunduğuna Dair Kanun Tasarısı (1/717) ve Dışişleri Komisyonu Raporu (S.
Sayısı: 398)
4.- Türkiye Cumhuriyeti Hükümeti ile Ürdün
Haşimi Krallığı Hükümeti Arasında Kalkınma İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/527) ve Dışişleri Komisyonu
Raporu (S. Sayısı: 183)
5.- Türkiye Cumhuriyeti Hükümeti ile Kuzey
Kıbrıs Türk Cumhuriyeti Hükümeti Arasında KKTC’de Bulunan Vakıf Kültür Varlıklarının
Restorasyon İşlerinin Yürütülmesine İlişkin Anlaşmanın Onaylanmasının Uygun
Bulunduğuna Dair Kanun Tasarısı (1/644) ve Dışişleri Komisyonu Raporu (S. Sayısı:
395)
6.- Türkiye Cumhuriyeti Hükümeti ile Brunei
Sultanlığı Hükümeti Arasında Ekonomik, Ticaret ve Teknik İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/573) ve Dışişleri
Komisyonu Raporu (S. Sayısı: 263)

XI.- OYLAMALAR
1.- (S. Sayısı: 343) Dünya Posta Birliği
Kuruluş Yasasına Sekizinci Ek Protokolün Onaylanmasının Uygun Bulunduğuna Dair
Kanun Tasarısı’nın oylaması
2.- (S. Sayısı: 398) Türkiye Cumhuriyeti
ile Moldova Cumhuriyeti Arasında Serbest Ticaret Anlaşmasının Onaylanmasının
Uygun Bulunduğuna Dair Kanun Tasarısı’nın oylaması
3.- (S. Sayısı: 183) Türkiye Cumhuriyeti
Hükümeti ile Ürdün Haşimi Krallığı Hükümeti Arasında Kalkınma İşbirliği
Anlaşmasının Onaylanmasının Uygun Bulunduğuna Dair Kanun Tasarısı’nın oylaması
4.- (S. Sayısı: 395) Türkiye Cumhuriyeti
Hükümeti ile Kuzey Kıbrıs Türk Cumhuriyeti Hükümeti Arasında KKTC’de Bulunan Vakıf
Kültür Varlıklarının Restorasyon İşlerinin Yürütülmesine İlişkin Anlaşmanın
Onaylanmasının Uygun Bulunduğuna Dair Kanun Tasarısı’nın oylaması

XII.- YAZILI SORULAR VE CEVAPLARI
1.- Konya Milletvekili Mustafa Hüsnü
Bozkurt’un, TBMM’de verilmesi planlanan bir iftar davetine ilişkin sorusu ve
Türkiye Büyük Millet Meclisi Başkan Vekili Ahmet Aydın’ın cevabı (7/6196)
30 Haziran 2016 Perşembe
BİRİNCİ OTURUM
Açılma Saati: 14.03
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Elif Doğan
TÜRKMEN (Adana)
----- 0 -----
BAŞKAN
– Türkiye Büyük Millet Meclisinin 110’uncu Birleşimini açıyorum.
Toplantı
yeter sayısı vardır, görüşmelere başlıyoruz. 
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, gözaltı ve tutuklamalar hakkında söz isteyen Ağrı Milletvekili
Berdan Öztürk’e aittir. 
Buyurun
Sayın Öztürk. (HDP sıralarından alkışlar) 
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Ağrı Milletvekili Berdan Öztürk’ün,
gözaltı ve tutuklamalarda yaşanan hak ihlallerine ilişkin gündem dışı konuşması
BERDAN
ÖZTÜRK (Ağrı) - Sayın
Başkan, değerli milletvekilleri; hapishanelerde yaşanan hak ihlalleriyle ilgili
gündem dışı konuşmak üzere söz almış bulunmaktayım. Genel Kurulu saygıyla
selamlıyorum. 
Değerli arkadaşlar, Türkiye’de 7 Haziran seçim
sonuçlarını hazmedemeyen AKP Hükûmeti ve Cumhurbaşkanı Türkiye’yi, ülkemizi
erken genel seçime götürmüştür. 7 Haziran ile 1 Kasım arasında da gerilim
siyaseti izleyerek, Hükûmet kurmak adına izlediği gerilim stratejisi
neticesinde 1 Kasım sonrası tek başına iktidarı kurabilecek güce, yeterliliğe
erişmiş olan AKP Hükûmeti, seçim sonrasında da baskıları; farklı kesimlerin,
muhaliflerin sesini kısmak, susturmak adına âdeta otoriter, faşist bir sistemi
tüm topluma, ülkemize, halklarımıza dayatmaktadır. 
Amaç sadece Kürt toplumunu sindirmek değil, bir bütün
olarak toplumsal muhalefeti hedef alarak paralize etmek, toplumu düşünemez ve
direnemez hâle getirmektir. Tabii, bunun yansımalarının hapishanelerde olmaması
düşünülemez. Ülkenin bu son süreçte içinde
bulunduğu olağanüstü koşulların ciddi bir boyutta yansımasının olduğu
alanlardan biri de hapishanelerdir. 
24
Temmuz 2015 tarihinden itibaren hapishanelere yönelik yaşanan ihlallerin
başında sürgünler gelmektedir. Sistematik bir hâl alan sürgünlerin sadece
siyasi tutsaklara yönelik olması aslında devletin genel politikasından bağımsız
olarak ele alınamaz. “Nakil” adı altında gönderilen tutsakların Gümüşhane,
Rize, Bandırma, İzmir, İstanbul, Erzincan, Trabzon, Osmaniye, Kocaeli, Ankara
gibi illere, ailelerinden yüzlerce kilometre uzağa gönderilmeleri, ceza
içerisinde ceza mantığının bir tezahürüdür. Sürgün politikasıyla devlet hem
tutsakları hem de tutsakların ailelerini cezalandırma amacı gütmektedir.
Sürgünlerde amaçlanmak istenen, tutsaklarla birlikte aileleri de
derinleştirilmiş tecride maruz bırakmaktır.
Türkiye’de
yaşanan savaş koşullarının hapishanelerde bulunan siyasi tutsaklara yansımaları
çok ağır olmaktadır. İdarelerin ve gardiyanların yaklaşımları insanlık onuruyla
bağdaşmayan muamele ve işkence boyutlarını aşarak tam bir düşman hukukuna
dönüşmüş bulunmaktadır. Tutsaklar birçok hapishanede; Erzurum H Tipi ve E Tipi,
Şakran, Kırıklar, Sincan, Kırıkkale, Osmaniye, Çanakkale, Tekirdağ, Edirne ve
neredeyse siyasi tutsakların kaldığı bütün hapishanelerde sadece slogan
attıkları gerekçesiyle aylara varan iletişim imkânlarından yoksun
bırakılmaktadırlar. Bütün bu ihlallerin ötesinde, Bakanlıkça bütün
hapishanelere 5 Mart 2016 sonrasında gönderilmiş olan gizli genelgeyle siyasi
tutsakların bulunduğu bütün hapishanelerde olağanüstü bir sürece geçilmiştir.
Yeni sürecin temel konsepti tecrit, izolasyon ve yaşam koşullarının minimize
edilmesidir. 
Yeni
konseptle -getirilmeye çalışılan- sadece siyasi tutsaklara ve ailelerine değil,
avukatlara yönelik de sınırlandırmalar, kısıtlamalar getirilmektedir. Bu da
açıkça savunma hakkının ihlalini teşkil etmektedir. 
Değerli
arkadaşlar, avukatlara bile görüş günleri konularak savunma hakkı yerle bir
edilmektedir. Buna örnek olarak Trabzon ve Sincan Cezaevlerini verebiliriz. Bu
nasıl bir mantıksa, savunmanın ayağını oluşturan avukatlara -yargı içerisinde
savunma hakkı temel, kutsal bir hak olmasına rağmen- “Sen falan gün, falan
saatte gelip tutuklularla veya hükümlülerle görüşebilirsin.” anlamında bir
sınırlama getirilmesi neyle izah edilecek, ben onu anlamakta güçlük çekiyorum.
Hapishanelere
yönelik gerçekleştirilen yeni uygulamalardan biri de, henüz muhakeme süreçleri
devam eden veya daha muhakeme süreci başlamayan tutsakların sürgün edilmesidir.
Yaşanan sürgünlerle birlikte gerek hapishanelerde gerekse de yolda tutsaklara
yönelik çok ciddi fiziki ve psikolojik işkenceler gerçekleştirilmektedir.
Cezaevinde verilen disiplin cezalarının süreklilik kazanmasından dolayı
tutsakların bir cezası bitmeden diğer cezasının başladığı ve verilen cezaların
tamamının keyfî olduğu da tutsaklar tarafından tarafımıza bildirilmiştir.
Tutsakların cezaevi içerisindeki doğal ve insani taleplerini dile getirmesinin
dahi suç unsuru sayılarak cezaların kesilmesi cezaevlerinde yaklaşımdaki kastı
ele vermektedir.
(Mikrofon
otomatik cihaz tarafından kapatıldı)
BERDAN
ÖZTÜRK (Devamla) – Tutsakların hak ihlallerine karşı her protesto eyleminin
ardından verilen cezaların hapis içinde hapis yaşatmak amacıyla verildiği su götürmez
bir gerçek olarak önümüzde durmaktadır. Ailesi ve çevresinden tamamen tecrit
ettirilen bu cezalandırma anlayışının altında yatan esas zihniyet de, tutukluya
tecrit içinde tecrit etme zihniyeti de ceza hukuku açısından ikinci bir
cezalandırmadan başka bir şey değildir.
Hepinizi
saygıyla selamlıyorum. (HDP sıralarından alkışlar)
BAŞKAN
– Gündem dışı ikinci söz, Trafik Elektronik Denetleme Sistemi hakkında söz
isteyen Bilecik Milletvekili Yaşar Tüzün’e aittir.
Buyurun
Sayın Tüzün. (CHP sıralarından alkışlar)
2.- Bilecik Milletvekili Yaşar Tüzün’ün,
Trafik Elektronik Denetleme Sistemi’ne ilişkin gündem dışı konuşması
YAŞAR
TÜZÜN (Bilecik) – Sayın Başkan, sevgili milletvekili arkadaşlarım; sizleri
saygıyla selamlıyorum.
Bugün,
bayram öncesi, kara yollarında uygulanan, hepimiz için önemli olan bir
uygulamayı Meclisin gündemine getirmek istedim ve bu yüzden de gündem dışı söz
aldım. 
Sevgili
arkadaşlar, 2011 yılında çıkarılan bir yasayla trafikte belediyelere kısmi
yetki verildi. Buna göre, belediyeler kendi kaynaklarını kullanarak Elektronik
Denetim Sistemi kurabiliyorlar. Buraya kadar güzel ancak geldiğimiz noktada bu
sistem “vatandaşa tuzak, yandaşa kıyak” sistemine döndü. Kısacası, bu sistemden
elde edilen, biriken paranın yüzde 30’unu belediyeler alıyor, yüzde 17’sini
müteahhit taşeron firmalar alıyor, geri kalan da Maliyeye. 
Değerli
arkadaşlarım, elbette devletin bu anlamdaki denetim sistemini yapması,
Hükûmetin Karayolları Yönetmeliği’ne uygun bir hâlde güvenliği sağlaması
kuşkusuz tartışılmaz. Ancak burada başka bir şey var, buraya dikkat çekmek
istiyorum. Bu sistemi belediye yapmıyor, Hükûmet, devlet, ilgili bakanlık
yapmıyor, bir müteahhit firma yapıyor. Bu müteahhit firmalar özellikle belediye
imar planları içerisinde… Bakın, burası da çok önemli çünkü çift yollarda,
duble yollarda uygulama 110 artı 10 yani 120 ama şehir imar planlarda ise
uygulama 90 artı 9 yani 99. Dolayısıyla, belediye ve bu şirket anlaşıyor, on
yıllık bir sözleşme yapıyor. Bu on yıllık sözleşme karşılığında 7, 8, 10 tane
istasyonun bedeli 5 milyon lira, bakınız 5 milyon lira. Ama uygulanan,
özellikle seçim bölgem Bilecek ilinin Bozüyük ilçesindeki uygulanan sistemden
biraz rakamlar vermek istiyorum: 10 tane istasyonun aylık geliri ortalama 30
milyona yakın çünkü 10 istasyonda sizlerin de dâhil olduğu -belki milletvekili
olarak ceza gelmiyor olabilir ama- bin tane araca ceza yazılıyor, tam bin tane,
günlük ortalama; hatta ve hatta müteahhit firma “Çok ceza geliyor, ciro çok
şişiyor, biz on yıllık sözleşme karşılığı yaptığımız masraf 5 milyon lirayı bir
ayda karşılıyoruz, dolayısıyla yirmi dört saat bu sistemi çalıştırmayalım.”
diyerek bazı saatlerde bu sistemi kapatıyor.
Burada
anlatmak istediğim şu değerli arkadaşlarım: Vatandaşımızın kara yollarında
uygun bir şekilde araç kullanmasını istiyor muyuz? Evet, istiyoruz. Ama bu
sistem kaza yapma ihtimali, oranı yüksek olan yerlere kurulmuyor, tam aksine,
kaza yapma ihtimali az olan, sadece ve sadece “Süratten yakalansın ve ceza
ödesin.” diye kurulan bir sistem. Bugün tesadüf İçişleri Bakanımız burada. Bu
sistemle ilgili, yani vatandaşa tuzak, yandaşa kıyak sistemiyle ilgili bir
önlem alınması gerekiyor. Önümüzde bir Ramazan Bayramı var, kutlamasını
yapacağız, okullar kapandı, üniversite sınavları bitti, vatandaşımız bayram
tatili nedeniyle yurdun değişik il ve ilçelerine gidecekler. Ama maalesef bu
sistemle, yani bu tuzak sistemiyle de karşı karşıya kalacaklar.
Değerli
arkadaşlarım, özellikle bu TEDES sistemini, ilgili bakanlıkların bir kez daha
bu konuyu gözden geçirmesini, vatandaşa tuzak, yandaşa kıyak sisteminin
kaldırılmasını, eğer böyle bir sistem kurulacaksa ilgili bakanlıklar tarafından
kurulmasını… Toplam maliyeti 5 milyon lira olup sadece ve sadece müteahhit ayda
5 milyon lira kazanıyorsa bunun adı, dediğim gibi, “vatandaşa tuzak ve yandaşa
kıyak sistemi”dir.
Değerli
arkadaşlarım, son olarak da, önceki akşam patlamada hayatını kaybeden
vatandaşlarımıza Allah’tan rahmet diliyorum tabii. Yaralılara geçmiş olsun
diyor, acil şifalar diliyorum. Ama patlama akşamı Ankara’da yağmur vardı, gökyüzü
utandı, gökyüzü üzüldü, gökyüzü ağladı, utanması gerekip de utanmayanlara inat
bu oldu diye düşünüyorum.
Yaklaşmakta
olan Ramazan Bayramı’nızı kutluyor, Genel Kurulu saygıyla selamlıyorum. (CHP
sıralarından alkışlar)
BAŞKAN
– Gündem dışı üçüncü söz, Uluslararası Uyuşturucu Kullanımı ve Kaçakçılığıyla
Mücadele Günü münasebetiyle söz isteyen Elâzığ Milletvekili Tahir Öztürk’e
aittir.
Buyurun
Sayın Öztürk. (AK PARTİ sıralarından alkışlar) 
3.- Elâzığ Milletvekili Tahir Öztürk’ün, 26
Haziran Uluslararası Uyuşturucu Kullanımı ve Kaçakçılığıyla Mücadele Günü’ne
ilişkin gündem dışı konuşması ve İçişleri Bakanı Efkan Ala’nın cevabı
TAHİR
ÖZTÜRK (Elâzığ) – Sayın Başkan, değerli milletvekilleri; hepinizi saygıyla
selamlarım.
Sözlerime
başlamadan önce, salı günü Van’da, Lice’de ve İstanbul Havalimanı’nda bombalı
saldırılarda şehit olan güvenlik güçlerimize ve hayatını kaybeden
vatandaşlarımıza Cenab-ı Allah’tan rahmet diliyor, ailelerine başsağlığı
diliyorum. Ayrıca, Diyarbakır Lice’deki çatışmalarda şehit olan hemşehrimiz
Mustafa Yıldırım’a rahmet, yakınlarına da başsağlığı diliyorum.
Evet,
Uluslararası Uyuşturucu Kullanımı ve Kaçakçılığı ile Mücadele Günü
münasebetiyle söz almış bulunuyorum. 
Sayın
Başkan, değerli milletvekilleri; kişisel zevk ve tıbbi amaçlarla kullanılan
maddelere “uyuşturucu” denilmektedir. Ülkelerin sınırlarını aşıp küresel bir
problem hâline gelerek toplumların bugününü ve geleceğini tehdit eden
uyuşturucu kullanımı adli, sosyal, hukuki ve kamusal alanlı sorunlara yol
açmasının yanında, insanların bedenen, ruhen ve sosyal yönden sağlıklarının
bozulmasına yol açmaktadır. Uyuşturucu tüketimi dünyada hızla yayılmaya
başlamıştır. Birleşmiş Milletler raporuna göre, hayatında bir kere uyuşturucu
kullananların sayısı her yıl 1 milyon kişi artmaktadır. Bu, ayrıca üzerinde
durulması gereken çok önemli bir sorundur. Bağımlılık teşhisi konulan her 6
kişiden 1’i de tedaviye başvurmamaktadır. Uyuşturucu kullanımı önlenmezse
bağımlılığı ölüme kadar götürmektedir. Öyle ki, 2011 yılında 15-64 yaş arası
nüfusta yapılan madde kullanımı araştırmasına göre ülkemizde 1 milyon 350 bin
uyuşturucu kullanıcısı bulunmaktadır. Adli Tıp Kurumu Başkanlığının 2013
verilerine göre madde bağımlılığına bağlı ölüm sayısı 232, dolaylı ölümler ise
416 olarak saptanmıştır. Ülkemiz, çevresinde yaşanan terörist faaliyetler
dolayısıyla siyasi gelişmelerle yoğun uyuşturucu üretimi yapan ülkelere
yakındır. Dolayısıyla, bu sebeple maalesef, kaçakçıların hedefi hâline
gelmiştir. Bu durumun önlenmesi için çeşitli çalışmalar yapılmaktadır.
Sayın
Başkan, değerli milletvekilleri; 14 Temmuz 2014’te ilgili 7 bakan ve Türkiye
Büyük Millet Meclisinin Sağlık, Aile, Çalışma ve Sosyal İşler Komisyonu bir
araya gelerek Sağlık Bakanlığı koordinesinde Uyuşturucu ile Mücadele Yüksek
Kurulu oluşturulmuştur. Buna bağlı olarak da Uyuşturucu ile Mücadele Strateji
Belgesi ve Uyuşturucu ile Mücadele Acil Eylem Planı oluşturulmuştur. 2015 yılı
sonu itibarıyla belgelerin yürürlük süresi dolmuş olmasına rağmen, yeniden 8
ayrı bakanlıkta çalışmalar yapılarak 18/4/2016’da tekrar yürürlüğe girmiştir bu
çalışmalar. 
Acil
Eylem Planı'nın amacı, uyuşturucuyla mücadele için hedef, strateji ve
faaliyetlerin detaylı olarak değerlendirileceği, toplumun her kesiminin
görüşlerini ifade edebileceği, bilimsel temellerle oluşturulmuş geniş katılımlı
bir organizasyon oluşturmaktır. 
Acil
Eylem Planı, ulusal ve uluslararası boyutta kaçakçılık, üretim, kullanım,
dağıtım ve sokak düzeyindeki satışın engellenmesi için, Emniyet Genel Müdürlüğü
Kaçakçılık ve Organize Suçlar Daire Başkanlığına bağlı Narkotik Şube Müdürlüğü
daire başkanlığı seviyesine yükseltilmiş ve yeni ismi Uyuşturucuyla Mücadele
Daire Başkanlığı olmuştur. Sokak düzeyinde mücadele amacıyla 29 ilde etkin
mücadele başlamıştır. 
Narkotimler
kurulmuştur. Hedef, bu pilot uygulamayı 2016 yılında ilave tedbirlerle tüm
ülkeye yaymaktır. Maddenin zararlı etkileri hakkında hedef grupların
bilgilendirilmesi amaçlanmıştır. 
Mücadele
için ve dayanışma, destek için Alo 121 hattı kurulmuş, bağımlının tedaviye
erişiminin kolaylaştırılması, tedavi başarı oranının artırılması, tedavi
sonrası topluma yeniden kazandırma ve danışmanlık hizmeti için AMATEM’e
yönlendirmektedir.
Madde
bağımlılığı tedavi merkezi sayısı 2002’de 11 iken AK PARTİ döneminde 64’e
yükseltilmiş olup bu tedavi merkezlerinin sayısı daha da artırılacaktır. 
Uyuşturucu
kullanımı özellikle ergenlik döneminde başlandığı için, ailelerin bu konuda
bilinçli desteğine ihtiyaç duyulmaktadır. Uyuşturucu mücadelesinde ailelerin
rolü büyüktür. Sentetik maddeler ilk olarak 2010 yılında tespit edilmiş, yeni
nesil uyuşturucu madde görülme sıklığı için madde yasa kapsamına alınmak ve
mücadeleyi güçlendirmek için “Jenerik sınıflandırma” adı verilen uygulama
getirilmiştir.
Emniyet
Genel Müdürlüğü Uyuşturucuyla Mücadele Daire Başkanlığı, uluslararası iş
birliği ve bilgi paylaşımında da İtalyan yetkililerle müşterek çalışma yaparak
15 tona yakın esrar bulmuştur. Ayrıca, aynı daire başkanlığı Sahil Güvenlik
Komutanlığıyla 2016 Ocak ayında uluslararası Albatros Harekâtı gerçekleştirmiş,
14 ton esrar yakalamıştır.
Avrupa
uyuşturucu raporuna göre, bizdeki uyuşturucu yakalamaları Avrupa ülkelerinin
1,5 katıdır. Bu sebeple uyuşturucu tacirlerinin rotaları ülkemizin kuzey ve
güneyine kaymıştır. 
Son
zamanlarda PKK terör örgütünün Güneydoğu Anadolu Bölgesi’nin bazı illerinde
bulunan uyuşturucu ekim alanları imha edilmiştir. 
(Mikrofon
otomatik cihaz tarafından kapatıldı) 
TAHİR
ÖZTÜRK (Devamla) - Bu operasyonlarda büyük başarı gösteren askerlerimize
teşekkür eder, ayrıca Hükûmetimizin son terör olaylarındaki kararlılığından
dolayı…
BAŞKAN
- Teşekkür ediyorum Sayın Öztürk. 
TAHİR
ÖZTÜRK (Devamla) - Terör olaylarıyla ilgili bundan sonra da ciddi manada
çalışmalar daha da devam edecektir. 
Saygılar
sunuyorum. (AK PARTİ sıralarından alkışlar)
BAŞKAN
- Teşekkür ediyorum Sayın Öztürk.
Gündem
dışı üçüncü söze Hükûmet adına cevap hakkını kullanmak isteyen İçişleri Bakanı
Sayın Efkan Ala’ya söz veriyorum. 
Buyurun
Sayın Ala. (AK PARTİ sıralarından alkışlar)
LEVENT
GÖK (Ankara) - Sayın Başkan…
BAŞKAN
- Buyurun.
Bir
saniye Sayın Ala.
LEVENT
GÖK (Ankara) - Sayın Bakanın üçüncü konuşmaya göre söz istediğini ifade
ettiniz. 
BAŞKAN
- Evet.
LEVENT
GÖK (Ankara) - Üçüncü konuşmaya baktığımız zaman, arkadaşımızın Trafik
Elektronik Denetleme Sistemi, diğer arkadaşımızın uluslararası uyuşturucu
kullanımı olduğunu ifade ediyor. 
OSMAN
AŞKIN BAK (Rize) - Hayır efendim, üçüncüsü uyuşturucuyla alakalı. 
LEVENT
GÖK (Ankara) - Şimdi, Hükûmet ancak bu konuşmalara cevap verebilir.
OSMAN
AŞKIN BAK (Rize) - Tamam, uyuşturucuyla alakalı. 
BAŞKAN
- Şimdi, üçüncü konuşan Tahir Bey’di, son konuşan Tahir Bey’di.
OSMAN
AŞKIN BAK (Rize) - Tahir Bey.
LEVENT
GÖK (Ankara) - Onu söylüyorum ben de yani, üçüncü konuşan arkadaşımız…
BAŞKAN
- Evet, Tahir Öztürk Bey’e cevap niteliğinde. Ama ne konuşacağını da siz takdir
edemezsiniz. 
LEVENT
GÖK (Ankara) - Sayın Başkan, bakın…
BAŞKAN
- Hükûmet bu konuşmaya İç Tüzük 59’un 1’inci fıkrasının son cümlesi uyarınca
söz hakkını, cevap hakkını kullanmak istiyor Sayın Gök.
LEVENT
GÖK (Ankara) - Şunu bir kayıtlara geçireyim de…
BAŞKAN
- Tamam, buyurun, kayıtlara geçirin.
LEVENT
GÖK (Ankara) - …Sayın Bakanı elbette dinleyeceğiz.
BAŞKAN
- Evet.
LEVENT
GÖK (Ankara) - Bizim Hükûmetten beklentimiz, bu terörle ilgili olarak, 59’un
2’nci fıkrasına göre bilgilendirmesi ve Sayın Bakan Hükûmet adına konuştuktan
sonra da parti gruplarına söz hakkı verilmesidir. Yani, anlaşılıyor ki siz bu
59’un 2’nci fıkrasını arkadan dolanarak…
MEHMET
MUŞ (İstanbul) - Arkadan değil ya.
LEVENT
GÖK (Ankara) - ...1’inci fıkrayı uygulamak suretiyle siyasi partilerin konuşma
hakkını engellemek istiyorsunuz gibi bir durum ortaya çıkıyor. 
MEHMET
MUŞ (İstanbul) - Sayın Başkan…
BAŞKAN
- Şimdi, Sayın Gök, Hükûmetin her gündem dışına cevap verme hakkını İç Tüzük
veriyor. Dolayısıyla Hükûmet isterse her üçüne de cevap verebilir, istediğine
cevap verebilir. Geçmişte de bu çok uygulandı, uygulaması da var, İç Tüzük buna
cevaz veriyor. Bunu kısıtlamanın bir imkânı yok.
MEHMET
MUŞ (İstanbul) - Sayın Başkan…
LEVENT
GÖK (Ankara) - Sayın Başkan…
BAŞKAN
- Ha, 2’nci fıkrasında da böyle bir yetki var, böyle bir hak var. O, Hükûmete
kalmış bir şey, ona bizim diyeceğimiz bir şey yok.
LEVENT
GÖK (Ankara) - Sayın Başkan, bakın, şimdi, burada birbirimizin yani
hiçbirimizin aklının bu işlere yetmeyeceğini düşünerek konuşmamak da gerekir,
istirham ediyorum. 
Şimdi,
önemli bir hadise Türkiye’de yaşanmış, yaşanıyor. Hükûmeti bilgi vermeye davet
eden de biziz, biz öyle talep ettik. Teşekkür ederiz, eğer Sayın Bakan bu
konuda bilgi verecekse teşekkür ederiz kendisine ancak 59’un 1’ine göre siz
davet ediyorsunuz, üçüncü konuşmacının konusu Dünya Uyuşturucu Kullanımı ve
Kaçakçılığı ile Mücadele Günü. 
BAŞKAN
– Evet. 
LEVENT
GÖK (Ankara) – Sayın Bakanı davet ettiğimizde bizim beklediğimiz, Türkiye'nin
bu önemli gündeminde 59’un 2’nci maddesine göre bilgilendirmesidir -teşekkür
ederiz kendisine eğer bilgilendirirse- ama ondan sonra da siyasi partilerin
konuşma hakları vardır. Yani, uygulanması gereken yöntem budur. Yani, üçüncü
konuşmacının uyuşturucu kullanımı üzerinden söz aldı diyerek Sayın Bakanı
buraya davet etmek, siyasi partilerin konuşma haklarını çiğnemek demektir. 
BAŞKAN
– Öyle bir şey yok Sayın Gök, o hakkı da var, öbür hakkı da var; hangisini
kullanmak isterse Hükûmetin bileceği bir şey, onun takdirinde. İç Tüzük bu
yetkiyi vermiş. 
LEVENT
GÖK (Ankara) – Sayın Başkan, bakın, bundan kaçınmaya gerek yok. 
MEHMET
MUŞ (İstanbul) – Sayın Başkan…
LEVENT
GÖK (Ankara) – Yani, Sayın Bakan konuşmasını yaptıktan sonra siyasi parti
grupları Sayın Bakanın -muhtemeldir ki terör üzerine konuşacaktır- Atatürk
Havalimanı’ndaki…
BAŞKAN
– Ne konuşacağını nereden biliyorsunuz Sayın Gök şimdiden? 
LEVENT
GÖK (Ankara) – E, muhtemeldir ki onun için gelmiştir. 
BAŞKAN
– Teşekkür ediyorum. 
MEHMET
MUŞ (İstanbul) – Sayın Başkan…
LEVENT
GÖK (Ankara) – Çünkü, bütün televizyonlarda alt yazı geçiyor “İçişleri Bakanı
terörle ilgili Meclisi bilgilendirecek.” diye. Şimdi hangisi doğru? 
BAŞKAN
– Teşekkür ediyorum. 
LEVENT
GÖK (Ankara) – Böyle bir tabloda -bakın, bizim bir genel görüşme önergemiz de
var- işin doğrusu, Mecliste bunu enine boyuna tartışmaktır. Böyle, İç Tüzük
kuralını arkadan dolanarak kamuoyundan kaçırmak da çok yanlıştır. Ben şimdi
kayıtlara geçsin diye ifade ediyorum: Sayın Bakan konuştuktan sonra bu
ısrarımızı sürdüreceğimizi bilmenizi istiyorum. 
BAŞKAN
– Teşekkür ederiz. 
LEVENT
GÖK (Ankara) – Yani, bu tablo öyle “üçüncü konuşmacıya göre söz verdim, ona
Bakan cevap verecek.” anlamında değildir. Bizim beklentimiz, Atatürk
Havalimanı’nda gerçekleşen terör saldırısıyla ilgili Hükûmetin bilgilendirmesidir.

BAŞKAN
– Efendim, bu konuyla ilgili sizin grup öneriniz var, genel görüşme talebiniz
var, o konuda da konuşursunuz, sonrasında da konuşuruz. Tutanaklara da geçti. 
MEHMET
MUŞ (İstanbul) – Sayın Başkan, söz istiyorum. 
LEVENT
GÖK (Ankara) – Sayın Başkan, buradaki usul, Sayın Bakanı konuşmaya davet
ettiğiniz usul İç Tüzük’e uygun değildir. Sayın Bakan elbette ki konuşmalıdır
ama konuşacağı konu, Atatürk Havalimanı’nda gerçekleşen terör saldırısı ve buna
ilişkin bilgidir. 
BAŞKAN
– Teşekkür ediyorum. 
LEVENT
GÖK (Ankara) – Bu da ancak 59’a 2’ye göre olabilir. 
BAŞKAN
– Sayın Gök, teşekkür ediyorum. 
LEVENT
GÖK (Ankara) – Sayın Bakan, tabii, ülkenin bu ağır gündemi içerisinde sadece
uyuşturucuyu konuşuyorsa o ayrı meseledir, onu da dikkatle dinleyeceğiz. 
BAŞKAN
– Sayın Gök, teşekkür ediyorum. 
Buyurun
Sayın Muş.
MEHMET
MUŞ (İstanbul) – Sayın Başkan, İç Tüzük 59 açık. Burada Hükûmet gündem dışı
konuşmalara cevaben söz hakkına sahiptir her zaman, bu hakkını kullanabilir. Bu
hak farklı şekilde yorumlanmaya açık değildir, arkadan falan dolanılmıyor, İç
Tüzük maddesi uygulanıyor burada. Zaten Cumhuriyet Halk Partisinin dün de
önergesi vardı, bugün de önergesi var, fikirlerini burada ifade imkânına
sahipler.
Teşekkür
ediyorum, Tüzük’ün uygulanmasını takdir ediyorum.
BAŞKAN
– Teşekkür ediyorum. 
LEVENT
GÖK (Ankara) – Biz Sayın Bakanı bulmuşken konuşalım.
BAŞKAN
– Sayın Ala, buyurun, sizi davet ettim kürsüye. 
Buyurun
efendim. (AK PARTİ sıralarından alkışlar)
ÇAĞLAR
DEMİREL (Diyarbakır) – Sayın Başkan…
LEVENT
GÖK (Ankara) – Çağlar Hanım da söz istiyor efendim.
ÇAĞLAR
DEMİREL (Diyarbakır) – Sayın Başkan…
BAŞKAN
– Sayın Demirel, davet ettikten sonra söz istediniz, yoksa size de verirdim.
ÇAĞLAR
DEMİREL (Diyarbakır) – Biz istedik de görmediniz Başkan, görmek istemiyorsunuz
yani.
BAŞKAN
– Yok, verirdim size, verirdim yani.
Buyurun
Sayın Ala.
İÇİŞLERİ
BAKANI EFKAN ALA (Bursa) – Sayın Başkan, çok değerli milletvekilleri…
LEVENT
GÖK (Ankara) – Efendim, siz bu tarafları hiç görmüyorsunuz yani bu taraflara
bakalım.
BAŞKAN
– Kimseye fırsat vermiyorsunuz ki Sayın Gök yani ne yapalım ancak sizi
görebiliyoruz böylesine.
LEVENT
GÖK (Ankara) – Ama biz hangi olayın nereye varacağını biliyoruz.
BAŞKAN
– Teşekkür ediyorum.
Sayın
Ala, buyurun.
İÇİŞLERİ
BAKANI EFKAN ALA (Devamla) – Sayın Başkan, çok değerli milletvekilleri;
Saygıdeğer Milletvekilimiz Tahir Bey’in gündem dışı konuşmasına cevaben terör
olaylarıyla ilgili yüce Meclisi bilgilendirmek üzere söz almış bulunuyorum.
Sizleri saygıyla selamlıyorum.
Sözlerimin
başında tüm şehitlerimize Allah’tan rahmet diliyorum, gazilerimizi minnetle
anıyorum.
28
Haziran Salı günü Atatürk Havalimanı’ndaki terör eylemlerinde hayatını
kaybedenleri rahmetle anıyor, yaralılara acil şifalar diliyorum. Bundan önceki
terör saldırılarında hayatını kaybeden vatandaşlarımıza Yüce Rabb’imden rahmet
diliyorum. 
Değerli
Başkan, saygıdeğer milletvekilleri; İstanbul’da meydana gelen bombalı intihar
saldırısında şu ana kadar 9’u Türk olmak üzere 4’ü yabancı, toplam 13 kişi
gözaltına alındı. Canlı bomba intihar eylemini gerçekleştiren 3 kişiden
1’isinin kimliği ve uyruğu belirlendi. Ölü sayısı 43, buna intihar bombacısı 3
kişi dâhil değildir, şu anda hastanede yatan 94 kişi. Bu 43 kişiden 19’u
yabancıdır. 
Olayın
seyri hakkında kısaca bilgi arz etmek istiyorum: Bir taksiyle gelmişlerdir, 3
kişi. Bir terörist Dış Hatlar Geliş Terminali’ne doğru gitmekteyken polis
tarafından durdurulmak istenmiş, polise ateş açarak bu terörist yaralamış,
ardından otoparkın merdivenlerinden aşağıya inerek kendini patlatmıştır. İkinci
ve üçüncü terörist ise Dış Hatlar giriş katına girer girmez etrafa ateş ederek
ters istikametlere koşmuşlar çünkü bariyerleri ve oradan girişin aksi takdirde
mümkün olmadığını biliyorlar ve birisi kendini orada patlatmış, polis
tarafından vurulmuş, yerdeyken kendini patlatmıştır. Üçüncü terörist de yine
panikle aşağıya doğru koşarak orada kendini patlatmış. 
Kullanılan
patlayıcılar RDX, TNT, PETN karışımı fabrikasyon tipi patlayıcılardır. Bunları
şunun için söylüyorum: Bu işin uzmanı olanlar bunların, bu bilgilerin çok
önemli olduğunu, buralardan çok önemli hususlara varılabileceğini bilirler. O
bakımdan, yüce Meclisteki milletvekillerimizin de bu detaylara bir miktar sahip
olmalarında yarar var. 
Yani
konu da bu çerçevede, değerli milletvekilleri, çok kapsamlı ve detaylı olarak
soruşturulmakta, bağlantılar tespit edilmekte. Tabii, bu olay olduktan sonra
kişilerin geriye yönelik olarak araştırma ve soruşturmalarında örgütün bütün
irtibatları ortaya çıkarılacaktır. Bütün şu ana kadar elde ettiğimiz bilgiler, belgeler
ve bulgular bu saldırıyı DAEŞ terör örgütünün gerçekleştirdiği yönünde
tahminleri kuvvetlendirmektedir, emareler onu göstermektedir. Ama soruşturma
neticelenince daha berrak bir biçimde kesin olarak söylenecektir. 
Değerli
milletvekilleri, gerçekten dünya yeni bir çağda ve organize terör
saldırılarıyla her ülke yüz yüze gelebilmekte, karşılaşmaktadır. Daha yakın
dönemde Amerika Birleşik Devletleri’nde, Paris’te, Almanya’da, Brüksel’de,
Rusya’da, çeşitli ülkelerde, her yerde bu tür saldırılar bu DEAŞ terör örgütü
ya da başka organizasyonlar tarafından yapılmaktadır. Türkiye, hem PKK terör
örgütü hem DHKP-C hem DEAŞ terör örgütüyle ve diğer terör örgütleriyle
-birlikte kurdukları, yardımlaşarak Türkiye’yi hedef aldıkları bir dönemde-
kararlılıkla mücadele etmektedir. 
Değerli
milletvekilleri, dünyada da -bu ulus- küresel teröre karşı en fazla mücadele
eden ve çok ciddi bir biçimde yansımaları ortaya çıkaran, sonuçları ortaya
çıkaran bir ülkedir Türkiye. Dünden itibaren bütün Amerika Birleşik Devletleri’nden
İngiltere’ye kadar, Almanya’dan Hollanda’ya kadar, Fransa’ya kadar içişleri
bakanları, yetkilileri, üst düzey güvenlik biriminden yetkili olanlar gerek
telefon ederek gerek mesaj göndererek bu acıyı, bu sıkıntıyı bizlerle
paylaşmışlardır, benimle de paylaşmışlardır ve kendilerine -ben de- artık biz
sürekli söylüyorduk bu sıkıntıyı. Çünkü biz bu bölgede yaşıyoruz, yanı
başımızda bir ülke tamamen istikrarsızlık içerisine sürüklendi ve bu Suriye’de,
Suriye’deki topraklar çeşitli terör örgütlerinin yaşam alanı hâline dönüştü. O
bakımdan burada birlikte bu soruna çözüm aramalıyız. “Sadece benim ülkeme
teröristler gelmesin.” demek yeterli değildir. “Eğer bir ülke yanarsa dumanı
bize gelmesin.” politikası bir işe yaramaz. Onun için, gelin, orada o yangını söndürelim
diye resmî toplantılarda, Paris’te yaptığımız toplantıda -ki bütün içişleri
bakanları oradaydı Avrupa Birliğinin daha önceki dönemde- orada da çok açık bir
biçimde bunu dile getirmiştim. Yani “Meseleyi kökünde, yerinde uluslararası
güçler olarak, devletler olarak vaziyet edip bir sükûnete erdirmemiz gerekir
yoksa bu dumanını bırakın ateş herkesi yakar.” demiştik. Irak’taki durumları
biliyorsunuz. Onun için, buralarda ortaya çıkan bu kaotik durumdan gerek
Türkiye'nin gerekse diğer ülkelerin de dünyanın da en az etkilenmesi için
Türkiye üzerine düşeni gerçekten yapmaktadır. O nedenle de bu konuda çeşitli
uluslararası toplantılarda ve platformlarda Türkiye'nin hakkı teslim
edilmektedir. 
Değerli
milletvekilleri, bakınız, bugüne kadar 145 ülkeden 50.177 kişiye biz Türkiye’ye
giriş yasağı koyduk, bunu karşılıklı istihbarat alışverişiyle yapıyoruz. 145
ülkeyle bu alışverişi yapmışız ve 50.177 kişiye Türkiye’ye giriş yasağı
koymuşuz, sırf Suriye ve Irak’taki bu terör ortamlarıyla ilgili, bu terör
faaliyetleriyle ilgili bir sorun olmasın diye. Sınır dışı edilen, 98 ülkeden
3.603 kişi sınır dışı edilmiştir. Bazı ülkeler, bizim bu aldığımız tedbirler
neticesinde yasalarını değiştirmek zorunda kaldılar. Yani bazılarını biz
buradan gönderdik, mesela İsveç’e gönderdik ve o aile, aynı aile, on beş gün
sonra bu sefer deniz yoluyla geldi Türkiye’ye; yine yakaladık, kendilerini ikaz
ettik. Yani Türkiye, gerçekten...
Bu
göç sorununa ilişkin aldığımız tedbirler, biliyorsunuz, Batı’ya göç de
engellendi, Türkiye’ye göç de o nispette başka ülkelerden kontrol altına
alınıyor. Dolayısıyla, yani Suriye dışındaki göçten bahsediyorum;
Afganistan’dan, Pakistan’dan, diğer ülkelerden. Yani arkadaşlar, gerçekten,
dünyada olup biten hem büyük göç hareketleri hem de terör hareketleri, Türkiye’de
el birliğiyle, yürek birliğiyle, iş birliğiyle ve uluslararası platformlarda da
onların iş birliğiyle bu meseleye vaziyet etme zorunluluğunu ortaya
koymaktadır. 
Yine,
DEAŞ terör örgütüyle ilgili olarak bugüne kadar 5.310 kişi gözaltına alınmış, bunlardan
1.654’ü tutuklanmış. Sadece 2016 yılında 1.654 kişi gözaltına alınmıştır,
bunlardan 791’i yabancı uyrukludur ve bunlardan 663’ü tutuklanmıştır, bunlardan
da 371’i yabancı uyrukludur. Ama, biliyoruz ki arkadaşlar, Türkiye’de sadece
terör DEAŞ’tan ibaret değil, yıllardır mücadele ettiğimiz PKK terör örgütüyle
de gerek Genelkurmay Başkanlığı, askerimiz, jandarmamız, polisimiz,
korucularımız topyekûn olarak, yekvücut olarak bir mücadele yürütmektedirler.
Hatırlayınız, Suriye’de kanton ilan ettikten sonra sınırımızın güneyinde yani
Suriye’nin kuzeyinde derhâl konsept değiştirdiler ve Türkiye'nin içerisine bunu
taşıyabilir miyiz diye bir karar alarak Türkiye'nin içerisine, bu terör
faaliyetlerini şehirlere taşımak istediler. Bunlar, yapılan bütün bu operasyonlar
sonucunda elde edilen bilgiler, bulgular, istihbarat raporları bunu söylüyor;
yapmak istediler ve hemen arkasından Türkiye’de o faaliyetlere başladılar.
Allah’a şükür, 12 yerde, 12 yerleşim biriminde, birisi il merkezi, Şırnak il
merkezi olmak üzere, 11 ilçe olmak üzere çeşitli mahallelerinde bu tür
faaliyetlerde bulundular -kanton ilan ettikleri- Suriye’den aldıkları ilhamla
ama Türkiye'nin Suriye olmadığını yakın zamanda gördüler. Onların hepsi o
şehirlerden, o mahallelerden temizlendi. Onların hepsi de sınırdaydı. (AK PARTİ
sıralarından alkışlar) 
Bunlar,
ortaya koydukları, böyle başkalarının aslında ortaya koyduğu bir projeyi, bir
politikayı, Orta Doğu’daki gelişmelerden yararlanarak “Türkiye’den bir şey
koparabilir miyiz, Türkiye’de bir şeyler yapabilir miyiz?” anlayışıyla
yaptıkları işlerdi. Onun için -Türkiye Cumhuriyeti de büyük bir devlet
geleneği- dünyada insanın insanla ilişkisine dair yeryüzünde en büyük devleti
kurmuş bir milletin çocukları olarak söylüyorum ki bu Osmanlı’dır. (AK PARTİ sıralarından
alkışlar) Biz her zaman vatandaşımızı suçludan, teröristten, şakiden, hainden
ayırmayı bilmiş, becermiş bir milletiz ve yönetimiz. Buna halel gelmemesi için
de elimizden geleni yaptık. Buradan oradaki kardeşlerimizi de saygıyla
selamlıyorum. (AK PARTİ sıralarından alkışlar) Yüz günü aşan, yüz elli güne
varan sokağa çıkma yasaklarında bu milletin bin yıllık kardeşliğine yakışır bir
vaziyette, vakur bir biçimde orada durmuşlardır…
MAHMUT
TOĞRUL (Gaziantep) – Taş taş üstünde bırakmadınız, baş baş üstünde
bırakmadınız!
İÇİŞLERİ
BAKANI EFKAN ALA (Devamla) – …ve bu milletin geleceğine olan inançlarını ortaya
koymuşlardır. Onun için, onları sizler adına tekrar buradan yürekten
selamlıyorum. (AK PARTİ sıralarından alkışlar) 
Her
türlü dertleri bizim derdimizdir, her türlü ihtiyaçları karşılanacaktır. Bugüne
kadar yaptığımız, 150 milyona yakın, 130 milyonu aşan yardımların daha da
fazlasını yapacağız ve oraları, evlerini dört dörtlük tekrar yapıp, her türlü,
içindeki eşyasıyla birlikte kendilerine teslim edeceğiz. Bütün bakanlıklarımız
bu konuda seferberdir, hiç endişeleri olmasın. Sadece bu yaptıklarının
karşılığı olarak değil, kardeşliğimizin karşılığı olarak biz birbirimize zaten
bunları yapmak mecburiyetindeyiz. Bunu da bir lütuf olarak asla söylemiyorum,
haklarıdır, hak etmişlerdir ve biz de bu hakkın tesisi için elimizden geleni
fazlasıyla yapacağız. (AK PARTİ sıralarından alkışlar)
Değerli
arkadaşlar, şehirlerde bu olduktan sonra, şimdi kırsal alanda, yine, terör
örgütünün kırsal alandaki varlığını da sonlandırmak için operasyonlar devam
ediyor ve tam da burada, şu anda Diyarbakır’ın kuzeyinde, Bingöl’ün güneyinde,
o bölgede yapılan operasyonda ortaya çıkan manzara uyuşturucu ile terörün ve
milletin çocuklarının geleceğini karartmak ile baron olmanın nasıl iç içe
geçtiğini, uyuşturucu baronluğunun nasıl iç içe geçtiğini berrak bir biçimde
ortaya koymaktadır. 
Bakın,
bugüne kadar Lice, Kulp, Hazro, Hani, Kocaköy, o bölgede yapılan operasyonlarda
–ki devam ediyor- 8,8 ton esrar ele geçirildi, 43,9 milyon kök kenevir söküldü,
ele geçirildi arkadaşlar. 
AHMET
SELİM YURDAKUL (Antalya) – Sayın Bakan, onlar ekilirken görmediniz mi? Onları
söyleyin!
İÇİŞLERİ
BAKANI EFKAN ALA (Devamla) – Bunun piyasa değeri 2,7 milyar, 2,7 milyar. Şimdi,
bunlar çoğu kere de…
AHMET
SELİM YURDAKUL (Antalya) – Hangi araziler onlar?
İÇİŞLERİ
BAKANI EFKAN ALA (Devamla) – Hazine arazilerine ekiyorlar. Tam hasat etmeden
önce… 
AHMET
SELİM YURDAKUL (Antalya) – O hazine arazilerini niye kontrol etmiyorsunuz?
Onları söyle!
İÇİŞLERİ
BAKANI EFKAN ALA (Devamla) – Planlama tesadüfi değildir arkadaşlar. Biz devlet
olarak ne yaptığımızı biliyoruz, yeter ki partilerimiz de ne yaptığını bilsin.
Hiç sorun değil, biz devlet olarak neyi ne zaman yapacağımızı biliyoruz. 
MEHMET
ERDOĞAN (Muğla) – Biz ne yaptığımızı biliyoruz, bir de sen ne yaptığını bilsen!
İÇİŞLERİ
BAKANI EFKAN ALA (Devamla) – Yıllardır ekiliyor, geçen senelerde de mücadele
edildi. Hasat gelmeden önce yapıldı ve işte, bunların kökü de kazınıyor. Çok
sayıda mühimmat ele geçirildi. Arkadaşlar, 18 ton patlayıcı ele geçirildi.
Yani, 44 milyon kök kenevir, ne demek? Daha da her gün artıyor bu, 43,9 milyon
kök kenevir. 
Şimdi,
değerli arkadaşlar, bu, uyuşturucu ile terörün, teröristlerin nasıl iç içe
geçtiğini ortaya koymaktadır. O zaman, dönüp bütün küresel aktörlere, Batı’ya,
Avrupa’ya, hepsine yani devletlere diyoruz ki: Terörü, “Senin terörün, benim
terörüm.” diye ayırmayın, “Şu terörist, bu terörist.” diye ayırmayın. 
ALİ
ŞEKER (İstanbul) – Siz ayırıyorsunuz, siz. 
İÇİŞLERİ
BAKANI EFKAN ALA (Devamla) – Gelin, topyekûn, hep birlikte buna karşı çıkalım
ve değerli arkadaşlar, bu teröristlerin dünyada, yer yüzünde gidecek yerlerini
daraltalım, gidecek yer bulamasınlar. Çünkü bunlar milletlerin geleceklerini
karartıyorlar, insanlığa karşı suç işliyorlar. Dürümlü’de, Dürümlü mezrasında,
Tanışık köyünde insanlarımızın yaptıkları neydi? Yani hiçbir gerekçe yokken…
Hiçbir gerekçe mamafih terörü haklı kılamaz, bütün gerekçelerden azade, bütün
“ama”lardan, “ancak”lardan vareste terör bir insanlık suçudur, lanetli bir
olaydır ve herkesin terör konusu olunca… 
MEHMET
ERDOĞAN (Muğla) – Masaya otururken düşünseydiniz. 
İÇİŞLERİ
BAKANI EFKAN ALA (Devamla) – Her konuda konuşabiliriz, eleştirebilir, şunu
yapabiliriz ama terör konusu olunca yapacağımız şey ilk önce topyekûn karşı
durmaktır. Bakın, dün Eyfel Kulesi, Mostar Köprüsü Türk Bayrağı rengine ve Türk
Bayrağı’na boyandı akşam. (AK PARTİ sıralarından alkışlar) Eyfel Kulesi öyle,
Almanya’da öyle, birçok yerde, Amerika’da öyle; bütün dünya artık Türkiye'nin yıllardır
söylediği noktaya gelmiş ve teröre karşı topyekûn durmanın zorunluluğunu idrak
etmiş durumdadır. Bundan sonra Türkiye'nin istediği bir şey var, bizim
istediğimiz; eyleme geçmek. Sadece sözle ve davranışla değil, eyleme geçip
insanlığı bu belalardan kurtarmak, yine insanlığın akledenlerinin ve vicdan
sahibi olanlarının vazifesidir. Değerli milletvekilleri, bu bakımdan da bu
konuda mesafe alacağımız inancındayım ben.
Saygıdeğer
milletvekilleri, bir de şu anda sokağa çıkma yasakları ve o şehirlerde yaptığımız
arama-tarama faaliyetleriyle ilgili kısaca bilgi arz edeyim. Şu anda 7 yerleşim
biriminde, Şırnak merkez ve 6 ilçede yine kısmen veya tam gün sokağa çıkma
yasağı devam etmektedir. Bunlardan tam gün devam eden Şırnak merkez, Nusaybin
ve Sur ilçelerinin bazı mahallelerinde. Yani, Sur dediğimiz zaman bütününde
değil, bu 4-5 mahallesinde, zaman zaman artıyor, azalıyor. Diğer ilçelerin de
tamamında değil, bazı mahallelerinde operasyonlar yapıldı yani problem olmayan
yerlerde operasyonlar yapılmadı ama o problem olmayan yerlerde de insanlarımız
zarar görmesin diye sokağa çıkma yasağı ilan edildi. Yani bir yerde çatışma
varken yanı başındaki mahallede, Allah muhafaza, bir şeyle insanlarımız, sivil
vatandaşlarımız zarar görebilir diye, bu sokağa çıkma yasaklarını zarar
görmesinler diye ilan ettik. O bakımdan, şu anda Şırnak merkez, Nusaybin ve Sur
ilçelerinde tam gün sokağa çıkma yasağı devam ediyor ve arama-tarama
faaliyetleri devam ediyor, çok hassasiyetle yürütüyoruz çünkü çocuklar, yaşlı
insanlar veya orada yaşayan insanlar oraya girdiklerinde daha önce de
patlamalar oldu ve hayatlarını kaybedenler oldu. Onun için, buna asla fırsat
vermemek için bunu devam ettiriyoruz. 4 ilçede sadece gece devam etmektedir;
bunlar da Cizre, Silopi, İdil, Yüksekova. 
Değerli
milletvekilleri, bu 12 yerleşim biriminin çeşitli mahallelerinde bu tür
terörist bombalamaların, tuzakların, barikatların, engellerin olduğu,
teröristlerin bulunduğu ilçelerdeki mahallelerde yaptığımız -12 yerleşim
biriminde- bu operasyonlar sonucunda 3.630 çukur, barikat kaldırıldı, yok
edildi, 6.187 bomba düzeneği imha edildi ve 2.102 silah, bunlardan 1.067’si
uzun namlulu ve ağır, 37’si Bixi, 45 Kanas ve çok sayıda patlayıcı, malzeme,
33.546 kilogram patlayıcı malzeme ele geçirildi ve daha da el yapımı
patlayıcılar, mühimmat, roketatar, bunları saymıyorum. Tabii, o sınır 1.400
kilometre. Irak, Türkiye ve Suriye sınırının durumu; bu kadar büyük ağır bir
olayı orada Suriye yaşarken her geçen gün… Şimdi, bazı yerlere duvarlar da
örerek tamamen kontrol altına alma konusunda ciddi bir çalışma içerisindeyiz.
Tabii,
bunlara yardım eden belediyeler, belediyelerin araçları ya da içinde bomba
bulunan belediye araçları…
(Mikrofon
otomatik cihaz tarafından kapatıldı) 
İÇİŞLERİ
BAKANI EFKAN ALA (Devamla) - Ya da geçen gün biliyorsunuz, yine Şırnak’ta
aramada Şırnak Belediyesinin deposunda bulundu yine roketler.
BAŞKAN
– Teşekkür ediyorum Sayın Bakan, süreniz dolmuştur.
İÇİŞLERİ
BAKANI EFKAN ALA (Devamla) – Değerli milletvekilleri, bunlara ilişkin de
gerekli incelemeler yapılıyor ve terörle ilişkisi olan belediye başkanları
görevden uzaklaştırıldı, belediye meclisleri görevden uzaklaştırıldı. Daha
tabii yapılacak…
BAŞKAN
– Teşekkür ediyorum.
İÇİŞLERİ
BAKANI EFKAN ALA (Devamla) – Belki bir konuyu daha…
BAŞKAN
– Sayın Bakan, lütfen, teşekkür ediyorum, süreniz doldu.
OSMAN
AŞKIN BAK (Rize) – Başkanım bir dakika verin, bir şeyler konuşacak.
İÇİŞLERİ
BAKANI EFKAN ALA (Devamla) – Yani Sayın Başkanım, bir dakika istirham ediyorum.
BAŞKAN
– Yerinizde gerekirse veririm, siz geçin. 
ÖMER
FETHİ GÜRER (Niğde) – Belki istifa edecekti.
İÇİŞLERİ
BAKANI EFKAN ALA (Devamla) – Evet, değilse siz bilirsiniz. 
BAŞKAN
– Evet, teşekkür ediyoruz...
İÇİŞLERİ
BAKANI EFKAN ALA (Devamla) – Teşekkür ediyoruz. Bugüne kadar 146 ölümlü olay
önlenmiştir yapılan istihbarat çalışmalarında.
HAKAN
ÇAVUŞOĞLU (Bursa) – Sayın Başkanım, muhalefet bilgilenmeyi istiyor zaten.
İÇİŞLERİ
BAKANI EFKAN ALA (Devamla) - Oraya gelince arkadaşlar, beş yılda 6 seçim
kaybedenler istifa edip yerlerini yenilerine bırakmalıdır. 
Teşekkür
ederim. (AK PARTİ sıralarından alkışlar) 
BAŞKAN
– Teşekkür ediyorum.
LEVENT
GÖK (Ankara) – Bravo, bravo, tam da böyle yakıştı yani!
BAŞKAN
– Buyurun Sayın Gök.
ÖMER
FETHİ GÜRER (Niğde) – 43 kişi öldü, ben olsam istifa ederim Sayın Bakan.
LEVENT
GÖK (Ankara) – Evet, Sayın Başkan, Sayın Bakan büyüklere masallar anlattı
burada ama bizim masallara karnımız tok.
OSMAN
AŞKIN BAK (Rize) – Ne alakası var ya, milletvekillerine bilgi verdi, burada
milletvekilleri bilgi aldı.
LEVENT
GÖK (Ankara) – Olayın vahametinin daha henüz kavranamadığına, Bakanın İçişleri
Bakanı olarak… 
BAŞKAN
– Bir saniye Sayın Gök…
LEVENT
GÖK (Ankara) – …sorunun nereden kaynaklandığını daha kestiremediğini
göstermektedir.
BAŞKAN
– Yerinize oturun iki dakika süreyle söz vereceğim size, oturun yerinize.
Buyurun.
LEVENT
GÖK (Ankara) – Sayın Başkanım, bir saniye…
BAŞKAN
– Bir saniye, böyle bir usul yok, oturun yerinize söz vereceğim, mikrofonu
açacağım. 
LEVENT
GÖK (Ankara) – Efendim bir talepte bulunuyorum size.
BAŞKAN
– Tamam, oturun, talepte bulunun buyurun, oturun açayım. 
Buyurun,
iki dakika. 
V.- AÇIKLAMALAR
1.- Ankara Milletvekili Levent Gök’ün,
İçişleri Bakanı Efkan Ala’nın gündem dışı konuşmaya cevaben yaptığı
konuşmasının İç Tüzük’ün 59’uncu maddesinin (2)’nci fıkrasına göre değerlendirilmesi
gerektiğine ilişkin açıklaması
LEVENT
GÖK (Ankara) – Sayın Başkan, konuşmamı tekrarlıyorum. Sayın Bakan burada
büyüklere masallar anlattı ve hepimizin aklıyla neredeyse alay etmeye kalktı. 
ERTUĞRUL
SOYSAL (Yozgat) – Ne masalı ya! 
OSMAN
AŞKIN BAK (Rize) – Ne alakası var ya! 
SEBAHATTİN
KARAKELLE (Erzincan) – Terörden bahsetti, terörden. 
LEVENT
GÖK (Ankara) – Bizim karnımız masallara toktur. Şimdi elbette anlatacakları
bunlar yani olayın ancak çevresinde geziniyor, işin esasına giremeyen bir
İçişleri Bakanı var karşımızda. 
ERTUĞRUL
SOYSAL (Yozgat) – Daha nasıl girecek?
LEVENT
GÖK (Ankara) – Benim talebim şu: Şimdi az önce o ısrarımı, talebimi dile
getirdim. Anlaşılıyor ki Sayın Başkanlığınızca iktidar partisi ve Sayın Bakan
anlaşarak İç Tüzük’ün 59’uncu maddesini arkadan dolanmak suretiyle…
BAŞKAN
– Arkadan değil, bizatihi kendisini uyguluyoruz efendim, böyle şey mi var. 
LEVENT
GÖK (Ankara) – …siyasi partilerin konuşma hakkını engellemek istiyorsunuz. Sizi
İç Tüzük’e uymaya ve Türkiye Büyük Millet Meclisinin çalışma usullerine uymaya
davet ediyorum. 
BENNUR
KARABURUN (Bursa) – Zaten usul dışı değil ki. 
LEVENT
GÖK (Ankara) – Çünkü, siz, davet ederken dediniz ki: “Sayın Bakan konuşmasını
üçüncü konuşmacıya cevap olarak verecek.”
BAŞKAN
– Evet. 
LEVENT
GÖK (Ankara) – Yani, bu da gerçekten Sayın Başkan, bizim aklımızla alay
etmektir. 
TAHİR
ÖZTÜRK (Elâzığ) – İstediğine verir. 
LEVENT
GÖK (Ankara) – Doğrusu şudur: İç Tüzük’ün 59’un 2’nci maddesine göre Hükûmet
gündem dışı söz alabilir, konuşmasını yapabilir ama ondan sonra 59/2’ye göre
siyasi parti gruplarının konuşma hakkı vardır onar dakika. Şimdi, siz bunu
vermemeye çalışıyorsunuz, ben görüyorum tabloyu, onun zaten farkında olduğum
için başından belirtiyorum. Yani, ne olur burada on dakika bu konuşmaya karşı
siyasi parti grupları da görüşlerini söylese, Bakan buradayken yüz yüze bir
görüşsek bu konuları, niçin bundan kaçılıyor, niçin yüzleşmekten kaçılıyor?
Genel görüşme önergemiz engellenmeye çalışılıyor. Bakan geliyor, daha sorunun
özüne inmiyor, sorunun özünden dahi haberi yok…
İÇİŞLERİ
BAKANI EFKAN ALA (Bursa) – Sorunun özünü ben bilmiyorsam sen nereden biliyorsun
kardeşim?
LEVENT
GÖK (Ankara) – …ne olduğunu bilmiyor, ne olacağını da bilmiyor; gelmiş burada
bir de sonunda ahkâm kesiyor yok “5 seçim kazanamayan istifa etsin.”
(Mikrofon
otomatik cihaz tarafından kapatıldı)
LEVENT
GÖK (Ankara) – Bakanlığın döneminde yüzlerce kişi öldü, daha ne zaman istifa
edeceksiniz Sayın Bakan? 
BAŞKAN
– Teşekkür ediyoruz. 
Biz
ne yaptığımızı biliyoruz. 
LEVENT
GÖK (Ankara) – Sayın Başkan, ben tutumunuzla ilgili usul tartışması açıyorum. 
BAŞKAN
– Bir dakika… Hangi tutumumla ilgili usul tartışması açıyorsun? Bir saniye, bir
saniye… 63’ü aç bak. 
LEVENT
GÖK (Ankara) – 59’uncu maddenin 1’inci maddesine göre değil ancak 2’nci
maddesine göre Bakana söz verebilirsiniz. Biz siyasi parti grubu olarak
konuşmak durumundayız.
OSMAN
AŞKIN BAK (Rize) – Ya, uyuşturucuyla ilgili bilgi verdi. Kaç tane tarlanın yok
edildiği, kaç tane esrar yakalandığı, onlarla ilgili bilgi verdi. 
BAŞKAN
– Bir dakika, bir dakika… Hangi tutumumla alakalı? 
LEVENT
GÖK (Ankara) – Sayın Başkan, siz zaten tutumunuzu baştan…
BAŞKAN
– Benim hangi tutumum? Tutumumda İç Tüzük’ün neresine aykırılık var. Gerek İç
Tüzük’ün açık hükmü gerekse de teamüller ortada. 
LEVENT
GÖK (Ankara) – Herhâlde Sayın Bakan buraya…
BAŞKAN
– Bir saniye… Bir saniye, diğer arkadaşları da dinleyeceğim, bir tek siz
yoksunuz burada Sayın Gök. Bir tek siz burada yoksunuz, hayır.
LEVENT
GÖK (Ankara) – Herhâlde... Tutumunuzun hangi… Bir açıklayın.
BAŞKAN
– Tutumumda bir problem yok Sayın Gök, bir saniye…
LEVENT
GÖK (Ankara) – Yani, Sayın Bakan herhâlde önceki gün gerçekleşen terör
saldırısıyla ilgili bilgi vermek için buraya geldi, bu hepimizin malumu. Yani
bunun yolu 59’a göre (2)’nci maddedir. Bundan niye kaçınıyorsunuz? Bununla
ilgili usul tartışması açıyorum.
MEHMET
MUŞ (İstanbul) – Sayın Başkan… Sayın Başkan…
BAŞKAN
– Sayın Gök… Sayın Gök… Ben kaçınmıyorum, oturun oturduğunuz yerde. (CHP
sıralarından gürültüler, sıra kapaklarına vurmalar)
LEVENT
GÖK (Ankara) – Sayın Başkan, nasıl bir ifade bu, nasıl söz bu?
BAŞKAN
– Sayın Muş, buyurun siz. 
Söz
verdim Sayın Muş’a. Kaç dakikadır konuşuyorsunuz. 
LEVENT
GÖK (Ankara) – Hangi tutumum…
BAŞKAN
– Sayın Gök, bak, kaç defa ikaz ettim, başka arkadaşlar… Bakın Sayın Çağlar
Demirel ayakta, Sayın Muş ayakta, az önce Sayın Akçay da söz istedi. Bir tek
siz mi varsınız burada?
LEVENT
GÖK (Ankara) – Sizi temiz bir dil kullanmaya davet ediyorum. 
BAŞKAN
– Çalışma usullerine uymaya biz de sizi davet ediyoruz. 
Buyurun,
oturun efendim. 
LEVENT
GÖK (Ankara) – Çalışma usullerine siz uyacaksınız. Ben burada haklı bir infial
gösteriyorum. Olur mu öyle şey?
MEHMET
MUŞ (İstanbul) – Sayın Başkan…
BAŞKAN
– Sayın Muş, buyurun.
OSMAN
AŞKIN BAK (Rize) – Diğer grup başkan vekilleri de var ya, onları dinlemek
istiyoruz. 
BAŞKAN
– Diğer gruplar var, diğer grup başkan vekilleri… Ayıptır Sayın Gök, hoş değil.

LEVENT
GÖK (Ankara) – Usul tartışması açıyorum Sayın Başkan, o konuda kararınızı
verin. 
BAŞKAN
– Onu açacak olan benim, siz değilsiniz, siz talep edersiniz. 
MEHMET
MUŞ (İstanbul) – Sayın Başkan…
BAŞKAN
– Buyurun.
MEHMET
MUŞ (İstanbul) – Söz istiyorum.
LEVENT
GÖK (Ankara) – Ben talep ediyorum ve onda ısrarlıyız, ısrarlıyız. Böyle şey
olur mu?
BAŞKAN
– Siz talep edersiniz, değerlendirme yapacak olan benim. 
2.- İstanbul Milletvekili Mehmet Muş’un,
İçişleri Bakanı Efkan Ala’nın gündem dışı konuşmaya cevaben yaptığı
konuşmasının İç Tüzük hükümlerine uygun olduğuna ilişkin açıklaması
MEHMET
MUŞ (İstanbul) – Sayın Başkan, Sayın Gök’ten İç Tüzük masalları dinliyoruz.
Meclisi yönetecek Sayın Gök değildir. İç Tüzük açıktır. Burada, Sayın Gök,
illa, kendisi nasıl istiyorsa Parlamento öyle yönetilecek. İç Tüzük’ün maddesi
açık Sayın Başkan.
LEVENT
GÖK (Ankara) – İç Tüzük’e göre Mehmetçiğim, İç Tüzük’e göre istiyoruz biz. 
MEHMET
MUŞ (İstanbul) – İç Tüzük’ün maddesi açık, okuyorum, Türkçe okuyorum: “Meclis
Genel Kuruluna duyurulmasında zaruret görülen olağanüstü acele hallerde beşer
dakikayı geçmemek üzere, Başkanın takdiriyle en çok üç kişiye gündem dışı söz
verilebilir.” Verdi mi 3 kişiye söz? Verdi. 
LEVENT
GÖK (Ankara) – Sonrasını oku. 
MEHMET
MUŞ (İstanbul) – “Hükûmet bu konuşmalara cevap verebilir.” Hükûmet cevap verdi.
Konu bundan ibarettir. Hükümetin her zaman için, her zaman için…
LEVENT
GÖK (Ankara) – Hangi konuşmaya cevap verdi, hangi konuşmaya? Ya, yapmayın böyle
ya, yapmayın!
BAŞKAN
– Ya, size sorarak mı konuşmanın içeriğini belirleyecek Hükûmet, Sayın Gök?
Kusura bakmayın… 
MEHMET
ERDOĞAN (Muğla) – Meclis Başkanı mısın, Hükûmetin temsilcisi misin? AKP Grup
Başkan Vekili değilsin sen, Meclis Başkan Vekilisin!
BAŞKAN
– Sizin istediğinizi mi konuşacak orada, böyle bir usul var mı ya? Her ağzınıza
geleni konuşacaksınız, her şeyi söyleyeceksiniz…
LEVENT
GÖK (Ankara) – Ben İç Tüzük’e göre konuşuyorum. 
OSMAN
AŞKIN BAK (Rize) – İç Tüzük’e uy!
MEHMET
MUŞ (İstanbul) – Sayın Başkan, kaldı ki burada kendilerinin zaten bir
önergeleri var. 
LEVENT
GÖK (Ankara) – O ayrı bir konu, onu niye karıştırıyorsun? 
MEHMET
MUŞ (İstanbul) - Kendilerine konuşmak için alan açıyorlar. Dün de bununla
alakalı önerge verdiler.
LEVENT
GÖK (Ankara) – O benim hakkım, ona müdahale edemezsin, o benim hakkım! 
MEHMET
MUŞ (İstanbul) – Elbette müdahale edemem. 
Bununla
alakalı fikirlerinizi ifade ediyorsunuz. Buradan sizin konuşma hakkınızın
kısıldığı gibi bir mesele ortada yok. Bu açıdan… 
LEVENT
GÖK (Ankara) – E, sen İç Tüzük’ü uygula, 59/2’yi uygula Mehmet Bey. 
MEHMET
MUŞ (İstanbul) – 59/1’e göre alıyor. 
LEVENT
GÖK (Ankara) – Oku bakalım 59/2’yi. Uygulanması gereken odur. 
MEHMET
MUŞ (İstanbul) – Sayın Bakan -söz isteği- gündem dışı konuşmaya cevaben söz
istiyor. 
LEVENT
GÖK (Ankara) – Hangi konuşmaya cevap verdi Bakan, hangi konuşmaya cevap verdi?
MEHMET
MUŞ (İstanbul) – Sayın Gök’ü İç Tüzük’e uymaya davet ediyorum. (AK PARTİ
sıralarından alkışlar) 
BAŞKAN
– Teşekkür ediyoruz Sayın Muş. 
Buyurun
Sayın Çağlar Demirel. 
Size
de iki dakika süre veriyorum. 
3.- Diyarbakır Milletvekili Çağlar
Demirel’in, İçişleri Bakanı Efkan Ala’nın gündem dışı konuşmaya cevaben yaptığı
konuşmasının İç Tüzük’ün 59’uncu maddesinin (2)’nci fıkrasına göre
değerlendirilmesi gerektiğine ilişkin açıklaması
ÇAĞLAR
DEMİREL (Diyarbakır) – Sayın Başkan, şimdi, Bakanı burada dinledik. Bakan
Bey’in buraya gelişi tesadüfi değil, “Sadece tesadüfen burada oturdu da bu
gündem dışı konuşmayı dinledi de bu gündem dışı konuşmaya ilişkin cevap verdi.”
söyleminiz ne bizi ne de Türkiye kamuoyunu doğru olarak algılamaya götürmez. Bu
başta yanlış bir tutumdur, bunu ifade etmek istiyorum. 
İkincisi,
zaten üç gündür Bakanın burada Genel Kurulu bilgilendirmesi gerektiği
noktasında taleplerimiz vardı ve dün de grup başkan vekilleriyle konuşurken
bunu ifade ettik. Yani şu anda muhalefetin sesi neden kısılıyor, onu anlamış
değiliz. 
Evet,
İç Tüzük 59’a göre bakan eğer konuşma yaptıysa tüm muhalefet partilerine, hatta
grubu olmayanlara bile söz hakkı verileceğine dair İç Tüzük’te çok net olarak
ibaresi vardır ve bunu uygulamakla da birinci derecede görevli, birinci
derecede bunu yerine getirecek de Meclis Başkanıdır, başkan vekilidir. 
Şu
anda Bakan konuştu, evet, hepimiz dinledik ama muhalefetin konuşmasına ve
sesini kısmasına ilişkin tutumunuz ve tavrınızı anlamış değilim. Ben hâlâ
bizlere onar dakikalık konuşma hakkı vereceğinizi bekliyorum. O yüzden, usul tartışmasına
bile geçmeden, bizlere, İç Tüzük’e uygun olarak bütün muhalefet partilerine
Bakanın konuşmasından sonra onar dakikalık kendi düşüncemizi ifade edeceğimiz,
hatta Bakana soracağımız soruları da ifade edeceğimiz şekilde bunları dile
getirmek istiyoruz. Yani siz şu anda muhalefetin sesini kısmaya çalışıyorsunuz.
Bu söylenen, Bakanın ifade ettiği bu şeyleri hepimiz daha önce biliyorduk ve
rakamlarla geldi. Bakan bu rakamları ifade ederken sadece bize şunu
söyleyemezsiniz: İşte “AKP’nin…
(Mikrofon
otomatik cihaz tarafından kapatıldı)
ÇAĞLAR
DEMİREL (Diyarbakır) - …gündem dışı konuşması üzerine cevap verdi.” demek
gerçekten bu Genel Kurulu…
BAŞKAN
– Muhalefetin sesini kısmıyorum Sayın Demirel. Bari konuşurken “Muhalefetin
sesini kısıyor.” demeyin ya, konuşurken bunu diyorsunuz. (AK PARTİ sıralarından
alkışlar) 
ÇAĞLAR
DEMİREL (Diyarbakır) – Peki, o zaman, neden siz?
BAŞKAN
– Neden ben değil, İç Tüzük, İç Tüzük’ü açın, bakın. Bunu yapan ben değilim, bu
tutum İç Tüzük’ten kaynaklanan bir tutum.
LEVENT
GÖK (Ankara) – Beraber bakalım, beraber.
BAŞKAN
- Sayın Akçay, buyurun sıra sizde…
ÇAĞLAR
DEMİREL (Diyarbakır) - O zaman, İç Tüzük 59 çok nettir. Biz sizi İç Tüzük 59’a
uymaya davet ediyoruz.
BAŞKAN
– Tam da onu yapıyorum Sayın Demirel. Teşekkür ediyorum. Ben de sizi İç Tüzük’e
uymaya davet ediyorum.
ÇAĞLAR
DEMİREL (Diyarbakır) – İç Tüzük’ü okuyalım o zaman, İç Tüzük’ü birlikte
okuyalım yani. 
BAŞKAN
- Buyurun Sayın Akçay.
4.- Manisa Milletvekili Erkan Akçay’ın,
İçişleri Bakanı Efkan Ala’nın gündem dışı konuşmaya cevaben yaptığı
konuşmasının İç Tüzük’ün 59’uncu maddesinin (2)’nci fıkrasına göre
değerlendirilmesi gerektiğine ilişkin açıklaması
ERKAN
AKÇAY (Manisa) – Sayın Başkan, Sayın İçişleri Bakanı İç Tüzük’ün 59’uncu
maddesine göre söz almıştır. Sizin ifadenizle 59’un birinci paragrafına göre
söz aldığı ifade ediliyor. Eğer Sayın İçişleri Bakanı birinci paragraftaki ve
biraz evvel tartışması yapılan konuda yani gündem dışı konuşmalara cevaben
konuşma yapsaydı bu haklıydı. Dolayısıyla bu (1)’inci fıkraya göre muhalefete
on dakika söz hakkı düşmezdi. Bunun böyle olmadığı o kadar aşikâr ki. Çünkü
Sayın Bakan, Sayın Tahir Öztürk’ün Uluslararası Uyuşturucu Kullanımı ve
Kaçakçılığıyla Mücadele Günü hakkında yaptığı konuşmaya cevaben söz almıştır.
Ve yirmi dakika bu nedenle konuşmuştur. Ama buna ilişkin Sayın Bakanın bırakın
bir cümlesini bir tek kelimesi dahi olmamıştır. Yani uluslararası uyuşturucu
kullanımı kaçakçılığıyla mücadeleye ilişkin, sayın milletvekilinin konuşmasına
ilişkin bir tek kelime sarf etmemiştir.
BENNUR
KARABURUN (Bursa) - Duymamışsınız galiba.
ERKAN
AKÇAY (Manisa) – O zaman, 59/2’ye göre bu sözü aldığı açıktır ve son yaşanan
terör hadiselerine ilişkin konuşmuştur. Bu durumu 59’uncu maddenin 2’nci
fıkrasına göre değerlendirmeniz gerekir Sayın Başkan. 
Ayrıca,
Sayın Bakanın tutumundan da o anlaşılıyor ki, Hükûmetin muhalefeti dinleyecek
takati kalmamış. 
LEVENT
GÖK (Ankara) – Evet, aynen öyle!
ERKAN
AKÇAY (Manisa) – “Biz ne yaptığımızı biliyoruz, diğerleri de ne yaptıklarını
bilsinler.” diyerek sataşmada da bulunmuştur. Dolayısıyla, hem sataşmadan hem
de bu muhalefetin, grupların onar dakikalık konuşma hakkının verilmesi gerekir
Sayın Başkan. İç Tüzük 59/2’ye göre değerlendirme yapmanızı istirham ediyorum. 
BAŞKAN
– Sayın Akçay, teşekkür ediyorum. 
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın’ın, Hükûmetin gündem dışı konuşmaya cevap talebinin ve Başkanlık
Divanının uygulamasının İç Tüzük’e ve yerleşik teamüllere uygun olduğuna
ilişkin konuşması
BAŞKAN
– Değerli milletvekilleri, değerli grup başkan vekilleri; bir defa, benim
tutumumdan kaynaklanan bir kısıtlama asla söz konusu değildir. 
LEVENT
GÖK (Ankara) – Allah Allah!
BAŞKAN
– İç Tüzük’ün 59’uncu maddesinin son cümlesi çok net bir şekilde bu
Parlamentoda yerleşik bir teamül olarak da uygulandı, teamülün de ötesinde İç
Tüzük’ün çok açık bir hükmüdür. 1’incisi bu. Ve Sayın Bakan, Hükûmet, istediği
her gündem dışına karşı yirmi dakika süreyle cevap verme hakkına sahiptir. 
LEVENT
GÖK (Ankara) – Hangisine cevap verdi Sayın Başkan?
BENNUR
KARABURUN (Bursa) – Hepsine verdi. 
BAŞKAN
– Ama Hükûmetin cevabının içeriğini de ne siz, ne biz belirleyemeyiz. Hükûmet
gündem dışına… Sizin her konuyla ilgili, bakın, sizin gündem… (Gürültüler) 
LEVENT
GÖK (Ankara) – Hayır, hayır! Sayın Başkan, öyle değil. Siz “3’üncü konuşmacıya
göre davet ediyorum.” dediniz. 3’üncü konuşmacıya göre davet ettiniz. 
BAŞKAN
– Bir saniye Sayın Gök, ben konuşuyorum, istirham ediyorum. Bakın Sayın Gök,
ben konuşuyorum, o kadar konuştunuz. 
Şimdi,
burada her konuşmanın içeriğini ne siz ne biz belirleyemeyiz. Her maddeye
ilişkin, her konuya ilişkin, her muhalefet sözcüsünün oradaki konuşmasını
ilgili, o içerikle sınırlandırdığınız takdirde asıl muhalefetin sesini o zaman
kısmış olursunuz. Aynısını bekliyorsanız, aynısını düşünüyorsanız, bundan
sonraki uygulamalarımız hep böyle olsun. Kanunsa kanun, uluslararası
sözleşmeyse uluslararası sözleşme. Onun içeriğinin dışına asla ve asla kimse
çıkmayacak bundan sonra. Doğru mudur? Aynı uygulamayı bekliyor musunuz? Asıl
kısıtlama, asıl muhalefetin sesini kısıtlama böyle olur. 
Bakın,
o içeriğe müdahale etme şansımız ne Başkanlık Divanı olarak bizim ne de sizin
yok. Bakanın konuşmasının içeriği, sizi de tatmin etmeyebilir, bizi de
etmeyebilir, kamuoyunu tatmin edebilir ya da bir başka grubu tatmin edebilir ya
da başka kişiyi tatmin eder, etmez; takdir, kamuoyunundur. Biz, o konuşmaya
müdahale etmek durumunda değiliz. Hani kürsü özgürlüğü diyorsunuz ya.
LEVENT
GÖK (Ankara) – Evet.
İLKNUR
İNCEÖZ (Aksaray) – Sen karar veremezsin, herkesi memnun etmesi… 
LEVENT
GÖK (Ankara) – Biz bir şey demedik zaten.
BAŞKAN
- Kürsü özgürlüğü, artı merak ettiğiniz birtakım konularda da bilgi vermişse
takdir etmeniz lazım. 
Bunu
niye bu şekilde yapıyorsunuz? 
İç
Tüzük’ün dolanması diye bir şey yok.
LEVENT
GÖK (Ankara) – Dolandınız, dolandınız.
BAŞKAN
– İç Tüzük 59’uncu madde, Hükûmete bu noktada iki ayrı hak tanıyor, iki ayrı
hak. Birincisi, hükûmet dilerse gündem dışına cevap verebilir. İkincisi, 59’a
2’de, dediğiniz gibi, Hükûmet isterse bilgilendirme yapar. Hükûmetin buradaki
talebi, gündem dışına cevap ve bizim uygulamamız da tamamen İç Tüzük’e ve
yerleşik teamüllere uygundur. Dolayısıyla, bu noktada benim yapabileceğim
hiçbir şey yok ama Sayın Akçay’ın sataşma noktasında bir talebi varsa “Biz ne
yaptığımızı biliyoruz, siz ne yaptığınızı bilin.” diyorsa…
LEVENT
GÖK (Ankara) – Bizim de var efendim o konuda.
BAŞKAN
- …bu noktada bunu bir sataşma olarak görüyorsa ben bu sataşmaya ilişkin olarak
belki gruplara ikişer dakika süreyle cevap hakkı verebilirim. 
LEVENT
GÖK (Ankara) – Sayın Başkan…
BAŞKAN
- Ama bakın, usul tartışması noktasında da Sayın Gök, 63’üncü maddeye açıp
bakarsanız, usul tartışması hangi şartlar dâhilinde istenir. “Görüşmeye yer
olup olmaması” 
LEVENT
GÖK (Ankara) – Evet.
BAŞKAN
- Evet, görüşmelerde yer alır, gündem dışı ve gündem dışıya cevap, kanun açık.
LEVENT
GÖK (Ankara) – Sayın Başkan…
BAŞKAN
– “Başkanın gündeme…” Zaten daha gündeme girmedik.
LEVENT
GÖK (Ankara) – Evet.
BAŞKAN
- Yani müsaade ederseniz inşallah bir an önce gündeme gireceğiz.
LEVENT
GÖK (Ankara) – Yani siz fırsat verirseniz...
BAŞKAN
– “Türkiye Büyük Millet Meclisinin çalışma usullerine uymaya davet, bir konuyu
öne alma veya…”
LEVENT
GÖK (Ankara) – Evet, aynen bu! Aynen bu!
BAŞKAN
– Hiçbirinde bir problem yok.
LEVENT
GÖK (Ankara) – Sayın Başkan…
BAŞKAN
– Bir saniye, ben bitireyim.
Şimdi
Sayın Gök, usul tartışması talebine konu olan tutumum, İç Tüzük’ün açık
hükmünün ve Meclis teamülünün bir gereğidir. Bu açık durum karşısında
tutumumda, Meclisin çalışma usullerine bir aykırılık olmadığı ortadadır, çok
açıktır. Söz konusu talebi karşılamam da hakkın kötüye kullanımı olarak
değerlendirilecektir. Dolayısıyla, usul tartışmasını açacak bir konu
bulunmamaktadır.
LEVENT
GÖK (Ankara) – Böyle bir hakkınız yok ama Sayın Başkanım. Grup başkan vekili
“Usul tartışması açıyorum.” dediği anda açmak zorundasınız bunu.
BAŞKAN
– Ancak ben sataşmadan dolayı Sayın Akçay’ın talebini de haklı görerek
sataşmadan dolayı gruplara ikişer dakika süreyle söz veriyorum. Sayın Akçay, isterseniz
buyurun, talepte siz bulundunuz önce.
LEVENT
GÖK (Ankara) – Bir saniye Sayın Akçay.
Birkaç
cümleyle değinmek istediğim bir husus var Sayın Başkan. 
ORHAN
DELİGÖZ (Erzurum) – Kardeşim bir otur yerine ya! Bir dinle, dinle.
LEVENT
GÖK (Ankara) – Yaptığınız açıklamada kendi kendinizi ne yazık ki yanılttınız
Sayın Başkan.
EJDER
AÇIKKAPI (Elâzığ) – Ne alakası var ya! Ya çok biliyorsun ya, senden iyi bilen
yok burada ya.
BAŞKAN
– Siz yanıltıyorsunuz.
LEVENT
GÖK (Ankara) – Bakın, siz, Sayın Bakan konuşmaya gelmeden önce dediniz ki:
“Gündem dışı üçüncü konuşmacıya cevap vermek üzere Sayın Bakanı kürsüye davet
ediyorum.” 
BENNUR
KARABURUN (Bursa) – Gayet normal.
ORHAN
DELİGÖZ (Erzurum) – Tamam, ne var bunda?
LEVENT
GÖK (Ankara) – Dediniz mi efendim? Tutanaklar elimizde.
BAŞKAN
– Dedim, dedim, doğrudur.
LEVENT
GÖK (Ankara) – Ama, şimdi diyorsunuz ki: “Ben, Sayın Bakan gelmeden ne
konuşacağını bilmem.” Öyle mi?
BAŞKAN
– Ya, içeriğinin ne olacağını bilmem. Konuyu biliyorum ama içeriğinin ne
olacağına ben karışabilir miyim?
LEVENT
GÖK (Ankara) – Şimdi, değerli arkadaşlar, Sayın Başkan…
BAŞKAN
– Bir dakika…
LEVENT
GÖK (Ankara) – Şimdi, AKP’nin Bakanı, AKP’nin gündem dışı söz almış bir üyesine
cevap verecek. Öyle mi? Yani, AKP’nin bir üyesinin bir gündem dışına…
BAŞKAN
– Sayın Gök, açın teamüllere bakın, bu çokça uygulandı Sayın Gök. Uygulamak
ister, istemez, Hükûmetin takdirinde; biz karışamayız ona.
LEVENT
GÖK (Ankara) – Doğrusu ne? Doğrusu, iktidar partisinin muhalefetin söylemlerine
cevap vermesi değil midir? Yani, AKP’nin bir gündem dışına bakan cevap verecek
ve bu da bir usul olacak. 
BAŞKAN
– Niye, orada da milletvekilleri yok mu? Oralarda da söz hakkı yok mu? AK PARTİ
milletvekillerini milletvekillerinden saymıyor musunuz? Böyle bir şey olur mu?
Onların taleplerine cevap veremez mi? Böyle şey olur mu? 
LEVENT
GÖK (Ankara) – Sayın Başkan, bu hiç yakışmıyor. Ben sizin sıkıntınızı
anlıyorum, Bakanı da anlıyorum. 
BAŞKAN
– Benim sıkıntım yok, sıkıntı sizde var, kusura bakmayın. (AK PARTİ
sıralarından alkışlar) 
LEVENT
GÖK (Ankara) – Bakanın cevap veremeyeceği konular olduğunu anlıyorum. Ancak,
Sayın Bakanın sözlerinden dolayı, sataşmadan dolayı biz de söz talep ediyoruz.
BAŞKAN
– Buyurun, sataşmadan dolayı iki dakika… 
Kim
konuşacak önce?
ERKAN
AKÇAY (Manisa) – Sayın Başkan, Sayın Koçdemir…
BAŞKAN
– Sayın Koçdemir, buyurun. (MHP sıralarından alkışlar)
Sataşmadan
dolayı iki dakika süre veriyorum. 
VII.- SATAŞMALARA İLİŞKİN KONUŞMALAR
1.- Bursa Milletvekili Kadir Koçdemir’in,
İçişleri Bakanı Efkan Ala’nın gündem dışı konuşmaya cevaben yaptığı konuşması
sırasında Milliyetçi Hareket Partisine sataşması nedeniyle konuşması
KADİR
KOÇDEMİR (Bursa) – Sayın Başkan, Sayın Bakan, saygıdeğer milletvekilleri;
tartışmaları takip ederken bir futbol taraftarlığı havasını burada gördüm ve
buna üzüldüm. 
Bugünlerde
Avrupa Futbol Şampiyonası var ve şunu hatırladım: Millî Takımımız veya
takımlarımız 8-0, 5-0 yenilirken oyuncularımız diğer takımın oyuncusuna faul
yaparlardı ve hakem sık sık kırmızı kart gösterirdi. Biz de takımın kötü oynadığını
unutur ve başka yerlere kızardık. Sayın Bakanın olaydan sonraki bu açıklaması,
en az olay kadar beni üzdü çünkü aklımla alay edildiğini hissettim. Hâlâ bu
kadar olaydan sonra üst perdeden ders vermeyi yaptığı mesleğe, meslektaşlık da
yaptık, ona da yakıştıramadım. 
Tamam,
dünyanın her tarafında terör var ama uluslararası istatistikler var. Bu
istatistiklerde Türkiye’nin yeri belli, kaçıncı sırada… Uluslararası barış
istatistiği, endeksleri var, sıralamaları var ve son on yılda bu sıralar nereye
doğru gidiyor? Bunları görmüyor muyuz biz? Teflon tava gibi, hiçbir sorumluluk
almadan sadece bu makamların havasını basmak, prestijini, itibarını solumak,
bu, insan olmakla bağdaşacak bir şey değildir. 
Daha
düne kadar “Cana gelmesin, cama gelsin.” deyip bugün de şahin kartalı oynamak;
“Cana gelmesin, cama gelsin.” denildiğinde alkışlanıp bugün “Taş üstünde taş
bırakmayacağız.” denildiğinde de alkışlanmak… Burada aklıselim gitmiştir.
Burada artık bu hadiseye bizim bu çerçevenin dışından bakma zorunluluğumuz vardır.
Onun için ben diyorum ki olayın olması bir şey ama olayın üzerine pişkinlik
bundan çok daha ağırdır. Eğer biz bu kafayla gidiyor isek bu meselelerin
hiçbirini çözemeyiz. Orada 43 kişi ölmedi mi? 
(Mikrofon
otomatik cihaz tarafından kapatıldı) 
KADİR
KOÇDEMİR (Devamla) – Bu, hangi Bakanlığın sorumluluğunda oldu? En azından bunun
acısını hissederek burada konuşmak gerekir. Ders almaya ihtiyacımız yok. (MHP
sıralarından alkışlar) 
BAŞKAN
– Teşekkür ederim Sayın Koçdemir.
ERKAN
AKÇAY (Manisa) – Sayın Başkan…
MEHMET
MUŞ (İstanbul) – Sayın Başkan…
İDRİS
BALUKEN (Diyarbakır) – Sataşmadan dolayı söz...
BAŞKAN
– Bir saniye…
LEVENT
GÖK (Ankara) – Sayın Bakan nereye gitti ya? Nerede Sayın Bakan?
ERKAN
AKÇAY (Manisa) – Biraz evvel demiştik ki Hükûmetin ve Sayın Bakanın muhalefeti
dinleyecek takati yok. Hakikaten, Sayın Koçdemir kürsüde iken Sayın İçişleri
Bakanı, Genel Kurulu terk etti, resmen…
LEVENT
GÖK (Ankara) – Kaçtı, kaçtı! 
MEHMET
ERDOĞAN (Muğla) – Kaçtı, kaçtı!
BAŞKAN
– Estağfurullah, teessüf ederim. Lütfen, arkadaşlar, herkes…
MEHMET
ERDOĞAN (Muğla) – Kaçtı efendim yani.
LEVENT
GÖK (Ankara) – İçişleri Bakanı kaçtı, bunun adı budur, kaçtı! Bakan kaçıyor.
ERKAN
AKÇAY (Manisa) – İçişleri Bakanını bu tutumundan dolayı kınıyorum. (MHP
sıralarından alkışlar) Burada yaptığımız görüşmeleri kesinlikle dinleyecekti ve
bizim sorulara, eleştirilere yine bizim konuşmamızdan daha fazla bir cevap
hakkı da doğacaktı. Demek ki biz haklıyız, yapılan eleştirilere tahammül
edememiştir.
İLKNUR
İNCEÖZ (Aksaray) – Ne alaka!
BAŞKAN
– Onu kamuoyu takdir edecektir.
LEVENT
GÖK (Ankara) – Takdir ediyor. Sayın Bakan kaçmış. Nerede Sayın Bakan?
İDRİS
BALUKEN (Diyarbakır) – Sayın Başkan…
MEHMET
MUŞ (İstanbul) – Sayın Başkan…
BAŞKAN
– Bir saniye… Kim konuşacak?
İDRİS
BALUKEN (Diyarbakır) – Sayın Bakanın yaptığı açıklamalardan sonra sataşma
üzerine muhalefete söz verdiniz. 
BAŞKAN
– Evet. 
İDRİS
BALUKEN (Diyarbakır) – Yani konuşması esnasında muhalefet partilerine sataşan
tespitlerde bulunmuş. Şimdi, muhalefet, bu sataşmalar üzerine çıkıp cevap
verecek…
BAŞKAN
– Buyurun, cevap verin. 
İDRİS
BALUKEN (Diyarbakır) - …ama İçişleri Bakanı burada yok, bu sıralarda yok.
BAŞKAN
– Cevap vermeyin o zaman.
İDRİS
BALUKEN (Diyarbakır) - Neden korkuyor?
MEHMET
NACİ BOSTANCI (Amasya) – Sizden korkuyoruz, sizden!
İDRİS
BALUKEN (Diyarbakır) – Neden korkuyor? Niye kaçıyor?
BAŞKAN
– Cevap vermeyin o zaman, takdir sizin.
İDRİS
BALUKEN (Diyarbakır) – Nasıl cevap vermeyin, böyle şey olur mu? 
BAŞKAN
– E, buyurun. Kim konuşacak?
İDRİS
BALUKEN (Diyarbakır) – Siz bir kere Meclis Genel Kurulunu yöneten Başkan olarak
Meclisin itibarı, muhalefet partilerinin ortaya koyduğu eleştirilerin önemi
açısından o uyarıyı yapmalıydınız. Bakan bunu dinlemek zorunda, böyle şey olur
mu!
BAŞKAN
– Ben sataşmadan şimdi kim söz isteyecek, onu sordum. 
İDRİS
BALUKEN (Diyarbakır) – Sataşmadan söz alacağız.
BAŞKAN
– Alacaksanız, buyurun alın. 
MEHMET
NACİ BOSTANCI (Amasya) – Burada söylesin, kürsüde söylesin.
İDRİS
BALUKEN (Diyarbakır) – Ancak, İçişleri Bakanının yaptığı bu şey...
BAŞKAN
– Gelirsiniz, burada konuşursunuz.
Buyurun
Sayın Baluken.
İDRİS
BALUKEN (Diyarbakır) – İstifa etmesi gereken kişi istifa etmeyip kaçıyor işte;
budur yani, geldiği aşama budur. 
İLKNUR
İNCEÖZ (Aksaray) – Sen mi karar vereceksin buna?
ORHAN
DELİGÖZ (Erzurum) – Sana mı soracağız?
BAŞKAN
– Kim konuşacak?
Sayın
Demirel, buyurun…
MEHMET
MUŞ (İstanbul) – Sayın Başkan, vermeden bir şey söyleyeceğim. 
BAŞKAN
– Bir saniye Sayın Demirel. 
Sayın
Muş, buyurun.
MEHMET
MUŞ (İstanbul) – Sayın Başkan, az önce hatibin yaptığı konuşma, bakın, bizi
itham ederek insanlıkla bağdaşmaz…
İLKNUR
İNCEÖZ (Aksaray) – Hayret bir şey ya! En ufak bir şeyde “Hükûmet istifa etmeli,
şu istifa etmeli, bu istifa etmeli!” Türkiye’ye önerdiğiniz çözümler bunlar mı?

ALİ
ŞEKER (İstanbul) – Ufak bir şey mi, 43 tane insan öldü! 300 tane insan öldü! Ne
kadar ufak görüyorsunuz can kayıplarını ya!
OSMAN
AŞKIN BAK (Rize) – Ne alakası var ya, kim görüyor? (AK PARTİ ve CHP
sıralarından karşılıklı laf atmalar)
BAŞKAN
– Arkadaşlar, ciddi bir konuyu konuşuyoruz. Lütfen, ciddiyete davet ediyorum!
MEHMET
ERDOĞAN (Muğla) – Ciddiyete Bakanı davet et!
BAŞKAN
- Ciddi bir konuyu konuşuyoruz!
LEVENT
GÖK (Ankara) – Hükûmet ciddiye alacak Sayın Başkan, Hükûmet ciddiye almıyor ki
konuyu! Nerede Hükûmet? 
BAŞKAN
– Bakın, sayın grup başkan vekiline söz verdim Sayın Gök. Lütfen, istirham
ediyorum! (Gürültüler)
Sayın
milletvekilleri!
MEHMET
MUŞ (İstanbul) – Sayın Başkan, az önce yapılan konuşmalarda geçen “insanlıkla
bağdaşmaz”, grubumuzu pişkinlikle itham eden ifadeler kullandı. Bunların
tamamını reddediyoruz, kayıtlara girmesini istiyorum. 
BAŞKAN
– Sayın Demirel, buyurun. 
İki
dakika süre veriyorum size de. 
Lütfen,
yeni bir sataşmaya meydan vermeyelim. 
2.- Diyarbakır Milletvekili Çağlar
Demirel’in, İçişleri Bakanı Efkan Ala’nın gündem dışı konuşmaya cevaben yaptığı
konuşması sırasında Halkların Demokratik Partisine sataşması nedeniyle
konuşması
ÇAĞLAR
DEMİREL (Diyarbakır) – Teşekkürler Sayın Başkan. 
Bakanın
söylediği hiçbir şey doğru değildir; bu, bugün gerçekleşti. Bugün tam olarak
açığa çıktı çünkü Bakanın burada muhalefeti dinlemeye bile tahammülü yoktu
çünkü söylediklerinin hepsi yanlıştı.
İLKNUR
İNCEÖZ (Aksaray) – Sen onlara cevap ver.
ORHAN
DELİGÖZ (Erzurum) – Bunun konuştuklarının hepsi yanlış, sahtekârlar!
ÇAĞLAR
DEMİREL (Devamla) – Bakanın bugün burada istifa etmesi lazım. IŞİD terörü,
bombayı havalimanında patlatıyor ve hâlâ Bakan burada kalkmış “Güvenlik zaafı
yoktur; biz şunu yaptık, bunu yaptık.” diye ifade ediyor; bununla Türkiye
kamuoyunu kandıramaz. 
Peki,
IŞİD mensubu, bombalarla havalimanına giriyor, biz milletvekilleri olarak bir
ilçeye giremiyoruz; bu, nasıl bir anlayıştır?
HAKAN
ÇAVUŞOĞLU (Bursa) – Halk istemiyor sizi ya, oradaki halk sizi istemiyor!
İDRİS
BALUKEN (Diyarbakır) – Ne halk istemiyor be, senin talimatlarınla
yönlendirildi!
ÇAĞLAR
DEMİREL (Devamla) – Demek ki devletin, Hükûmetin içinde IŞİD yapılanması bire
bir vardır. (AK PARTİ sıralarından gürültüler)
HAKAN
ÇAVUŞOĞLU (Bursa) – Sokmuyorlar sizi oraya, sizi oraya sokmuyorlar!
ÇAĞLAR
DEMİREL (Devamla) – Devletin ve Hükûmetin içerisinde bire bir IŞİD yapılanması
olduğunu bugün Bakanın konuşmasında kendini gösterdi. 
ORHAN
DELİGÖZ (Erzurum) – O ilçelere PKK’nın nasıl girdiğini anlattık. Sen
giremiyorsun ama yandaşın PKK rahat giriyor. Konuşuyorsunuz burada. 
BAŞKAN
– Sayın milletvekilleri, lütfen…
ÇAĞLAR
DEMİREL (Devamla) – “Nusaybin, Şırnak ve Sur’da sokağa çıkma yasakları.” diyor.

ORHAN
DELİGÖZ (Erzurum) – O PKK örgütü nasıl giriyor o ilçelere?
ÇAĞLAR
DEMİREL (Devamla) – Bakan biliyor ne konuşacağımızı, çünkü kendileriyle
görüşüyoruz ve kamuoyunun çok net bildiği Lice’nin Kervas Mahallesi’nde, Mehle
mezrasında şu anda sokakta meydanda insanlar toplatılmış ve işkence yapılıyor.
(AK PARTİ
sıralarından gürültüler)
EJDER
AÇIKKAPI (Elâzığ) – İftira atma!
MEHMET
DEMİR (Kırıkkale) – Hadi canım! 
ÇAĞLAR
DEMİREL (Devamla) – Şu anda orada bir katliam var. Hadi, var mısınız hep
birlikte gidelim oraya, gidelim gerçekleri orada görelim. Şu anda ses kayıtları
elimizde ve “Lice’de uyuşturucuyla mücadele” diyor. Uyuşturucuyla mücadele,
F16’larla bombalamakla olmaz. 
İSMAİL
AYDIN (Bursa) – Niye ağrına gitti?
ORHAN
DELİGÖZ (Erzurum) – Biz ne yaptığımızı biliyoruz. 
ÇAĞLAR
DEMİREL (Devamla) – Uyuşturucuyla mücadelede 2013 yılında yaptığınız bir
mücadele vardı, 500 kişiyle girer, orada tarladaki malzemeleri toplar
çıkarsınız. Yakmakla, yıkmakla ve bombalamayla uyuşturucuyla mücadele olmaz. 
“Devlet,
her şeyi biliyor.” diyorsunuz. Ne yapacağını, ne zaman yapacağını biliyor;
evet, devlet -çok net- katliam yapacağının provasını da yaptı ve ne zaman
yaptığını da gösterdi. (AK PARTİ sıralarından “Yuh be” sesleri, gürültüler, sıra kapaklarına
vurmalar) 
ORHAN DELİGÖZ (Erzurum) – Yuh be! Otur yerine be,
terörist!
RUHİ ERSOY (Osmaniye) – Devlet katliam yapmaz!
BAŞKAN
– Sayın Demirel, devlet katliam yapmaz. 
İDRİS
BALUKEN (Diyarbakır) – Nasıl yapmaz ya? Roboski’de yaptığı ne? Cizre’de yaptığı
ne? (AK PARTİ sıralarından “Otur yerine!” sesleri)
MİHRİMAH
BELMA SATIR (İstanbul) – Siz yaparsınız! Terbiyesizlik yapma! 
MERAL
DANIŞ BEŞTAŞ (Adana) – Sur’da, Cizre’de katliam…
BAŞKAN
– Devlet katliam yapmaz, devlet terörle ve teröristle mücadele eder. 
İDRİS
BALUKEN (Diyarbakır) – Fikrini kendine sakla! Genel Kurulu yönetiyorsun. 
BAŞKAN
- En çok o bölge halkını baskı altında tutan, Kürtlere zulmeden terör örgütüne
karşı devlet mücadele veriyor. (AK PARTİ sıralarından “Bravo” sesleri, alkışlar) 
MİHRİMAH BELMA SATIR (İstanbul) – Bu devletin vekiliyim
diye maaş alacaksın, geleceksin…
İDRİS
BALUKEN (Diyarbakır) – Böyle oturum yönetemezsin. Sayın Başkan, Genel Kurulu
yönetmek dışında kimseye cevap veremezsin, kişisel görüşünü ifade edemezsin. 
BAŞKAN
- Devlet katliam yapmaz! Ne konuştuğunuzu bileceksiniz! Devlet katliam yapmaz!
Devlet terörle mücadele eder, terörle mücadele eder devlet! Herkes söylediğini
bilecek! 
İDRİS
BALUKEN (Diyarbakır) – Sen kişisel görüşlerini ifade edeceksen buraya gelirsin.
Genel Kurulu yönetiyorsun. 
BAŞKAN
- Ben burada konuşurum. Bu devletin bu ülkenin bekası için, bölünmez bütünlüğü
için konuşurum, bu Anayasa ve bu İç Tüzük’ten yetki alıyorum, kusura bakmayın.
(AK PARTİ
sıralarından “Bravo” sesleri, alkışlar) Yazık
be, yazık ya! 
İDRİS
BALUKEN (Diyarbakır) – İç Tüzük kurallarına göre Genel Kurulu yönetmiyorsun.
Tutumun hakkında usul tartışması talep ediyorum. (AK PARTİ sıralarından
gürültüler)
ORHAN
DELİGÖZ (Erzurum) – Otur ulan terbiyesiz! Her zaman aynı şeyi yapıyorsunuz. 
BAŞKAN
- Usul tartışması açmıyorum, tutumumda bir problem yok. 
İDRİS
BALUKEN (Diyarbakır) – Usul tartışması açacağız.
BAŞKAN
- Açamazsınız her istediğinizde. 
İDRİS
BALUKEN (Diyarbakır) – Öyle şey mi olur? 
BAŞKAN
– Açamazsınız! 
İDRİS
BALUKEN (Diyarbakır) – Yönetemezsin böyle. Tarafsız değilsin, yönetemezsin! 
BAŞKAN
- Ben tarafsız yönetiyorum. 
İDRİS
BULUKEN (Diyarbakır) – Sen, bizim hatibimize cevap veremezsin, böyle bir hakkın
yok. 
BAŞKAN
- Ben bu Anayasa’dan yetki alıyorum. 
İDRİS
BALUKEN (Diyarbakır) – Anayasa’ya, İç Tüzük’e aykırı davranıyorsun. 
BAŞKAN
- Bu ülkenin, bu milletin bölünmez bütünlüğü, birliği, beraberliği için
gerekeni de söylerim. 
ORHAN
DELİGÖZ (Erzurum) – Bravo Başkan!
İDRİS
BALUKEN (Diyarbakır) – Sayın Başkan, şu anda orada ortaya koyduğunuz görüşler,
Anayasa’ya da İç Tüzük’e de aykırıdır. (AK PARTİ sıralarından “Ne alakası var?”
sesleri, gürültüler) 
BAŞKAN
– Devlet terörle mücadele ediyor diye mi aykırıdır? Bırakın Allah aşkına! 
İDRİS
BALUKEN (Diyarbakır) - Kürsüden konuşan hatibe cevap veremezsin. 
İSMAİL
AYDIN (Bursa) – Orada Başkan, devleti temsil ediyor, seni temsil etmiyor!
BAŞKAN
– Ben kanaatimi ortaya koyarım. 
LEVENT
GÖK (Ankara) – Sayın Başkan… 
İDRİS
BALUKEN (Diyarbakır) - Sen eğer kürsüden konuşan hatibe cevap verirsen
tarafsızlığını yitirmişsin demektir. 
Usul
tartışması talep ediyorum. 
BAŞKAN
– Usul tartışması yerinde değil Sayın Baluken. 
MERAL
DANIŞ BEŞTAŞ (Adana) – Hayır, şu anda devlet köyde katliam yapıyor ya! Gelen
mesajları okuyayım size. 
BAŞKAN
- Sayın Gök, sizden kim konuşacak?
LEVENT
GÖK (Ankara) – Ben konuşacağım.
MEHMET
MUŞ (İstanbul) – Sayın Başkan… 
BAŞKAN
– Buyurun, iki dakika; sataşmadan…
MİHRİMAH
BELMA SATIR (İstanbul) – Esrarı temizliyor, esrarı. Ürettiğiniz uyuşturucuyu
temizliyor.
MERAL
DANIŞ BEŞTAŞ (Adana) – Gülünecek bir şey söylemiyorum İlknur Hanım, gülünecek
bir şey söylemiyorum. 
İLKNUR
İNCEÖZ (Aksaray) – Öyle bir şey yok, gülen birisi yok.
MERAL
DANIŞ BEŞTAŞ (Adana) - Gelin, beraber bakalım. Fotoğraflara bakalım. (AK PARTİ
sıralarından gürültüler)
İLKNUR
İNCEÖZ (Aksaray) – Böyle diyemezsin. Git de milletin sözcülüğünü yap terör
örgütünün değil. 
ÇAĞLAR
DEMİREL (Diyarbakır) – Askerler şu anda… Gelin gidelim beraber bakalım
yüreğiniz varsa. 
İLKNUR
İNCEÖZ (Aksaray) – Terör örgütüne söz söyleyemiyorsun, konuşma sen!
AYŞE
ACAR BAŞARAN (Batman) – Korkudan gidemezsin ki oralara.
BAŞKAN
- Sayın milletvekilleri, lütfen… Sayın milletvekilleri, istirham ediyorum. 
Sayın
Gök, buyurun…
İLKNUR
İNCEÖZ (Aksaray) – Milletten oyunu alıp da sırtınızı… Yalanı nasıl söylüyorsun!
Yazıklar olsun!
MERAL
DANIŞ BEŞTAŞ (Adana) – Buradan böyle konuşmak kolay.
İLKNUR
İNCEÖZ (Aksaray) – Senin hâline gülüyorum, senin hâline! 
LEVENT
GÖK (Ankara) – Sessizliği sağlayın efendim, ondan sonra. 
BAŞKAN
– Buyurun Sayın Gök. 
LEVENT
GÖK (Ankara) – Sayın Başkanım, bir sessizliği temin ederseniz konuşacağım.
BAŞKAN
– Sayın milletvekilleri, bakın, kürsüye hatibi çağırdım.
Buyurun
Sayın Gök. 
LEVENT
GÖK (Ankara) – Sayın Başkan, sessizlik sağlanmadan konuşmam. 
BAŞKAN
– Sayın milletvekilleri, efendim, cümleten susmanızı bekliyoruz, kürsüdeki
hatip de ben de. İstirham ediyorum…
HAKAN
ÇAVUŞOĞLU (Bursa) – Zorunuza mı gitti?.. Çakma baronlar bunlar, çakma!
AYŞE
ACAR BAŞARAN (Batman) – Sensin baron! Asıl baron sensin.
İLKNUR
İNCEÖZ (Aksaray) – Terör örgütünün kaynaklarına inildiği için bu kadar çok
bağırıyorsun.
BAŞKAN
- Sayın Gök, buyurun. 
3.- Ankara Milletvekili Levent Gök’ün,
İçişleri Bakanı Efkan Ala’nın gündem dışı konuşmaya cevaben yaptığı konuşması
sırasında Cumhuriyet Halk Partisine sataşması nedeniyle konuşması
LEVENT
GÖK (Ankara) – Sayın Başkan, değerli milletvekilleri; Türkiye, önemli bir terör
saldırısıyla sarsılmışken bir Hükûmet arıyoruz Hükûmet yok, bir İçişleri Bakanı
arıyoruz, Bakan Meclise arka sıralardan geliyor, bir bakıyoruz Bakan kaçmış!
Türkiye’de İçişleri Bakanı yok. 
ORHAN
DELİGÖZ (Erzurum) – Ne alakası var? Bakan kaçmadı… Utanmıyorsun!
LEVENT
GÖK (Devamla) – Türkiye’de İçişleri Bakanı yok. İç Tüzük’ü uygulamayan AKP’den
seçilmiş bir Meclis Başkanı var, çoğunluk oylarıyla Türkiye’yi yöneteceğini
zanneden bir AKP Grubu var. 
EJDER
AÇIKKAPI (Elâzığ) – Demagoji yapıyorsun!
LEVENT
GÖK (Devamla) – Türkiye’nin her yerinde bombalar patlıyor, insanlar ölüyor.
Geliyorlar diyorlar ki “Biz 5 seçim kazandık.” 15 seçim kazansan ne olacak? 15
seçim kazansan ne olacak? Türkiye’yi yönetemiyorsun. (CHP sıralarından
alkışlar, AK PARTİ sıralarından gürültüler)
ŞİRİN
ÜNAL (İstanbul) – Bir defa da sen kazan.
LEVENT
GÖK (Devamla) - Daha olayın niteliğini bilmeyen, olayın özünü bilmeyen bir
İçişleri Bakanı var karşımızda. 
İSMAİL
AYDIN (Bursa) – Demokrasiyi bilmeyen bir Grup Başkan Vekili var burada!
Demokrasiyi içine sindireceksin önce.
LEVENT
GÖK (Devamla) – Bu Bakan, kalkmış iki gün önce diyor ki: “Terör örgütleri
Türkiye’de ittifak kurdu, Türkiye’ye saldırıyorlar. Biz de onun için başkanlık
sisteminin tartışılmasını istiyoruz.” Bakın, meseleye İçişleri Bakanı nasıl
bakıyor: Terör örgütleri saldırıyormuş, başkanlık sistemi tartışmasını onun
için getirmişler. 
MEHMET
UĞUR DİLİPAK (Kahramanmaraş) – Kelalaka!
LEVENT
GÖK (Devamla) – Eğer siz meseleyi bu yöne indirgiyorsanız o başkanlık sistemi
alınır, başınıza çalınır.
MURTAZA
ZENGİN (İstanbul) – Öyle bir şey söylemedi ya!
LEVENT
GÖK (Devamla) – “İnsanlarımızın ölümü, yurttaşlarımızın ölümü hiçbir konuma
feda edilemez.” Nasıl söz bu, nasıl söz?
İSMAİL
AYDIN (Bursa) – Doğru söylemiyorsun!
LEVENT
GÖK (Devamla) – İçişleri Bakanı daha olayın farkında değil, İçişleri Bakanı
olduğunun farkında değil, buradan kaçıyor. 
TAHİR
ÖZTÜRK (Elâzığ) – Hadi canım!
EJDER
AÇIKKAPI (Elâzığ) – Sen önce vekil olduğunun farkında ol!
LEVENT
GÖK (Devamla) – Bizim güvenliğimizi sağlayacak güya öyle mi? Sayın Başkan, siz
Meclisi yöneteceksiniz öyle mi? İç Tüzük 59’u yanlış uyguluyorsunuz. Sayın
Bakan ancak 59/2’ye göre söz isteyebilir ve bizler de konuşurduk. Anlaşılıyor
ki sevgili yurttaşlarım, Sayın Bakanın da iktidar partisinin de konuşacak
hiçbir yönü yok.
EJDER
AÇIKKAPI (Elâzığ) – Demagoji yapma, demagoji yapma! 
LEVENT
GÖK (Devamla) – Muhalefetten kaçıyorlar; iktidar partisini, İçişleri Bakanını,
AKP Hükûmetini sizlere şikâyet ediyoruz. (CHP sıralarından alkışlar) 
HAKAN
ÇAVUŞOĞLU (Bursa) – Siz konuşursunuz, biz yaparız kardeşim!
BAŞKAN
– Birleşime beş dakika ara veriyorum.
Kapanma Saati: 15.16
İKİNCİ OTURUM
Açılma Saati: 15.27
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Elif Doğan TÜRKMEN (Adana)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 110’uncu Birleşiminin İkinci
Oturumunu açıyorum.
Şimdi, sisteme
giren ilk 15 sayın milletvekiline birer dakikayla İç Tüzük 60’a göre söz
vereceğim. 
Sayın Yıldırım…
V.- AÇIKLAMALAR (Devam)
5.- İstanbul Milletvekili Hurşit Yıldırım’ın,
Atatürk Havalimanı’nda gerçekleştirilen terör saldırısını lanetlediğine ve
hayatını kaybedenlere Allah’tan rahmet dilediğine, terörle verilmek istenen
hiçbir mesajı kabul etmediklerine ilişkin açıklaması
HURŞİT YILDIRIM
(İstanbul) – Sayın Başkan, kıymetli milletvekilleri; İstanbul Atatürk
Havalimanı’nda masum insanları hedef alan kahpe terör saldırısını lanetliyorum.
Şehitlerimize rahmet, yaralılara acil şifalar diliyorum. 
Felaket
tellallığı, terörizmi başarıya götüren bir taktiktir. Sıkıntılı günler
yaşıyoruz ama her zamankinden daha birlikteyiz ve her zamankinden daha
güçlüyüz. Terörle verilmek istenen hiçbir mesajı kabul etmiyoruz. Siyasi
görüşümüz ne olursa olsun ortak kaygımız vatan olmalıdır. Vatan bir, millet
bir, ezan bir, kıblemiz bir ve bin yıllık kaderimiz birken ve bu kadar da bir
varken kimse bizi bölemez. 
Allah’ın
gazabı, laneti terörü yapanlara, onlara destek verenlere, onları besleyenlere,
onlara muhabbet duyanlara olsun; Allah, onları kahruperişan eylesin. 
MERAL
DANIŞ BEŞTAŞ (Adana) – Âmin.
İDRİS
BALUKEN (Diyarbakır) – Âmin. 
BAŞKAN
– Sayın Akın…
6.- Balıkesir Milletvekili Ahmet Akın’ın,
son zamanlarda yaşanan terör olaylarının herkesi olduğu gibi adalarda
yaşayanları da tedirgin ettiğine ve feribot ile diğer deniz araçları için
gerekli güvenlik önlemlerinin alınması konusunda yetkilileri göreve çağırdığına
ilişkin açıklaması
AHMET
AKIN (Balıkesir) – Son zamanlarda ülkemizde yaşanan terör olayları, herkesi
olduğu gibi adalarda yaşayan hemşehrilerimizi de tedirgin etmiş durumda. Balıkesir,
Marmara ve Avşa adalarında yaşayan hemşehrilerimiz çok tedirgin. Feribota
binenlerin, araçlar dâhil, hiçbir aramadan ve güvenlik kontrolünden
geçirilmiyor olması, her isteyenin elini kolunu sallayarak istediği şekilde
deniz araçlarına biniyor olması, halkımızı güvenlik konusunda
endişelendirmektedir. 
Özellikle
Atatürk Havalimanı’nda yaşanan terör saldırısının ardından bu endişeleri ve
tedirginlikleri daha da artmış durumda. Her terör saldırısından sonra “Güvenlik
zafiyeti yok.” açıklaması yapan ilgili ve yetkilileri buradan uyarmak
istiyorum. Erdek’ten Marmara, Avşa, Balıklı ve Ekinlik adalarına giden feribot
ve diğer deniz araçları için gerekli güvenlik önlemlerinin alınarak güvenlik
zafiyetinin ortadan kaldırılması için yetkilileri derhâl göreve çağırıyorum. 
Bu
vesileyle, ülkemize huzur getirmesini dileyerek tüm yurttaşlarımızın yaklaşan
Ramazan Bayramı’nı kutluyorum. 
BAŞKAN
– Sayın Özdemir…
7.- İstanbul Milletvekili Sibel Özdemir’in,
2/7/1993 tarihinde Sivas Madımak Oteli’nde yakılarak öldürülen aydınları
saygıyla andığına ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan. 
2
Temmuz 1993 yazında Sivas’ta Madımak Oteli’nin ateşe verilmesi nedeniyle
yakılarak öldürülen aydınları, canları bugün bir kez daha saygıyla anıyorum. 
İnsanlık
tarihi, bugüne kadar çok dramatik katliamlara tanık oldu. Ancak, insan yakmak
kadar, en az onun kadar, katliamları yapanların adaletten kaçırılması,
yargılanmaması, hak ettikleri cezayı görmemeleri, sırtlarının sıvazlanması ve
hatta ödüllendirilmesi de o kadar dramatik ve utanç vericidir. Madımak
davasının zaman aşımına uğramasına “Hayırlı olsun.” diyenler, bugün de IŞİD
zihniyetinin katliamlarına “Hayırlı olsun.” diyorlar. İnsan yakanlarla mücadele
edilmedikçe bu katliamlar son bulmayacaktır. Bizler, Cumhuriyet Halk Partisi
olarak İbrahim’i ateşe atan Nemrut’un karşısında “Tarafım belli olsun.” diyerek
su taşımaya devam eden karınca olmaya devam edeceğiz.
BAŞKAN
– Sayın Özkan…
8.- Denizli Milletvekili Cahit Özkan’ın,
açılışı yapılacak olan Osman Gazi Köprüsü’nün hayırlı olmasını dilediğine
ilişkin açıklaması
CAHİT
ÖZKAN (Denizli) – Teşekkürler Sayın Başkan.
Bugün
millet karşıtlarının rahatsız olduğu ve onlara göre çok kötü bir olay
gerçekleşiyor. Dünyanın en büyük asma köprülerinden 4’üncü sırada yer alan
Osman Gazi Köprüsü hizmete açılıyor. Otuz dokuz ayda tamamlanan Osman Gazi
Köprüsü, İstanbul ile İzmir arasını dokuz saatten üç buçuk saate indiriyor.
Sırada Yavuz Sultan Selim, Avrasya Tüneli, Bakü-Tiflis-Kars Demir Yolu Projesi
ve üçüncü havalimanı var. 
Biz
milletimize hizmet ederken bu hizmetleri, kâh “Gezi”, kâh “Mesele ağaç değil.”
diye durdurmak için çok direndiler. Bunlar köprüleri kullanırken bir yandan da
karalamaya devam ediyorlar. İşte, kafa bu. Bunları milletimizin vicdanına
havale ediyorum. Başta Sayın Cumhurbaşkanımız Recep Tayyip Erdoğan’a ve
Hükûmetimize teşekkür ediyor, Osman Gazi Köprüsü’nün devletimize ve milletimize
hayırlı olmasını diliyorum.
BAŞKAN
– Sayın Gündoğdu…
9.- Ordu Milletvekili Metin Gündoğdu’nun,
Atatürk Havalimanı’nda gerçekleştirilen terör saldırısını lanetlediğine ve
hayatını kaybedenlere Allah’tan rahmet dilediğine ilişkin açıklaması
METİN
GÜNDOĞDU (Ordu) – Teşekkür ederim Sayın Başkanım.
Öncelikle
Atatürk Havalimanı’ndaki menfur terör saldırısını lanetliyorum, hayatını
kaybeden kardeşlerimize Allah’tan rahmet, yaralılara şifa diliyorum.
Gelenek
ile modernizmi toplumsal dinamikleri göz ardı etmeden mezceden Profesör Doktor
Sabri Ülgener Türkiye'nin içinde bulunduğu ekonomik ve politik duruma millî bir
duyarlılıkla bakmıştır. Osmanlı’nın terbiye ve kültürüyle yetişmiş mümtaz bir
ilim adamı olan Profesör Doktor Sabri Ülgener Batı iktisadından aldığı
tahlilleri Türk iktisadi hayatına göre yorumlamıştır. Yaptığı çalışmalarla
gelenek ve modernizm açısından çatışma değil de uyum olduğunu ortaya koyan
Profesör Doktor Ülgener çalışmalarında daima insanı merkeze almıştır. Çıkış
noktası gelenek, varış noktası modernizm olan zihniyet dervişi Sabri Fehmi
Ülgener’i vefatının 30’uncu seneidevriyesinde rahmetle ve minnetle anıyorum. 
Teşekkür
ediyorum.
BAŞKAN
– Sayın Arslan…
10.- Denizli Milletvekili Kazım Arslan’ın,
İsrail’le yapılan anlaşmanın gerçek yüzünün derhâl açıklanması gerektiğine
ilişkin açıklaması
KAZIM
ARSLAN (Denizli) – Dün akşam Cumhurbaşkanı Erdoğan’ın Mavi Marmara için yaptığı
U dönüşlü açıklama İsrail’le yapılan anlaşmanın arka planına dair çok açık
itiraflar içermektedir. İnsani yardım gemisinin yola çıkmasına 2014
yılında izin verdiğini söyleyip, bugün “Gazze’ye giderken bana mı sordunuz?”
diyen Erdoğan acaba İsrail ve ABD’den hangi uyarıları aldı? Yoksa terör
örgütlerine silah taşındığına dair yeni kayıtlar ve yeni görüntüler mi ortaya
çıktı? Yoksa terörle müzakere ettiğinizin yeni skandal görüntüleri mi ortaya
çıktı? Yoksa Amerika’daki Reza Zarrab davasında sizi etkileyecek yeni belge ve
görüntülerin ortaya çıkacak olmasından mı ürktünüz? Türkiye'nin onurlu ve
gururlu vatandaşlarına U dönüşlü bu teslimiyet anlaşmasının gerçek yüzü derhâl
açıklanmalıdır, vatandaş bunu beklemektedir.
Teşekkür
ederim.
BAŞKAN
– Sayın Kerestecioğlu… Yok.
Sayın
Doğan…
11.- İzmir Milletvekili Müslüm Doğan’ın,
2/7/1993 tarihinde Sivas Madımak Oteli’nin yakılması olayının sanıklarının iade
edilmeleri için gerekli girişimin İçişleri Bakanlığı tarafından yapılması
gerektiğine ilişkin açıklaması
MÜSLÜM
DOĞAN (İzmir) – 2 Temmuz 1993 yılında Sivas’ta 33 aydın ve yazarın katledildiği
dava sanıklarından 9 kişinin Almanya’da olduğu tespit edilmiştir. Bunların
ikamet adresleri tarafımızdan tespit edilmesine rağmen, davanın görüldüğü
mahkeme… İçişleri Bakanlığının “katliam sanığı” tarifi yapılmadığı için
sanıklar Alman makamları tarafından iade edilmemektedir. İade taleplerinin bu
şekilde yapılarak, katliam sanığı bu insanların derhâl buraya iade edilmesi
için gerekli girişimin İçişleri Bakanlığı tarafından yapılması gerekmektedir.
BAŞKAN
– Teşekkür ediyorum.
Sayın
Kayan…
12.- Kırklareli Milletvekili Türabi
Kayan’ın, bayram münasebetiyle havaalanlarında, tren istasyonlarında,
şehirlerarası otobüs terminallerinde yoğunluk yaşanacağına, Hükûmetin bu bölgelerde
tedbir almasını istediğine ve herkese iyi bayramlar dilediğine ilişkin
açıklaması
TÜRABİ
KAYAN (Kırklareli) – Teşekkür ederim Sayın Başkan.
Bayram
yaklaşıyor. Havaalanlarında, tren istasyonlarında, şehirlerarası otobüs
terminallerimizde yoğunluk bayram münasebetiyle aşırı bir şekilde olmaktadır.
İnsanlarımızın yakınlarıyla bayramlaşmalarını sağlamak için bayram öncesinde bu
bahsettiğimiz terminalleri kullanacakları muhakkaktır. Halkımızın yakınlarıyla
bayramlaşmasını en sağlıklı şekilde ve korkusuzca yapmaları için Hükûmetin bu
bölgelerde tedbir almasını ve aldığı tedbirleri de halkımıza duyurmasını
özellikle istiyorum ve halkımıza şimdiden iyi bayramlar diliyorum.
BAŞKAN – Teşekkürler.
Sayın Bozkurt…
13.- Konya Milletvekili Mustafa Hüsnü
Bozkurt’un, Konya Ovası’nda meydana gelen dolu felaketi nedeniyle ciddi zarar
meydana geldiğine ve İçişleri Bakanını istifaya davet ettiğine ilişkin
açıklaması
MUSTAFA HÜSNÜ BOZKURT (Konya) – Teşekkür ederim
Başkanım.
Dün Ereğli başta olmak üzere, Konya Ovası’nda meydana
gelen dolu felaketinde Ereğli’mizin Aşağı Göndelen, Yukarı Göndelen, Yenikuyu,
Acıkuyu, Kamışkuyu beldeleri ve Karapınar, Bozkır ilçelerinde ciddi zarar
meydana gelmiştir.
Öte yandan, Hadim, Ereğli ve Akşehir ilçelerimizde
kiraz üreticilerimiz de ciddi sorun yaşamaktadır.
Bu konularda ve vatandaşlarımızın canını korumakta… Hotanto İçişleri Bakanını istifaya davet ediyorum.
Çok teşekkür ediyorum.
BAŞKAN – Sayın Gürer…
14.- Niğde Milletvekili Ömer Fethi
Gürer’in, terörü lanetlediğine, ulusal bayramlar için yapılan törenlerin iptal
edilmesine rağmen Osman Gazi Köprüsü’nün açılış töreninin yapılacak olmasına
ilişkin açıklaması
ÖMER FETHİ GÜRER (Niğde) – Teşekkürler Sayın Başkan.
İstanbul Atatürk Havalimanı’na elini kolunu sallayarak
giren teröristlerle 43 can yitirdik. Acı çok büyük. Terörü lanetliyorum. 
Bu acı dinmeden İstanbul-İzmit bağlantı köprüsü açılış
töreni yapılacak. Millî Mücadele sonrası şehit çocukları için düşünülerek
belirlenen 23 Nisan Ulusal Egemenlik ve Çocuk Bayramı kutlamaları iptal edilmişti.
Daha önce de ulusal bayramlardan ve ulusal duygularla kutlanan törenlerden
iptal edilenler oldu. Ulusal bayramın şehitlerle bir bağı vardı ama kutlamalar
yapılmadı. Bu ülkede uzun süredir ilk kez, bir gün de olsa ulusal yas ilan
edildi ama bu köprü törenle açılıyor. Bu anlayışı anlamak olası değildir. Köprü
açılışı bu kadar ertelenemez, önemli ve törensiz yapılamaz bir olay mıdır?
Ayrıca, Anıtkabir’e saygı yürüyüşünü ciddi ihbar var diye güvenlik gerekçesiyle
iptal edenlerin köprü açılışında böylesi bir istihbarat alıp almadıkları da
kamuoyuna açıklanmalıdır. Yetkililerin titizlikleri ulusal bayramlar ve
Atatürk’le ilgili anmalarda mı depreşmektedir? 
(Mikrofon otomatik cihaz tarafından kapatıldı) 
BAŞKAN – Sayın Durmaz…
15.- Tokat Milletvekili Kadim Durmaz’ın,
Çamlıbel Geçidi’nin 2016 yılı içerisinde ihale edilip edilmeyeceğini, Tokat’ta
bölge enfeksiyon hastalıkları araştırma hastanesi yapılmasının düşünülüp
düşünülmediğine ve çiğ süt destekleme primlerine dair çiftçiye bir müjde
verilip verilmeyeceğini öğrenmek istediğine ilişkin açıklaması
KADİM DURMAZ (Tokat) – Karadeniz’i Samsun, Çorum,
Amasya, Tokat üzerinden İç Anadolu ve doğuya bağlayan Çamlıbel Geçidi iniş ve
çıkışlarda ölümlü ve hasarlı birçok kazaya sebep olmaktadır. Etüt ve projesi
hazır olan bu geçidin 2016 yılı içerisinde ihale edilip edilmeyeceğini öğrenmek
istiyorum. 
Yine,
Tokat merkezli, Sivas, Yozgat, Amasya, Ordu illerinde onlarca yurttaşımız kene
vakasıyla hayatını kaybetmektedir. Tokat’ta Sağlık Bakanlığına tapulu 120 dönüm
bir arazi vardır. Bunun üzerine bölge enfeksiyon hastalıkları araştırma
hastanesi yapılması düşünülüyor mudur? Yoksa daha ne kadar yurttaşımızın
hayatının sona ermesi beklenecektir? Her üç aylık dönemlerde ödenen çiğ süt
destekleme primleri 2016 yılında ne askıya çıkarıldı ne de ödenmiştir. Bayram
öncesi çiftçiye verilecek bir müjdeniz var mı Sayın Bakanım?
BAŞKAN
– Sayın Tüm…
16.- Balıkesir Milletvekili Mehmet Tüm’ün,
İçişleri Bakanı Efkan Ala’nın atandığı günden beri ülkede can ve mal güvenliği
kalmadığına ve kamuoyunun, derhâl istifa etmesini beklediğine ilişkin
açıklaması
MEHMET
TÜM (Balıkesir) – Sayın Başkan, 17-25 Aralık yolsuzluk operasyonundan sonra
göreve getirilen İçişleri Bakanı Efkan Ala’nın atandığı günden beri ülkede can
ve mal güvenliği kalmamıştır. Terör, sizin döneminizde tarihimizin zirvesini
yapmıştır. Son İstanbul patlamasıyla birlikte döneminizde binlerce
yurttaşımızın öldüğü, kentlerin yok olduğu, yüz binlerce insanın şehirleri terk
ettiği… Bir bakan olarak kendinizi başarılı buluyor musunuz? Dünyanın neresinde
böyle bir bakan pişkin pişkin yerinde oturabilir? Kamuoyu sizden derhâl istifa
etmenizi bekliyor. İstifa edecek misiniz? Sizin başarısız sayılmanız için kaç
yurttaşımızın daha ölmesini bekliyorsunuz? Bu ölen yurttaşların ailelerinden, sorumlu
makamda birisi olarak özür dileyecek misiniz? Ülkede yaşanan bu güvenlik
sorunundan kendinizi veya bürokratlarınızı sorumlu görüyor musunuz? Sizler
sorumlu değil misiniz? Sorumlu olan kimlerdir, açıklar mısınız?
BAŞKAN
– Sayın Dedeoğlu…
17.- Kayseri Milletvekili Sami
Dedeoğlu’nun, Ramazan Bayramı’nı ve Kadir Gecesi’ni kutladığına, şehitlere
Allah’tan rahmet dilediğine, gazileri şükranla selamladığına ilişkin açıklaması
SAMİ
DEDEOĞLU (Kayseri) – Sayın Başkan, değerli milletvekilleri; öncelikle bayram coşkusunun
bütün gönülleri şenlendirmesini temenni eder, milletimizin ve tüm İslam
âleminin şimdiden mübarek Ramazan Bayramı’nı ve idrak edeceğimiz Kadir Gecemizi
en kalbi dileklerimle kutluyorum. Bayramlar, sevgi, barış, kardeşlik ve
dayanışma duygularının yoğunlaştığı, milletçe birlik ve beraberliğin daha
pekiştirilmesi için çok önemli bir fırsattır. Ayrıca, sevgi, kardeşlik ve
dayanışmanın göstergesi olarak bayramlara buruk giren şehitlerimizin
ailelerini, kahraman gazilerimizi ve yetimlerimizi unutmayalım; annelerimizi,
babalarımızı, büyüklerimizi unutmayalım; muhtaçlarımızı, kimsesizleri,
yaşlılarımızı unutmayalım. Bayram sevincini onlarla paylaşarak sevinçte de,
kederde de onlarla bir olduğumuzu gösterelim.
Bu
vesileyle, eşsiz fedakârlık gösteren aziz şehitlerimize bir kez daha Allah’tan
rahmet diliyor, gazilerimizi şükranla selamlıyorum. Bizleri her daim barış ve
sevgi bayramı olan Ramazan Bayramı’na eriştiren Yüce Allah’a da sonsuz şükürler
ediyorum. 
BAŞKAN
– Sayın Çamak…
18.- Mersin Milletvekili Hüseyin Çamak’ın,
Mersin Ziraat Odası Başkanının ihracatta yaşanan sıkıntılara çözüm önerilerine
ve Ramazan Bayramı’nı kutladığına ilişkin açıklaması
HÜSEYİN
ÇAMAK (Mersin) – Sayın Başkan ve değerli milletvekilleri; Mersin Ziraat Odası
Başkanıyla görüştüğümde ihracatta ciddi sıkıntılar yaşadıklarını aktardı. Buna
çözüm olarak bize sundukları önerileri huzurunuzda ifade etmek istiyorum. 
İhracatçıya
narenciyede ton başına verilecek destek 100 doların altında olmamalı. Ayrıca bu
destek, narenciye ürünü yetiştiren zor durumdaki çiftçilere de yapılmalı. Prim
en geç ağustos ayı başında açıklanmalı ki ihracatçı yeni pazar arayışına
girebilsin. Yeni pazar alternatifleri olarak Uzak Doğu ülkeleriyle ikili
anlaşmalara gidilebilir. Kaldı ki bölgemizde yetişen birçok ürün Uzak Doğu’da
yetişmediği için ciddi bir pazar alanı olabilir. 
Bu
vesileyle, vatandaşlarımızın Ramazan Bayramı’nı kutlar, sağlık ve esenlikler
dilerim. 
Teşekkür
ederim. 
BAŞKAN
– Son olarak, Sayın Çakırözer…
19.- Eskişehir Milletvekili Utku
Çakırözer’in, Atatürk Havalimanı’nda gerçekleştirilen terör saldırısında
hayatını kaybedenlere Allah’tan rahmet dilediğine, Eskişehir’in Beylikova ile
Alpu ilçelerinin sorunlarına, Kadir Gecesi’ni ve Ramazan Bayramı’nı kutladığına
ilişkin açıklaması
UTKU
ÇAKIRÖZER (Eskişehir) – Teşekkür ederim Sayın Başkan. 
Öncelikle,
Atatürk Havalimanı’ndaki terör saldırısında hayatını kaybeden vatandaşlarımıza
Allah’tan rahmet, yakınlarına ve ulusumuza başsağlığı diliyorum, yaralı
vatandaşlarımıza da acil şifalar diliyorum. 
Bu
vesileyle, Eskişehir’imizin iki sorununa değinmek istiyorum. Birincisi:
Geçtiğimiz hafta ziyaret ettiğim Beylikova ilçemiz ve köylerinde yaşanan
elektrik kesintileri artık yurttaşlarımızı yıldırmıştır. Benim de ziyaretim
sırasında tanık olduğum kesintilerin zaman zaman on-on beş saate ulaştığı
belirtilmektedir. Halkımızı mağdur eden bu elektrik kesintilerinin zaman
yitirilmeden gerekli bakım ve yatırımlar yapılarak giderilmesi için hem ilgili
şirketi hem de düzenleyici kamu kurumlarını göreve davet ediyorum. 
Bir
diğer husus da, Alpu ilçemiz, Bozan, Uyuzhamam, Koşmat Mahalleleri ve
çevresindeki sel baskınlarıdır. Bu felaketlerde mağdur olan çiftçilerimiz kara
kara düşünmektedir. Bayram öncesi yetkilileri sorumluluğa ve maddi manevi
mağduriyetleri gidermeye davet ediyor, tüm vatandaşlarımın Kadir Gecesi’ni ve
Ramazan Bayramı’nı kutluyorum. 
BAŞKAN
– Şimdi gündeme geçiyoruz. 
MUSTAFA
SEZGİN TANRIKULU (İstanbul) – Sayın Başkan, 60’a göre çok kısa bir, pek kısa
bir söz istiyorum kayıtlara geçmesi bakımından bana gelen bir bilgiyi paylaşmak
için. 
SALİH
CORA (Trabzon) – Sisteme girmedi, böyle bir usul yok. Biz de istiyoruz.
BAŞKAN
– Şimdi, Sayın Tanrıkulu, size kadar 7 arkadaşımız daha var, onlara da
haksızlık etmiş oluruz, herkesin talebi var. 
ALİ
ŞEKER (İstanbul) – Sırada ben vardım, benim sıramı verebilirsiniz.
BAŞKAN
– Dolayısıyla, 15 kişiyle zaten sınırlandırılmıştı bu.
Teşekkür
ediyoruz.
Sayın
Akçay, buyurun. 
20.- Manisa Milletvekili Erkan Akçay’ın,
İçişleri Bakanı Efkan Ala’nın gündem dışı konuşmaya cevaben yaptığı
konuşmasındaki bazı ifadeleri ile konuşmasını yapıp Genel Kurulu terk etmesine
ve Hükûmetin, milletin teröre karşı birlik ve bütünlüğünü sağlayacak duruşu
göstermesi gerektiğine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Biraz
evvel İçişleri Bakanının konuşmasını yapıp Genel Kurulda konuşan
milletvekillerini ve bizleri dinlemeden Meclisi terk etmesini üzülerek gördük. 
Şimdi,
tabii, Hükûmete soracağımız sorular var. Bu sorulara nasıl cevap buluruz
bilemem ancak gerçeklerin çok kötü bir huyu varmış, bir gün mutlaka ortaya
çıkarmış. Sayın Bakan 57.177 kişiye giriş yasağı konulduğunu, 3.603 kişinin
sınır dışı edildiğini -98 ülke vatandaşının- ifade etti. Bu canlı bombaların
kimliği belirlendi mi, bunlar açıklandı mı? Giriş yasağı ve sınır dışı
listelerinde bu canlı bombaların isimleri, kimlikleri yer alıyor mu? Dahası, bu
kullandıkları silahların menşesi nedir? Bunlar nasıl bir rota izlemiş, nereden
almış, nereden gitmiş, kim vermiş, kim almış? 
Sonra,
eski AB Bakanının “Dünyada her yerde terör var, Türkiye’de uzun yıllardan beri
devam ediyor. Âdem ile Havva’dan beri bu mücadele var. Terörle yaşamaya
alışmalıyız. Daha çok şehitler vermeye devam edeceğiz.” gibi böyle garip, son
derece yanlış ve topluma da moralsizlik aşılayan sözleri var. Milletimizin
teröre karşı bir ve bütün olması için öncelikle gerekli bu birlik ve bütünlüğü
sağlayacak duruşu Hükûmetin göstermesi gerekir. İnsanları ayrıştırarak,
kamplaştırarak, ötekileştirerek, tahkir ederek bu birlik ve bütünlük sağlanmaz.
Biz Milliyetçi Hareket Partisi olarak terörle ve terörizmle her türlü
mücadelenin yanında olacağımızı açık açık söyledik ve gösterdik, bu tutumumuzu
bundan sonra da devam ettireceğiz. Yalnız, üzülerek görüyoruz ki milletin
birlik ve beraberliğine ve kararlı duruşuna örnek olmak bakımından aynı
tutarlılığı Hükûmette göremiyoruz. 
İçişleri
Bakanı daha önce Suriye sınırını kastederek “Entegre sınır yönetimi sistemi
kuracağız.” demişti ve askerin de elini, kolunu bağladılar. Bu konuda hâlâ bir
gelişme yok, bir de mazeret olarak “Suriye sınırı uzun bir sınır.” diyor. Yahu,
eskiden kısa mıydı bu sınır? Yani, eskiden beri uzun, 900 kilometreyi aşan bu
sınırı… Ve mayınların kaldırılmasını ısrarla savunan ve mayınların birçoğunu
kaldıran aynı Hükûmet şimdi sınır güvenliğini nasıl sağlayacak? Bunun gibi
hususların önümüzdeki süreçlerde daha çok tartışılması gerekir Sayın Başkan.
BAŞKAN
– Teşekkür ediyorum.
Sayın
Baluken, buyurun.
21.- Diyarbakır Milletvekili İdris
Baluken’in, HDP Grubu olarak İçişleri Bakanının Meclis Genel Kuruluna ve
muhalefet partilerine karşı göstermiş olduğu tavrı kınadıklarına, İçişleri
Bakanı, Ulaştırma Bakanı ve Adalet Bakanının derhâl istifa etmesi gerektiğine,
Lice ve civarında sokağa çıkma yasağı adı altında uygulanan bir abluka durumu
olduğuna ilişkin açıklaması
İDRİS
BALUKEN (Diyarbakır) – Teşekkür ediyorum.
Sayın
Başkan, ben de Halkların Demokratik Partisi Grubu adına İçişleri Bakanının
bugün Meclis Genel Kuruluna ve muhalefet partilerine karşı göstermiş olduğu bu
tavrı kınayarak başlamak istiyorum. 
Burada,
ağır bir katliam süreci yaşanmış, muhalefet partileri bu katliam süreciyle
ilgili, Atatürk Havalimanı’nda yapılan saldırıyla ilgili Hükûmetin ve Bakanın
çok ciddi ihmalleri olduğunu ve Bakanın istifa etmesi gerektiğini düşünüyor.
Buna karşı, muhalefet partilerini dinleyip o sunulan eleştirileri cevaplamak
yerine muhalefet partilerini dinlemeden Genel Kuruldan kaçmak gerçekten çok
yakışıksız olmuştur, kendisine de yakışmamıştır. Bir kez daha kınadığımı ifade
etmek istiyorum. 
İçişleri
Bakanının, Ulaştırma Bakanının ve Adalet Bakanının yapması gereken şey derhâl
istifa etmektir, hiç amasız, fakatsız. Son bir yıl içerisinde bu ülkede 11
patlama, 273’ün üzerinde yurttaşın yaşamını yitirmesi varsa, bunda herhangi bir
tereddüde mahal bırakacak durum söz konusu değildir. Halkların Demokratik
Partisi olarak bugün İçişleri Bakanı hakkında da bir gensoru önergesi verdik.
Genel Kurula gelince de sanırım Sayın Bakan tekrar kaçma yolunu denemez ve
burada eleştirilerimizi dinleme zahmetine katılır. 
Diğer
taraftan, Sayın Başkan, Lice, Hani, Kocaköy, Hazro ve Silvan üçgeninde 19 köy
ve 58 mezrayla sekiz gündür bir irtibatımız yok. Sokağa çıkma yasağı adı
altında uygulanan bir abluka durumu var. Hani Gazze üzerinden bir abluka
durumunu konuşuyoruz ya, şu anda Lice ve civarında, oradaki köylerin en temel
ihtiyaçlarını karşılayabilecek koşulların olmadığı bir ablukayla karşı
karşıyayız. 
(Mikrofon
otomatik cihaz tarafından kapatıldı)
İDRİS
BALUKEN (Diyarbakır) – Toparlıyorum Sayın Başkanım.
BAŞKAN
– Tamamlayın.
İDRİS
BALUKEN (Diyarbakır) – Köy girişlerinde ve köy yollarında neredeyse 500 metrede
bir mobil karakollar kurulmuş, sivil insanlar, köylüler zorla evlerinden
çıkarılıyor. İşte, bugün Yalaza köyü Mehle mezrasında zorla dışarı çıkarılan
köylülere sokak ortasında işkence yapılmış ve 4 ağır yaralı var ve bunları
Diyarbakır Valiliğiyle görüşmemize rağmen bu saate kadar hastaneye
ulaştırabilmiş değiliz. Gelen bilgiler çok korkunç, kabul edilemez.
AKP
savaşa karar vermiş olabilir. Savaş, silahlı güçler arasında ölme-öldürme
üzerine kurulan bir denklem üzerinden yürütülür. Orada on binlerce köylüyü,
onlarca köyü mağdur edecek uygulamalardan derhâl vazgeçilmelidir. Bu, 1990’lı
yılların konseptidir. Şu anda 1990’lı yılları katbekat aşan bir konseptle
Lice’de çok ciddi şeyler yapılmak isteniyor. O nedenle, bu tavrı da
kınadığımızı buradan ifade etmek istiyorum.
Teşekkür
ediyorum.
BAŞKAN
– Teşekkür ediyorum.
Sayın
Gök, buyurun.
22.- Ankara Milletvekili Levent Gök’ün,
İçişleri Bakanı Efkan Ala’nın, Atatürk Havalimanı’nda gerçekleştirilen terör
saldırısıyla ilgili bilgi verdikten sonra muhalefetin tek bir cümlesini dahi
dinlemeye tahammül edemeyerek Meclisten kaçtığına ilişkin açıklaması
LEVENT
GÖK (Ankara) – Sayın Başkan, Türkiye önemli bir süreçten geçerken önceki gün
yaşadığımız İstanbul’daki terör saldırısında onlarca yurttaşın hayatını
kaybetmesi ve yüzlercesinin yaralanması Türkiye’yi ve tüm dünyayı derinden
sarsmışken gazete haberlerinden derlediği bilgilerle Meclise gelerek
milletvekillerine güya bilgi verdiğini sanan İçişleri Bakanı, muhalefetin bir
tek cümlesini dahi dinlemeye tahammül edemeyerek Meclisten kaçmıştır. İçişleri
Bakanı, siyasi sorumluluğu olduğu bir olaydan dolayı Meclise hesap
verememiştir, Meclisin hesap sorma hakkını kullanmasını engellemiştir. Bunda en
başta sizin tutumunuz da dâhil olmak üzere, ortaklaşa, bir iş birliğiyle,
İçişleri Bakanı bugün konuşarak ve son cümlesinde de muhalefeti suçlayarak
Meclisten kaçmıştır. Kaçak bir İçişleri Bakanıyla Türkiye’nin güvenlik sorunu
çözülemez. Bundan derin bir üzüntü duyduğumu ifade ediyorum. Sayın Bakan
muhalefet temsilcilerini dinlese, onların sorularına cevap verse ne olurdu? Ne
olurdu, kıyamet mi kopardı? Yani, zaten, amaçlanan bu değil midir, Meclisin bir
denetim organı olması işlevini yerinde görmeyen iktidarın bu tutumu, bu
ikircikli tutumu Türkiye’deki bu olaylara sebebiyet vermiyor mu? Olayların
ardındaki gerçekleri bir de muhalefet partilerinden dinleseler ne olurdu Sayın
Başkan? İçişleri Bakanı niçin kaçmıştır? İçişleri Bakanı kaçacağına, burada bizleri
dinledikten sonra çıkıp kürsüye aslanlar gibi “Ben bu işi beceremiyorum, istifa
ediyorum.” dese daha onurlu davranmış olurdu.
BAŞKAN
– Sayın Muş…
23.- İstanbul Milletvekili Mehmet Muş’un,
Hükûmetin ve devletin tüm birimlerinin terör örgütlerine karşı kararlı bir
mücadele sürdürdüğüne ve terör örgütünün gelir kaynağı olan uyuşturucuya büyük
darbeler vurulduğuna ilişkin açıklaması
MEHMET
MUŞ (İstanbul) – Sayın Başkan, teşekkür ediyorum.
Hükûmetimiz
ve devletimizin tüm birimleri terör örgütlerine karşı kararlı bir mücadele
sürdürmektedir. DAEŞ’e de, DHKP-C’ye de, PKK’ya da, diğer terör örgütlerine de
karşı bu kararlı mücadelemiz sürecektir. Devlet terör örgütlerine karşı
mücadele eder, devlet operasyonları terör örgütlerine karşı yapar; devlet
topyekûn bir katliam yapmaz, devlet katliam yapmaz. 
Terör
örgütünün gelir kaynağı olan uyuşturucuya büyük darbeler vurulmaktadır. Lice
kırsalında, Kulp kırsalında, o bölgelerde terör örgütünün gelir sağlamaya
yönelik ve çok büyük miktarda ele geçirilen, imha edilen ve hasat zamanına
ulaşmış olan bu uyuşturucu maddeleri, uyuşturucu ham maddeleri emniyet
birimlerimiz tarafından, Silahlı Kuvvetlerimiz tarafından imha edilmektedir ve
terör örgütü finansal anlamda büyük bir darbe yaşamaktadır.
Aynı
şekilde, Şenyayla ve Lice kırsalında terör örgütünün lojistik olarak kullanmaya
çalıştığı veya burada kümelenmeye çalıştığı alanlar yine Silahlı Kuvvetler
tarafından ve emniyet birimlerimiz tarafından imha edilmektedir ve PKK’nın
burada faaliyet gösterecek, burada eylem gerçekleştirecek veya bu eylemleri
yönlendirecek hiçbir imkân ve kudreti kalmayıncaya kadar da bu operasyonlar
devam edecektir. 
Ülkemizin
gündeminden terör hadisesini inşallah çıkaracağız. Burada, tüm siyasi partiler,
toplum olarak, millet olarak hepimiz bu mücadelede kenetlenmeli ve terörü el
birliğiyle ülkemizin gündeminden çıkarmalıyız. 
BAŞKAN
– Teşekkür ediyorum. 
Gündeme
geçiyoruz. 
Başkanlığın
Genel Kurula sunuşları vardır. 
Meclis
araştırması açılmasına ilişkin üç adet önerge vardır. Önergeleri okutuyorum:
VIII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Diyarbakır Milletvekili Nursel Aydoğan
ve 22 milletvekilinin, sokağa çıkma yasağı ilan edilen bölgelerde yaşanan çocuk
ölümlerinin araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/252)
Türkiye Büyük Millet Meclisi Başkanlığına
7
Haziran seçim sonuçlarından sonra sokağa çıkma yasağı ilan edilen bölgelerde
işbu önergenin yazım tarihi itibarıyla 61 çocuğun yaşam hakkının ihlal edildiği
iddialarından hareketle yaşanan çocuk ölümlerinin araştırılması ve bu yaşam
hakkı ihlallerinin önlenmesi amacıyla Anayasa’nın 98 ve Türkiye Büyük Millet
Meclisi İçtüzüğü’nün 104 ve 105’inci maddeleri uyarınca Meclis araştırması
açılmasını saygılarımızla arz ederiz. 
1) Nursel Aydoğan (Diyarbakır)

2) İdris Baluken (Diyarbakır)

3) Filiz Kerestecioğlu Demir (İstanbul)

4) Garo Paylan (İstanbul)

5) Hüda Kaya (İstanbul)
6) Müslüm Doğan  (İzmir)
7) Ali Atalan (Mardin)
8) Erol Dora (Mardin)
9) Mithat Sancar (Mardin)

10)
Ahmet Yıldırım (Muş) 
11)
Burcu Çelik Özkan (Muş) 
12)
Besime Konca  (Siirt) 
13)
Kadri Yıldırım (Siirt) 
14)
Aycan İrmez (Şırnak) 
15)
Faysal Sarıyıldız (Şırnak) 
16)
Ferhat Encu (Şırnak) 
17)
Leyla Birlik (Şırnak) 
18)
Dilek Öcalan (Şanlıurfa) 
19)
İbrahim Ayhan (Şanlıurfa) 
20)
Osman Baydemir (Şanlıurfa) 
21)
Alican Önlü (Tunceli) 
22)
Nadir Yıldırım (Van) 
23)
Tuğba Hezer Öztürk (Van)
Gerekçe:

Çocukların
bilişsel, sosyal ve fiziksel anlamda daha iyi biçimde yetiştirilmesi dünyada
gelişmiş ve gelişmekte olan ülkelerin temel bir meselesi olmuş ve olmaya devam
etmektedir. Bu ortak problem için ilk çalışmalar 1923 yılında başlamıştır.
İsviçre’nin Cenevre kentinde toplanan 40 ülkenin delegeleri Uluslararası
Çocukları Koruma Birliği’ni kurmuş ve Birleşmiş Milletlerin de kurulmasını
izleyen yılda Birleşmiş Milletler Çocuklara Yardım Fonu (UNICEF) kurularak
çalışmalarına başlamıştır. Yine 20 Kasım 1989 yılında Birleşmiş Milletler
tarafından kabul edilen ve 193 ülke tarafından onaylanan Birleşmiş Milletler
Çocuk Haklarına Dair Sözleşmesi’ne Türkiye de taraf olmuş ve bu yükümlülüklere
uyacağını onaylamıştır. 
Bugün,
UNESCO verilerinde dünyada en az 61 milyon çocuğun eğitim hakkından tamamen
mahrum kaldığı, bunun yanı sıra eğitim hakkından mahrum olan çocukların büyük
bir bölümünü de kız çocuklarının oluşturduğu bilgisi yer almaktadır. Bu durum
Türkiye gibi gelişmekte olduğunu iddia eden bir ülkede ise doğrudan karşımıza
yaşam hakkı gasbedilen ölü çocuklar olarak karşımıza çıkmaktadır. Özellikle
Kürtlerin yoğun yaşadığı illerde yaşandığı çeşitli iddialar ve tanıklıklarla
kuvvetlenen çocuk yaşam hakkı ihlalleri ile birlikte çocukların yaşam hakkı
ihlalinde cezasızlık da önemli bir sorun olarak karşımıza çıkmaktadır.
Dünyanın
gelişmiş ülkelerinde çocuklar toplumsal ilerlemenin en önemli bireylerinden
biri olarak görülüp toplumsal gelişimi amaçlayan çalışmalar bu çerçevede ele
alınırken Türkiye'nin çocuk hakları tarihi, yaşam hakkı ihlal edilen çocukların
silüetleriyle doludur. Özellikle son otuz yılı aşkın süre içerisinde silahla
vurulmak, bombayla öldürülmek, mayına basmak, zırhlı araç altında kalmak, savaş
uçaklarıyla vurulmak gibi nedenlerle yüzlerce çocuğun yaşamını yitirdiği
iddiaları her daim kamuoyuna yansımıştır.
7
Hazirandan sonra devreye konan savaş konseptiyle birlikte Kürtlerin yaşamakta
olduğu kentlerde sokağa çıkma yasakları ilan edilmiş ve yalnızca sokağa çıkma
yasaklarının ilan edildiği bölgelerde 7 Haziran-9 Kasım tarihleri arasında 61'i
çocuk, 73'ü kadın olmak üzere, toplam 220 yurttaşın, yaşamını yitirenlerin
yakınlarının basına verdiği tanıklıklardan hareketle yaşam hakkı ihlal edildiği
iddiaları bulunmaktadır.
Türkiye,
uluslararası bağlamda, "Çocuk Anayasası” olarak kabul edilen, çocukların
sağlıklı ve mutlu yaşayabilmesi için koşullar sıralamış olan BM Çocuk Hakları
Sözleşmesi'ni imzalayarak taraf olmuş ve sözleşmede yer alan hükümleri
uygulamayı taahhüt etmiştir. Ancak Türkiye, bu sözleşmeyle üstlendiği
yükümlülüklerini yerine getirmeyerek sözleşmenin bağlayıcılığını bir kenara
atarak, taraf olup imza attığı uluslararası hukuk anlaşmalarını çiğnediğini
kabul etmiştir. 
Bu
bağlamda, Halkların Demokratik Partisi olarak çocuk yaşam hakkı ihlallerinin
araştırılması ve en temel hak olan yaşam hakkı ihlalinin önlenmesi için gerekli
hukuki düzenlemelerin çerçevesinin belirlenmesi amacıyla bir Meclis araştırma
komisyonu kurulmasını talep ediyoruz.
2.- Diyarbakır Milletvekili Nursel Aydoğan
ve 22 milletvekilinin, kolluk güçleri başta olmak üzere devlet görevlilerinin
kadına yönelik cinsel şiddet ve cinsel işkence uygulamalarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/253)
Türkiye Büyük Millet Meclisi Başkanlığına
Türkiye'nin
uzun yıllardır gündeminde olan ve özellikle son zamanlarda büyük bir artış
gösteren, kolluk güçleri başta olmak üzere, devlet görevlilerinin kadına
yönelik cinsel şiddet, cinsel işkence uygulamalarının araştırılması, gerekli
mekanizmaların oluşturulup önleyici tedbirlerin alınması, bu suça karışanlar
hakkında yasal işlemlerin başlatılması çerçevesinde, kadına yönelik taciz ve
tecavüzü içeren her türlü cinsel şiddetin ortadan kaldırılması amacıyla
Anayasa’nın 98’inci ve İç Tüzük’ün 104’üncü ve 105’inci maddeleri gereğince
Meclis araştırması açılması için gereğini arz ve talep ederiz.
1)
Nursel Aydoğan  (Diyarbakır)
2)
Pervin Buldan  (İstanbul)
3)
Meral Danış Beştaş (Adana)
4)
Behçet Yıldırım  (Adıyaman)
5)
Berdan Öztürk  (Ağrı)
6)
Dirayet Taşdemir  (Ağrı)
7)
Sırrı Süreyya Önder  (Ankara)
8)
Ayşe Acar Başaran  (Batman)
9)
Mehmet Ali Aslan  (Batman)
10)
Saadet Becerekli  (Batman)
11)
Hişyar Özsoy  (Bingöl)
12)
Mizgin Irgat  (Bitlis)
13)
Altan Tan  (Diyarbakır)
14)
Çağlar Demirel  (Diyarbakır)
15)
Feleknas Uca  (Diyarbakır)
16)
İmam Taşçıer  (Diyarbakır)
17)
Nimetullah Erdoğmuş  (Diyarbakır)
18)
Sibel Yiğitalp  (Diyarbakır)
19)
Ziya Pir  (Diyarbakır)
20)
Mahmut Toğrul  (Gaziantep)
21)
Abdullah Zeydan  (Hakkâri)
22)
Mehmet Emin Adıyaman  (Iğdır)
23)
Erdal Ataş (İstanbul)
Gerekçe:
Türkiye,
Anayasa’nın kişinin dokunulmazlığı, maddi ve manevi varlığını tanımladığı
17’nci maddesi ve kadına yönelik şiddeti yasaklayan uluslararası insan hakları
standartları, Avrupa İnsan Hakları ve Temel Özgürlüklerin Korunması Sözleşmesi
(ECHR), İşkenceye ve Diğer Zalimane, İnsanlık Dışı veya Onur Kırıcı Muamele ya
da Cezaya Karşı Sözleşme, Kadınlara Karşı Her Türlü Ayrımcılığın Önlenmesi
Sözleşmesi (CEDAW) ve Çocuk Hakları Sözleşmesi de dâhil olmak üzere birçok
sözleşmeyle herkesin yaşam hakkını garanti altına almayı ve kimsenin insan
haysiyetiyle bağdaşmayan bir cezaya veya muameleye tabi tutulamayacağını
taahhüt eder. Tüm bu sözleşmeler, özellikle çatışmalı alanlarda ve
gözaltı süreçlerinde kadınlara dönük başta taciz ve tecavüz olmak üzere cinsel
işkenceyi insanlığa karşı işlenen suçlar ve savaş suçları kapsamında
değerlendirerek yasaklar ve failler hakkında hukuki işlemlerin yapılmasının
gerektiğini, ama en önemlisi devletlerin bunu önlemekle yükümlü olduğunu
öngörür.
Türkiye,
tüm bu uluslararası sözleşmeler ışığında, cinsel işkence başta olmak üzere,
işkencenin ortadan kaldırılması amacıyla yapmayı taahhüt ettiği tüm yasal
reformlara rağmen, uzun yıllardır gözaltında cinsel işkence suçlarıyla gündeme
gelen ülkelerin başında gelmiştir. AİHM başta olmak üzere birçok uluslararası
mahkemeye taşınan onlarca gözaltında taciz ve tecavüz davası Türkiye'nin
mahkûmiyetiyle sonuçlanmıştır. Konuyla ilgili hazırlanan yerel ve uluslararası
raporlar da Türkiye'nin gözaltında cinsel işkenceyi önleme konusunda etkin
politikalar uygulamaktan çok uzak ve failler hakkında gereken yasal işlemlerin
uygulanmasını engellediğinden dolayı teşvik edici bir pozisyonda olduğunu
açıkça belirtmektedir.
Gözaltında
Taciz ve Tecavüze Karşı Hukuki Yardım Bürosunun, devlet kaynaklı cinsel şiddet
vakalarını içeren raporuna göre 1997-2013 yılları arasında gözaltında tacize
uğradığı yönünde 393 kadın başvuru gerçekleştirmiş, bunlardan 86'sı tecavüz,
307'si ise taciz mağduru olduğunu dile getirilmiştir. 
Raporda,
işlenen suçların faili olarak 287 polis, 101 asker-jandarma, 20 özel tim ve 49
infaz koruma memuru bulunuyor. Ayrıca, taciz ve tecavüz vakalarına maruz kalan
kadınların 276'sının Kürt, 109'unun Türk olduğu belirtilmektedir. Gözaltında
taciz ve tecavüze uğrayan kadınların 293'ünün gözaltına alınma sebebi siyasi,
100'ünün ise adli nedenlerden olduğu belirtilirken, 8 kişinin de bu işkence
sırasında yaşamını yitirdiği ifade edilmiştir.
Bu
raporda da açıkça görüldüğü ve Uluslararası Af Örgütünün "İşkence ve Kötü
Muamelenin Sistematik ve Yaygın Kullanımı Hâlâ Devam Ediyor." başlıklı son
raporunda da belgelendiği gibi, başta polis merkezlerindeki terörle mücadele
birimleri ile Kürtlerin yoğun yaşadığı illerde olmak üzere, özellikle toplumsal
muhalefeti susturmak, sisteme karşı sesini yükselten, cinsiyetçi rolleri
reddeden, yaşam alanını korumaya çalışan, eşitlik, adalet ve özgürlük isteyen
kadınların iradesini kırmak adına, kadın bedenine yönelik cinsel işkence,
kolluk güçlerinin gözaltında yaygın bir şekilde başvurduğu insanlık dışı ve
onur kırıcı bir sindirme yöntemi olarak uygulanmaya devam etmektedir. UAÖ,
Türkiye'de devlet görevlilerince kadınlara yönelik şiddet suçu işlendiğinde,
devletin aynı zamanda bu şiddete göz yumulduğuna dair açık bir mesajın
gönderildiği ve bütün kadınları riske atan bir ayrımcılık kültürünün teşvik
edildiği kaygısını taşıdığını da belirtmiştir.
Türkiye'de,
gerek bir basın açıklamasına katıldığı için gözaltına alınıp götürüldüğü
karakolda gerek gözaltı aracında gerekse de tutuklanıp götürüldükleri
cezaevlerinde kadınlar cinsel saldırılarla, çırılçıplak soyulma uygulamalarıyla
sindirilmeye, susturulmaya çalışılmaktadır. Özellikle, son zamanlarda basına da
yansıyan biçimiyle, Kürtlerin yoğun yaşadığı illerde, polis özel harekât ve
jandarma özel harekât timleri başta olmak üzere kolluk güçleri tarafından bu
insanlık dışı uygulamaların yaygın bir şekilde devreye konulduğu
anlaşılmaktadır. Adana'da F.Ş.'nin gözaltına alındıktan sonra cinsel işkenceye
uğrayıp ve polislerce çekilen çıplak fotoğraflarının medyada paylaşılması
suretiyle tehdit edilmesi, Urfa Emniyetinde Ş.Ç ve L.T. adlı genç kadınların,
gözaltına alınan çocuklarla birlikte, DAİŞ olduklarını iddia eden kişilerce
cinsel taciz ve cinsel saldırıya maruz kalması ve birçok kadın siyasetçinin
cezaevlerinde “ince arama” adı altında çıplak aramaya, tacize maruz kalması,
işlenen bu insanlık dışı uygulama ve suçlardan sadece birkaçıdır.
Halkların
Demokratik Partisi olarak, özellikle Kürtlerin yaşadığı illerde polis, asker ve
paramiliter güçlerce kadınlara yönelik uygulamaya konulan bir işkence yöntemi
olarak cinsel şiddetin kaynağının belirlenmesi, bu yöndeki hak ihlallerinin
araştırılması, cinsel şiddet uygulamalarının engellenmesi ve gereken hukuki
yaptırımların başlatılması amacıyla bir Meclis araştırma komisyonu kurulmasını
talep ediyoruz.
3.- Artvin Milletvekili Uğur Bayraktutan ve
24 milletvekilinin, Artvin’in Yusufeli ilçesinde yapılan baraj neticesinde
kamulaştırmalardan kaynaklı yaşanan sorunların araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/254)
6/1/2016
Türkiye Büyük Millet Meclisi Başkanlığına
Artvin
ili Yusufeli ilçesinde baraj neticesinde sular altında kalan ve kalacak
yerlerin tespiti, kamulaştırmaların yerinde ve zamanında yapılmadığı iddiaları
ve yıllarca mağduriyet yaşayan Yusufeli halkının sorunlarının belirlenip,
yerinde araştırılması amacıyla Anayasa’nın 98’inci ve İç Tüzük’ümüzün 104’üncü
ve 105’inci maddeleri gereğince Meclis araştırma komisyonu kurulmasını
saygılarımızla arz ederiz.
1)
Uğur Bayraktutan  (Artvin)
2)
Şenal Sarıhan  (Ankara) 
3)
Mustafa Sezgin Tanrıkulu  (İstanbul)
4)
Kazım Arslan  (Denizli) 
5)
Orhan Sarıbal  (Bursa)
6)
Mazlum Nurlu  (Manisa)
7)
Niyazi Nefi Kara  (Antalya)
8)
Ali Şeker  (İstanbul)
9)
Gülay Yedekci  (İstanbul)
10)
Mevlüt Dudu  (Hatay)
11)
Cemal Okan Yüksel  (Eskişehir)
12)
Nurhayat Altaca Kayışoğlu  (Bursa)
13)
Mehmet Gökdağ  (Gaziantep)
14)
Kadim Durmaz  (Tokat)
15)
Mahmut Tanal  (İstanbul)
16)
Haydar Akar  (Kocaeli)
17)
Aydın Uslupehlivan  (Adana)
18)
Çetin Osman Budak  (Antalya)
19)
Barış Karadeniz  (Sinop)
20)
Namık Havutça  (Balıkesir)
21)
Devrim Kök  (Antalya)
22)
Ceyhun İrgil  (Bursa)
23)
Lale Karabıyık  (Bursa)
24)
Erkan Aydın  (Bursa)
25)
Tur Yıldız Biçer  (Manisa)
Gerekçe:

Yaklaşık
otuz yıldır Artvin ve Yusufeli gündemini Yusufeli Barajı meşgul etmektedir.
“Yapıldı, yapılacak.” diyerek bugünlere gelinen Yusufeli Barajı’nda
vatandaşlarımız psikolojik etkiyle arazi ve arsalarında yeni bir şeyler yapmaya
cesaret edememektedir. Bu sebeple Yusufeli ilçesi ve çevresi bir türlü
gelişemedi. Vatandaş hep geri adım attı. Yatırım yapamadılar. Aynı şekilde,
devletimiz de tamamı baraj su kodları altında kalan mahallelere herhangi bir
yatırım yapmadı. Var olan okullarda son zamanlarda (16 Mart İÖO) kapanarak
yakın köylere taşındı. Şu an Yusufeli’nin mahalle ekonomisi tamamen durmuş,
sosyal yaşantı sona ermek üzeredir. Mahalle sakinleri devlete karşı bu ve
benzer sebeplerden ötürü yakınmaktadır. Tüm bu etkenler sosyal problem olarak
her geçen gün artmaktadır.
Mahallelerinin
sular altında kalacağını bilen bölge insanı bir an önce kamulaştırmaların
yapılmasını istemektedir. Kendilerine yeni bir hayat çizebilmek, yeni bir dünya
kurabilmeleri için bir an önce belirsizliğin ortadan kaldırılması
gerekmektedir. DSİ Genel Müdürlüğü 2015 yılı içerisinde tespitini tamamlamalı
ve 2016 yılı bütçesine kamulaştırma bedeli olarak belirlemelidir.
Yusufeli
Barajı ve HES için alınmış;
1)
2160 sayılı 25/5/2005 "Kamu Yararı" Kararı varken,
2)
Peşine 14 Mart 2013 tarihli ve 28587 sayılı Resmi Gazete 2013/4317 sayı ile
Yusufeli Barajı ve HES (DOKAP) projesinin yapımı maksadıyla bazı güzergâh ve
alanlarda bulunan taşınmazların Devlet ve Su İşleri Genel Müdürlüğü tarafından
acele kamulaştırılması hakkında karar Bakanlar Kurulu kararı varken, 
3)
Başbakanlığın 8/5/2013 tarihli (2013/5) sayılı Genelge’si varken, 
2942
sayılı Kamulaştırma Kanunun 25’inci maddesinde değişiklik yapılmış, bu
değişiklik nedeniyle daha önce Yusufeli için alınmış 2160 sayılı 25/5/2005
tarihli Kamu Yararı Kararı, bu çerçevede, DSİ 26. Bölge Müdürlüğünce
Yusufeli’de 23 Eylül 2013 tarihinde askıya çıkmış, 8/10/2013 tarihinde askıdan
indirilmiştir. Böylece, Yusufeli halkı için Kamulaştırma Kanunu’nun 25’inci
maddesindeki kısıtlama süreci başlamıştır. Yani, vatandaş artık arazisine
diktiği ağacın, arsasına yapacağı bir yapının bedelini kamulaştırmada
alamayacaktır. Bu durum, zaten mülkiyet hakkının özüne dokunduğu, hukuk,
hakkaniyet ve evrensel ilkelere aykırı olduğu ve mülkiyet hakkına hukuken el
atıldığı açıkken kamulaştırmaların hâlen yapılmaması bölge halkını oldukça zor
durumda bırakmaktadır.
Yıllarca
baraj yapılacak diye mağdur olan, arsalarına çivi çakamayan, yatırım yapamayan
Yusufeli halkının artık daha fazla mağdur edilmemesi gerekmektedir. Yıllarca bu
endişeyi yaşayan Yusufelilerin istikballerini tayin edebilmeleri adına bu
sürecin uzatılmaması, gerekli tespitlerin yapılarak kamulaştırma bedellerinin
de vatandaşa ivedilikle verilmesi gerekmektedir.
Yukarıda
belirtilen hususlar ışığında, Yusufeli ilçesinde yapılan baraj neticesinde kamulaştırmalardan
kaynaklı yaşanan sorunların kurulacak bir Meclis araştırması komisyonu
tarafından görülmesi, araştırılması ve olumsuzlukların yerinde tespit edilmesi
amacıyla Anayasa’nın 98’inci ve İç Tüzük’ümüzün 104’üncü ve 105’inci maddeleri
gereğince Meclis araştırma komisyonu açılmasını saygılarımızla arz ederiz.
BAŞKAN
– Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler sırası geldiğinde yapılacaktır. 
Levent
Bey, Sezgin Bey için mi söz istiyorsunuz? 
LEVENT
GÖK (Ankara) – Evet. 
BAŞKAN
– Bir dakika süre veriyorum. 
Buyurun.
V.- AÇIKLAMALAR (Devam)
24.- İstanbul Milletvekili Mustafa Sezgin
Tanrıkulu’nun, Lice’nin Yalaza köyü Mehle mezrasında bağların ateşe verildiğine
ve kısa süreli bir çatışma yaşandığına ilişkin açıklaması
MUSTAFA
SEZGİN TANRIKULU (İstanbul) – Sayın Başkan, öğle saatlerinde bana gelen bir
bilgiyi tutanaklara geçmesi açısından ve Bakanın bilgisine sunmak açısından
paylaşıyorum: Lice’nin Yalaza (Kervas) köyü Mehle mezrasında sabah bağlar ateşe
verilmiş. Sonra kısa süreli bir çatışma olmuş, şimdi de bazı köylüler zorla
evlerinden çıkarılıp ve elleri tersten kelepçelenip köy meydanında sıraya
dizilmiştir. Etraflarına ateş açılıyor, evlerinden çıkmayanların evi ateşe
verilecek deniyor. Her an bir ölüm olayı olabilir. Şimdi, olmaz, yapılmaz,
devlet bunu yapmaz kimse demesin, bizim hafızamız 1980’li, 1990’lı yıllarda
neler yapıldığını çok iyi biliyor. Dolayısıyla, Sayın Bakan burada, köyün adını
verdim, mezranın adını verdim. Burayla ilgili olarak bir ölüm olayının olmaması
bakımından tedbir alınmasını özellikle rica ediyorum.
Teşekkür
ediyorum.
BAŞKAN
– Teşekkür ediyorum.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır. Okutup işleme alacağım ve oylarınıza sunacağım.
IX.- ÖNERİLER
A) Siyasi Parti Grubu Önerileri
1.- HDP Grubunun, İzmir Milletvekili Müslüm
Doğan ve arkadaşları tarafından, 2 Temmuz 1993’te Sivas Madımak Oteli’nde
yaşanan katliamın bütün boyutlarıyla araştırılması amacıyla 30/6/2016 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, Genel Kurulun 30 Haziran 2016 Perşembe günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi
30/6/2016
Türkiye Büyük Millet Meclisi Başkanlığına
Danışma
Kurulu 30/6/2016 Perşembe günü (Bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 İdris
Baluken
 Diyarbakır
 Grup
Başkan Vekili
Öneri:
30
Haziran 2016 tarihinde İzmir Milletvekili Sayın Müslüm Doğan ve arkadaşları
tarafından verilen (2391 sıra no.lu) “2 Temmuz 1993’te Sivas Madımak Oteli’nde
yaşanan katliamın bütün boyutlarıyla araştırılması” amacıyla Türkiye Büyük
Millet Meclisine verilmiş olan Meclis araştırma önergesinin Genel Kurulun
bilgisine sunulmak üzere bekleyen diğer önergelerin önüne alınarak 30/6/2016
Perşembe günlü birleşiminde sunuşlarda okunması ve görüşmelerin aynı tarihli
birleşiminde yapılması önerilmiştir.
BAŞKAN
– Halkların Demokratik Partisi Grubu önerisi lehinde ilk söz İzmir Milletvekili
Müslüm Doğan’a aittir.
Buyurun
Sayın Doğan. (HDP sıralarından alkışlar)
Süreniz
on dakikadır.
MÜSLÜM
DOĞAN (İzmir) – Sayın Başkan, değerli milletvekilleri; Halkların Demokratik
Partisinin araştırma önergesi hakkında söz almış bulunmaktayım.
2
Temmuz 1993 Sivas katliamının yıl dönümüne yaklaşırken insanlık tarihine bir
utanç olarak geçen bu katliamda kaybettiğimiz canlarımızı buradan bir kez daha
anıyorum. 
Sivas
katliamı, hakların, inançların, kültürlerin beşiği sayılan Anadolu ve
Mezopotamya topraklarında dinmeyen acıların sadece birisidir. Aradan geçen
yirmi üç yıla rağmen Alevi toplumunun acısı dinmedi, yüreklere düşen ateş
sönmedi. Peki, neden? Yirmi üç yıl pek çok acıyı dindirebilir ama Alevi
toplumunun acısı ilk günkü kadar hâlâ derin ve yakıcıdır. 
Değerli
milletvekilleri, biliyoruz ki bu katliamla yüzleşilmedikçe, adalet yerini
bulmadıkça aradan değil yirmi üç yıl, yüz yıllar da geçse bu yaralar
kapanmayacak durumdadır. 2 Temmuz 1993 nasıl gerçekleşti ve bu katliama zemin
hazırlayanlar, politikalar neler? İnançsal ve etnik farklılıkların hoş
görüldüğü, halkların kardeşçe bir arada yaşadığı kültürel bir mozaik olan
Anadolu toprakları, egemenlerin tekçi ve asimilasyoncu politikalarıyla nasıl da
halkların mezarlığına dönüştü? Bu katliamın aydınlatılması için yetkililer
üzerlerine düşen sorumluluğu yerine getirdiler mi? Bu soruların cevabını ne
yazık ki biliyoruz, hiçbir yetkili üzerine düşen görevi tam anlamıyla yerine
getiremedi ya da getirmek istemedi. 
Öncelikle
2 Temmuz 1993 tarihinde olanları kısaca hatırlatarak başlamak istiyorum. Pir
Sultan Abdal Derneği tarafından ilk 1989 tarihinde düzenlenen “Pir Sultan
Abdal’ı Anma Etkinlikleri”nin 4’üncüsü aydınların, sanatçıların, yazarların,
şairlerin, gazetecilerin, Alevi inanç temsilcilerinin, demokratik kitle
örgütlerinin katılımıyla 1 ile 4 Temmuz arasında planlanmıştı. Bir yandan
Sivas’ta Pir Sultan Abdal etkinliklerinin hazırlıkları devam ederken diğer
yandan kentin yerel basını yoluyla Alevilerin yapacağı etkinlik İslamiyet
düşmanlığı olarak servis edilmekteydi. Sivas sokaklarında “Uyuma, gerekli
cevabı ver.” çağrıları yapılmakta ve katliamcılar tarafından hazırlanmış cihat
çağrılı bildiriler dağıtılmaktaydı. Camilerde bu konuda duyurular yapılarak
adım adım katliam planı organize edilmekteydi. Sivas’a şehir dışından hiç
olmadığı kadar insan organize edilerek getirilmişti. 
2
Temmuz günü cuma namazının ardından katliamı sistematik olarak organize eden bu
karanlık zihniyet, binlerce kişiyle “Sivas size mezar olacak.”, “Şeriat
gelecek, zulüm bitecek.” ve bunun gibi sloganlar atarak ilk önce Pir Sultan
Abdal Kültür Derneği tarafından yaptırılan Halk Ozanları Heykeli’ne saldırı
yapıldı. Ortalığı yıkarak hareket eden bu gruba müdahale eden herhangi bir
kolluk teşkilatı ve gücü bulunmamaktaydı maalesef. Daha sonra etkinliklerin
yapıldığı kongre merkezine doğru harekete geçen bu grup saldırılarına burada da
devam etti. Giderek artan saldırganlar kongre merkezinden ayrılarak aralarında
aydınların, sanatçıların, yazarların kaldığı Madımak Oteli’ne doğru yürüyüşe
geçti. 
Valinin
katliam sonrası İçişleri Bakanına gönderdiği rapora göre saldırganların sayısı
her saat artmıştı. Yine aynı rapora göre akşam saat 18.00’de Madımak Oteli’nin
önünde o ana kadar hiçbir aşamada dağıtılmamış 15 bin kişi vardı. Otel önündeki
araçlar ve sürüklenen heykel ateşe verilmiş, otelin camları kırılmıştı. Bu
sırada Madımak Oteli’nde Hükûmet yetkilileri arandı. Kendilerine verilen
yanıtta “Merak etmeyin, gerekli tedbirler alındı.” dendi. Madımak Oteli’nin
önünde çekim yapan İhlas Haber Ajansının görüntülerinde otelin etrafını
kuşatanların sloganları yanında sözleri de duyulmuştu. Biri otelin birinci
katına çıkan saldırgana “Lan, yakın buraları!” diyerek seslenirken, bir diğeri
ise ilk alevin görünmesiyle “Cehennem ateşi işte!” diye seslenmişti. Toplamda
geçen sekiz saate rağmen tüm insanlığın gözleri önünde 33 can alevler
içerisinde maalesef diri diri yakıldı. 
Değerli
milletvekilleri, katliam sonrasında devlet yetkililerinin akıllara ziyan
açıklamaları da Alevi toplumunun hafızalarından silinmemiştir,
silinemeyecektir. Birkaç örnekle hafızalarımızı tazelemek istiyorum. Katliamdan
hemen sonra dönemin Cumhurbaşkanı Süleyman Demirel “Güvenlik güçleri ile halkı
karşı karşıya getirmeyin. Yaşananlar münferittir. Bir futbol maçında da bu
kadar insan ölebilirdi.” diye açıklama yapmıştır. 33 insanın diri diri
yakılması karşısında yapılan açıklamaya bakar mısınız. Yine, katliam sırasında
iktidarda olan DYP-SHP koalisyonunun Başbakanı Tansu Çiller “Çok şükür, otel
dışındaki halkımız bir zarar görmemiştir.” ifadelerini kullanmıştır. Dönemin
İçişleri Bakanı Doğru Yol Partili Mehmet Gazioğlu ise “Aziz Nesin’in halkın
inançlarına karşı bilinen tahrikleriyle halk galeyana gelerek tepki
göstermiştir.” söylemleri hafızalardan silinmeyecek bir durum olarak ortaya
çıkmıştır. Yine, dönemin Adalet Bakanı Şevket Kazan Sivas katliamı sanıklarını
cezaevinde ziyaret etmiştir. 
Değerli
milletvekilleri, peki organize bir biçimde karanlık güçleri de arkasına alan bu
katliamın davasında neler oldu, biraz da bundan bahsetmek isterim. Polis
kayıtlarına göre 15 bin kişinin katıldığı olaylarda sadece 128 sanık yakalandı.
Bu sanıklar da maalesef hep korundu. Ankara 1 No.lu DGM ilk kararında 26 sanığa
adam öldürme suçunu işledikleri savıyla TCK’nın 456’ncı maddesi gereğince ceza
vermiş, daha sonra da bu cezaları TCK’nın 65/3 maddeleriyle on beş yıla kadar
indirmiştir. 37 sanık hakkında beraat kararı verilmiş, 60 sanık ise Toplantı ve
Gösteri Yürüyüşleri Yasası’na aykırı davrandıkları savıyla cezalandırılmıştır. 
Henüz
Türk Ceza Kanunu değişmeden 19/11/2004 tarihinde TCK’nın 146/3 maddesinden
hükümlü olan sanıklar, bu maddenin yeni yasa karşılığı olmadığı gerekçesiyle
tahliye edilmiştir. Savcılık, daha sonra yanlış yaptığını söyleyerek
tahliyelerin geri alınmasını mahkemeden talep etmiştir ama sanıklar çoktan
kaçmışlardı bile. Haklarında ağır cezalar alan sanıkların yakalanması için en
ufak bir çaba harcanmadı. Tesadüfen yakalanan İhsan Erçakmak, duruşmada 1997
yılında askere gittiğini, 1999 yılında Altınyayla Belediyesinde nikâh yaptığını
ve çocuğunu nüfusa kayıt ettirdiğini, ayrıca sigortalı işte çalıştığını
belirtmiştir. Bu söz konusu şahıs aranıyordu tüm Türkiye genelinde. Katliamın
en önemli sanıklarından Cafer Erçakmak’ın Fransa’da ikamet ettiği mahkemeye
resmî belgelerle sunulmasına rağmen Fransa’dan getirilemedi. İki yıl sonra bu
sanığın öldüğü ve Sivas mezarlığına gömüldüğü belirlendi. Ölü olarak mı geldi
yoksa Sivas’ta mı öldü bilinmiyor, hâlâ bir bilgi maalesef ulaştırılamadı
tarafımıza. Bu davayla ilgili olarak 15 kişi aranmakta, birçoğunun hangi
ülkelerde ikamet ettiği tarafımızdan belirlenmesine rağmen maalesef yetkili
makamlar tarafından bir türlü talep edilmedi. 
Sonunda
hukuksuzluklarla dolu dava zaman aşımına uğramış, dönemin Başbakanı Recep
Tayyip Erdoğan tarafından “Milletimiz için, ülkemiz için hayırlı olsun.”
ifadeleriyle karşılanarak başta katledilenlerin yakınları, Alevi yurttaşlar ve
tüm demokratik kamuoyu tarafından bu durum tepkiyle karşılanmıştır.
Zaman
aşımı kararından sonra Madımak’ta katledilenlerin aileleri, Ağustos 2014’te
Anayasa Mahkemesine bireysel başvuru yaptı. Anayasa Mahkemesinin davanın tekrar
görüşüleceğini duyurmasından sonra avukatların yaptığı araştırma sonucu Madımak
katliamı davasında kimi sanıkların -ki bu sanıklar da ölüm cezasına çarptırılan
sanıklar- avukatlığını yapmış olan Celal Mümtaz Akıncı Anayasa Mahkemesi
üyeliğine atanıyor. Bakın, değerli milletvekilleri, bu ülkede başka hukukçu
kalmadı mı ki Sivas katliamı davası sanığının avukatlığını yapan bir hukukçu
Anayasa Mahkemesi üyeliğine atanmış oluyor Meclis vasıtasıyla? Bu kabul
edilecek bir durum değil ve vicdanları da son derece yaralayan bir durumdur.
Anayasa Mahkemesinde üye sıfatı taşıyan bu yargıcın Sivas katliamı davasında
karar verici bir noktada olması Aleviler için ciddi bir problemdir. Karar veren
yargıçlar arasında eski bir sanık avukatın olması hukuka ve adalet anlayışına
gölge düşürmektedir. Aleviler olarak bu kararı üzüntü ve kaygıyla
karşıladığımızı belirtmek istiyorum.
Değerli
milletvekilleri, aradan yirmi üç yıl geçmesine rağmen bahsettiğim nedenler
dâhil olmak üzere hâlâ gerçek adalet sağlanamadı. Katliam sanıkları avukatların
birçoğu bugün devlet makamlarında yetkili konumdalar. Alevi inancına mensup
insanlarımızdan özür dilenmedi. Bu katliamlarla yüzleşilmedikçe aradan
yüzyıllar geçse de açılmış olan yaralar kapanmayacaktır. 
Sivas
katliamı davası özelinde yetkililerin de yer aldığı ve bu katliama ortak
olduğu, insanlığa karşı suç olarak tüm dünyada kabul gören bu tür katliamların
tüm boyutlarıyla aydınlatılması amacıyla Meclisin bir an önce harekete geçmesi
artık tarihsel bir sorumluluk olarak ortada durmaktadır. Sivas davası zaman
aşımına uğrayamaz çünkü Sivas’ın insanlık suçu kapsamında değerlendirilmesi
gerekiyor. 
Hepinizi
saygıyla selamlıyorum. (HDP ve CHP sıralarından alkışlar)
BAŞKAN
– Teşekkür ediyorum. 
Önerinin
aleyhinde ilk söz Erzurum Milletvekili Kamil Aydın’a aittir. 
Buyurun
Sayın Aydın. (MHP sıralarından alkışlar)
KAMİL
AYDIN (Erzurum) – Sayın Başkan, çok değerli milletvekilleri; hepinizi saygıyla
selamlıyorum.
Efendim,
2 Temmuz 1993 hakikaten büyük bir trajedinin yaşandığı bir tarih. Biz
Milliyetçi Hareket Partisi olarak olayın akabindeki yıllarda, mahkeme
sürecinde, hukuk bağlamından koparmadan hep faillerin bulunması noktasında
gerekli tavrımızı, gerekli işlemlerin yapılması konusunda hassasiyetimizi
gösterdik. Bunun somut bir örneğini sizlerle paylaşmak istiyorum. Milliyetçi
Hareket Partisi Genel Başkanı Sayın Doktor Devlet Bahçeli’nin 15 Mart 2012’de
yaptığı bir basın açıklamasından iki bukle okumak istiyorum: “2 Temmuz 1993
tarihinde vuku bulan Sivas olayları, yakın tarihin en üzücü ve insanlıkla
ilgisi olmayan trajik gelişmelerinden biridir. Bir kıyım olan bu acımasızlığa
ve vicdansızlığa manevi değerlerimizin alet edilme sinsiliği ise meselenin bir
başka mahzurlu ve tehlikeli tarafını teşkil etmiştir.” 
Şimdi,
Sayın Genel Başkanımızın bu tavrı gerçekten özetliyor. Hiç kimse böyle bir
olayı tasvip etmez, hele hele böyle mübarek bir günde bunun Muaviye, Yezidvari
bir Kerbelâ olayından çok farklı bir şey olarak görmek çok fazla inandırıcı
değildir. 
Değerli
milletvekilleri, yaşama hakkı gerçekten uluslararası hukukta da inanç
sistemlerinde de insanın en temel hakkıdır. Elbette ki insanı yaşatmalıyız
çünkü hüküm bellidir, canı veren ancak can alma yetkisine sahiptir ya da bir
kişinin canını alan bir âlemin canını almış gibi muamele görür. Biz böyle bir
kültürden, gelenekten geliyoruz. Dolayısıyla, bu olayın tasvip edilecek bir
yanı yoktur. Fakat ben o döneme götürmek istiyorum sizi, birkaç gazete kupürü
okumak istiyorum. Efendim, bazı yazarların bu olayla ilgili çok veciz yorumları
var: Mesela Altan Öymen şöyle demiş: “Aziz Nesin’in bir süreden beri yaptığı
konuşmaların büyük çoğunluğumuzca hoş karşılanmadığı muhakkak.” Ertuğrul Özkök,
Hürriyet’ten, diyor ki: “Bir tahrik başka bir tahrikle büyüyor. Aziz Nesin’in
hassasiyet yaratan, tahrike varan sözleri karşı tahrikle birleşiyor ve hepimizi
ciddi şekilde endişelendiren bir sonuç ortaya çıkıyor ama bir gün tarih
yazıldığı zaman bu katliamı gerçekleştirenler kadar buna psikolojik zemin
hazırlayan insanlar da sorumlu tutulacaktır. Bu, elinde benzinle otel lobisini
yakan için de geçerlidir, ne yazık ki Aziz Nesin için de geçerlidir.” Cengiz
Çandar: “Olayların tetiği Aziz Nesin’in provokasyonuyla çekiliyor ve başka
provokatörlerin de olayların içine girmesi ve devletin acziyle beslenerek
Madımak Oteli’nin kundaklanmasına ve 35 kişinin yanarak ve boğularak can
vermesine işler varıyor. Türk milletinin yüzde 60’ından fazlasının aptal olduğu
kanaatini her yerde tekrarlayan Aziz Nesin’in bu saptamasında doğru bir husus
var. Eğer 80’ine dayanmış Aziz Nesin bunak değilse Türk milletinin bir aptal
ferdi.” diye noktalamış Cengiz Çandar. Oktay Ekşi de şöyle diyor: “Halkta bir
hazırlanmışlık olmasa Aziz Nesin’in Pir Sultan Abdal Şenlikleri’nde söylediği
birkaç münasebetsiz cümle bu kadar tepkiye yol açmazdı. Nihayet, beyin
damarlarının kireçlendiği izlenimi veren, öte yandan da bir hırsıpîrîyle yanıp
tutuşan birinin hezeyanları olarak değerlendirilip biterdi.” Ve Yalçın Doğan
tek bir cümleyle o günkü olayları özetliyor: “Önce Aziz Nesin’e ‘Artık dur.’
demek gerekiyor.” diye o günün basınından birkaç başlık aldım. 
Saygıdeğer
milletvekilleri, şimdi, elbette ki biz “İnsanı yaşatmalıyız ki devlet yaşasın.”
düsturuyla hareket ediyoruz. Gerçekten, insanın en değerli hazinesidir yaşama
hakkı ama inanın, bir coğrafya üzerinde, bir yapı üzerinde, bir devlet üzerinde
hain emelleri olan, gizli planları olan büyük güçler ya da küçük güçler,
oluşumlar, terör örgütleri -ne derseniz deyin- onlar böyle düşünmeyebilirler,
düşünmüyorlar da. Onlar, bizim, özellikle, Türkiye’de şu anda, bizim kendi
kültürümüz açısından zenginlik saydığımız birtakım değerleri zaaf olarak
algılıyorlar. Bu da çoğunlukla mezhep ve etnisite bağlamlı. Hâlbuki, biz
bunları gerçekten bir zenginlik, bir çeşni olarak, bir güzellik olarak
algılarken onlar da bir zaaf olarak algılayıp zaman zaman o zaaf yerlerini
-eğer bir hesap varsa- harekete geçirmek için birtakım hamlelerde bulunuyorlar.
Bu, Maraş olaylarında, bizler çok iyi hatırlıyoruz, bizim lise yıllarımızdı,
Çorum olaylarında…
MAHMUT
TOĞRUL (Gaziantep) – Hocam, ne olursa olsun bu katliamı açıklar mı ya! Böyle
bir şey savunulabilir mi!
NECATİ
YILMAZ (Ankara) – Meşrulaştırmayın hiç değilse. 
KAMİL
AYDIN (Devamla) – Savunmuyorum, dinleyin lütfen. Bir kronoloji sunuyorum size. 
NECATİ
YILMAZ (Ankara) – Meşrulaştırıyorsunuz ama.
KAMİL
AYDIN (Devamla) – Bir olayı yorumlarken sebep-sonuç ilişkisini iyi kuralım. 
ALİ
ŞEKER (İstanbul) – Katilin hiç mi suçu yok?
KAMİL
AYDIN (Devamla) – Bakın, evet, Sivas bir katliamdır, bunu kimse telif edemez,
bunu kimse telif edemez ama mezhep farklılığını bir ayrışma sebebi görenlere de
buradan bir ders verelim. Şimdi ben gerekçeyi okuyacağım size.
NECATİ
YILMAZ (Ankara) – Dersi katillere verin.
KAMİL
AYDIN (Devamla) – Geleceğim, biraz dinleyin. Süremi tamamlayayım.
Gerekçeden
bir cümle okuyorum: “Selçuklu’dan Osmanlı’ya Anadolu ve Mezopotamya
topraklarında farklı inançlara yaşam hakkı tanınmamış, katliamdan geçirilmiş ve
asimilasyona tabi tutulmuşlardır. Osmanlı mirasını devralmış Cumhuriyet Dönemi
iktidarları da benzer anlayışları sürdürmüştür.” Şimdi, mübarek gün, ben
vicdanıma elimi koyuyorum. Selçuklu katliam yapmış, Osmanlı yapmış, yetmemiş
gibi bu bakiyeden doğan -büyük bir mezhep birlikteliği içerisinde, zenginlik
kabul ederek bir etnisite birlikteliği içerisinde büyük bir zenginlik kabul
edip- Türkiye Cumhuriyeti de yapmış katliamları. Peki, bu Anadolu ve
Mezopotamya coğrafyası…
Arkadaşlar,
bir de artık şu arkaik kelimelerden vazgeçelim. Yani, “Mezopotamya” kelimesi
ilahi kitaplarda, çok eski arkaik kitaplarda, kaynaklarda kullanılan bir şey.
Yani eğer “Mezopotamya” diyeceksek… “Anadolu” kelimesi de aslen Türkçe değil,
biliyor musunuz? Yunanca bir kelimedir. Doğudur, Ege’nin doğusudur, güneşin
doğduğu yerdir ama biz işte o birlik, beraberlik düşüncemizle onun içini
doldurduk, analar koyduk onun içine. Dolayısıyla, eğer “Mezopotamya” ve
“Anadolu” diyecekseniz o zaman Selçuklu’dan önce kimse yaşamadı mı bu
coğrafyada, onlar katliam yapmadı mı? Niye bu böyle ille de klişeleşmiş
ifadeler, sebep-sonuç ilişkisinden yoksun…
MAHMUT
TOĞRUL (Gaziantep) – Mezopotamya ayrıdır, Anadolu ayrıdır, aynı şey değil.
KAMİL
AYDIN (Devamla) – …“Selçuklu katliam yapmış, Osmanlı yapmış, cumhuriyet de
onların bıraktığı yerden devam etmiş.”
Şimdi,
bakın, evet, Anadolu’da çok isyanlar olmuş, çok ayaklanmalar olmuş, listesi
elimde, birkaç tanesini okuyayım isterseniz. Sadece tek bir gruba, tek bir
inanç sistemine, tek bir etnisiteye yönelik bir katliamdan söz edersek o zaman
sahip çıkamayız, hepsini söyleyeceğiz. Bakın, Osmanlı dönemindeki ayaklanmaları
okuyayım, koca bir liste, inanın. İzmiroğlu Cüneyt Bey ayaklanması, Küçük
Mustafa ayaklanması, Candaroğlu ayaklanması, Karamanoğulları, Mısır’da hain
Ahmet, Celali ayaklanması, Genç Osman’a karşı yeniçeri, sipahi ayaklanması
vesaire, vesaire.
NECATİ
YILMAZ (Ankara) – Sivas’ta ayaklanma mı oldu?
KAMİL
AYDIN (Devamla) – Şimdi, bir sürü ayaklanmalar var ve devletler de yaşamak
için, gücünün ayakta durabilmesi için birtakım tedbirler almıştır. Şimdi,
bakın…
NECATİ
YILMAZ (Ankara) – Sayın Hocam, bu kadar değil ya, kafan çok karışık Hoca.
KAMİL
AYDIN (Devamla) – Geleceğiz, geleceğiz.
Arkadaşlar,
geçmişe böyle bir projeksiyon yapmayın. Bakın Sivas katliamı olduktan sonra
tarih kaç? 2 Temmuz. Peki, 5 Temmuzda ne oldu biliyor musunuz? 
NECATİ
YILMAZ (Ankara) – Sadece katliam yaptılar, katliam oldu.
KAMİL
AYDIN (Devamla) – 5 Temmuzda ne oldu biliyor musunuz? (AK PARTİ sıralarından
alkışlar) Yapanlar ne dedi biliyor musunuz? “Sivas katliamının intikamını
aldık.” dediler. 
NECATİ
YILMAZ (Ankara) – Başbağlar’da katliam oldu, Sivas’ta katliam oldu.
KAMİL
AYDIN (Devamla) – Yahu bir dinleyin Allah rızası için, şurada bilimsel bir
açıklama yapıyorum. 
NECATİ
YILMAZ (Ankara) – Ayrımcılık yapmayın, katliamları karşılaştırmayın, hepsi
katliam bunların.
KAMİL
AYDIN (Devamla) – 5 Temmuzda Başbağlar’da bu katliamı yapanlar dedi ki:
“Sivas’ın intikamını aldınız.” Bunun Yezid’den, Muaviye’den farkı nedir? Nedir
Yezid’den farkı? (AK PARTİ sıralarından alkışlar) Sivas da katliamdır, o da
katliamdır.
NECATİ
YILMAZ (Ankara) – Hepsi katliamdır.
KAMİL
AYDIN (Devamla) – Bu ülkede kim cana kıydıysa katliam yapmıştır arkadaşlar. 
NECATİ
YILMAZ (Ankara) – Arayan sizsiniz, Başbağlar’ı arayan sizsiniz. 
KAMİL
AYDIN (Devamla) – Bakın, 25 Ekim 1993, aynı yıl -ben Erzurumlum- Çat Yavi
katliamı var. Çat Yavi’de bizim 33 arkadaşımız katledilmiştir. Sivas’taki de
bizim canımızdır, oradaki de bizim canımızdır. Birine evet, birine hayır değil…

ALİ
ŞEKER (İstanbul) – Kim hayır diyor, kim?
KAMİL
AYDIN (Devamla) – …elbette ki bugün Sivas’la ilgili, Sivas’taki katliamı
katliam olarak kabul edip ve gerekenlerin de yapılmasını istiyoruz. Arkadaşlar,
bir bırakın da sebep-sonuç ilişkimizi tam kuralım. Ama bakın…
NECATİ
YILMAZ (Ankara) – Kafanız karışık, kafanız.
ALİ
ŞEKER (İstanbul) – Kafan karışık, neyin sebep sonucu?
KAMİL
AYDIN (Devamla) – Benim kafam karışık değil, mezhepçilik yapmıyorum, o kadar.
(AK PARTİ sıralarından alkışlar) 
NECATİ
YILMAZ (Ankara) – Çok karışık kafanız Hocam.
KAMİL
AYDIN (Devamla) – Bakın, arkadaşlar…
ALİ
ŞEKER (İstanbul) – 12 milletvekili geçen sene Cumhuriyet Halk Partisinde
Başbağlar’a gittik, siz neredeydiniz?
KAMİL
AYDIN (Devamla) – …biz Anadolu’yu İslamlaştırırken sevgiyi kullandık, biz
Yesevi ekolünden geliriz. Bakın, şurada Kayseri’den yolun sapınca -lütfen- ben
her 15 kilometre tabelasını görünce Şeyh’e giderim, canlar canına uğrarım, o ne
der? Der ki: “Canlar, bir olalım, iri olalım, diri olalım.” Biz birliği
savunuyoruz, biz nüanslara takılmayacağız, biz kardeşliği savunuyoruz. (AK
PARTİ sıralarından alkışlar) Bizim hepimiz Allah’a şükür…
(Mikrofon
otomatik cihaz tarafından kapatıldı) 
MAHMUT
TOĞRUL (Gaziantep) – Ya, bu alkışlarınızla Sivas katliamının üstünü mü
kapatıyorsunuz, siz neyi alkışlıyorsunuz?
MEHMET
UĞUR DİLİPAK (Kahramanmaraş) – Arkadaşımızı alkışlıyoruz, sana ne?
KAMİL
AYDIN (Devamla) – …Sünni’mizle de Alevi’mizle, efendim Hambeli’mizle,
Maliki’mizle biz kardeşiz. Burada yapılan haksızlık kime yapılmışsa
haksızlıktır. 
MAHMUT
TOĞRUL (Gaziantep) – Katliamın ortağı mısın?
ALİM
TUNÇ (Uşak) – Birliği alkışlıyorum.
BAŞKAN
– Sayın milletvekilleri…
Sayın
Aydın, teşekkür ediyorum, süreniz doldu.
Çok
teşekkür ediyorum, çok sağ olun.
ERKAN
AKÇAY (Manisa) – Hocam, tamam.
KAMİL
AYDIN (Devamla) – Evet, dolayısıyla zulüm kimden gelirse gelsin, kim muhatap
olursa olsun zulüm zulümdür, baki olmaz hesabı da sorulmalıdır.
MAHMUT
TOĞRUL (Gaziantep) – Evet, evet, katliamcı zihniyetin ortağısın; doğrudur,
biliyoruz seni, tanıdık artık.
ERKAN
AKÇAY (Manisa) – Sözlerinize dikkat edin.
KAMİL
AYDIN (Devamla) - Teşekkür ediyorum. (MHP ve AK PARTİ sıralarından alkışlar) 
BAŞKAN
– Halkların Demokratik Partisi Grubu önerisi lehinde ikinci söz, İzmir
Milletvekili Zeynep Altıok’a aittir. 
Buyurun
Sayın Altıok. (CHP sıralarından alkışlar) 
ZEYNEP
ALTIOK (İzmir) – Sayın Başkan, değerli milletvekilleri; Sivas katliamının
23’üncü yıl dönümünde bir katliamın acısını anmak için ve Madımak Oteli’nde
yaşanan katliamın ardından yaşananların bütün gerçekliğiyle açığa çıkarılması
için HDP Grubu tarafından verilen önerge lehinde söz almış bulunmaktayız. 
Az
önceki konuşmacıya yanıt vermek adına değil ama bu öneriyi getirenlerin de,
lehte ya da aleyhte konuşanların da ölümleri yarıştırmak, katliamları
birbirinin önüne çıkarmak gibi bir amacı olmaması gerektiğini belirtmek
isterim. Başbağlar da elbette ki bizim insanlarımızın öldürüldüğü, bu ülkenin
geçmişinde ve geleneğinde mevcut olan kanlı katliamlardan bir diğeridir. Ben,
tüm demokrasi şehitlerini, tüm yitirdiğimiz canlarımızı burada saygıyla
anıyorum. 
"Ömrümce
kendimi hep sözde buldum;
Söz
cehennemdi yanıp kavruldum.
Yeniden
doğdum kendi külümden,
Ben
Anka’ydım konuşuldum."
Onlar
ki tek tek katliamlarda yok edilen tüm canların her biri birer Anka, hepsinin
önünde saygıyla eğiliyorum. (CHP ve HDP sıralarından alkışlar) 
“Ülkemizin
geçmişinde diri diri insan yakmak yok.”muş, bunu söyleyen bu ülkenin Adalet
Bakanı. Yirmi üç yıllık hukuksuzluğun ardından hem de katliamın yıl dönümüne
günler kala bu sözleri en ufak bir vicdani rahatsızlık duymadan söyleyebilen bu
bakan, insanlık suçlarının zaman aşımına uğrayışını “Hayırlı olsun.” diyerek
katillere müjdeleyen dönemin Başbakanı, bugünün Cumhurbaşkanının pusulasında
kindar ve dindar nesil şiarıyla inşa edilen yeni Türkiye’nin Adalet Bakanı. 
Dün
Sivas’ta tekbir sesleriyle “Cumhuriyet burada kuruldu, burada yıkılacak.”,
“Kahrolsun laiklik.”, “Şeriat istiyoruz.”, “Müslüman Türkiye.” çığlıklarıyla
insanları diri diri ateşe atan zihniyet, bugün yanı başımızda kafa kesiyor,
insan ciğeri yiyor. O gün kinle Pir Sultan Abdal’ın heykelini parçalayan,
dişleyenler bugün insan ciğeri yemeye devam ediyorlar. İBDA-C, Hizbullah gibi
örgütler eliyle yapılan katliamın arkasındaki radikal İslam ideolojisi, bugün
El Nusra, El Kaide ve IŞİD gibi örgütler eliyle tıpkı o günkü gibi tekbirle can
almaya devam ediyor. MİT tırlarıyla ilaçların altında silah desteği verilen o örgüt,
Suruç’ta, Ankara’da, Kilis’te, Atatürk Havalimanı’nda ülkemizi hedef alıyor,
insanlarımızı katlediyor. Daha kaç insanımızı teslim edeceğiz, daha kaç
canımızın gözler önünde patlamalarda şehit gitmesine seyirci kalacağız? 
İnsanların
canı üzerinden dış politika skoru güden bir anlayışla karşı karşıyayız.
Patlamadan dakikalar sonra, henüz etkisi, sonucu netleşmemişken, acıları
paylaşmak, başsağlığı dilemek yerine diplomatik galibiyet peşinde koşanlarla
karşı karşıyayız. Bu galibiyetten söz ederek, ölümlerden siyasi malzeme
çıkaranlar arsızca "Yılmayacağız." dediler.
28
Haziran günü Sivas katliamının firari sanıklar üzerinden devam eden
davasındaydık. Zaman aşımı kararının kaderini belirleyecek olan üst mahkeme
heyetinde Sivas katliamı sanık avukatlarından biri var. Tüm sanık avukatları
gibi iktidar partisinin ve Hükûmetin tüm üst düzey kadrolarında bu insanlar yer
alıyor. Hiç bir şey tesadüf değil. Katliamın hemen ardından usulsüzce sanık
avukatlığını üstlenen bir milletvekili ve dönemin Adalet Bakanı Şevket
Kazan'dan bugünün "Geçmişimizde diri diri insan yakmak yok." diyen
Adalet Bakanına planlı bir hukuk dönüşümü içerisindeyiz. Ekseni siyasal İslam
olan bir rejimin inşası için, yirmi üç yıl önce Sivas'ta hiçbir zaman açığa
çıkarılmayan karanlık güçler tarafından atılan temel, son on dört yılın
iktidarında eğitimden hukuka sistemli bir kadrolaşmayla tek adamın şiddet
rejimine ve onun kefen giymiş dindar ve kindarlarına harç sağlamlaştırmaktadır.
Sorgulamayan, insani duygularını yitirmiş çıkar odaklarının elinde biat eden
toplumun tam kontrolü ancak hukukun tam anlamıyla güce hizmet etmesiyle mümkün.
O nedenledir ki insanlarımızın cesetleri yerdeyken burada yangından mal
kaçırırcasına sabaha kadar kaç madde geçiririz diye uğraşıyorsunuz.
Ülkemiz
tam bir kopuşun ve yarılmanın eşiğinde. Artık her biri birer rakam olarak
algılatılmak istenen ve cenazeleri de siyasete malzeme olan, kullanılan
şehitlerimiz, her gün ölen bebeklerimiz, insanlarımız, acılarımız bir yanda;
diğer yanda "Bana, hep bana." diyenler, derelerimizden,
nefeslerimizden bile rant çıkaran, geleceğimizi tüketen, şiddete doymayan,
kandan beslenen bir karanlık.
“Bir
ülkeyi tanımak istiyorsanız o ülkede insanların nasıl öldüğüne bakın.” diyor
Albert Camus. Ben bu ülkeye baktığımda, maalesef cinayetler, toplumu
aydınlattığı, düşündüğü, sorguladığı için öldürülen, katledilen, kaybedilen
insanlar görüyorum. 
Unutmayın
ki devletin devamlılığı vardır, "O zaman ben iktidarda değildim."
diyerek bu ülkenin geçmişinden kaçamazsınız. Onca ölüm varken sadece 28 Şubat
ve İslamofobi için insan hakkı peşinde koşamazsınız. Açlık, yoksulluk varken
saraylarda düğün yapamazsınız. Adliye saraylarını sözde hakaret davalarıyla
kilitleyemezsiniz. Faili meçhullere kulak tıkayamazsınız. “Emri ben verdim.”
diye böbürlendiğiniz çocukların davalarını, Roboski’yi, Suruç’u, Reyhanlı’yı,
Ankara’yı, Atatürk Havalimanı’nı zaman aşımına terk edemezsiniz. Bu davaların
da zaman aşımını bekletemezsiniz. "Bu ülkenin geçmişinde insan yakmak
yoktur." diyerek kanlı geçmişinizden kaçamazsınız. Sorarlar size: 6-7
Eylülü, 2 Temmuz 1993'ü, 19 Aralık 2000 Hayata Dönüş Operasyonu’nu,
hazmedemediğiniz 7 Haziran seçimi sürecinde tutuşturulan seçim otobüslerini,
seçim bürolarını, Gül Kitabevi'ni. Bir düğmeye basılmışçasına şiddete teslim
edilen kentleri, sivillerin yaşadığı sokakları sorarlar. Beyaz Toroslarla
tehdit ettiniz ya insanları, hesaplaşmadınız ya darbe anayasasıyla, o
anayasanın bütün imkânlarıyla önümüze getirdiğiniz yasaklar, tutuklamalar,
patlamalar, “Aldatılmışız.” dediğiniz düzmece davalar. 
Nasıl
hatırlayacaksınız ki bunları? Özenle hafızasızlaştırdığınız toplum ve bilinçle
yok saydığınız hakikatler arasında kurmaya çalıştığınız yeni Türkiye'nizin
Cumhurbaşkanı bile kendi sözünün farkında değil. "Mavi Marmara'ya izni biz
mi verdik?" diyor. Kendi sesinden kayıtlar dönüyor dünden bu yana ama işte
Ensar vakıflarında aklı tutulan, bedeni esir alınan nesil nasıl hatırlasın?
Bir
haftadır burada el birliğiyle tutuklu bir hukuk inşa ediyorsunuz. Öyle bir
yargı ki karikatürden tahrik olan şeriatçıların öldürdüğü insanlara ilişkin
haber yapan vicdanlı gazetecileri olasılık üzerinden suçlu ilan edip, yirmi üç
yıl önce diri diri insan yakan aynı zihniyetin maşalarını "iyi
niyetli" insanlar diye tanımlayan bir gerekçeli karar yazabiliyor. Ceyda
Karan ve Hikmet Çetinkaya için olasılık üzerinden uydurulan suç da tıpkı Sivas
katliamının yirmi üç yıldır deneyimlediği pişkin kurgunun bir versiyonudur.
Dinî saikle insan yakmayı meşrulaştıran, tahrik olma özgürlüğünü eyleme davet
eden bu anlayış tam bir skandaldır. Danıştay ve Sayıştay yarın işiniz
bittiğinde silkeleyip atacağınız atanmış kuklalardan oluşsun, bu kararlar
çoğalsın, yürürlüğe girsin diye telaşla gece yarıları geçirdiğiniz o kanunlar
gün gelecek sizlerin ayağına dolanacak.
Geçmişten
günümüze tek bir katliam, tek bir siyasi cinayetin bile adaleti bulamadığı bir
düzen demokrasi değildir. Yüzleşme, hafıza ve adaletse gerçek bir demokrasinin
olmazsa olmaz unsurlarıdır. Tüm demokrasi şehitleri için adalet istiyoruz. Tüm
insanlarımız için, tüm katliamlarda canı alınanlar için adalet istiyoruz.
Tarihimizde aydınlanmamış faili meçhul siyasi cinayet bulunmayan, gerçek
demokrasiyle yönetilen bir Türkiye için dini sömürmeyen, vicdana ve akla inanan
namuslu vekillere sesleniyorum: Gelin, yanlış iliklenmiş düğmeyi birlikte
çözelim, ülkemizin hak ettiği geleceği sağlayacak bu adımı birlikte atalım. Bu
önergeyi bugün hep birlikte burada oylayalım ve bir ilke imza atalım. Gerçekten
adalet için ve gerçekten ölmüşlerin canı için hep birlikte eyleme geçmeyi
başaralım. Burada kof sözlerle ne adaleti ne hukuku ne de Meclisi kilitlemeyi
görev bilmeyelim.
Teşekkür
ediyorum. (CHP ve HDP sıralarından alkışlar)
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı, buyurun.
MEHMET
NACİ BOSTANCI (Amasya) – Zeynep Hanım konuşmasında birçok değerlendirmede
bulundu. “Ekseni siyasal İslam olan iktidar” diyerek AK PARTİ iktidarına
yönelik bir sataşmada bulundu. Bu çerçevede 69’a göre…
BAŞKAN
– Buyurun, iki dakika süre veriyorum. Lütfen, yeni bir sataşmaya meydan vermeyelim.
(AK PARTİ sıralarından alkışlar) 
VII.- SATAŞMALARA İLİŞKİN KONUŞMALAR
(Devam)
4.- Amasya Milletvekili Mehmet Naci
Bostancı’nın, İzmir Milletvekili Zeynep Altıok’un HDP grup önerisi üzerinde
yaptığı konuşması sırasında Adalet ve Kalkınma Partisine sataşması nedeniyle
konuşması
MEHMET
NACİ BOSTANCI (Amasya) – Sayın Başkan, değerli arkadaşlar; Zeynep Hanım’ı
tanırım, kesinlikle vicdanlı bir insandır. Burada kurmuş olduğumuz komisyonda
da çok güzel değerlendirmeleri olmuştu hem Sivas katliamına hem Başbağlar
katliamına hem de tarihte yaşanan diğer türden katliamlara ilişkin insani bir
tavrı Komisyonda dile getirmişti. Rahmetli Metin Altıok’un kızıdır, kendisi
tabii, bunu söylemedi. Sivas katliamında, o vahşette hayatını kaybeden şairin
kızıdır. Zeynep Hanım’ın bu insani tavrını biliyorum. Burada yaptığı konuşmayı
anlayışla karşılamak gerektiğini düşünüyorum, şu anlamda: O insani tavır da,
satır aralarında olmakla birlikte, fazlasıyla politik angajmanla dolu ve mevcut
eleştirel klişeleri de ifade eden bir konuşmaydı. Belki böyle bir konuşma
olmasa biz Zeynep Hanım’ı burada daha zevkle dinleyebilir, tıpkı Komisyonda
olduğu gibi, o insani tavrın Türkiye için söyleyeceği eminim çok kıymetli
sözlere herkesin kulak vermesi bakımından da uygun bir zemin olurdu. 
Sivas
katliamı 2 Temmuz 1993’te oldu. Unutmayalım, DYP-SHP Hükûmeti vardı, rahmetli
Erdal İnönü Başbakan Yardımcısıydı, Adalet Bakanı da SHP’deydi. O döneme
ilişkin temel bir siyasal sorumluluk söz konusudur. Ama yapılan konuşmalarda
işin gelip AK PARTİ’ye ve bugünkü iktidara havale edilen bir arka plan
üzerinden yürütüldüğünü görüyoruz. Buna da üzülüyoruz. 
ALİ
ŞEKER (İstanbul) – Avukatlarını bakan yaptınız! Avukatları onlar mı Bakan
yaptı?
MEHMET
NACİ BOSTANCI (Devamla) – Her şeyi bağlamında görmek gerekir. 
Saygılarımla.
(AK PARTİ sıralarından alkışlar)
MAHMUT
TOĞRUL (Gaziantep) – O zaman öneriye “Evet” deyin Naci Bey, araştıralım,
onların sorumluluğu varsa onu da çıkaralım. 
BAŞKAN
– Teşekkür ediyoruz. 
ERKAN
AKÇAY (Manisa) – Sayın Başkan…
BAŞKAN
– Sayın Akçay, oylamadan önce size söz vereceğim. 
IX.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, İzmir Milletvekili Müslüm
Doğan ve arkadaşları tarafından, 2 Temmuz 1993’te Sivas Madımak Oteli’nde
yaşanan katliamın bütün boyutlarıyla araştırılması amacıyla 30/6/2016 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, Genel Kurulun 30 Haziran 2016 Perşembe günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi (Devam)
BAŞKAN
– Önerinin aleyhinde ikinci ve son konuşmacı Bartın Milletvekili Yılmaz Tunç.
(AK PARTİ sıralarından alkışlar)
Buyurun
Sayın Tunç. 
YILMAZ
TUNÇ (Bartın) – Sayın Başkan, değerli milletvekilleri; HDP grup önerisi
hakkında söz aldım. Bu vesileyle Genel Kurulu saygılarımla selamlıyorum. 
Grup
önerisinde, 2 Temmuz 1993 yılında Sivas’ta meydana gelen Madımak katliamıyla
ilgili bir araştırma önergesi var. Bu araştırma önergesinin bugünkü gündeme
alınması talep ediliyor.
2
Temmuz 1993’te Sivas’ta düzenlenen Pir Sultan Abdal Kültür Şenlikleri’ne
katılmak için dönemin Sivas Valisinin özel davetlileri olarak Sivas’a gelen
yazar, sanatçı ve bilim adamlarının Madımak Oteli’nde hayatlarını kaybetmeleri
ülkemiz açısından çok büyük bir üzüntü kaynağı olmuştur. Çıkan olaylarda 35
kişi hayatını kaybetmiş, aralarında Aziz Nesin’in de bulunduğu 51 kişi
kurtarılmıştır. Olay sonrası 190 kişi gözaltına alınmış, 124 kişi hakkında dava
açılmış. Ankara 1 No.lu Devlet Güvenlik Mahkemesinde devam eden davalarda 22
sanık hakkında on beşer yıl, 3 sanık hakkında onar yıl, 54 sanık hakkında üçer
yıl, 6 sanık hakkında ikişer yıl hapis cezası, 37 sanık hakkında beraat kararı
ve 33 sanık da idam cezasına çarptırılmış. Daha sonra, 2002’de idam cezasının
kaldırılması nedeniyle de müebbet hapis cezasına çevrilmiştir. 5 sanık ise
bulunamamış, firari sanıklarla ilgili de devam eden dava zamanaşımı nedeniyle
düşmüş, müdahil avukatları da bu nedenle Anayasa Mahkemesine başvurmuşlardır.
Dosya, şu anda Anayasa Mahkemesinin önündedir 
Değerli
milletvekilleri, Sivas olayları Alevi-Sünni çatışması çıkarmak isteyen karanlık
odakların bir planıdır. Olayların çıkış şekline baktığımızda ve olaylar
sırasında alınması gereken güvenlik önlemlerinin alınmaması, olay sonrasında
delillerin yeterince toplanmaması, toplanan delillerin muhafazasında gerekli
hassasiyetin gösterilmemiş olması karşısında tartışmasız bir gerçek vardır ki,
o da olayların önlenmesinde çok büyük bir yönetim ve devlet zafiyeti vardır.
Madımak
Oteli acı hatırasıyla giderek sembolik bir değer kazanmış ve Aleviler arasında
sürekli güncellenen bir yas merkezine dönüştürülmüştür ve bu durum Alevi-Sünni
kardeşliğini bozmak için sürekli kullanılagelmektedir. 
Sivas
olaylarıyla ilgili olarak geçmişte, 1993 yılında Türkiye Büyük Millet
Meclisinde bir araştırma komisyonu kurulmuştur ve hazırlanan raporda olayın
provokatif ögeler taşıdığı açıkça belirtilmiştir. 
Yine
AK PARTİ iktidarı döneminde bu konu araştırılmış, dönemin Cumhurbaşkanı Sayın
Abdullah Gül tarafından Devlet Denetleme Kuruluna bu konunun araştırılmasıyla
ilgili talimat verilmiş ve Devlet Denetleme Kurulu da ayrıntılı bir inceleme
yapmıştır. Devlet Denetleme Kurulunun tespitleri vardır, bu raporu okumanızı
tavsiye ederim. 
Bu
raporda, özellikle, mağdurların ifadeye gelmemesi; mağdurların, gerekli
yazışmalar, telefonla davet etmeler olmasına rağmen Devlet Denetleme Kuruluna
ifade vermek istememeleri de ayrı bir sorun olarak ortadadır. 
Bu
raporda neler vardır, raporu ben kısaca size özetleyeyim: Raporda kışkırtma ve
provokasyon olduğu açıkça ortaya konulmaktadır. Olayların önlenmesine ilişkin
yönetim zafiyetine vurgu yapılmaktadır. Aziz Nesin’in Sivas’a gelmeden önce, o
günlerde tepki çeken, Salman Rüşdi’in Şeytan Ayetleri kitabını Aydınlık gazetesinde
Türkçe tercümesini yayınlamasına ilişkin açıklamaları ve o gün Sivas Kültür
Merkezinde yaptığı konuşmanın tepkilere yol açtığı, o dönem Sivas’ta yayın
yapan mahallî basında da etkinliklerden günler önce etkinlikler aleyhinde
haberler yapılmaya başlandığı, 2 Temmuz 1993 tarihinde ise bu olumsuz
haberlerin dozunun artırılarak devam edildiği bilindiği hâlde meydana
gelebilecek olayların önlenmesine ilişkin tedbirlerin alınmadığı bu raporda
ayrıntılı olarak belirtilmektedir. Daha farklı sebepler de raporda ayrıntılı
dile getirilmiştir.
Sivas
olayları sırasında delillerin toplanması ve muhafazasında gerekli hassasiyetin
gösterilmemiş olmasıyla Sivas olaylarının üzerinden yirmi yılı aşkın uzun bir
sürenin geçmiş olması, bazı bilgi ve verilere ulaşılmasında güçlük yarattığı da
yine Devlet Denetleme Kurulunun raporunda değinilen hususlardan bir tanesidir.
Raporun sonuç bölümünde de yine soruna ilişkin çözüm önerileri sayılmıştır.
Raporda tarihî tecrübemizin, farklılıklarımıza karşın toplumu beraber kılan
unsurlar ile yürütülen siyasetlerin yarattığı sorunları ve çatışmayı görerek ve
bunlardan dersler çıkararak gerçek anlamda çoğulcu bir yaklaşımın üretilmesini
zorunlu kıldığı belirtilmiş, bunun ise bir yandan ortak bir tasavvurun
oluşturulmasını, diğer yandan da gerçekleştirilen reformlara ve açılan
demokratikleşme paketlerine devam edilmesi ve sistemin demokrasiye
dönüştürülmesi çabalarının sürdürülmesi gerektiği ifade edilmiştir.
Türkiye
Büyük Millet Meclisi de bu konuda çalışmalar yapmış, 1993’teki araştırma raporunun
sonrasında, yine AK PARTİ iktidarı döneminde Darbeleri Araştırma Komisyonu
kurulmuş ve Darbeleri Araştırma Komisyonunun raporunda da Sivas olaylarına yer
verilmiştir. Sivas olayları bu raporda ayrıntılı bir şekilde işlenmiştir ve
sebepleriyle ilgili birtakım sonuçlara varılmış ve bunlar Türkiye Büyük Millet
Meclisinin bilgisine ve kamuoyunun bilgisine sunulmuştur. 
Dönemin
Sivas Valisi Türkiye Büyük Millet Meclisine davet edilmiş ve burada görüşleri
alınmıştır. O olaylarla ilgili dönemin Sivas Valisinin de beyanları bu raporda
mevcuttur ve dönemin Sivas Valisinin olayları neden önleyemediğini, güvenlik
güçleri anlamında taleplerinin neden karşılanamadığını, nasıl karşılanmadığını
Türkiye Büyük Millet Meclisinde kurulan Komisyona sunmuştur ve bu da rapora
geçmiştir. 
Yine,
değerli milletvekilleri, Sivas olayları 1993 yılında meydana gelmiştir. 
ZEYNEP
ALTIOK (İzmir) – Katliamı…
YILMAZ
TUNÇ (Devamla) – Sivas katliamı, evet, katliam, Madımak katliamı. 
MAHMUT
TOĞRUL (Gaziantep) – “Olay” diyorsun.
YILMAZ
TUNÇ (Devamla) – O dönemde AK PARTİ iktidarda yoktur, AK PARTİ yoktur zaten o
dönemde. O dönemde iktidarda DYP-SHP koalisyonu vardır.
MAHMUT
TOĞRUL (Gaziantep) – Niye üzerinize alınıyorsunuz? Katliamı kabul etmek için AK
PARTİ’nin olması mı gerekiyor?
YILMAZ
TUNÇ (Devamla) – Biz bunu savunmuyoruz bakın. 
SİBEL
YİĞİTALP (Diyarbakır) – Bir yılda 11 bombalama oldu.
YILMAZ
TUNÇ (Devamla) – Yönetim ve devlet zafiyeti var, Hükûmet zafiyeti var. Hükûmette
kim var? SHP koalisyonu var. Adalet Bakanı kim? Sayın Seyfi Oktay. İçişleri
Bakanı kim, kim? Dönemin Valisini kim atadı? Hepsi, işte, sorumluları, ben
buradan… 
SİBEL
YİĞİTALP (Diyarbakır) – Şimdiden bahsedin. Şimdi ne var?
MAHMUT
TOĞRUL (Gaziantep) – Bu, senin “katliam” demeni engelliyor mu? Biz onu
eleştiriyoruz. 
YILMAZ
TUNÇ (Devamla) – Katliamdır, evet. Bu olayların önlenmesindeki sorumluluk
dönemin Hükûmetinde ve dönemin kamu yöneticilerindedir. Bunu da buradan ifade
etmek gerekir. 
Madımak
olayından hemen üç gün sonra, 5 Temmuz 1993 yılında PKK terör örgütü, Madımak
operasyonunu fırsat bilerek Erzincan Başbağlar’da bir katliam yapmıştır.
Akşamüzeri 100’e yakın PKK mensubu köyü basmış, ezanın okunduğu sırada camiye
giren örgüt mensupları cemaati zorla dışarı çıkarmış, bir buçuk saat örgüt
propagandası yaptıktan sonra tüm erkekler kurşuna dizilmiştir. 
MURAT
BAYBATUR (Manisa) – Sor bakalım, katliam mı o?
İSMAİL
BİLEN (Manisa) – Katliam mı o? Katliam mı? 
YILMAZ
TUNÇ (Devamla) – Burada 29 kişi ölmüş, daha sonra evler basılmış ve evlerde de
yaşlı, kadın, çocuk demeden katledilmiştir. 33 kişi, 33 vatandaşımız
Başbağlar’da katledilmiştir ve PKK terör örgütü de bıraktığı notlarda ve
yaptığı açıklamalarda “Sivas’ın öcü alınmıştır.” diye mesajlar bırakmıştır.
İSMAİL
(BİLEN (Manisa) – O katliam değil miymiş!
YILMAZ
TUNÇ (Devamla) - Sivas, Madımak ve hemen iki gün sonra Başbağlar katliamları
yakın tarihimize bir kara leke olarak geçmiştir değerli milletvekilleri. Bu
olaylar ülkemizin birlik ve beraberliğine, milletimizin huzuruna kasteden
olaylardır. Türkiye’nin gücünü zayıflatmak isteyen, içimizdeki ve dışarıdaki
şer odaklarının karanlık planlarıdır. Bu olaylar karşısında uyanık olmak
gerekir, milletimiz bu tür oyunların arka planını artık çok net olarak
görmektedir. Bu tür karanlık planlar içerisinde olanlar artık milletimizin bu
oyunlar karşısında uyanık olduğunu ve bu şer şebekelerine hiçbir zaman fırsat
vermeyeceğini bilmeleri gerekir.
Sivas,
Madımak olaylarının meydana geldiği 1993 yılı, PKK terör örgütü nedeniyle en
çok şehit verdiğimiz yıl olmuştur. 1990’lı yıllar siyasi istikrarsızlığın bir
sonucu olarak hem ekonomik krizlere hem de güvenlik sorunlarına yol açmış;
terörün, faili meçhullerin en çok olduğu yıllar olarak tarihe geçmiştir. AK
PARTİ’nin iktidar olduğu son on dört yılda da Türkiye düşmanları boş durmamış,
siyasi istikrarı bozmak için elinden geleni yapmış; Türkiye’nin yürüyüşünü
kesmek, dış politikada aktif olmasını engellemek, ekonomide güçlü olmasının
önüne geçmek için provokasyonlar yapmıştır ama bu provokasyonların arka planı
deşifre edildiğinden milletimiz bu kışkırtmalara kanmamıştır.
Sivas
Madımak’ı unutmamamız gerekir. Başbağlar’ı unutmamamız gerekir. Bu olaylardan
ders çıkarmak gerekir. Bu olayları aynı dine mensup Alevi-Sünni kardeşliğine,
Türk-Kürt kardeşliğine zarar verici unsur olarak kullananlara fırsat vermemek
gerekir. Sivas olaylarından çıkarılacak dersler çoktur. Bu konuda, bu tür
olaylar öncesinde alınması gereken tedbirler, olay sırasında alınması gereken
tedbirlerle ilgili zaten gerekli raporlar, başta Devlet Denetleme Kurulu olmak
üzere tüm kurumlar tarafından, Meclis tarafından ortaya konulmuştur. Bu nedenle
yeni bir araştırmaya gerek yoktur. 
Önerinin
aleyhinde olduğumu belirtiyor, Genel Kurulu saygıyla selamlıyorum. (AK PARTİ
sıralarından alkışlar) 
BAŞKAN
– Teşekkür ediyorum. 
Sayın
Akçay, bir dakika süreyle söz vereceğim 60’a göre. 
Buyurun.

V.- AÇIKLAMALAR (Devam)
25.- Manisa Milletvekili Erkan Akçay’ın, 2
Temmuz 1993’te Sivas katliamında hayatını kaybedenleri rahmetle andığına ve
insanlık dışı bu katliamı kınadığına ve Milliyetçi Hareket Partisinin bu elim
hadiseyle ilgili duruşunu son derece net bir şekilde belirttiğine ilişkin
açıklaması
ERKAN
AKÇAY (Manisa) – Teşekkür ederim Sayın Başkan. 
“Sevmeye
başlayınca birini/ Kendimi yıkıp yeniden kurarım/ Çünkü bu yeni bir aşktır ve
temeldeki yerini alacaktır/ Dikkat!/ Yabancıların inşaat alanına girmesi
tehlikeli ve yasaktır.” Bu, merhum Metin Altıok’un şiirleriyle 2 Temmuz Sivas
katliamında hayatını kaybeden insanlarımızı rahmetle anıyorum ve tekraren de bu
katliamı insanlık dışı, aşağılık katliamı ve bütün katliamları kınıyorum. 
MEHMET
HABİB SOLUK (Sivas) – Başbağlar da var Başbağlar. 
ERKAN
AKÇAY (Manisa) – Muhterem arkadaşlar, Sayın Başkan; Milliyetçi Hareket Partisi
2 Temmuz 1993 yılından bu yana bu elim hadiseyle ilgili duruşunu son derece net
bir şekilde belirtmiştir. Yine, biraz evvel konuşmacımız Sayın Kamil Aydın da
partimizin ve Sayın Genel Başkanımızın hangi tarihlerde ne dediği hususunu da
dile getirmiştir. Yaptığı eleştiri, bu 2 Temmuz Madımak hadisesinden ziyade,
HDP’nin önergesindeki bazı ifadeleredir yani itirazımız onadır, o
değerlendirmeleredir. Bilhassa ikinci paragrafta Selçuklu’dan, Osmanlı’ya,
cumhuriyete tümden böyle katliamcı bir şekilde itham etmeyi son derece yanlış
buluruz ve reddederiz ve onun üzerine bir eleştiridir. Tepki gösteren
milletvekili arkadaşlarımızın da Sayın Kamil Aydın’ın konuşmasını tutanaklardan
alarak tekrar okumalarını salık veririm. 
Teşekkür
ederim. 
BAŞKAN
– Teşekkür ediyorum. 
Sayın
Gök…
Bir
dakika süre veriyorum, buyurun. 
26.- Ankara Milletvekili Levent Gök’ün,
Cumhuriyet Halk Partisi olarak hiçbir etnik kökene ya da başkaca özelliğine
bakmaksızın katliamlarda hayatını kaybedenlerin tümünü saygıyla andıklarına ve
bu katliamların tümünün anma törenlerine katıldıklarına ilişkin açıklaması
LEVENT
GÖK (Ankara) – Sayın Başkan, tarihimizde gerçekleşen acı olayları kimsenin
etnik kökenine bakmadan, dinine, mezhebine bakmadan sadece ve sadece insan ve
yurttaş olma özelliğinden kaynaklanan özelliklerinden dolayı hiçbirini
birbirinden ayırt etmek durumunda kimse olamaz. Tarihimizde gerçekleşen 2
Temmuz Sivas katliamında ölenler de bizim insanımızdır, 5 Temmuzda Başbağlar’da
ölenler de bizim insanımızdır, 28 Aralık 2011’de Uludere’de, Roboski’de ölenler
de bizim insanımızdır. 
Cumhuriyet
Halk Partisi olarak, hiçbir etnik kökene ya da başkaca özelliğine bakmaksızın
bu katliamlarda hayatını kaybedenlerin tümünü saygıyla anıyoruz ve bu
katliamların tümünün anma törenlerine de katılarak ölenlerin anısına saygı
göstermeye gayret ediyoruz. Başbağlar’a da gidiyoruz, Sivas’a da gidiyoruz.
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen.
LEVENT
GÖK (Ankara) – Başbağlar katliamının anma törenlerine de katılıyoruz, Sivas
katliamının anma törenlerine de katılıyoruz, Roboski, Uludere’deki katliamın
anma törenlerine da katılıyoruz. Bu nedenle, hiçbirinin arkasındaki olayların
sebep-sonuç ilişkisini ayırt etmeden ölenlerin masum insan olduğu gerçeğinden
hareketle Cumhuriyet Halk Partisi bu duyarlılığını bundan sonra da
sürdürecektir. Ölenlerin hepsine Allah’tan rahmet diliyorum. 
Sağ
olun. 
BAŞKAN
– Teşekkür ediyorum.
Sayın
Muş…
27.- İstanbul Milletvekili Mehmet Muş’un,
AK PARTİ Grubu olarak 2 Temmuz 1993’te Sivas’ta yaşanan katliamı kınadıklarına
ilişkin açıklaması
MEHMET
MUŞ (İstanbul) – Sayın Başkan, biz de AK PARTİ Grubu olarak 1993 yılında
Sivas’ta yaşanan katliamı kınıyoruz. Aynı şekilde Başbağlar’da ondan üç gün
sonra yine böyle bir katliam yaşanmıştır. İnşallah ülkemizde bir daha bu tip
katliamlar yaşanmaz. Burada hayatını kaybedenlere Cenab-ı Hak’tan rahmet
diliyorum, ailelerine tekrar başsağlığı diliyorum. Milletimizin başı sağ olsun.

IX.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, İzmir Milletvekili Müslüm
Doğan ve arkadaşları tarafından, 2 Temmuz 1993’te Sivas Madımak Oteli’nde
yaşanan katliamın bütün boyutlarıyla araştırılması amacıyla 30/6/2016 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, Genel Kurulun 30 Haziran 2016 Perşembe günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi (Devam)
III.- YOKLAMA
(CHP
sıralarından bir grup milletvekili ayağa kalktı)
ENGİN
ALTAY (İstanbul) – Sayın Başkan, yoklama istiyoruz. 
BAŞKAN
– Peki, HDP Grup önerisini oylamaya geçmeden önce bir yoklama talebi var; şimdi
bu talebi gerçekleştireceğiz.
Sayın
Gök, Sayın Altay, Sayın Tuncer, Sayın Gürer, Sayın Sarıhan, Sayın Sarıbal,
Sayın Hürriyet, Sayın Şeker, Sayın Özdemir, Sayın Arslan, Sayın Akaydın, Sayın
Tüzün, Sayın Gaytancıoğlu, Sayın Çam, Sayın Altuğ, Sayın Arslan, Sayın Durmaz,
Sayın Doğan, Sayın Kesici, Sayın Berberoğlu.
Yoklama
için üç dakika süre veriyorum ve yoklamayı başlatıyorum.
(Elektronik
cihazla yoklama yapıldı) 
BAŞKAN –
Toplantı yeter sayısı vardır. 
IX.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, İzmir Milletvekili Müslüm
Doğan ve arkadaşları tarafından, 2 Temmuz 1993’te Sivas Madımak Oteli’nde
yaşanan katliamın bütün boyutlarıyla araştırılması amacıyla 30/6/2016 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, Genel Kurulun 30 Haziran 2016 Perşembe günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi (Devam)
BAŞKAN –
Halkların Demokratik Partisi grup önerisini oylarınıza sunuyorum: Kabul
edenler… Kabul etmeyenler… Öneri kabul edilmemiştir.
Şimdi,
Cumhuriyet Halk Partisi Grubunun İç Tüzük’ün 19’uncu maddesine göre verdiği bir
önerisi vardır, bu öneriyi okutup işleme alacağım ve oylarınıza sunacağım.
2.- CHP Grubunun, Grup Başkan Vekilleri
İstanbul Milletvekili Engin Altay, Manisa Milletvekili Özgür Özel ile Ankara
Milletvekili Levent Gök tarafından, toplumsal barışı tehdit eden ve
yurttaşların yaşamına kasteden terör olaylarının tüm boyutlarıyla
değerlendirilmesi, çözüm önerilerinin tartışılması ve gerekli etkin tedbirlerin
alınabilmesi amacıyla 29/6/2016 tarihinde Türkiye Büyük Millet Meclisi
Başkanlığına verilmiş olan genel görüşme önergesinin, Genel Kurulun 30 Haziran
2016 Perşembe günkü birleşiminde sunuşlarda okunmasına ve görüşmelerinin aynı
tarihli birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma Kurulu,
30/06/2016 Perşembe günü (bugün) toplanamadığından, grubumuzun aşağıdaki
önerisinin, İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Levent
GÖK
 Ankara

 Grup
Başkan Vekili
Öneri:
Grup başkan
vekilleri İstanbul Milletvekili Engin Altay, Manisa Milletvekili Özgür Özel ve
Ankara Milletvekili Levent Gök tarafından, toplumsal barışımızı tehdit eden ve
yurttaşlarımızın yaşamına kasteden terör olaylarının tüm boyutlarıyla
değerlendirilmesi, çözüm önerilerinin tartışılması ve gerekli etkin tedbirlerin
alınabilmesi amacıyla 29/06/2016 tarihinde Türkiye Büyük Millet Meclisi
Başkanlığına verilmiş olan genel görüşme önergesinin (9 sıra No.lu), Genel
Kurulun bilgisine sunulmak üzere bekleyen diğer önergelerin önüne alınarak,
30/06/2016 Perşembe günlü birleşimde sunuşlarda okunması ve görüşmelerinin aynı
tarihli birleşiminde yapılması önerilmiştir. 
BAŞKAN
– Şimdi, Cumhuriyet Halk Partisi grup önerisi lehinde ilk söz İstanbul
Milletvekili Engin Altay’a aittir.
Buyurun
Sayın Altay. (CHP sıralarından alkışlar) 
ENGİN
ALTAY (İstanbul) – Teşekkür ederim.
Sayın
Başkan, sayın milletvekilleri; Genel Kurulu saygıyla selamlıyorum.
Biraz
önce Sayın Bostancı çok güzel bir şey söyledi -peşinen altına imza atıyorum-
Sivas katliamıyla ilgili olarak “O zaman DYP-SHP iktidarı vardı, doğal olarak
SHP’nin siyasi sorumluluğu var.” dedi. Çok doğru. Son yaşanan olaylarla ilgili
de şüphesiz, 64’üncü Hükûmetin siyasi sorumluluğu olduğunu böylece beyan ve
teyit etmiş oldunuz Sayın Bostancı, çok teşekkürler. (CHP sıralarından
alkışlar) 
Sayın
Başkan, Genel Kurulda uğultu var ama biz artık vatandaşlarımıza konuşacağız bu
durumda.
BAŞKAN
– Sayın milletvekilleri, yerlerimizi alalım lütfen.
ENGİN
ALTAY (Devamla) – Sayın milletvekilleri, hükûmetlerin görevi ve varlık sebebi
öncelikle vatandaşların can, mal ve namus güvenliğini sağlamaktır. Yine,
vatandaşların huzurunu, refahını ve mutluluğunu tesis etmek de hükûmetlerin
asli görevidir. Bunu da sevk ve idare ettikleri devlet aygıtı ve organları
eliyle yaparlar ya da şimdi olduğu gibi yapamazlar. 
Geldiğimiz
nokta vahimin ötesindedir, geldiğimiz nokta bütün siyasi mülahazaları bir
kenara koymamız gereken bir noktadır; geldiğimiz nokta kan üzerinden, gözyaşı
üzerinden polemik yapılacak bir nokta da değildir. Allah’ın takdir ettiği
kadere amenna, başımızın üstünde yeri var, razıyız, rıza göstermek zorundayız.
Ancak siz terörü Türkiye'nin kaderi yaptınız; buna rızamız yoktur, buna razı
değiliz, Türkiye bunu hak etmemektedir. Bugün maalesef bu yanlış politikalar 79
milyon vatandaşımızı, yurttaşımızı terör örgütlerinin açık hedefi hâline
getirmiştir. Milletçe başımız sağ olsun. Acımız büyük, endişemiz derin, toplum
büyük bir kaygı ikliminde. 
Elbette
dış faktörler, dış mihraklar, uluslararası senaryolar, bunlar var, bunları yok
saymıyoruz ama devleti sevk ve idare edenlerin kusurları, yanlış ve eksikleri
de bu Mecliste konuşulabilmelidir. Bu bakımdan, talep ettiğimiz, genel görüşme
açılmasıyla ilgili önergemizin kabul edileceğine dair bir endişe taşımıyorum.
Hiç şüphesiz, bu Parlamentoyu oluşturan bütün milletvekillerinin böyle hassas
bir konuda, millet büyük bir endişe iklimine sokulmuşken, herkes bir saat
sonrasından emin değilken Meclisin bu konuya duyarsız kalacağına ihtimal dahi
vermiyorum. 
Meclis
bunun için vardır sayın milletvekilleri. Hükûmetin denetlenmesi, Hükûmetin
uygulamalarının gözetilmesi de Türkiye Büyük Millet Meclisinin varlık
sebebidir. Hükûmet yok maalesef, zaten fiilen de yok. Ancak, bu Hükûmet size,
bize, millete, hepimize “çözüm süreci” dedi, sonra “İhanet ettiler.” dedi.
“Öfkeli çocuklar” dedi, sonra “Bunlar bize nankörlük etti.” dedi. Buradan
anlıyoruz ki bu Hükûmetin PKK terör örgütüne yönelik de, IŞİD terör örgütüne
yönelik de vahim yanlışları olmuş. Kendi itirafları, “çözüm süreci”,
“nankörlük”; “öfkeli çocuklar”, “nankörlük.” Buradan ne anlaşılır? Bir insan
niye nankörlük yapar? Sen birine bir iyilik edersin de adam ondan sonra
umduğunu bulamayıp seni hayal kırıklığına uğratınca adama “nankör” dersin. Bu
açık bir belgedir, bundan başka belge aramaya gerek yok. 
Muhalefet
aslında her 2, hatta 3 terör örgütü, Türkiye'nin başına önemli olarak sorun
olan 3 terör örgütüyle ilgili de süreç içinde sizi uyardı, hatta destekledi.
Terörle mücadele konusunda, özellikle Cumhuriyet Halk Partisi olarak -sizin
tabirinizle- ne istediniz de vermedik? 6 maddelik, aslında uyduruk, muğlak bir
çerçeve yasa istediniz, “Buyurun.” dedik, bir sürü eleştiri almamıza rağmen
“Buyurun, hayhay, bitirin bu terörü.” dedik. “Ortak deklarasyon yayımlayalım.”
dediniz, “Buyurun, hayhay.” dedik. Özellikle terörle mücadele konusunda, Cumhuriyet
Halk Partisi olarak yapıcı, olumlu muhalefetimizi hep ortaya koyduk. Kanunsa
kanun, bildiriyse bildiri dedik, desteklerimizi verdik. Ama geldiğimiz noktada
durum hiç de iç açıcı değil. Üzerinde siyaset yapılacak bir durum da değil. 
Sadece
7 Haziran seçimlerinden sonra 9 büyük bombalı saldırıya maruz kaldı Türkiye.
Bunda 7 Haziran öncesini -önemsemediğim için değil ama- Cilvegözü’nü,
Reyhanlı’yı, Diyarbakır’ı saymıyorum. 7 Hazirandan sonraki süreçle ilgili, bu
saldırıların çok karanlık, çok kuşku götürür olduğunun altını özenle çizmek
istiyorum. 12 vahşi saldırı, sadece canlı bomba vesairelerle yüzlerce ölü ve
yaralı…
Sayın
milletvekilleri, bu olağan bir durumsa, kabul edilebilir bir durumsa genel
görüşme önerimizi reddediniz ama bu kabul edilebilir bir durum değilse,
Allah’tan korkuyorsak, bu vatanı seviyorsak buna “Hayır.” demek pek vicdanla,
pek de siyasi ahlakla bağdaşmaz. 
Bizce
Türkiye’nin geldiği bu noktanın, tabii, sebepleri var. Mesela MİT
siyasallaşmasaydı Türkiye bu noktada olmazdı diye düşünüyoruz. Devlette ehliyet
ve liyakat esas alınaydı, güvenlik ve idari kadrolara özellikle, yapılan
atamalarda ehliyete ve liyakate dikkat edileydi Türkiye bu acıları çekmezdi
diye düşünüyoruz. Dış politikanız bu kadar tutarsız olmasaydı, dış politikanız
bu kadar subjektif yaklaşımlar içermeseydi Türkiye bu acıları çekmezdi diye
düşünüyoruz. Yaşam tarzı üzerinden Türkiye’de siyaset yapılmasaydı bu bombalar
patlamazdı diye düşünüyor ve inanıyoruz. Etnik farklılıklar üzerinden siyaset
yapılmasaydı bu bombalar patlamazdı diye düşünüyoruz ve inanç aidiyetleri
üzerinden Türkiye’de siyaset yapılmasa, dizayn edilmeseydi Türkiye bu acıya, bu
kana, gözyaşına maruz kalmazdı diye düşünüyoruz ve tabii, en önemlisi; kan, kin
ve gözyaşı siyaseti maalesef Türkiye’yi bu noktaya getirdi diye düşünüyoruz. 
Sonuç:
Ağlayan bir Türkiye var. Ağlayan bir Türkiye’yi Türkiye Büyük Millet Meclisinin
seyretmesi mümkün değildir, varlık sebebini inkâr anlamına gelir. Elbette
sağduyu, elbette teröre karşı tek yürek, tek vücut olmamız, teröre karşı
Hükûmeti desteklememiz belli ki sizin yanlış politikalarınıza, “Aldatıldık.”
paranoyalarınıza, “Ne pahasına olursa olsun, ille de Başkanlık olsun.”
hırsınıza bir fren mekanizması oluşturamamış. Bu sebeple bu noktadan sonra
durumun Türkiye Büyük Millet Meclisinin iradesine sevkinde fayda görüyoruz ve
Hükûmetin terörle mücadelesizlik politikasına artık destek vermiyoruz. Mesele
asli sahibi olan Türkiye Büyük Millet Meclisinin iradesindedir. Sözün bittiği
yerdeyiz. Millî irade meseleye el koymalıdır. Varlık sebebi olarak Türkiye
Büyük Millet Meclisi Hükûmeti denetlemek, iş ve işlemlerini gözetmek
zorundadır. Yanlış politikaları tayin, tespit ve çözüm üretmek bu Meclisin asli
işidir, bu Meclisin birinci önceliğidir.
Değerli
milletvekilleri, “Güvenlik zafiyeti yok.” denebiliyor. Canlı bomba için elbette
caydırıcı önlem alınamaz, adam kendini öldürmeyi kafaya koymuş. Nerede sizin
önleyici istihbaratınız? Koskoca Millî İstihbarat Teşkilatı ne işe yarar? Şimdi
isim vermeyeceğim, dün tartışmalara konu olan bir milletvekiliniz –gerekirse
ismini veririm- “Asıl operasyon MİT’e yapılmalı.” derken belki de çok doğru bir
şey söylemiş. O kendisini bilir, bunu söylemiyorum. Terör elbette olur, her
yerde olur; gelişmiş, gelişmemiş her ülkede olur ama kabul edilebilir sınırları
aşmış bir terör tehdidine maruz bir ülkede o ülkenin Parlamentosunun sırf “3
tane kanun çıkaracağız; Danıştayı, Yargıtayı istediğimiz gibi dizayn edeceğiz.”
diye bu tehdide sırt çevirmesi, yok sayması bence ahlaki değildir. 
Önümüz
ramazan, bu bayrama nasıl gireceğimizi bilmiyoruz. Bayram sabahı bayramlaşırken
mutluluk içinde bayramlaşıp bayramlaşmayacağımızı bilmiyoruz.
Sayın
milletvekilleri, sizi vicdana davet ediyorum; sizi kandan, gözyaşından, acıdan
Türkiye'yi uzak tutmaya katkı koymaya davet ediyorum. Bu genel görüşme
önergesini kabul etmemek demek, buradaki varlığınızı, bu yüce çatıyı inkâr
etmek demek olur. Vicdanlarınıza havale ediyorum. 
Bu
vesileyle mübarek bayramınızı tebrik ediyorum. Saygılar sunuyorum. (CHP
sıralarından alkışlar)
BAŞKAN
– Teşekkürler Sayın Altay.
Önerinin
aleyhinde ilk söz Manisa Milletvekili Erkan Akçay’a aittir.
Buyurun
Sayın Akçay. (MHP sıralarından alkışlar)
ERKAN
AKÇAY (Manisa) – Sayın
Başkan, değerli milletvekilleri; hepinizi saygıyla selamlıyorum. 
Cumhuriyet Halk Partisinin, terör olaylarının
değerlendirilmesi, çözüm önerilerinin tartışılması ve gerekli tedbirlerin
alınmasına yönelik genel görüşme önergesi üzerine söz aldım. Her ne kadar İç
Tüzük gereği aleyhte ise de bu genel görüşme lehine oy kullanacağımızı baştan
ifade etmek isterim.
Değerli milletvekilleri, ülkemizin en önemli sorunu terör
ve güvenlik sorunudur. Terör saldırılarının hedefi Türkiye Cumhuriyeti’nin
varlığı, Türk milletinin birliği ve vatanımızın bölünmez bütünlüğüdür. Ve
Türkiye Cumhuriyeti, devlet ve millet olarak bir beka mücadelesiyle karşı
karşıyadır. Yanlış teşhis ve çözüm politikaları sonucu terör örgütleri
güçlenmiş, terör olayları artmıştır. Özellikle 20 Temmuzdan sonra patlayan
terör hadiseleri ve yaşanılan canlı bomba hadiselerini de dikkate aldığımızda
“Teröristler vatan sathında cirit atarken ey Hükûmet, sen ne yaptın?” diye
sormak en birinci görevimiz ve
hakkımızdır. Bugüne kadar ortaya çıkan gerçekler ve iktidar mensuplarının pek
çok itirafı… Maalesef, “çözüm süreci” adı altında terör örgütünün
faaliyetlerine göz yumulmuş, görmezden gelinmiş, silah ve cephane depolamasına,
militan devşirmesine ve eylem hazırlıkları yapılmasına ses çıkarılmamış. En
modern asfaltların altından eğer patlayıcılar patlatılabiliyorsa, Hükûmetin,
İstihbarat Teşkilatının, Emniyetin, güvenlik teşkilatlarının ne yaptığını
vatandaşımız ve bizler defaatle sormak durumundayız. 
Hatırlarsanız,
Cumhurbaşkanı, Başbakan ve Hükûmet yetkilileri ve bir kısım AKP sözcüleri yine
“Kandırıldık, ne kadar safmışız, göz yumduk; işte, çözüm süreci uğruna
operasyon yapma izni vermedik.” diyerek bu itirafları dillendirmişlerdir. Yani,
mücadeleden müzakereye geçmenin acı bedelini bu kararı alanlar değil, millet
olarak hepimiz ödüyoruz. O nedenle, Milliyetçi Hareket Partisi olarak terörle mücadele
konusunda Hükûmete verdiğimiz destek, Türkiye Cumhuriyeti’ne, milletimize,
devletimize verdiğimiz bir destektir. Bu destek, sizin geçmişteki günahlarınıza
ortak olmamız, bunları gözden ırak tutmamız anlamına gelmemektedir. Bu
uyarıları, bu eleştirileri her zaman yapmaya devam edeceğiz. Keşke bu önerge
kabul edilse de daha ayrıntılı bu görüşmeler yapılsa; bir kuru temenniden öteye
geçmiyor. 
Biraz evvel İçişleri Bakanının yaptığı konuşmayı ve tavrını, tutumunu gördük. Tekraren buradan
ifade ediyorum, muhalefet konuşurken dinlemeyip Meclisten kaçan İçişleri
Bakanını kınıyorum. 
Değerli
milletvekilleri, 20 Temmuzdan bu yana 350’den fazla askerimiz, polisimiz ve
sivil vatandaşlarımız olmak üzere 1.069 vatandaşımız hayatını kaybetmiştir,
şehit olmuştur. Türk milleti, Hükûmetten terörle müzakere değil, sonuna kadar
mücadele edilmesini ve yok edilmesini beklemektedir. Ancak, yıllardır
teröristle müzakere edenler tüm bu terör saldırıları sonrasında “Terör bitmez”,
“Mücadelenin doğasında var.”, “Dünya önleyemedi ki biz önleyelim.”, “Nerede son
bulmuş ki?”, “Terörle yaşamaya alışmalıyız.”, “Habil ile Kabil’den bu yana
var.” gibi sözlerle maalesef Türk milletini terörle yaşamaya alıştırmaya
çalışmaktadır ve daha vahimi, daha insafsızı ve daha büyük yanlış yapılmaktadır
değerli arkadaşlar, terörle mücadele veya artan terör olayları başkanlık
hayallerine alet edilmek istenmektedir. Bu tutumdan, bu tavırdan, terör
hadiselerinin bu şekilde istismarından kesinlikle kaçınması gerekir Hükûmetin
ve bu konuda uyarıyoruz. 
Değerli
milletvekilleri, Amerika Birleşik Devletleri ne zaman Türkiye’de terör uyarısı
yapsa aynı günlerde hemen bir saldırı gerçekleşiyor. 28 Haziran sabahı
gazetelerde ABD’nin terör uyarısı yer alıyordu ve aynı günün akşamı Atatürk
Havalimanı’nda bombalar patladı. Amerikan istihbaratı Türkiye’de bilgi
toplarken bizim güvenlik ve istihbarat teşkilatlarımız ne yapmaktadır?
Öğreniyoruz ki Atatürk Havalimanı patlamasından yirmi gün evvel bu genel
istihbaratın da verildiği anlaşılıyor ama Sayın Başbakanın ilk açıklamalarından
birisi de “Güvenlik zafiyeti yok, böyle bir zafiyet söz konusu değil.” diyor.
Her ne kadar böyle dese de canlı bombalar Türkiye’nin kalbi Ankara’da ve
havaalanlarında patlıyorsa orada kesinlikle bir güvenlik ve istihbarat zafiyeti
vardır. O gelen istihbarat bilgileri de genel hatlarıyla. Yani, normal bir
vatandaşın bile, bir şirketin bile rahatlıkla öngörebileceği bilgilere ne
derece istihbarat denir, o da tartışmalıdır. Gerçek istihbarat nokta
istihbaratıdır; gününü, yerini eylemcileriyle birlikte belirleyen ve takip eden
bir istihbarattır. Türkiye Cumhuriyeti devletinin öncelikle bu güvenlik ve
istihbarat zafiyetinden kurtulması gerekir. 
Değerli
arkadaşlar, demokrasinin temel koşullarından biri de hesap vermedir, sorumluluk
üstlenmektir. Bu sorumluluk üstlenme ve hesap verme siyasi olur, hukuki olur,
etik olur ama Hükûmetin bu konularda en küçük bir sorumluluk üstlendiğini ne
duyan var ne gören var, sanki hiçbir sorumluluğu yok. Hiç alakası olmayan kişi
ve kesimlere neredeyse ihale edip işin içinden sıyrılmaya çalışıyorsunuz. Bu
terör olaylarıyla ilgili Hükûmetin sorumluluğu birinci derecedir ve en
fazladır.
Brüksel’deki
terör olayları sonrasında Adalet ve İçişleri Bakanları siyasi sorumluluk gereği
istifa ettiler ama biz, Efkan Ala’nın bunu aklından bile geçirdiğini tahmin
etmiyoruz veya izin vereceklerine Hükûmetin veya Sayın Cumhurbaşkanının, hiç
ihtimal vermiyoruz. 
20
Temmuzdan bu yana 1.069 insan hayatını kaybetmiş, yüzlerce terör hadisesi
meydana geliyor. Bunun 12’si büyük kentlerde, metropollerde canlı bomba
patlaması şeklinde olmuş. Ancak, Başbakan, İçişleri Bakanı, MİT Müsteşarı,
Emniyet Genel Müdürü ve sorumlular hâlâ koltuklarında oturuyorlar. Görevlerine
devam ediyorlar diyemiyorum çünkü görevlerini yaptıklarından son derece
kuşkuluyuz. Bunun bir siyasi sorumluluğu yok mudur? Siyasi sorumluluk
üstlenmiyorsunuz, üstlenmeye de niyetinizin olmadığı anlaşılıyor. E, peki,
İstanbul Havalimanı’ndaki patlamadan birinci…
(Mikrofon
otomatik cihaz tarafından kapatıldı)
ERKAN
AKÇAY (Devamla) - …derecede Hükûmet sorumlu olmasına rağmen Hükûmet ve
sorumluları istifa etmedi. Peki, bunun görevlisi, bürokratı da yok mudur
sorumlu olanı? En azından bu mekanizmayı denetleyip sorgulayacak…
Bu
düşüncelerle hepinizi saygıyla selamlıyorum. (MHP sıralarından alkışlar)
BAŞKAN
– Teşekkür ediyorum Sayın Akçay.
MEHMET
MUŞ (İstanbul) – Sayın Başkan, bir şeyi ifade etmek istiyorum. 
Başkanlık
sistemi, AK PARTİ’nin Anayasa teklifinde Anayasa Komisyonuna sunmuş olduğu bir
şeydir. Partimizin, terör olaylarını başkanlık sistemine alet etmek gibi bir
düşüncesi yoktur, böyle bir çalışması olmamıştır. Başkanlık sistemi bir yönetim
sistemidir. Terörle mücadele ayrı bir şeydir, bir güvenlik meselesidir.
Hükûmetimiz, AK PARTİ Hükûmeti kararlı bir şekilde terörle mücadelenin üzerine
gidecektir, gitmeye de devam ediyor, gitmiştir, gidecektir de. Bu ikisi
arasında bir bağ kurmak büyük bir talihsizliktir.
Bir
diğeri, “Operasyon yapılmasın.” diye bir talimat olmaz, böyle bir talimat
yoktur.
BAŞKAN
– Teşekkür ediyoruz.
ERKAN
AKÇAY (Manisa) – Sayın Başkan, öncelikle ifade etmek isterim ki terörle
mücadele konusunda operasyon taleplerinin geri çevrilmesi, bu iznin verilmemesi
ve verilen talimatlar gereği göz yumulduğu hususu zamanın Başbakanının ve
ilgililerinin itirafıdır.
Bir
de, terör olaylarıyla ilgili bu hadiseleri başkanlık arzularına tahvil hususu
da İçişleri Bakanı Efkan Ala’nın sözleridir ve buna benzer daha başka sözleri
de buluruz. Bizatihi Hükûmetin İçişleri Bakanı bu sözleri sarf etmiştir.
BAŞKAN
– Peki Sayın Akçay.
Sayın
Demirel, bir dakika süreyle sistemi açıyorum.
Buyurun.
V.- AÇIKLAMALAR (Devam)
28.- Diyarbakır Milletvekili Çağlar
Demirel’in, Lice’nin Yalaza Mahallesi’nin Mehle mezrasında yaşanan duruma
ilişkin açıklaması
ÇAĞLAR
DEMİREL (Diyarbakır) – Teşekkürler Sayın Başkan.
Sayın
Başkan, daha önce de burada ifade ettik ama yeni, sıcak gelişmelerle bilgi
edindiğimizde Genel Kurulu da tekrar bilgilendireceğiz ve bu konuda Hükûmetin
de bize cevap vermesini istiyoruz.
Özelde
Lice’de, Lice’nin Kervas yani Yalaza Mahallesi’nin Mehle mezrasında sabahtan
beridir yaşanan bir durum var: Ormanlar yakılıyor, askerlerin köye girdiğine ve
evlerin yakıldığına dair bilgiler bize ulaşıyor. Bu konularda valilik de
bilgilendiriliyor. Görüşmeler yapılıyor köylülerle. Ben az önce yoklama
istendiğinde köylülerle görüşüyordum. Şu anda, son aldığımız bilgi itibarıyla,
oradaki evlerin ve ormanlık alanın yakıldığına, evleri yakılan kişilerin buna
itiraz etmeleri sonucunda 4 kişinin işkence yapılarak o alandan biraz
uzaklaştırıldığına ve şu anda bir ağacın altında yattıklarına dair bir bilgi
var.
(Mikrofon
otomatik cihaz tarafından kapatıldı)
BAŞKAN
– Tamamlayın.
ÇAĞLAR
DEMİREL (Diyarbakır) – Yani, yaşamlarını yitirdiklerine dair bir durum söz
konusu, yaşamlarını yitirdiklerinden endişe duyuyoruz. Basına da yansıdı,
özelde isimler de var. Çocukları ve eşinin de içinde yer aldığı bu kişinin
15-20 kişiyle birlikte meydana toplanarak, köy meydanına toplanarak orada
işkence yapıldığı ve onunla birlikte zırhlı araçlara bindirilerek götürüldüğü bilgisi
çok sıcak bir bilgi olarak bize iletildi. Bu konuya ilişkin özelde Hükûmetin,
iktidarın buna yönelik bir cevabını bekliyoruz ve çok acil bir şekilde Genel
Kuruldan bir heyetin seçilerek Lice’ye gitmesi ve bu yaşananları oradan
incelemesi gerektiğini ifade etmek istiyorum. Ve bize iletilen bilgi de şu:
Yani, burada, aslında, uyuşturucuyla mücadele adı altında yapıldığı ifade
edilse de -çünkü elimizde görüntüler var- onunla hiçbir alakası olmadan
köylerin, evlerin yakıldığı ve onlarca zırhlı aracın köy içinde olduğuna dair… 
(Mikrofon
otomatik cihaz tarafından kapatıldı) 
ÇAĞLAR
DEMİREL (Devamla) - … hem görüntüler hem de çok sıcak ve net bilgiler var. 
Herkesin
Lice’de yaşanan bu vahşete “dur” demesi gerektiğini bir kez daha ifade etmek
istiyorum. 
BAŞKAN
– Teşekkür ediyoruz.
IX.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Grup Başkan Vekilleri
İstanbul Milletvekili Engin Altay, Manisa Milletvekili Özgür Özel ile Ankara
Milletvekili Levent Gök tarafından, toplumsal barışı tehdit eden ve
yurttaşların yaşamına kasteden terör olaylarının tüm boyutlarıyla
değerlendirilmesi, çözüm önerilerinin tartışılması ve gerekli etkin tedbirlerin
alınabilmesi amacıyla 29/6/2016 tarihinde Türkiye Büyük Millet Meclisi
Başkanlığına verilmiş olan genel görüşme önergesinin, Genel Kurulun 30 Haziran
2016 Perşembe günkü birleşiminde sunuşlarda okunmasına ve görüşmelerinin aynı
tarihli birleşiminde yapılmasına ilişkin önerisi (Devam)
BAŞKAN
– Cumhuriyet Halk Partisi grup önerisi lehinde ikinci söz, Adana Milletvekili
Meral Danış Beştaş’a aittir. 
Buyurun
Sayın Danış Beştaş. (HDP sıralarından alkışlar)
Buyurun.

MERAL
DANIŞ BEŞTAŞ (Adana)- Sayın Başkan, değerli milletvekilleri; hepinizi saygıyla
selamlıyorum. Cumhuriyet Halk Partisinin genel görüşme açılması istemine dair
grubum adına söz almış bulunmaktayım. 
Bizden
önceki hatipler de aleyhe de olsa her iki konuşmacı da lehe bir görüş ifade
ettiler, parti grubu olarak bizim de genel görüşme talebini desteklediğimizi
baştan ifade ederek sözüme başlamak istiyorum. 
Değerli
milletvekilleri, doğrusu, bugün, İçişleri Bakanının gelip Meclis Genel Kurulunu
bilgilendirmesi konusunda küçücük de olsa bir adım atılmış gibi algılamıştık,
en azından son gelişen olaylar, özellikle Atatürk Havalimanı’nda meydana gelen
olaydan sonra Mecliste o saatten bu yana yapılan tartışmalara yanıt
verilebileceğini düşünmüştük ama maalesef İçişleri Bakanı aynı beyanları tekrar
ederek, yeni bir şey söylemeden bu kürsüden indi. Konuşmasında bazı bölümler
var, onları değerlendireceğim ama gerçekten, böyle bir katliamdan sonra
İstanbul’un göbeğinde, tıpkı Ankara gibi, Suruç gibi, Diyarbakır gibi,
Sultanahmet gibi, Reyhanlı gibi büyük bir katliamdan sonra İçişleri
Bakanlığının bu tutumunu anlamak, anlamlandırmak ve kabul etmek mümkün değil
çünkü kendisi birinci derecede bu işin yetkili ve sorumlu makamını işgal
ediyor, orada oturuyor ve konuşmasında, işin en korkunç tarafı, pişkinliğin
doruk yaptığı nokta, muhalefeti istifaya davet ediyor. İçişleri Bakanı istifa
etmeyi hiç zaten söylememekle birlikte, bir de muhalefetin seçim kazanmamasını -genel
olarak ortaya bir laf söylüyor ama- bahane ederek, bir laf söyleyerek diyor ki:
“Siz istifa edin.” Size ne ya? Muhalefet seçim geçer geçmez, baraja takılır
takılmaz, kaç milletvekiliyle temsil edilir… Bu işin yetkilisi sensin, kolluk
senin emrinde. Orada bir patlama oluyor ve bütün katliamlarda olduğu gibi,
yirmi gün önce istihbarat alındığı yönünde bilgiler de hemen dolaşıma girmiş
durumda.
Şimdi,
bu manzarayı maalesef çok yaşadık. 7 Hazirandan önce başlayan, sonrasında devam
eden kaos, katliam ve bu katliamların üstünün örtülmesi süreci yeni bir olgu
değil bizim açımızdan ve Türkiye açısından da değil ve gerçekten şu anda
Türkiye'de yurttaşların önemli bir bölümü kendini güvende hissetmiyor. Dün sosyal
medyada bu konuda açılan bir “tag” TT listesine girdi, güvende değiliz.
Gerçekten artık bu olaylar, katliamlar, IŞİD terörü ve diğer çatışmalar bütün
halkın yaşam hakkını, yaşam alanlarını daraltan ve tehdit eden bir hâle
dönüştü.
Şimdi,
bu konuda Hükûmetin pişkinliği, açıklamaları dudak uçuklatacak derecede absürt.
Biz medyanın, yandaş medyanın manşetlerine bakıyoruz, Atatürk Havalimanı
birinci sıraya yükselemedi zaten. Rusya’yla balayı dönemi var ya, hani yeni
anlaşmışlar, özür dilemişler ya… Daha düne kadar bizim Eş Genel Başkanımızı ve
partimizi hainlikle suçlayan medya, şimdi Rusya’yla anlaşmanın, özür dilemenin
ne kadar güzel bir şey olduğunu anlatmaya çalışıyor. Yani bu dönüşümü de
gerçekten anlamak da mümkün değil, zaten anlaşılacak bir mesele değil.
Şimdi,
bu Meclisin temel görevlerinden biri, iktidarın görevi tabii vatandaşın can ve
mal güvenliği ve bu ülkede yaşanan her türlü probleme çözüm üretme konusunda
inisiyatif alması, sorumluluk alması ve yetkisini vatandaşın lehine
kullanmasıdır. Bu konuda Hükûmetin anayasal sorumlulukları, yürütmenin görevi
de budur. Ama biz ne yapıyoruz? Hemen katliamlardan sonra katliamların üstü
örtülmeye çalışılıyor. Bütün dosyalarda istisnasız gizlilik kararı var, bütün
dosyalarda önceden istihbari bilgi var, bütün dosyalarda Millî İstihbarat
Teşkilatıyla arasında bir bağ kurulduğu iddiaları ve belgeleri anında dolaşıma
sokuluyor, fakat iktidar partisi bu meselelerin hiçbirini üstüne almıyor, garip
bir şekilde üstüne almıyor, yani bu sorumluğum var… Hani, Brüksel’de
havalimanında patlama oldu, üç bakan aynı gün istifa etti, birininki kabul
edildi. Bizde zaten istifa müessesesi diye bir şey yok, bugün de siyaset
literatürüne yeni bir şey girdi, patlama olunca muhalefet istifa etsin. Bu
kadar pişkinliği de bugün bir kez daha yaşamış olduk.
Ve
gerçekten bu meseleyle ilgili, araştırmalarla ilgili Meclisin de muhalefetiyle
birlikte görüşme açması, Kürt meselesi, çözüm süreci, IŞİD çetesi, IŞİD
barbarlığıyla iktidar partisi arasındaki ilişkilerin de, bağın da Meclis tarafından
araştırılması gerekiyor, tespit edilmesi gerekiyor. Bütün dünya Türkiye
Cumhuriyeti devletini, daha doğrusu iktidar partisiyle IŞİD ilişkilerini
tartışıyor, bunun belgelerini sunuyor, Birleşmiş Milletlere gönderiyor,
Independent’dan New York Times’a, The Guardian’a kadar bütün uluslararası
basın, manşetlerle Türkiye-IŞİD ilişkisini tartışıyor, ama bize gelince, aynı
klasik cümlelerle “Şunlar da terördür, şunlar da terördür, bizim bir bağımız
yoktur.” baştaki söylemler geri alınıyor.
Tabii,
hafızamız çok taze; biz öfkeli bir topluluk olduğu iddialarını, söylemlerini
unutmadık, IŞİD’e rahmet okutacak sözleri söyleyenleri unutmadık, yani “IŞİD’in
eline su dökemezler.” dedi Emrullah İşler. Şu anda zaman yok, bu beyanların
hepsini söylemiyoruz. Yani bununla ilgili… İşte, bugün balayı dönemi yaşanan,
bu özür, barışma ve uluslararası diplomaside bu sürecin durumuyla ilgili parti
olarak görüşlerimiz de biliniyor. Biz “Barışmayın, aman herkese düşman olun.”
gibi bir öneride de değiliz; sadece ilkeli siyaset, iyi bir duruş ve istikrarlı
bir siyasetten söz ediyoruz. 
Rusya’nın
Birleşmiş Milletler Daimî Temsilcisi Vitali Çurkin, Türkiye'nin, Suriye’de
IŞİD’in kontrolü altında bulunan bölgelere yasa dışı yollardan silah ve
mühimmat gönderdiğini iddia eden belgeleri BM Güvenlik Konseyine sundu.
Rusya’nın sunduğu belgelerde Türkiye’den 2 milyon dolarlık kimyasal madde
gönderildiği söyleniyor ve bununla birlikte Türkiye’ye yönelik ithamlar çok
ciddi. O kadar ciddi ki IŞİD’in ana silah ve askerî teknolojisinin tedarikçisi
durumunda bir Türkiye’den söz ediliyor ve sevkiyat, arabalarla, insani yardım
konvoylarıyla gerçekleştiriliyor. Buna ilişkin elimizde hiç malzeme sıkıntısı
yok, binlerce doküman, belge sunabilirim; dava dosyası, iddianameler de hazır.
Yani, bu katliamların sorumlusu kesinlikle iktidar partisidir. Onları önceden
önlememekle, onlara destek vermekle, sınırdan gönderdiği silahların, bir
şekilde, İstanbul’a, Ankara’ya, Suruç’a, Adana’ya, Diyarbakır’a geri
gitmesinden iktidar partisi sorumludur. Fakat, tabii ki bunları üstüne alan,
bunu kabul eden bir iktidar partisi yok. 
İktidar
partisine göre “katliam” demek suç. Biz katliam diyoruz, bütün iktidar partisi
sıraları zıplıyor. Ya, katliam yapanlar suç işliyor, katliamın yapıldığını
söyleyenler suç işlemiş olmaz. Bu ülkede neredeyse her güne bir katliam denk
geliyor, her gün bir katliam anması var. 2 Temmuzdan 10 Temmuza birçok tarih
sayabilirim, ezbere hepimizin hafızalarında var ve bu katliamlarla yüzleşmek
gerekiyor. Yeni katliamların olmaması için, kesinlikle, bu meselede genel
görüşmenin, araştırma önergelerinin kabul edilip Meclisin inisiyatif almasına
olanak sunulmalı. 
Daha
önce grup başkan vekilimiz tarafından da buraya sunulan belge var, ayrıntısına
giremeyeceğim ama Akçakale Tel Abyad Sınır Kapısı’nın Ocak 2014’te IŞİD’in
eline geçmesiyle birlikte IŞİD’le ticaret yapıldığı, bizzat TÜİK verilerine
göre, resmî bilgilerine göre, resmî ihracat verilerine göre ispatlanmış durumda
ve bunlar Meclis tutanaklarında da mevcut. Bunu bir kez daha sizin dikkatinize
sunmak istiyorum. 
Son
olarak da İçişleri Bakanının bugünkü söylemini büyük bir esefle karşıladığımızı
ifade etmek istiyorum. Demin grup başkan vekilimiz söyledi. Şu anda Lice’de,
köyde işkence yapılıyor, 4 insan katledilmiş, sivil insan. Bunu söyleyince “Olmuyor.”
diyorlar. Ya, işte, devam ediyor ve İçişleri Bakanı yine gelmiş şu cümleyi
kurabiliyor, diyor ki: “150 milyonu aşan yardımlar yapacağız, içindeki eşyayla
birlikte vatandaşımıza vereceğiz, kardeşliğimizin gereği bunu yapacağız.
Vatandaş hak etmiştir.” İçişleri Bakanı Kürt halkına, orada yaşayanlara kan
parası teklif ediyor. Böyle bir kardeşlik anlayışı olabilir mi? Oradaki
vatandaşını öldür, evini yık başına…
OSMAN
AŞKIN BAK (Rize) – Teröristleri öldürüyorlar ya, vatandaşları değil. Vatandaşı
öldürenleri herkes biliyor. Teröristleri öldürüyorlar. 
MERAL
DANIŞ BEŞTAŞ (Devamla) - …iftar sofrası açtırma, sonra da de ki: “Ben size 150
milyon lirayı aşan bir yardım yapacağım.” 
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Devamla) – Bu, hiçbir şekilde kabul edilebilir bir durum
değildir. 
OSMAN
AŞKIN BAK (Rize) – Terörle mücadele edip teröristleri öldürüyorlar. Şurada
PKK’ya da bir şey söyleseydiniz.
ŞAHİN
TİN (Denizli) – Buraya, kürsüye çıkıp teröristleri savunamazsınız.
MERAL
DANIŞ BEŞTAŞ (Devamla) – Bunlar sizin duymak istemediğiniz zaman duymak
istemediğiniz şeylerdir. O hâlde alışkanlık haline getiriyorsunuz. (HDP
sıralarından alkışlar)
BAŞKAN
– Buyurun Sayın Danış Beştaş.
OSMAN
AŞKIN BAK (Rize) – Hayır, lütfen, PKK’ya da bir şey söyleyin.
MERAL
DANIŞ BEŞTAŞ (Adana) – Ezberledik sözünüzü.
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş…
ŞAHİN
TİN (Denizli) – Hadi oradan sen de!
MERAL
DANIŞ BEŞTAŞ (Adana) – Kim o “Hadi oradan!” diyen? Kim o?
BAŞKAN
– Bir saniye sayın milletvekilleri, Sayın Muş’u dinliyorum.
MEHMET
MUŞ (İstanbul) – İktidar partisinin IŞİD’le ilişkisi olduğunu iddia etti. Bu,
açık bir sataşmadır.
ŞAHİN
TİN (Denizli) – Ben söyledim.
MERAL
DANIŞ BEŞTAŞ (Adana) – Terbiyeli ol!
MAHMUT
TOĞRUL (Gaziantep) – Ayıp ya! Yakışıyor mu sana?
ŞAHİN
TİN (Denizli) – Sen terbiyeli ol!
MERAL
DANIŞ BEŞTAŞ (Adana) – Terbiyeli ol, terbiyeli!
BAŞKAN
– Lütfen, sayın milletvekilleri, Sayın Muş’u kürsüye davet ettim.
İki
dakika süre veriyorum sataşmadan. Yeni bir sataşmaya meydan vermeden…
VII.- SATAŞMALARA İLİŞKİN KONUŞMALAR
(Devam)
5.- İstanbul Milletvekili Mehmet Muş’un,
Adana Milletvekili Meral Danış Beştaş’ın CHP grup önerisi üzerinde yaptığı
konuşması sırasında Adalet ve Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; ülkemiz terörle yoğun
bir mücadelenin içerisindedir ve bu terörist faaliyetleri yürütenler, bu
teröristler oldukları yerlerden temizlenecekler. Bu noktadaki kararlılığımız
net, açıktır; onlara finansal kaynak oluşturan kenevir tarlaları da imha
edilecektir, ortadan kaldırılacaktır çünkü buradan ciddi bir finansal kaynak
var.
Bakınız
değerli milletvekilleri, IŞİD bir terör örgütüdür. PKK da bir terör örgütüdür.
Dün buradan ben bazı fotoğraflar gösterdim. Şırnak Belediyesinde ortaya çıkan
havan topları. Bakın, burası bir belediyenin deposu, havan topları bunlar, bir
belediye, bir belediyenin deposu, bu da silah.
HAKAN
ÇAVUŞOĞLU (Bursa) – Sonra siyasetçileri suçluyorlar. Siyasetçileri suçluyorlar
değil mi? Belediye başkanı siyasetçi oluyor!
MEHMET
MUŞ (Devamla) - Şimdi, buradan hem iktidar partisinin IŞİD’le ilişkisi olduğu
iddia ediliyor hem de Hükûmetin içerisinde IŞİD yapılanması var. 
Değerli
arkadaşlar, kusura bakmayın, sizin içinizde PKK yapılanması var, bunun başka
bir anlamı yok. (AK PARTİ sıralarından alkışlar) Görüyor musunuz bunları? Hadi
istifa etsin Genel Başkanınız, niye etmiyor? Bakın bunlara. Ne yaptınız
bunlarla alakalı? Görevden alabiliyor musunuz belediye başkanınızı, istifa
ettirebiliyor musunuz?
MERAL
DANIŞ BEŞTAŞ (Adana) – Siz hepsini aldınız ya!
MEHMET
MUŞ (Devamla) - Bir şey yapabiliyor musunuz? 
Aynı
şekilde Van’da yapılan bir operasyonda -değerli milletvekilleri, bu örnekleri
artırmak mümkün- teröristler emniyet birimlerine saldırıda bulunuyor. Emniyet
güçlerine ateş açınca emniyet güçleri karşılık veriyor ve teröristler etkisiz
hâle getiriliyor. Sonra bunların kullandığı araç kime ait çıkıyor, biliyor
musunuz? VASKİ yani Van Su Kanalizasyon İdaresine yani Van Büyükşehir Belediyesine
ait araç çıkıyor. Bunun gibi onlarca örnek var. Millete hizmet için verilen
vergiler terör örgütüne kaynak olarak aktarılıyor. Bunların da hesabını
soracağız, hiç şüpheniz olmasın. (AK PARTİ sıralarından alkışlar)
İDRİS
BALUKEN (Diyarbakır) – Sayın Başkan…
BAŞKAN
– Buyurun Sayın Baluken.
İDRİS
BALUKEN (Diyarbakır) – Sayın grup başkan vekili belediyelerde silah
saklamamızdan tutun da çok farklı ithamlara giden sataşmalarda bulunmuştur.
BAŞKAN
– Buyurun, size de iki dakika süre veriyorum. (HDP sıralarından alkışlar)
Lütfen
yeni sataşmaya meydan vermeyelim.
HAKAN
ÇAVUŞOĞLU (Bursa) – Siyasetin önü tıkanıyormuş dokunulmazlıklar kalkınca! 
BAŞKAN
– Lütfen sayın milletvekilleri…
HAKAN
ÇAVUŞOĞLU (Bursa) – Kınayın bunları, kınasanıza!
6.- Diyarbakır Milletvekili İdris
Baluken’in, İstanbul Milletvekili Mehmet Muş’un sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
İDRİS
BALUKEN (Diyarbakır) – Dinle, bağırma öyle, bağırma!
HAKAN
ÇAVUŞOĞLU (Bursa) – Bağırırım ben.
İDRİS
BALUKEN (Devamla) – Sayın Başkan, süreyi yeniden başlatır mısınız.
HAKAN
ÇAVUŞOĞLU (Bursa) – Resmen teröristlik yapıyorsunuz burada be!
BAŞKAN
– Sayın Çavuşoğlu, lütfen… Sayın milletvekilleri, istirham ediyorum. 
İDRİS
BALUKEN (Devamla) – Ya böyle panikle bağırmanızı anlıyoruz.
HAKAN
ÇAVUŞOĞLU (Bursa) – Panik falan değil kardeşim. 
İDRİS
BALUKEN (Devamla) – Ben bir sakin sakin anlatmaya çalışayım. Eğer bağırırsanız
biz de bağırmasını biliriz.
HAKAN
ÇAVUŞOĞLU (Bursa) – Orta oyunu oynanmıyor burada, burası Meclis!
İDRİS
BALUKEN (Devamla) – Şimdi, birincisi, bu uyuşturucu meselesine geleyim. Ya bu
esrar tarlaları, Hint keneviri tarlaları birdenbire havadan mı Lice kırsalına
yerleşti?
ŞAHİN
TİN (Denizli) – Eskiden beri var o.
İDRİS
BALUKEN (Devamla) – Bu esrar ekilirken, Hint keneviri ekilirken sizin
denetiminizde olan bu devlet güçleri, kolluk güçleri neredeydi? 
ŞAHİN
TİN (Denizli) – Felsefe yapma burada, felsefe yapma!
İDRİS
BALUKEN (Devamla) – Niye izin vermişler? Bunun bir mantıklı cevabı var mı?
Devletten habersiz kuş uçmaz denilen yerde bu esrar tarlaları, Hint kenevir
tarlaları nasıl bu aşamaya geliyor, kim buna müsaade ediyor?
HAKAN
ÇAVUŞOĞLU (Bursa) – Devlet kendi stratejisini geliştirir, zamanı… İstediğinde
yapar, tamam mı?
İDRİS
BALUKEN (Devamla) – Hangi kolluk güçleri buna müsaade ediyor? Hayır, bunun
cevabını verin bize. 
Peki,
madem diyelim ki tespit ettiniz. Bu tarlaları imha etmek bu kadar zor mu? Bunun
için on binlerce askerle birlikte bir coğrafyanın tamamını abluka altına alıp
ormanları yakmak mı gerekiyor? 
OSMAN
AŞKIN BAK (Rize) - Hayır, teröristleri…
HAKAN
ÇAVUŞOĞLU (Bursa) - “Tweet” atmıştı HDP, “tweet” atmıştı değil mi? 
İDRİS
BALUKEN (Devamla) – Köydeki köylülere her türlü zulmü yapmak mı gerekiyor? 
HAKAN
ÇAVUŞOĞLU (Bursa) - HDP “tweet” atmıştı Antalya’daki orman yangını orada gibi,
değil mi?
İDRİS
BALUKEN (Devamla) – Yani, bakın, bölge halkı orada bu tarlaları kimin ektiğini,
kimin göz yumduğunu, kimin bunun üzerinden servet kazandığını çok iyi biliyor.
Ben bir soru ortaya atayım: Son otuz yılda o bölgede görev yapan yetkililerin
mal varlıklarını bir inceleyin, bu söylediğimden ne kastettiğimi anlarsınız. 
İLYAS
ŞEKER (Kocaeli) – Şırnak’a gel, Şırnak’a! Şırnak’taki bombalara gelsene!
Şırnak’taki bombaları açıklasana! Bak süren bitiyor. 
İDRİS
BALUKEN (Devamla) – Şırnak Belediyesiyle ilgili de söyleyeyim. 
İLYAS
ŞEKER (Kocaeli) – Şırnak’taki bombaları açıkla! Ramazan bombası mı onlar?
İDRİS
BALUKEN (Devamla) – Ya yedi sekiz aydır Şırnak Belediyesi zaten devletin
elinde. 
İLYAS
ŞEKER (Kocaeli) – Nasıl devletin elinde?
İDRİS
BALUKEN (Devamla) – O silahları sen gösterdiğin saatler içerisinde oraya koyma
ihtimalî olan tek bir şey var, güvenlik güçleridir yani. Bakın, böyle iddialara
karnımız tok.
(Mikrofon
otomatik cihaz tarafından kapatıldı) 
MEHMET
MUŞ (İstanbul) – Sayın Baluken, savunulacak tarafı yok bunun!
İLYAS
ŞEKER (Kocaeli) – İddia değil, gerçek olan şeyler bunlar!
İDRİS
BALUKEN (Devamla) – Kayyum atamanın zeminini hazırlıyorsunuz. 
ŞAHİN
TİN (Denizli) – Milletin gözünün içine baka baka yalan söylüyorsunuz!
İDRİS
BALUKEN (Devamla) – Şırnak Belediyesinde Belediye Başkanımız görevdeyken silah
milah falan hiçbir şey yok. 
MEHMET
MUŞ (İstanbul) – Meclis üyeleri ne yapıyor acaba? Sayın Baluken, Şırnak
Belediyesinin yönetiminde kim var şu an?
İDRİS
BALUKEN (Devamla) – Ama, o dönem içerisinde binlerce tırla El Nusra’ya, IŞİD
çetelerine silah gittiğini bütün dünya biliyor. (HDP sıralarından alkışlar)
HAKAN
ÇAVUŞOĞLU (Bursa) – Bu millet size inanmıyor. Oraya sizi sokmayacak bu millet!
Sokmayacak, oralara giremeyeceksiniz! Siz ancak kendinizi kandırırsınız! 
AHMET
YILDIRIM (Muş) – Sokağa çıkma yasağı var, senin haberin yok be! Şırnak’ta sekiz
aydır sokağa çıkma yasağı var!
ÇAĞLAR
DEMİREL (Diyarbakır) – Sokağa çıkma yasağı var, sokağa çıkma yasağı!
AHMET
YILDIRIM (Muş) – Yedi aydır belediye başkanı yok!
IX.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Grup Başkan Vekilleri
İstanbul Milletvekili Engin Altay, Manisa Milletvekili Özgür Özel ile Ankara
Milletvekili Levent Gök tarafından, toplumsal barışı tehdit eden ve
yurttaşların yaşamına kasteden terör olaylarının tüm boyutlarıyla
değerlendirilmesi, çözüm önerilerinin tartışılması ve gerekli etkin tedbirlerin
alınabilmesi amacıyla 29/6/2016 tarihinde Türkiye Büyük Millet Meclisi
Başkanlığına verilmiş olan genel görüşme önergesinin, Genel Kurulun 30 Haziran
2016 Perşembe günkü birleşiminde sunuşlarda okunmasına ve görüşmelerinin aynı
tarihli birleşiminde yapılmasına ilişkin önerisi (Devam)
BAŞKAN
- Cumhuriyet Halk Partisi grup önerisi aleyhinde ikinci ve son konuşmacı
İstanbul Milletvekili Azmi Ekinci.
Buyurun
Sayın Ekinci. (AK PARTİ sıralarından alkışlar)
AZMİ
EKİNCİ (İstanbul) – Sayın Başkan, değerli milletvekilleri; CHP’nin toplumsal
barışımızı tehdit ve yurttaşlarımızın yaşamına kasteden terör olayları hakkında
vermiş olduğu grup önerisi aleyhinde AK PARTİ Grubu adına söz almış
bulunmaktayım. Bu vesileyle yüce heyeti saygıyla selamlıyorum. 
13
Haziran 2002 tarihli Terörizmle Mücadeleye Dair Avrupa Konseyi Çerçeve Kararı’nda
“Terör Suçları, Temel haklar ve Prensipler” başlıklı 1’nci maddesinde “terör
suçu” ve “terör örgütü” kavramlarının genel kriterleri açısından çerçevesi
şöyle çizilmiştir: Bir ülkenin halkını ciddi şekilde korkutmak veya sindirmek,
bir hükûmeti ya da bir uluslararası kuruluşu bir şeyi yapmaya ya da yapmamaya
zorlamak ve bir ülkenin ya da uluslararası kuruluşun siyasal, sosyal, ekonomik,
anayasal temel yapısını yıkmak veya işlemez hâle getirmek amacıyla bir ülkeyi
ya da uluslararası bir organizasyonu ciddi zarara uğratan kasıtlı eylemler
yapmaktır. Kasıtlı eylemlerden de kastı, bir insanın ölümüne sebebiyet vermek,
bedensel bütünlüğüne zarar vermek, insan kaçırmak ya da rehin almak, kamuya ait
mülkiyette ya da özel mülkiyette altyapı sistemlerinden bilgi sistemine kadar
insan hayatını tehlikeye sokacak şekilde aşırı kayba yol açmak veya büyük
ekonomik zarar vermek, uçak, gemi veya diğer taşımacılık araçlarını kaçırmak,
silah, patlayıcı, kimyasal, nükleer veya biyolojik her türlü silah üretmek,
geliştirmek, elde etmek, taşımak veya kullanmak, insan hayatını tehlikeye
sokacak patlama, sel veya yangına sebep olmak gibi veya tehlikeli maddeleri
yaymak, bu eylemleri yapmak tehdidinde bulunmak şeklinde sıralanmıştır. Bu
tanımlamalardan hareketle, hiçbir devlet hiçbir terör örgütünü meşru kabul
edemez, destekleyemez; hiçbir parti, hiçbir sivil toplum kuruluşu, hiçbir
vatandaş da hiçbir terör örgütünü destekleyemez, meşru göremez. Ama, gerçek
şudur ki, terör örgütleri, varlığına kastettikleri devletlere karşı kullandıkları
silahları yine başka bir devlet ya da devletlerin ürettikleri ve sattıkları
silahlardan temin etmişlerdir. Yani, hiçbir terör örgütü bir devlet ya da
devletlerin desteğini almadan var olamaz. Bu, şu demektir: Aslında her terör
örgütü bir ya da birkaç devletin başka bir devlete ya da devletlere nizam
vermeye, sömürmeye ya da yok ederek kendi hâkimiyetine almaya matuf açtığı
savaşta kullandığı birer silahtır. Başka bir deyimle, bütün terör örgütleri
varlığına, egemenliğine ve huzuruna kastettikleri devletlere karşı başka devlet
ya da devletlerin kullandığı birer kiralık taşerondur. İşverenleri küresel
güçlerdir, taşeronları ise terör örgütleri ya da zaman zaman üçüncü dünya
ülkeleridir. İşlevi biten terör örgütlerinin yerine yenisi ya da yenileri
kurulur ama işverenleri hep kalıcıdırlar. 
Birinci
Dünya Savaşı’nda 30 milyon, İkinci Dünya Savaşı’nda 50 milyon insanı katliamdan
geçiren küresel güçler, her ne kadar bir daha böyle kıyımların yaşanmaması için
insan hakları beyannamesi gibi bağlayıcı metinler yazsalar da Birleşmiş
Milletler, NATO, Varşova Paktı, Avrupa Birliği gibi caydırıcı birlikler
kursalar da emperyal güdülerine ve çıkar savaşlarına çok daha kurnazca ve
kalleşçe yöntemler geliştirerek devam etmişlerdir. Küresel güçler işgal
ettikleri yerleri hegemonyalarında tutmaya devam etmek ve işgal edemedikleri
yerleri hegemonyalarına almak için ya savaşmadan devirme yöntemini
kullanmışlardır; Türkiye’de her on yılda bir gerçekleşen darbeler, ihtilaller,
muhtıralar gibi, Mısır’da daha yeni yaşanan, Mursi’ye karşı yapılan ihtilal
gibi ya da savaşmadan savaştırma yöntemini kullanırlar; İran-Irak Savaşı gibi,
Irak-Kuveyt Körfez Savaşı gibi ya da yerel terör yöntemini kullanarak
devletleri kendi içlerinde kurdukları ve destekledikleri terör örgütleriyle
savaştırarak terbiye etme yoluna giderler; Türkiye’ye karşı otuz beş yıldır
kullandıkları PKK ve DHKP-C gibi, Afganistan’da ve Pakistan’da kullandıkları
Taliban gibi, Nijerya’da kullandıkları Boko Haram gibi, Somali’de kullandıkları
Eş Şebab örgütü gibi ya da uluslararası terör yöntemini kullanarak kurdukları
ve destekledikleri terör örgütlerine uluslararası düzeyde eylemler yaptırarak
devlet ya da devletleri terbiye etme yoluna gitmişlerdir. Irak, Sureyi ve
Türkiye üçgeninde ve zaman zaman Batı ülkelerinde kullandıkları terör örgütü,
daha önceleri kullanıp tedavülden kaldırdıkları El Kaide’nin yerine kurdukları
DEAŞ terör örgütüdür. Daha çok Orta Doğu ve İslam ülkelerinde ajanlarının
eliyle kurdukları ve kullandıkları bu örgütler ne hazindir ki bu toprakların
çocuklarından oluşturulmuş ve savaşmadan savaştırma yöntemiyle hem birbirlerine
kırdırılmışlardır hem de İslamofobi’yi besleyerek yeni bir haçlı savaşının
zemini hazırlanmaktadır. Bunu, İslam ülkelerinde etnisiteye dayalı
milliyetçilik ve mezhepçilik çatışması üzerinden devşirdikleri terör örgütleri
eliyle yapmaktadırlar. 
Kuranı,
kurduranı, yöneteni, yönetileni, destekleyeni ve kullananı devletlerce malum
olan yerel ve uluslararası terör örgütlerinin Türkiye’ye yönelik yaptıkları
terör eylemlerine karşı iktidarıyla, muhalefetiyle, bütün kurum ve
kuruluşlarıyla, medyasıyla, akademisyeniyle, STK’larıyla ve iş adamlarıyla
yekvücut, meseleye tamamen millî bir mesele olarak bakılması gerekirken ne
üzücüdür ki Türkiye’de böyle olmuyor. 
Bugün
burada CHP’nin önerisi olduğu için sadece CHP’nin terörle ilgili
politikalarını, görüşlerindeki paradokslara ve gayrimillî duruşlarına değinmeye
çalışacağım. CHP, demokratik yollarla 11 seçimdir güçlenerek başa gelen AK
PARTİ’yi terör örgütü PKK’yla iş birliği yapmakla suçlayarak ve terör örgütünü
üzerimize salan küresel güçlere de gidip bizi şikâyet ederek yaşadığı
paradoksla Türkiye’yi zora sokacak derecede gayrimillî duruş sergilemektedir.
Türkiye’de İsmet Paşa’nın 1935 ve umumi müfettişlerin 1936 Kürt Raporu doğrultusunda
uyguladıkları ret, inkâr ve asimilasyon politikalarının ve küresel güçlerin
desteğiyle otuz beş yıldır devam edegelen PKK terörünün mimarları sanki
kendileri değilmiş gibi müsebbip olarak AK PARTİ’yi utanmadan, arlanmadan
göstermeye devam ediyorlar. HDP’yle birlikte, hem ülke içinde hem de
uluslararası arenada AK PARTİ Hükûmetinin DEAŞ’la iş birliği yaptığını,
desteklediğini, buna dair paralel ve bir kısım küresel güçlerin beslediği medya
bozuntularıyla birlikte ispatlamak için gece gündüz yırtınıp durdukları
Türkiye’yi zora sokmayı âdeta birinci vazife addettiklerini üzülerek müşahede
ediyoruz. CHP, bugünkü önerisinin gerekçesinde belirttiği üzere, 7 Hazirandan
sonra son bir yılda terör olaylarının artışının ve son olarak 28 Haziran 2016
tarihinde İstanbul Atatürk Havalimanı’nda yapılan saldırının son yıllarda
Türkiye’nin iç ve dış politikalarındaki tercihlerinden ve uygulamalarından
ayrıca yeterli tedbirlerin alınmayışından kaynaklandığını söylemektedir. 
Evet,
terör artıyor çünkü artık ekonomisiyle, yatırım ve kalkınmasıyla,
demokrasisiyle ve Orta Doğu’da rol model olması, itibarı artan, sözü dinlenir
olan bir Türkiye doğuyor ve bundan rahatsız olanlar var. Terör olayları artıyor
çünkü güvenliğimizi ve ekonomimizi etkileyecek sınır komşularımızda yaşanan ve
yaşatılmak istenen 5 bin kilometreden, 11 bin kilometreden gelip komşularımız
üzerinde tasarruf hakkına sahip ülkelere karşı Türkiye’nin de söyleyecek bir
çift sözü var artık. Ama biz, CHP zihniyeti gibi bugüne kadar iç politikada
barışı ve sulhu…
ÖZGÜR
ÖZEL (Manisa) – CHP kadar taş düşsün başınıza, CHP kadar.
AZMİ
EKİNCİ (Devamla) - …sadece vesayetlere ve darbelere teslim ederek sağlasaydık,
dış politikamızı da yine yıllarca yapıldığı gibi ABD ve NATO’ya ipotekleyerek
cihanda sulhu sağlasaydık tabii ki kimse bize niye, niçin ses çıkarsın. Dış
politikamızda yine yıllarca yapıldığı gibi ABD ve NATO…
(Mikrofon
otomatik cihaz tarafından kapatıldı) 
AZMİ
EKİNCİ (Devamla) - …doğrultusunda hareket eden CHP, bugün AK PARTİ döneminde
yaşananlarla ilgili de eski...
BAŞKAN
– Teşekkür ediyorum Sayın Ekinci.
Süreniz
dolmuştur, teşekkür ediyorum, süre vermiyoruz kimseye malumunuz. 
ÖZGÜR
ÖZEL (Manisa) – Süreyi de kesen CHP zihniyeti!
AZMİ
EKİNCİ (Devamla) – Çok teşekkür ederim. (AK PARTİ sıralarından alkışlar)
BAŞKAN
– Sayın Altay…
ENGİN
ALTAY (İstanbul) – Sayın hatibin bize yönelik oldukça yoğun sataşma ve
suçlamaları oldu…
BAŞKAN
– Buyurun iki dakika süre veriyorum. 
Lütfen
yeni bir sataşmaya mahal vermeyelim. 
Buyurun.
(CHP sıralarından alkışlar) 
VII.- SATAŞMALARA İLİŞKİN KONUŞMALAR
(Devam)
7.- İstanbul Milletvekili Engin Altay’ın,
İstanbul Milletvekili Azmi Ekinci’nin CHP grup önerisi üzerinde yaptığı
konuşması sırasında Cumhuriyet Halk Partisine sataşması nedeniyle konuşması
ENGİN
ALTAY (İstanbul) – Herhâlde televizyonlarda Türkiye Büyük Millet Meclisini
izleyen vatandaşlarımız sayın hatibi izlerken şöyle bir içleri burkulmuştur;
“Memleketin derdi ne, sayın hatibin, sayın milletvekilinin derdi ne?”
demişlerdir. Ama, bir iki konuya değinmezsek olmaz. 
Kıymetli
Milletvekilim, yeni değil, aylardır Hükûmetin terör örgütlerine yardım ve
yataklığını söyleyegeliyoruz. Neden bir dava açmazsınız merak ederiz, neden bir
dava açmazsınız? Biz, bunu söylüyoruz, siz bir dava açın da biz de gidelim,
mahkemede bunu ispat edelim derdindeyiz. 
NİHAT
ÖZTÜRK (Muğla) – Açılmadığını nereden biliyorsun? 
ENGİN
ALTAY (Devamla) – Neden bir dava açmazsınız merak ediyoruz, bir. 
Kıymetli
Milletvekilim, “asimilasyon politikaları”, “CHP zihniyeti” bunları geç,
bunlardan size ekmek çıkmaz. O gün ne yapıldıysa senin dedenle benim dedem
beraber yaptı. (CHP sıralarından alkışlar) O gün bir suç varsa o suç hepimizin
suçu; Menderes’in de suçu, Celal Bayar’ın da suçu, İnönü’nün de suçu; bunlardan
ekmek çıkmaz. 
Ben,
o gün “Demokrasi var.” hiç demedim. Türkiye demokrasiyle 1950’de tanışmıştır.
1950’ye kadarki sürece kim demokrasi demiş? Diyen halt eder. Cumhuriyet
kurulmuş, 1950’de demokrasiyle tanışmış. 
MUSTAFA
ELİTAŞ (Kayseri) – Bu sözünüzü takdir ediyorum, çok güzel. 
ENGİN
ALTAY (Devamla) – Siz şimdi o demokrasiyi de askıya aldınız, o da ayrı bir şey.

OSMAN
AŞKIN BAK (Rize) – Almadık. 
ENGİN
ALTAY (Devamla) – Ama, bir şeyi söyleyelim: 1950’ye kadarki süreçte devlet
partisi vardı, siz şimdi devleti parti devleti yaptınız, bunun bir hesabını
aslolarak vermeniz lazım. Size kalırsa Türkiye’de olumsuz her şeyi CHP yaptı
-geçen bir milletvekilimiz de söyledi- demokrasi de Türkiye’ye sizle geldi,
komünizm de sizle geldi, hepsi sizle geldi. 
MUSTAFA
ELİTAŞ (Kayseri) – Şimdiye kadar demokrasi yoktu, doğru. 
ENGİN
ALTAY (Devamla) – Bunu anlamak mümkün değil. Bir bakın, kendinize bir bakın,
aynanın karşısına geçin, Türkiye’nin hâline bakın. Ayıptır, ayıp, millet
ağlıyor, millet gözyaşı döküyor, milletin içi kanıyor, milletin canı yanıyor,
siz burada polemik peşindesiniz. Yazıklar olsun. (CHP sıralarından alkışlar) 
HALİS
DALKILIÇ (İstanbul) – Biz aynanın karşısına geçelim, siz de milletin karşısına
geçin bakalım. Biz aynada bakarız, siz de milletin karşısına geçin.
ENGİN
ALTAY (İstanbul) – Ayıp ya, vallahi ayıp ya. 
BAŞKAN
– Teşekkürler Sayın Altay. 
ÇAĞLAR
DEMİREL (Diyarbakır) – Sayın Başkan…
BAŞKAN
– Sayın Demirel…
ÇAĞLAR
DEMİREL (Diyarbakır) – AKP adına konuşan hatip konuşmasında “HDP’yle CHP
birlikte dış politikada el ele vererek Hükûmet…”
BAŞKAN
– Buyurun, buyurun, size de iki dakika süre veriyorum. 
Kim
konuşacak?
ÇAĞLAR
DEMİREL (Diyarbakır) – Meral Hanım konuşacak.
BAŞKAN
– Sayın Danış Beştaş, buyurun. (HDP sıralarından alkışlar) 
İki
dakika süre veriyorum, lütfen yeni bir sataşmaya meydan vermeyelim. 
AHMET
GÜNDOĞDU (Ankara) – Sayın Başkan, kayıtlara geçmesi için bir cümle kurmak
istiyorum.
BAŞKAN
– Bir saniye… Hatibi kürsüye davet ettim Sayın Gündoğdu. 
8.- Adana Milletvekili Meral Danış
Beştaş’ın, İstanbul Milletvekili Azmi Ekinci’nin CHP grup önerisi üzerinde
yaptığı konuşması sırasında Halkların Demokratik Partisine sataşması nedeniyle
konuşması
MERAL
DANIŞ BEŞTAŞ (Adana) – Sayın Başkan, değerli milletvekilleri; demin, iktidar
partisinin grup başkan vekili Şırnak Belediyesine ilişkin bazı iddialarda bulundu,
süre kalmadığı için cevap veremedik; önce onu yanıtlamak isterim.
Sayın
Muş, 14 Marttan bu yana Şırnak belediye başkanları da belediyeye gidemiyor,
sokağa çıkma yasağı var ve belediye şu anda tümüyle oradaki kolluk gücünün
denetiminde. O silahları, eğer doğruysa… (AK PARTİ sıralarından “Aa” sesleri)
OSMAN
AŞKIN BAK (Rize) – Aa, bak bak, bak bak.
MAHMUT
TOĞRUL (Gaziantep) – “Aa” diye ses çıkarmayın. 
MERAL
DANIŞ BEŞTAŞ (Devamla) – Biz bilmiyoruz. Bir parti belediye başkanı
belediyesine gidemiyor, belediye başkanına -şu anda Ağrı Milletvekilimiz de
burada- üç ay boyunca bir evden dışarı çıkmasına bile izin verilmiyor ve
milletvekillerimiz de orada evde sadece bulunabiliyor ve hastaneye gidince
bile, biz de gittiğimizde, özel valilik kanalıyla gidiliyor. Eğer varsa bu
mühimmatlar, doğruysa, vallahi bunu kolluk gücü koymuş, belediye bizim
denetimizde değil.
MEHMET
MUŞ (İstanbul) – Allah Allah… Bak sen, bak sen!
MERAL
DANIŞ BEŞTAŞ (Devamla) – Belediye sizin denetiminizde. Siz zaten 21 tane
belediye başkanını tutukladınız. 
MEHMET
MUŞ (İstanbul) – Soracağız bunların hesabını. Bunların hesabını soracağız. 
MERAL
DANIŞ BEŞTAŞ (Devamla) – Her gün 2-3 belediye başkanı görevden alınıyor. 
MEHMET
MUŞ (İstanbul) – Hepsinin hesabını soracağız. Hiçbir belediye böyle bir şey
yapamaz!
MERAL
DANIŞ BEŞTAŞ (Devamla) – Kayyum iddiaları ve söylemlerine de bir dayanak lazım.
Bu, yeni politikanız değil, bu politikayı tanıyoruz yani. O yüzden öyle bir
mühimmat falan yok. 
MEHMET
MUŞ (İstanbul) – Allah Allah… Havadan geldi.
MERAL
DANIŞ BEŞTAŞ (Devamla) – Belediyelerimiz halka hizmet ettiği için, siz o
belediyeleri alamadığınız için hedeflemiş durumdasınız.
Diğeri
de…
İLYAS
ŞEKER (Kocaeli) – Belli oluyor halka hizmet ettiğiniz… Çukur açarak, çukur
açarak… Çukur açarak mı hizmet ediyor?
OSMAN
AŞKIN BAK (Rize) – Belediye çiçek ekiyormuş, çiçek!
MERAL
DANIŞ BEŞTAŞ (Devamla) – Yani sizin halkın iradesine saygınız bu kadar. 
HAKAN
ÇAVUŞOĞLU (Bursa) – Yargılanacaksınız, er geç yargılanacaksınız! 
İLYAS
ŞEKER (Kocaeli) – Bütün sokaklara çukur açtırarak mı hizmet ediyorsunuz?
MERAL
DANIŞ BEŞTAŞ (Devamla) – Halkın iradesiyle seçtiği yerel yönetici yerine kayyum
atamak gibi absürt, hukuk dışı, demokrasi dışı bir meseleyi tartışıyorsunuz
zaten. 
HAKAN
ÇAVUŞOĞLU (Bursa) – Yargılanacaksınız, hesap vereceksiniz! Yargılanacaksınız!
MERAL
DANIŞ BEŞTAŞ (Devamla) – Diğeri de, sayın hatip “El ele vererek şikâyet
ediyor.” dedi.
İLYAS
ŞEKER (Kocaeli) – Çukurcu belediye!
HAKAN
ÇAVUŞOĞLU (Bursa) – Yargılanacak ve hesap vereceksiniz!
BAŞKAN
– Sayın milletvekilleri, lütfen, müdahale etmeyelim. Lütfen…
MERAL
DANIŞ BEŞTAŞ (Devamla) – Bizim şikâyet etmemize gerek yok, biz zaten diplomatik
ilişkilerimizde, ne yaşanıyor bunu anlatıyoruz; buna, şikâyet olarak da
bakmıyoruz. 
HAKAN
ÇAVUŞOĞLU (Bursa) – Elbet yargılanacaksınız!
MERAL
DANIŞ BEŞTAŞ (Devamla) – Biz Türkiye’de demokrasinin, standartların yükselmesi
mücadelesini veriyoruz ve uluslararası ilişkilerimiz de bu temeldedir. IŞİD’le
ilişkiyi de bütün dünya tartışıyor. (HDP sıralarından alkışlar) 
IX.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Grup Başkan Vekilleri
İstanbul Milletvekili Engin Altay, Manisa Milletvekili Özgür Özel ile Ankara
Milletvekili Levent Gök tarafından, toplumsal barışı tehdit eden ve
yurttaşların yaşamına kasteden terör olaylarının tüm boyutlarıyla
değerlendirilmesi, çözüm önerilerinin tartışılması ve gerekli etkin tedbirlerin
alınabilmesi amacıyla 29/6/2016 tarihinde Türkiye Büyük Millet Meclisi
Başkanlığına verilmiş olan genel görüşme önergesinin, Genel Kurulun 30 Haziran
2016 Perşembe günkü birleşiminde sunuşlarda okunmasına ve görüşmelerinin aynı
tarihli birleşiminde yapılmasına ilişkin önerisi (Devam)
III.- YOKLAMA
(CHP
sıralarından bir grup milletvekili ayağa kalktı)
ENGİN
ALTAY (İstanbul) – Yoklama istiyoruz.
BAŞKAN
– Cumhuriyet Halk Partisi Grup önerisini oylarınıza sunmadan önce bir yoklama
talebi var, onu karşılayacağız.
Sayın
Özel, Sayın Altay, Sayın Tanal, Sayın Gürer, Sayın Gökdağ, Sayın Kayan, Sayın
Hürriyet, Sayın İrgil, Sayın Yıldız, Sayın Akın, Sayın Özdemir, Sayın Arslan,
Sayın Yüksel, Sayın Çamak, Sayın Gaytancıoğlu, Sayın Akaydın, Sayın Kuyucuoğlu,
Sayın Çam, Sayın Kesici, Sayın Baydar, Sayın Öztrak, Sayın Çıray. 
Yoklama
için üç dakika süre veriyorum. 
Pusula
veren sayın milletvekilleri ayrılmasınlar lütfen. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır. 
IX.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Grup Başkan Vekilleri
İstanbul Milletvekili Engin Altay, Manisa Milletvekili Özgür Özel ile Ankara
Milletvekili Levent Gök tarafından, toplumsal barışı tehdit eden ve
yurttaşların yaşamına kasteden terör olaylarının tüm boyutlarıyla
değerlendirilmesi, çözüm önerilerinin tartışılması ve gerekli etkin tedbirlerin
alınabilmesi amacıyla 29/6/2016 tarihinde Türkiye Büyük Millet Meclisi
Başkanlığına verilmiş olan genel görüşme önergesinin, Genel Kurulun 30 Haziran
2016 Perşembe günkü birleşiminde sunuşlarda okunmasına ve görüşmelerinin aynı
tarihli birleşiminde yapılmasına ilişkin önerisi (Devam)
BAŞKAN
– Cumhuriyet Halk Partisi grup önerisini oylarınıza sunuyorum: Kabul edenler…
Kabul etmeyenler… Öneri kabul edilmemiştir. 
Birleşime
on dakika ara veriyorum. 
Kapanma Saati 18.02
ÜÇÜNCÜ OTURUM
Açılma Saati: 18.14
BAŞKAN: Başkan Vekili Ahmet AYDIN
KÂTİP ÜYELER: Mustafa AÇIKGÖZ (Nevşehir), Elif Doğan
TÜRKMEN (Adana)
----- 0 -----
BAŞKAN
– Türkiye Büyük Millet Meclisinin 110’uncu Birleşiminin Üçüncü Oturumunu
açıyorum.
Gündemin
“Kanun Tasarı ve Teklifleri ile Komisyonlardan Gelen Diğer İşler” kısmına
geçiyoruz. 
1’inci
sırada yer alan, Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı ve Adalet Komisyonu Raporu’nun görüşmelerine kaldığımız
yerden devam edeceğiz. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Danıştay Kanunu ile Bazı Kanunlarda
Değişiklik Yapılmasına Dair Kanun Tasarısı (1/726) ve Adalet Komisyonu Raporu
(S. Sayısı: 400) (x)
BAŞKAN
– Komisyon ve Hükûmet yerinde. 
Geçen
birleşimde, İç Tüzük’ün 91’inci maddesine göre temel kanun olarak görüşülen 400
sıra sayılı Kanun Tasarısı’nın İkinci Bölümü’nde yer alan 22’nci madde kabul
edilmişti. 
23’üncü
madde üzerinde üç adet önerge vardır, önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 23’üncü maddesinde yer alan “yapılan yazılı ve sözlü
sınav neticesinde” ibaresinin “yapılan yazılı sınav neticesinde” şeklinde
değiştirilmesini arz ve teklif ederiz. 
 İsmail Faruk Aksu  Mustafa
Kalaycı  Mehmet Günal 
 İstanbul  Konya
 Antalya
 Mehmet Parsak  Kamil
Aydın  Mehmet Erdoğan
 Afyonkarahisar Erzurum
 Muğla 
Türkiye Büyük Millet Meclisi Başkanlığına
400
sıra sayılı Danıştay Kanunu ile Bazı Kanunlarda Değişiklik Yapılmasına Dair
Kanun Tasarısı’nın 23’üncü maddesinin aşağıdaki şekilde değiştirilmesini arz ve
teklif ederiz.
 Ömer Süha Aldan  Cemal
Okan Yüksel  Necati Yılmaz
 Muğla  Eskişehir
 Ankara
 Zeynel Emre  Namık
Havutça  Mehmet Gökdağ
 İstanbul  Balıkesir
 Gaziantep 
 Erdoğan Toprak  Mahmut
Tanal  Veli Ağbaba 
 İstanbul  İstanbul
 Malatya 
Madde
23.- 24/2/1983 tarihli ve 2802 sayılı Hâkimler ve Savcılar Kanunu’nun 13’üncü
maddesinin birinci fıkrasında yer alan “yazılı sınavda” ibaresi “yapılan yazılı
ve sesli ve görüntülü cihazlarla kaydedilen sözlü sınav neticesinde” şeklinde
değiştirilmiştir.
BAŞKAN
– Şimdi maddeye en aykırı önergeyi okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 23’üncü maddesinin tasarıdan çıkarılmasını arz ve
teklif ederiz. 
 İdris Baluken  Çağlar
Demirel  Mahmut Toğrul
 Diyarbakır  Diyarbakır
 Gaziantep
 Mithat Sancar  Ahmet
Yıldırım  Ayhan Bilgen
 Mardin  Muş
 Kars
BAŞKAN
– Komisyon önergeye katılıyor mu? 
ADALET
KOMİSYONU BAŞKANI AHMET İYİMAYA (Ankara) – Katılmıyoruz. 
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkan. 
BAŞKAN
– Önerge üzerinde söz isteyen Kars Milletvekili Ayhan Bilgen. 
Buyurun
Sayın Bilgen. 
AYHAN
BİLGEN (Kars) – Sayın Başkan, değerli milletvekilleri; 23’üncü maddedeki
değişiklik, “yazılı sınav” ifadesinin yanına bir de “sözlü sınav” ifadesinin
eklenmesi. Türkiye’de yazılı sınav şartının yanına sözlü sınav eklendiğinde
bunun ne anlama geldiğini herhâlde bu çatı altındaki herkes nasıl biliyorsa
bizi izleyen herkes yine aynı şekilde çok net biçimde anlıyor. 
Değerli
milletvekilleri, 2010 yılında da çok ciddi bir paket hazırlandı ve HSYK’yla ilgili
ciddi bir değişiklik yapıldı. Ama o gün yapılan eleştirileri ve bu
değişiklikten medet uman yaklaşımı bugün aynen bir kez daha yaşıyoruz. Galiba
duvara çarpmak da gerçeği öğrenmeye yetmiyor. O zaman HSYK’da yapılan
değişiklikle yine adalet sistemi üzerinde bir kontrol kurulacağı sanılıyordu
ama sonra anlaşıldı ki, o kontrol aslında başkasının eline geçmiş. Yargı,
adalet ancak bağımsız olduğu ölçüde değerlidir ve meşrudur. Yani o meşhur
deyimle hani sefer yapılıp ama zafer elde edilemeyecek alanlardan birisi, ele
geçirildiğinde kimsenin işine yaramayacak ve kendi meşruiyetini yitirmek
dışında hiçbir sonuç doğurmayacak alanlardan birisi yargıdır. Adaletle ilgili
meşhur bir söz vardır: Nasıl bir binanın mühendislik hesapları yanlış olduğunda
o bina çökerse, bir toplumda, bir ülkede adalet ortadan kalktığında da aslında
o toplum çökmeye yüz tutar. Çok örnek var verebileceğimiz ama ben sadece birkaç
tanesini bu kısa sürede sizlerle paylaşacağım. Bunlardan birisi cezaevlerinin
durumudur.
Değerli
milletvekilleri, geçtiğimiz günlerde AİHM kararlarının izlenmesiyle ilgili
Adalet Bakanlığı bürokratları geldiler ve İnsan Hakları Komisyonuna bir sunum
yaptılar; çok da önemliydi, değerli bir sunumdu. Bu sunum sırasında belki
birçok milletvekilinin de şaşırdığı bir gerçeği, cezaevlerindeki bir uygulamayı
-kendimi de dâhil edeyim, ben yıllardır biliyorum cezaevi mektuplarından dolayı
ama- öğrendik. Bu uygulama çok ilginç, renkli kalemlerin cezaevine sokulmaması.
“Çok mu önemli? Yani renkli kalem cezaevine girse ne olur, girmese ne olur?”
diye düşünebilirsiniz. Ama, aslında tam da bu ülkede devletin neyle meşgul
olduğunu, neyi önemsediğini, güvenlik diye kafayı nereye taktığını göstermesi
açısından önemli. Ve bürokratlar da -sizin tahmin edeceğiniz gibi- bu renkli
kalemlerin cezaevlerine alınmamasının gerekçesini açıkladılar: “Renkli
kalemlerle malum semboller çizilebilir, boyanabilir, dolayısıyla da bu, ülke
için tehlikeli bir şeydir.”
Şimdi,
cezaevlerinde on binlerce insanın bulunduğu, bir yatakta 2 kişinin yattığı,
sadece annelerinden dolayı cezaevinde kalan çocuk sayısının bin civarında
olduğu bir ülkede eğer siz cezaevlerine renkli kalem girişini yasaklayarak
adaleti tesis etmeye çalışırsanız hiçbir şekilde insani bir noktayı, insanca
yaşanabilir bir tabloyu ortaya çıkaramazsınız. 
Değerli
milletvekilleri, suç ve ceza konusu aslında insanlık tarihinin en önemli
tartışmalarından biridir. Eğer suçla mücadeleyi, suçluyla mücadeleyi ciddi bir
yüzleşme konusu yapmazsanız yani çözümü eğitim sisteminizde aramazsanız,
yetiştirdiğiniz insan tipinde aramazsanız, çareyi siyasetçi profilinizin ne
kadar örnek olup olmadığında aramazsanız, medyada aramazsanız asla adil bir
toplum düzenini, adil bir ülkeyi inşa edemezsiniz. Dolayısıyla, çözümü, sınav
sistemlerinde inisiyatif kullanılabilecek -ben diğer kelimeyi kullanmayayım
ama- kayırma ya da daha alt sırada puan almış, daha az başarılı birilerini
yargıda üst yerlere atamanın, görevlendirmenin bir fırsatı, vesilesi kılarsanız
o toplumda adalet çöker ve adalet çöktüğünde, ehliyet bittiğinde her toplum
insanlık tarihinde ne yaşamışsa burası da bundan beri değildir, aynı şeyi
yaşar.
Herkesi
saygıyla selamlıyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler...
İDRİS
BALUKEN (Diyarbakır) – Karar yeter sayısı istiyoruz.
BAŞKAN
– Oylamaya sunduktan sonra istediniz.
Kabul
etmeyenler... Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
400
sıra sayılı Danıştay Kanunu ile Bazı Kanunlarda Değişiklik Yapılmasına Dair
Kanun Tasarısı’nın 23’üncü maddesinin aşağıdaki şekilde değiştirilmesini arz ve
teklif ederiz. 
Veli Ağbaba (Malatya) ve
arkadaşları
“Madde
23- 24/2/1983 tarihli ve 2802 sayılı Hâkimler ve Savcılar Kanununun 13 üncü
maddesinin birinci fıkrasında yer alan “yazılı sınavda” ibaresi “yapılan yazılı
ve sesli ve görüntülü cihazlarla kaydedilen sözlü sınav neticesinde” şeklinde
değiştirilmiştir.”
BAŞKAN
– Komisyon önergeye katılıyor mu?
ADALET
KOMİSYONU BAŞKANI AHMET İYİMAYA (Ankara) – Katılmıyoruz Sayın Başkanım.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde söz isteyen Malatya Milletvekili Veli Ağbaba.
Buyurun.
(CHP sıralarından alkışlar) 
VELİ
AĞBABA (Malatya) – Teşekkür ederim.
Sayın
Başkan, değerli milletvekilleri; hepinizi saygıyla, sevgiyle selamlıyorum.
Şimdi,
değerli arkadaşlar, herkesi çok yakından ilgilendiren bir yasa geçiyor. Bu
önemli yasayla birlikte çok önemli değişiklikler yapılıyor. Bu değişiklikten
herkes önümüzdeki dönemde çok etkilenecek.
Değerli
arkadaşlar, bu değişiklikleri yapanlar, neden ihtiyaç duydular? Neden bu anda
bu kanunu getirip bu zamanda geçirmek istiyorlar? Bunun bir sebebi var değerli
arkadaşlar; korkuyorlar, açıkça korkuyorlar, geçmişte işledikleri suçlardan
yargının karşısına çıkmaktan korkuyorlar. Bu nedenle işgal ordusu gibi girip
yargıyı darmadağın etmek istiyorlar. 
Değerli
milletvekilleri, bunu yapan insanlar geçmişteki uygulamalara baktığımız zaman
siyah dediklerine beyaz diyorlar, beyaz dediklerine siyah diyorlar ve bunları
yaparken de hiç yüzleri kızarmıyor, en ufak bir pişmanlık duymuyorlar. Bu grup
bir gün cemaatle bir gün liberallerle bir gün Millî Görüşçülerle iş tutuyor, iş
birliği yapıyor, hangisi, hangi gün işine gelirse onu kullanıyor. Hatırlayın,
bir dönem, 2004 yılında yaz aylarında -Avrupa Birliğini hedef göstermişlerdi-
“Avrupa Birliğine gireceğiz.” diye gündüz havai fişek patlattılar, şimdi Avrupa
Birliğine “Almazsan alma!” diye meydan okuyor. 
Değerli
arkadaşlar, bir gün öyle, bir gün böyle. Geri viteste hızınıza yetişmekte
zorlanıyoruz. Bakın, birkaç gündür cumhuriyet tarihinde daha önce yaşamadığımız
olayları yaşıyoruz. Bir özür dileme ve çark etme furyası başladı; Rusya’dan
özür dilendi, İsrail’le öpüşülüp barışıldı, Mısır’a göz kırpıldı. Bu hızla
giderseniz önümüzdeki hafta Sisi’den, sonra Esad’dan, üç vakte kadar Fethullah
Gülen’den özür dilerseniz şaşmayız. Ha, değerli arkadaşlar, Esad demişken yarın
Cumhurbaşkanı çıkıp “Ey Davutoğlu, Esad kardeşimle aramı bozdun.” derse vallahi
şaşırmayız. (CHP sıralarından alkışlar) Bakın, yine “Ey Davutoğlu, Mısır’la
aramı sen bozdun. Er ya da geç bunun hesabını vereceksin.” derse ve yarın Sayın
Adalet Bakanından Sayın Davutoğlu için Silivri Cezaevinde görüşmek için izin
istersek biz şaşmayız, siz şaşar mısınız, bilmiyorum. (CHP sıralarından
alkışlar) 
Bakın,
değerli arkadaşlar, bir de Mursi’ye destek için -onu da hatırlatayım- hani
Rabia işareti yapıyordu ya, Rabia işareti, hani siz de alkışlıyordunuz ya…
OSMAN
AŞKIN BAK (Rize) – Evet, al; bak, bak Veli!
VELİ
AĞBABA (Devamla) – Şöyle miydi Osman?
OSMAN
AŞKIN BAK (Rize) – Bak, bak, hah! 
VELİ
AĞBABA (Devamla) – Peki. 
Vallahi,
bir gün derse ki “Ey Davutoğlu, ben bu hareketi Mursi’ye destek için yapmadım.
Bunu, bu hareketi ‘Sisi dört dörtlük adamdır.’ demek için yaptım.” derse
şaşmayız, bunu da alkışlarsınız. (CHP sıralarından alkışlar)
OSMAN
AŞKIN BAK (Rize) – Alkışlamayız, darbeleri alkışlamayız.
VELİ
AĞBABA (Devamla) – Bir gün kardeş, bir gün…
OSMAN
AŞKIN BAK (Rize) – Darbeleri alkışlamayız. 
VELİ
AĞBABA (Devamla) – Vallahi böyle olur.
OSMAN
AŞKIN BAK (Rize) – Hadi bakalım, darbeleri alkışlamayız. 
VELİ
AĞBABA (Devamla) – Bakın arkadaşlar, siz var ya siz, siz var ya siz… Hani bir
laf var ya, hani bir laf var, ne diyor: “Maşallah dediğiniz inek sütten
kesiliyor; maşallah dediğiniz çocuk üç gün yaşıyor.”
OSMAN
AŞKIN BAK (Rize) – O sizin dediğinizde oluyor, sizin. O sizde oluyor.
VELİ
AĞBABA (Devamla) – Diyorsunuz ya…
OSMAN
AŞKIN BAK (Rize) – Sen “Maşallah” dedin, Malatya’da oylar yüzde 21’den yüzde
16’ya düştü be!
VELİ
AĞBABA (Devamla) – Bakın, bir gün akşam yatıyoruz terörist, sabah kalkıyoruz
vatansever!
OSMAN
AŞKIN BAK (Rize) – Ne diyorsun? Ona cevap ver! “Maşallah” dedin, Malatya’da
oylar yüzde 21’den yüzde 16’ya düştü. 
VELİ
AĞBABA (Devamla) – Bir gün bakıyorsunuz vatansever, bir gün bakıyoruz terörist.
OSMAN
AŞKIN BAK (Rize) – Ne konuşuyorsun!
MEHMET
ERDOĞAN (Gaziantep) – Sana “maşallah” diyoruz, maşallah!
VELİ
AĞBABA (Devamla) – Değerli arkadaşlar, bakın, İsrail dosttu, terör devleti oldu;
şimdi, yine kardeş olduk, kardeş, kardeş ülke, bizim dostumuz ülke. “İsrail
devleti bizim dostumuz.” diyor sizin sözcünüz. Bizim dostumuz değil, İsrail
devleti bizim dostumuz değil, mazlumların dostu değil. Sizin dostunuz olabilir
ama bizim dostumuz değil, onu bilin. (CHP sıralarından alkışlar) 
Bakın,
Esad’la kankaydınız, beraber el ele verip göz göze gelip tatile gidiyordunuz
“katil Esad” oldu. Şimdi, yarın çıkar… Şimdi, hani böyle yapıyorsunuz ya, el
ele, böyle el ele.
OSMAN
AŞKIN BAK (Rize) – Ya, resim çektirdiniz siz, o ne olacak? Bana bak, resimleri
kaldırabilirsin ha!
VELİ
AĞBABA (Devamla) – Yarın çıkar bu “katil Esad”, pardon, özür dilerim, “katil
Esed” yarın “dostum Esad” olursa bunu da alkışlarsın Osman, bunu da
alkışlarsın, bunu da alkışlarsın!
OSMAN
AŞKIN BAK (Rize) – Alkışlamam, alkışlamam!
VELİ
AĞBABA (Devamla) – Bakın, diyor ki: “Rusya’dan özür dilemedik.” Yandaş medya da
yazıyor, ne diyor? “‘Kusura bakmayın.’ dedik.” diyor. Rusya mektubu çıkarmış
sallıyor, “Özür mektubu burada.” diyor. E, ne olacak?
OSMAN
AŞKIN BAK (Rize) – İyi oku, iyi!
VELİ
AĞBABA (Devamla) – Bakın değerli arkadaşlar, aslında bunların hepsi normal.
Önce Gül vardı, Abdullah Gül, gitti. Sonra Arınç vardı, gitti. Hele bir
Davutoğlu vardı, hoca, hoca, hani ayakta alkışlıyordunuz ya, şimdi adamın
yüzüne bakmıyorsunuz, darbeyle devirdiniz, darbeyle devirdiniz. Bakın bu
Davutoğlu var ya bu Davutoğlu…
OSMAN
AŞKIN BAK (Rize) – Hadi kardeşim, ne alakası var ya? Her bir milletvekilimiz,
başbakanımız bizim için kıymetli, hepsi kıymetli. 
VELİ
AĞBABA (Devamla) – Bir şey daha söyleyeceğim: Ya akşam Cumhurbaşkanını
dinliyorum, güldüm. Ne diyor? Diyor ki değerli arkadaşlar: “Yardım götürürken
dönemin başbakanına mı sordunuz?” diyor.
(Mikrofon
otomatik cihaz tarafından kapatıldı)
VELİ
AĞBABA (Devamla) - Bakın, yakında bu Silivri’ye gidecek. Yakında bu da “Bana mı
danıştın?” derse hani sizin çok övdüğünüz, Gazze’ye yardım götüren yardım
kuruluşu başkanı var ya, buna da şaşmayız… 
OSMAN
AŞKIN BAK (Rize) – Ya olmadı!
BAŞKAN
– Sayın Ağbaba, buyurun, süreniz doldu. 
VELİ
AĞBABA (Devamla) – Yaptığınız hiçbir çarka şaşmıyoruz, şaşırmıyoruz ama siz de
bunun hesabını vereceksiniz. (CHP sıralarından alkışlar) 
OSMAN
AŞKIN BAK (Rize) – Ya sizin Genel Başkanınızdan daha büyük çarkçıbaşı var mı
be, ne konuşuyorsun? Sen kendi Genel Başkanına bak, nasıl çarkçıbaşı biliyor
herkes. 
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş.
MEHMET
MUŞ (İstanbul) – Beş dakika içinde 5 bin konuya değinen, rengârenk, talk show
tadındaki bu konuşmaya cevap verme ihtiyacı hissetmiyoruz. Kayıtlara girmesi
için söz aldım. 
BAŞKAN
– Önergeyi oylarınıza sunuyorum… 
III. – YOKLAMA
(CHP sıralarından bir grup milletvekili ayağa kalktı) 
LEVENT GÖK (Ankara) – Yoklama istiyoruz. 
BAŞKAN
– Önce bir yoklama talebi var, o talebi yerine getireceğiz. 
Sayın
Özel, Sayın Gök, Sayın Aldan, Sayın Hürriyet, Sayın Yüksel, Sayın Yedekci,
Sayın Akaydın, Sayın Özdiş, Sayın Ağbaba, Sayın Doğan, Sayın Arslan, Sayın
Çamak, Sayın Gaytancıoğlu, Sayın Köprülü, Sayın Çıray, Sayın Öztrak, Sayın
Baydar, Sayın Kesici, Sayın Doğan, Sayın Akkaya, Sayın Sağlar. 
Yoklama
için üç dakika süre veriyorum. 
(Elektronik cihazla yoklama yapıldı) 
BAŞKAN –
Toplantı yeter sayısı vardır.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda
Değişiklik Yapılmasına Dair Kanun Tasarısı (1/726) ve Adalet Komisyonu Raporu
(S. Sayısı: 400) (Devam)
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 23'üncü maddesinde yer alan "yapılan yazılı ve
sözlü sınav neticesinde" ibaresinin "yapılan yazılı sınav
neticesinde" şeklinde değiştirilmesini arz ve teklif ederiz.
 Mehmet Erdoğan (Muğla) ve
arkadaşları
BAŞKAN –
Komisyon önergeye katılıyor mu?
ADALET KOMİSYONU
BAŞKANI AHMET İYİMAYA (Ankara) – Katılmıyoruz Sayın Başkan.
BAŞKAN – Hükûmet
katılıyor mu?
ADALET BAKANI
BEKİR BOZDAĞ (Yozgat) – Katılmıyoruz Başkanım.
BAŞKAN – Önerge
üzerinde söz isteyen Muğla Milletvekili Mehmet Erdoğan.
Buyurun Sayın
Erdoğan. (MHP sıralarından alkışlar) 
MEHMET ERDOĞAN
(Muğla) – Sayın Başkan, değerli milletvekilleri; 23’üncü madde üzerinde vermiş
olduğumuz önerge hakkında Milliyetçi Hareket Partisi Grubu adına söz almış
bulunmaktayım. Bu vesileyle yüce heyetinizi saygıyla selamlıyorum. 
Sözlerimin
başında, yarın idrak edeceğimiz mübarek Kadir Gecesi’ni ve önümüzdeki hafta
idrak edeceğimiz Ramazan Bayramı’nı şimdiden tebrik ediyorum. Milletimize ve
Türk İslam âlemine hayırlar getirmesini Cenab-ı Allah’tan niyaz ediyorum. 
Tabii ki bu
maddeye baktığımızda, hakikaten, daha önce söylediğimiz sözlerin ne kadar
yerinde olduğu açıkça ortada.
Sayın Özel,
ikide bir yoklama istiyorsunuz, arkadaşlar geliyor, gürültüden konuşamıyoruz;
ikide bir yoklama istemeyin. Bakın buranın sükuneti bozuluyor. (AK PARTİ
sıralarından “Bravo” sesleri, alkışlar) 
ÖZGÜR ÖZEL
(Manisa) – Alkışladıkları şeye bak! Kahrımdan öleceğim Sayın Başkan,
alkışladıkları şeye bak!
VELİ AĞBABA
(Malatya) – AKP Grubu bayağı çalışıyor. 
MEHMET ERDOĞAN
(Devamla) – Şimdi arkadaşlar…
Sayın Başkan,
hakikaten gürültüden konuşulmuyor yani.
BAŞKAN – Sayın
Erdoğan, sizi dinliyorduk ama.
MUSTAFA ELİTAŞ
(Kayseri) – Mehmet Bey, buyurun. 
BAŞKAN –
Buyurun, buyurun.
Sayın
milletvekilleri, lütfen sessizlik.
MEHMET ERDOĞAN
(Devamla) – Şimdi, bu maddeye baktığımızda çok açıkça görüldüğü gibi, zaten
hâkim, savcı adayını alırken Adalet Bakanlığı bir yazılı, bir sözlü sınav
yaptıktan sonra alıyor. Hani bu yazılı sınavda, sözlü sınavda gözümüzden kaçan
var mı diye iki yıllık eğitimin sonunda yeniden kontrol yapmanın, bize tabi
olmayanları meslekten uzaklaştırmanın formülünün yazıldığı bir 23’üncü maddeyle
karşı karşıyayız. Bu, gerçekten yargı bağımsızlığı, demokrasi, insan hakkı,
adalet, hukuk kelimelerinin bir arada buluşacağı bir madde değil. O bakımdan,
bu önergemizin kabul edilmesinin faydalı olacağını düşünüyorum.
Gene, bu
vesileyle söz almışken, yargıyla ilgili ifade etmek istediğim bir şey var.
Tabii ki bununla ilgili bir İngiliz atasözüne de atıfta bulunmak istiyorum.
İngilizler diyor ki: “Çalışan saati kurun ama kurcalamayın.” Kurun ama
kurcalamayın. Şimdi, yargıyı kurcaladınız, mesela “Not sistemi yanlış.”
dediniz, kıyameti koparttınız, şimdi not sistemi geri geliyor. Şimdi, bununla
ilgili, tabii ki HSYK’nın yapısıyla ilgili, yargı bağımsızlığıyla ilgili şu
anda görev yapan binlerce hâkimin, savcının feryadını size iletmek istiyorum. 
Bakın, ben de
kendim yirmi beş yıl memurluk yaptım. Bir mülki idare amiri olarak gerek
taşrada gerekse bakanlıkta hukuk müşaviri olarak görev yaptığım dönemde yargı
mensuplarıyla çok yakın ilişkilerimiz oldu. Şimdi, yargının içerisinden gelen
yüksek ses şu arkadaşlar, diyorlar ki: “Biz eskiden mesaiye giderken
yanımızdaki, servisteki, yan odadaki arkadaşımıza hep ‘Meslektaşımız.’ diye
bakardık; önümüzdeki dosyayla ilgili, hukukla ilgili, dünyadaki gelişmelerle
ilgili biz onlarla istişarede bulunurduk ama HSYK’nın bu yeni yapısıyla
-seçimlerden dolayı- artık biz, servise beraber bindiğimiz arkadaşlarımıza,
lojmandaki komşumuza, mesai arkadaşımıza ‘Bu hangi yapının elemanı?’ diye
bakmaya başladık.” Bu da adalete sürekli zarar veriyor. Hatta bu, yeni, en son
yapılan seçimde Yargıda Birlik Platformu içerisinde yer alan ve bu sebeple
unvanlı koltuklarda bulunan, ağır ceza reisi, başsavcı vesaire koltuğunda
bulunan çok yakın arkadaşlarımın da söyledikleri şeyler şu: “Bu platformda yer
aldığım için ben buradayım şimdi ama ben bu başsavcılığı da istemiyorum, ağır
ceza reisliğini de istemiyorum. Allah rızası için, Anayasa’da bir maddelik
değişiklik yapın, HSYK’yı yeniden bağımsız, bu günlük polemiklerin dışında oluşturacak,
siyasetten uzaklaştıracak, Türk yargısını bağımsız hâle getirecek bir maddelik
bir değişiklikle bu meseleyi düzenleyin, bu mesele kökünden çözülsün, yoksa
bundan sonra yargının içinde huzur olmaz. Yargının içinde huzur olmazsa…”
MEHMET
DEMİR (Kırıkkale) – 367’yi bağımsız yargı mı verdi?
MEHMET PARSAK
(Afyonkarahisar) – 2012’de Anayasa değişikliğini kendiniz getirdiniz. Bilmeden
konuşuyorsunuz. Adam doğru bir şey söylüyor. 
MEHMET
ERDOĞAN (Devamla) – Şimdi, arkadaşlar, boş verin onları. Siz bu yanlış işlerden
dönmezseniz, yargı, bağımsızlığına kavuşmazsa demokrasiyi ayakta tutamazsınız.
Size de bu adalet lazım olur. Onun için, adaletin işleyecek hâle gelmesi
konusunda yargının içinden gelen feryada kulaklarınızı açın ve bu yapılanmayı
en kısa zamanda buradan geçirelim. O insanlara huzur gelmeden Türkiye’ye adalet
gelmez, adalet olmayan memlekette de hiçbir şey olmaz.
Önergemizin
kabulü dileğiyle yüce heyetinizi saygıyla selamlıyorum. (MHP sıralarından
alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
23’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Sayın
Özel, sisteme girmişsiniz, vereyim ben size yerinizden bir dakika.
Buyurun.
ÖZGÜR
ÖZEL (Manisa) – Sayın Başkan, yok, önce sisteme girdim ama sayın hatip, Sayın
Erdoğan doğrudan ismimi zikrederek ve bir sataşmada bulunarak benim onun
konuşmasının duyulmasına engel olduğumu söyleyip…
İDRİS
BALUKEN (Diyarbakır) – Gereksiz yere yoklama istediğini…
ÖZGÜR
ÖZEL (Manisa) -…iktidar partisi sıralarından da buna alkışla destek gelince,
buna kürsüden cevap vermek zorundayım, başka türlü olmaz.
MUSTAFA
ELİTAŞ (Kayseri) – Böyle bir usul mü olur Sayın Başkan! Sayın Başkan, burada
herkes her istediğini söyleyemez.
BAŞKAN
– Lütfen, sataşma…
MUSTAFA
AÇIKGÖZ (Nevşehir) – Ayıp ya, ayıp! Vallahi ayıp, billahi ayıp ya!
BAŞKAN
– Yerinizden söz vereyim. Bak sisteme girmişsiniz, ben yerinizden söz vereyim.
MUSTAFA
ELİTAŞ (Kayseri) – Sayın Başkan, bunlara müsamaha göstermeyin lütfen!
ÖZGÜR
ÖZEL (Manisa) – Sayın Başkan, kürsüden sataşıldı. 
BAŞKAN
– Sayın Özel, hepimiz böyle bir… 
MUSTAFA
ELİTAŞ (Kayseri) – Sayın Başkan, usulden devam edin, bunlara müsamaha
göstermeyin efendim.
BAŞKAN
– Esprili bir şey söyledi. 
Ben
yerinizden söz vereyim, bu sataşma değil.
MUSTAFA
ELİTAŞ (Kayseri) – Sayın Başkan, siz işleme devam edin, bunlara müsamaha
göstermeyin.
ÖZGÜR
ÖZEL (Manisa) – Sayın Başkan, kürsüden, kürsüden, kürsüden; sataşma kürsüden.
BAŞKAN
– Bu, sataşma değil efendim. Sataşmanın açıkça Türk Dil Kurumunda karşılığına
bak Sayın Özel. Lütfen…
MUSTAFA
AÇIKGÖZ (Nevşehir) – Espri yaptı, espri!
ÖZGÜR
ÖZEL (Manisa) – İsmim doğrudan zikredilerek…
BAŞKAN
– Her ismi…
MUSTAFA
ELİTAŞ (Kayseri) – Sayın Başkan, siz işleme devam edin, dinlerseniz konuşuyor
herkes.
BAŞKAN
– Ya, Sayın Özel, sizi seviyorum, ne güzel adamsınız. Ben size sataştım mı?
ÖZGÜR
ÖZEL (Manisa) – Ben de sizi seviyorum.
BAŞKAN
– Buyurun efendim, buyurun, lütfen…
ÖZGÜR
ÖZEL (Manisa) – Sayın Başkan, sorun.
MEHMET
ERDOĞAN (Muğla) – Ben AKP Grubuna sataştım. 
BAŞKAN
– Bak, AKP Grubuna söylüyor. AK PARTİ Grubuna sataştığını söylüyor.
Buyurun,
buyurun, hadi.
VII.- SATAŞMALARA İLİŞKİN KONUŞMALAR
(Devam)
9.- Manisa Milletvekili Özgür Özel’in,
Muğla Milletvekili Mehmet Erdoğan’ın 400 sıra sayılı Kanun Tasarısı’nın 23’üncü
maddesiyle ilgili önerge üzerinde yaptığı konuşması sırasında şahsına sataşması
nedeniyle konuşması
ÖZGÜR
ÖZEL (Manisa) – Sayın Erdoğan öyle söyleyince, tabii, Sayın Erdoğan aslında bir
şeyi görünür kıldı. Diyor ki: “Biz konuşmadan önce yoklama istemeyin Özgür Bey.
O kadar büyük bir kalabalık grup giriyor çıkıyor ki uğultudan sesimiz
duyulmuyor.” Tabii, bu, aslında çok ciddi bir eleştiri iktidar partisine ama
bunu alkışladılar. İnsanın gerçekten kahrından ölesi geliyor. 
MUSTAFA
ELİTAŞ (Kayseri) – Sen anlayamazsın bunların ne olduğunu! 20 kişiyi zor
topluyorsun sen!
ÖZGÜR
ÖZEL (Manisa) – Arkadaşlar, şöyle bir durum var…
MUSTAFA
ELİTAŞ (Kayseri) – Sayın Başkan, böyle bir usul mü olur! Başka bir partinin
konuşmasından beni eleştirmesine müsaade ediyorsunuz! Lütfen, Sayın Başkan,
buna izin vermeyin.
ÖZGÜR
ÖZEL (Manisa) - …Yoklama olunca Çin ordusu gibi içeri giriyorsunuz, müzakereler
sürerken çil yavrusu gibi dağılıyorsunuz. 
MUSTAFA
AÇIKGÖZ (Nevşehir) – Ayıp ya, vallahi ayıp, billahi ayıp ya!
OSMAN
AŞKIN BAK (Rize) – Aslanlar gibi buradayız sabaha kadar. Siz kendinize bakın,
20 kişiyi zor topluyorsunuz ya!
ÖZGÜR
ÖZEL (Manisa) – Çin ordusu gibi gelip çil yavrusu gibi dağılırken buradaki
insanın ağzından çıkanı kulağı duymuyor.
MUSTAFA
ELİTAŞ (Kayseri) – Sayın Başkan, böyle her isteyen söz alamaz! Grup başkan
vekilinin ne özelliği var! Başkasına ilişkin söylenene burada söz alıyor,
konuşuyor.
ÖZGÜR
ÖZEL (Manisa) – Böyle bir yasama yok, böyle bir yöntem yok, böyle bir iktidar
yok, böyle bir yasama anlayışı yok…
MUSTAFA
ELİTAŞ (Kayseri) – Efendim, işleme devam edin siz. Biz bunu dinlemek zorunda
değiliz.
ÖZGÜR
ÖZEL (Manisa) – …böyle bir grup başkan vekili de yok. Olacak bir şey değil
arkadaşlar!
(Mikrofon
otomatik cihaz tarafından kapatıldı) 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda
Değişiklik Yapılmasına Dair Kanun Tasarısı (1/726) ve Adalet Komisyonu Raporu
(S. Sayısı: 400) (Devam)
BAŞKAN
– Sayın milletvekilleri, 24’üncü madde üzerinde üç adet önerge vardır,
okutuyorum…
MUSTAFA ELİTAŞ
(Kayseri) – 10 tane adam bulamıyorsun şurada, başkalarından adam topluyorsun
yoklama için.
ÖZGÜR ÖZEL
(Manisa) – Elitaş, Elitaş, aklını başına topla, aklını başına topla! Kaç kere
kapattık bu Meclisi! 164’ü neden bulamıyorsun arkada?
MUSTAFA ELİTAŞ
(Kayseri) – Kaç kere kapattırdın? Bir daha kapatamaz olacaksın zaten yakında.
ÖZGÜR ÖZEL
(Manisa) – Görürüz.
MUSTAFA ELİTAŞ
(Kayseri) – Görürüz. 
BAŞKAN –
Okutuyorum: 
Türkiye Büyük Millet Meclisi Başkanlığına
400
sıra sayılı Danıştay Kanunu ile Bazı Kanunlarda Değişiklik Yapılmasına Dair
Kanun Tasarısı’nın 24’üncü maddesinin aşağıdaki şekilde değiştirilmesini arz ve
teklif ederiz. 
“MADDE
24- 2802 sayılı Kanunun 21 inci maddesinin birinci fıkrasının (c) bendine
“geçen işleri,” ibaresinden sonra gelmek üzere “yasa yolu değerlendirme
formları,” ibaresi eklenmiştir.” 
 Ömer Süha Aldan Cemal
Okan Yüksel  Necati Yılmaz
 Muğla Eskişehir
 Ankara
 Zeynel Emre Namık
Havutça  Mehmet Gökdağ
 İstanbul  Balıkesir Gaziantep
 Erdoğan Toprak Mahmut
Tanal Kazım Arslan
 İstanbul İstanbul Denizli
BAŞKAN
– Şimdi okutacağım iki önerge aynı mahiyette bulunduğundan önergeleri birlikte
işleme alacağım.
Aynı
mahiyetteki önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 24’üncü maddesinin tasarı metninden çıkarılmasını arz
ve teklif ederiz. 
 İsmail Faruk Aksu  Mustafa
Kalaycı  Erhan Usta
 İstanbul  Konya Samsun
 Mehmet Parsak  Kamil
Aydın Mehmet Günal
 Afyonkarahisar Erzurum Antalya
Aynı
mahiyetteki diğer önergenin imza sahipleri:
 İdris Baluken Çağlar
Demirel  Mahmut Toğrul
 Diyarbakır Diyarbakır Gaziantep
 Mithat Sancar Ahmet
Yıldırım Ayşe Acar Başaran
 Mardin Muş Batman
BAŞKAN – Aynı mahiyetteki önergelere Komisyon katılıyor
mu?
ADALET KOMİSYONU BAŞKANI AHMET İYİMAYA (Ankara) –
Katılmıyoruz Sayın Başkan.
BAŞKAN – Hükûmet?
ADALET BAKANI BEKİR BOZDAĞ (Yozgat) – Katılmıyoruz
Başkanım.
BAŞKAN – Aynı mahiyetteki ilk önerge üzerinde söz
isteyen Batman Milletvekili Ayşe Acar Başaran.
Buyurun Sayın Acar Başaran. (HDP sıralarından alkışlar)

AYŞE ACAR BAŞARAN (Batman) – Sayın Başkan, değerli
milletvekilleri; ben de bu yargı tasarısının 24’üncü maddesi üzerinde
verdiğimiz önerge üzerine söz aldım.
Keşke bu maddeye sadece bir önerge vererek bu tasarının
tamamı düzeltilebilseydi ancak bir cümleyle sadece düzeltilebilir galiba:
“Derhâl geri çekilmesi…” Çünkü biz iki gündür aynı şeyi söylüyoruz, bu
tasarının hiçbir şekilde yargıya ya da hukuka, adalete bir şekilde katkı
sağlaması imkânsız. Bunun katkı sağlayacağı tek yer, iktidarın iktidarını
birazcık daha sağlamlaştırması, o iki gündür ısrarla belirttiğimiz korkularından
bir nebze olsun kurtulması…
Ancak bir daha şunu belirtmek istiyoruz: Bu
uygulamaları Türkiye çok gördü, biz ilk defa bunlara şahit olmuyoruz, ilk defa
böyle tasarılar, böyle düzenlemeler getirilmiyor. Aynı şeyi tekrar tekrar
yaparak farklı sonuçlar beklemeye gerçekten akıl sır ermiyor, farklı sonuçlar
çıkmayacak.
Bu tasarının içerisinde, aslında iki gündür gözden
kaçırdığımız, belki de çok farkına varılmayan, en önemli, en kritik
düzenlemelerden biri de, tekrar, aslında DGM’lere geri dönülmesi. 
Türkiye’deki
bütün kesimler, aslında, şu anda iktidarın kendisi de bu tür bir düzenlemede
damdan düşen taraftı. Ancak, o, damdan düştüğünü çok çabuk unutmuş, demek ki
bir daha düşmesi gerekiyor. Yani biz bu ülkede istiklal mahkemelerini gördük,
DGM’leri gördük, özel yetkili mahkemeleri gördük, TMK’ları gördük ve bunların
tek bir işlevi oldu; bu mahkemeler, aslında, siyasi bürolar gibi çalışıp
muhalefeti sindiren, onları susturan bir şekilde çalışmaya devam etti. İşte bu
düzenleme de, yine, tam da bunun kapısını açan, bunun yolunu açan bir düzenleme
olacak. 
Yani
iktidar partisi siyaseten başaramadığını, bu sefer, darbelerle, bu şekilde
siyasi bürolar açarak özel yetkili mahkemelerle, DGM’lerle muhalefeti susturma
yoluna gidiyor. Yani bu dönemin başından beri biz sık sık bunlarla karşılaştık.
Özellikle, belediyelere kayyum atanması, milletvekili dokunulmazlıklarının
kaldırılması ve en son gelinen nokta, askerlere dokunulmazlık getirilmesi ve
yine, dediğim gibi, siyasi büro gibi çalışacak, iktidarın hukuk komisyonu gibi
çalışacak yeni bir yargı yapısının oluşturulması, işte, bunun son halkası. 
Evet,
her tarafta, şu anda bizim belediye eş başkanlarımız görevden alınıyor.
Batman’ın Gercüş ilçesinin Belediye Eş Başkanı da iki gün önce görevden alındı.
Yani iktidar sayesinde, alınlarının teriyle, insanların emek vererek, çaba sarf
ederek elde etmiş oldukları o belediye eş başkanlık kurumları bir memurun,
iktidara bağlı bir memurun talimatıyla bugün tekrar görevden alındı. Şu anda
bizim, Batman’da, elimizde hiçbir belediye başkanı kalmadı. 
Seçimle
bunu başaramıyorsunuz, bunu görüyoruz. Kendi anlattıklarınıza artık halk da
inanmıyor, bunu da görüyoruz. Ama, dediğim gibi, bu şekilde farklı yollarla,
kanunu dolanarak, bu şekilde yargıyı da kendi denetiminize alarak başarabileceğinizi
zannediyorsunuz. Ama, dediğim gibi, damdan düşmüştünüz, tekrar damdan
düşeceksiniz. Çünkü iki gündür anlatıyoruz. Evet, korkuyorsunuz, bence de
korkun. Daha düne kadar yol arkadaşlığı yaptığı, o sarayın yanındaki herkes şu
anda artık onun karşısında, düşmanı olarak gördüğü tarafta. Dün söylediğini
tekzip eden, dün söylediğini bugün reddeden bir saray iktidarı var. Bir iki gün
sonra, işte, bu kurduğunuz, kendi ellerinizle yarattığınız bu komisyonlar dönüp
sizi yargılayacak. Çok korktuğunuzun farkındayım ama kendinizi böyle kendinize
bağlayarak oluşturduğunuz kurumlar üzerinden de koruyamayacaksınız. 
MUSTAFA
ELİTAŞ (Kayseri) – Sen dağdan korktun, bizi de korkuyor zannediyorsun.
Dağdakiler korkutuyor seni.
AYŞE
ACAR BAŞARAN (Devamla) - Çünkü bütün erki, bütün iktidarı, bütün yetkileri şu
anda tek bir merkez elinde topluyor, o da saray. Yani bu dönemin başından beri
saraya bağlı her türlü kurumu oluşturduğunuzun farkındayız. 
ZEHRA
TAŞKESENLİOĞLU (Erzurum) – Sizin belediyeniz roketatarlar mı üretiyor acaba?
Sizin belediyeniz roketatar mı üretiyor, mermi mi üretiyor? Benim bildiğim
belediye yol, su, elektrik yapar.
AYŞE
ACAR BAŞARAN (Devamla) - İşte, bu da yine saraya bağlı bir kurum olarak
işleyecek, yoksa “Yargıtay’da sayıları düşürelim, burada daha iyi adalete
hizmet edelim.” Bunun aslında hiçbirimiz tarafından, sizin tarafınızdan da
kabul görmediğini biliyoruz. Sadece kendisiyle çaya gidenleri şu anda tutup
diğerlerinin hepsini tasfiye ediyor. İşte, o beraber çaya gittikleri var ya,
işte, onlar hepinizi de tek tek yargılayacak, bunu hatırlatacağım size. (HDP
sıralarından alkışlar)
İDRİS
BALUKEN (Diyarbakır) – Karar yeter sayısı…
BAŞKAN
– Önergeyi oylarınıza sunuyorum, karar yeter sayısı arayacağım.
Kabul
edenler… 
Bir
önerge daha varmış aynı mahiyette, onu es geçtik.
İDRİS
BALUKEN (Diyarbakır) – Öyle mi? Siz dediniz “Oylamaya geçiyoruz.” diye de. 
BAŞKAN
- Şimdi, aynı mahiyetteki diğer önerge üzerinde Samsun Milletvekili Erhan Usta
konuşacaktır.
Buyurun.
(MHP sıralarından alkışlar)
ERHAN
USTA (Samsun) – Teşekkür ederim Sayın Başkan.
Sayın
Başkan, değerli milletvekilleri; 400 sıra sayılı Danıştay Kanunu Tasarısı’nın
24’üncü maddesi üzerine MHP Grubu adına söz aldım. Hepinizi saygıyla
selamlarım.
Şimdi,
AKP hükûmetleri için ben sık sık kullanıyorum, bütün sorunlara çözümü betonda
aradı diye, burada aslında, adalette de aynı şeyi yaptılar. Çok güzel adliye
sarayları yapıldı fakat içine adaletle hükmeden adil yargıçlar koyamadılar.
Onların adil davranmaları, vicdani kanaatlerine göre hareket etmelerini sağlayacak
ortamı maalesef hazırlayamadı Hükûmet. Çünkü yargıçlar kamplaştırıldı, sürekli
birilerini temizleyip birilerini getirme derdinde oldu bu Hükûmet. Yani daha
önceki temizlikleri hatırlayın; birilerini gönderdiler, birilerini getirdiler.
Getirdiklerinden memnun kalmadılar, şimdi onları temizleyip başkalarını
getirmeye çalışıyorlar. Yani bu şekilde, adalet sistemiyle bu kadar oynanması
son derece vahim bir durumdur. Bugün bakın bu istatistiklere, adalet en
güvenilmez kurumlar arasındadır, yargı sistemimiz. Bu, zaten işin geldiği
boyutu gösteriyor. Peki buraya nasıl geldik? İşte mobil mahkemeler kuruldu,
teröristin ayağına hâkimler, yargıçlar götürüldü. Vicdani kanaatlerine göre
değil de siyasi kanaatlerine göre karar vermeleri için yargıçlara baskı yapıldı
ve hukuk, siyasete alet edildi. 
Şimdi,
herkesin ağzında bir şey var, özellikle AKP yetkililerinin, Cumhurbaşkanında da
var, Sayın Başbakanda da var, diğerlerinde de var; “Efendim, bir fiilî durum
var. Fiilî duruma hukuki durumu uydurmamız lazım.” Bunun kadar hukuksuzluk
olamaz. Yani bir hukuk devletinde böyle bir şeyden bahsedilemez. Yani siz
Anayasa’ya aykırı, yasalara aykırı bir durum oluşturacaksınız, arkasından da
diyeceksiniz ki: “Efendim, fiilî durum var, bu fiilî duruma uyulsun.” “Nerede
hukuk devleti?” diye ben sormak istiyorum. Böyle fiilî durumların oluştuğu bir
ülkede nasıl ülkeyi kalkındıracaksınız, nasıl bu işleri düzelteceksiniz onu
anlamak mümkün değil. 
Tabii,
bakıyorsunuz Sayın Cumhurbaşkanı “Anayasa Mahkemesi kararlarına saygı duymuyorum.”
diyebiliyor. Böyle bir devlette yaşıyoruz, böyle bir ülkede yaşıyoruz, böyle
bir yönetim altında yaşıyoruz. İçişleri Bakanı “Anayasa tanımıyorum.” diyor.
Yani bunu burada, Meclis kürsüsünde İçişleri Bakanı çok net bir şekilde ifade
etti. Dolayısıyla, Anayasa hükümlerinin buzdolabına konulduğu bir ortamı
yaşatıyorsunuz ülkeye. 
Hukuk
siyasallaştı yani işte yüksek yargı organlarının başkanları çay toplamaya
gidiyorlar siyasilerle birlikte ve dolayısıyla bütün yargı organlarının… Bakın
çok vahim bir durumdur, hiçbir kamu kuruluşunda ben böyle bir şey
yapılabileceğini zannetmiyorum. Mesela, şimdi Yargıtay üyelerinin siyasi
görüşleri herkes tarafından biliniyor, listeler ortalıkta geziyor. Böyle bir
kamplaşmanın başka hiçbir kurumda olmaması lazım ama herhâlde yargı kurumunda
hiçbir şekilde olmaması lazım. Bunlar apaçık bir şekilde ortada, bu tür
düzenlemeler var.
Şimdi,
bugün burada bu Danıştay tasarısıyla apaçık bir şekilde Anayasa'ya aykırı
düzenlemeler yapılıyor, bunu herkes biliyor. Geçmişte yapılmış, bunlar
Anayasa’da iptal edilmiş fakat tabii, beş günlük süre içerisinde bunların
atamaları yeniden yapılacağı için “Atı alan nasıl olsa Üsküdar’ı geçecek.”
mantığıyla burada düzenlemeler yapılıyor. Tabii, düzenlemelerde bir istikrar da
yok. Bugün yaptığımız, şimdi, Yargıtay üyelerinin, Danıştay üyelerinin
fazlalığından şikâyet ediliyor. Efendim, bu fazlalığı kim yarattı yani bunlar
kendiliğinden mi oldu? Bunları iki üç yıl önce siz yaptınız. 
Yine,
bakıyorsunuz, bir sürü mahkeme türü. Bugün bir mahkeme türü kuruyorsunuz,
ertesi gün geliyorsunuz, onu kaldırıyorsunuz, başka bir şey. Yani, bir istikrar
yok düzenlemelerde. Sürekli zikzaklarla bugün yaptığınızın tersini yaparak bir
hukuk sistemi oluşturmaya çalışıyorsunuz. Hukuk sistemi deneme tahtasına
dönmüştür, hukuk sistemi yapboza dönmüştür.
Şimdi,
tabii, yapılması gereken nedir? Bir defa hukuk devletini çalıştırmamız lazım,
hukuk devletini tesis etmemiz lazım, memurlar açısından hukuki güvenlik
ilkesinin zedelenmemesi lazım yani bugün “Hâkim teminatı var.” diyorsunuz,
“Hukuki güvenlik ilkesi var.” diyorsunuz yani hâkimin görevine son
verilebilecek bir sistem. Yani, böyle düzenlemeler bu Meclisten çıkarılmaya
çalışılıyor. Dolayısıyla, hukuka uygunluk kültürü kalmadı, hukuka uygunluk
kültürünü de bu ülkede sağlamamız lazım. 
Adaletin
olmadığı bir yerde hiçbir şey olmaz. Adalet mülkün temelidir, adalet her şeyin
esasıdır, temelidir. Adaletin olmadığı yerde kalkınma da olmaz, adaletin
olmadığı yerde yaşam da olmaz. Adaletle çalışmadığımız zaman bizden ne millet
razı olur ne Allah razı olur. Ben, Adalet ve Kalkınma Partisini adaletli olmaya davet
ediyorum.
Genel Kurulu saygıyla selamlıyorum. Teşekkür ederim. (MHP
sıralarından alkışlar)
BAŞKAN – Aynı mahiyetteki önergeyi oylarınıza
sunuyorum...
ÇAĞLAR DEMİREL (Diyarbakır) – Karar yeter sayısı
istemiştik.
BAŞKAN – Kabul edenler... Kabul etmeyenler... Aynı
mahiyetteki önergeler kabul edilmemiştir.
Diğer önergeyi okutuyorum:
Türkiye Büyük Millet Meclisi Başkanlığına
400
sıra sayılı Danıştay Kanunu ile Bazı Kanunlarda Değişiklik Yapılmasına Dair
Kanun Tasarısı’nın 24’üncü maddesinin aşağıdaki şekilde değiştirilmesini arz ve
teklif ederiz. 
Kazım Arslan (Denizli) ve
arkadaşları
“MADDE
24- 2802 sayılı Kanunun 21 inci maddesinin birinci fıkrasının (c) bendine
“geçen işleri,” ibaresinden sonra gelmek üzere “yasa yolu değerlendirme
formları,” ibaresi eklenmiştir.” 
BAŞKAN
– Komisyon önergeye katılıyor mu?
ADALET
KOMİSYONU BAŞKANI AHMET İYİMAYA (Ankara) – Katılmıyoruz Sayın Başkan.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde söz isteyen Denizli Milletvekili Kazım Arslan.
Buyurun.
(CHP sıralarından alkışlar)
KAZIM
ARSLAN (Denizli) – Sayın Başkan, değerli milletvekilleri; görüşmekte olduğumuz
400 sayılı Danıştay Kanunu ile Bazı Kanunlarda Değişiklik Yapılmasına Dair
Kanun Tasarısı’nın 24’üncü maddesinde vermiş olduğumuz önergeyle ilgili söz
almış bulunmaktayım. Hepinizi öncelikle sevgiyle, saygıyla selamlıyorum.
Bir
kere, yasanın başlığında bir eksiklik var kanun yapma tekniği açısından. Burada
Yargıtayla ilgili bir değişiklik var ama sadece Danıştayın ismi geçiyor,
Yargıtayla ilgili bir isim geçmiyor. Dolayısıyla, böyle bir yasanın daha
başlangıçta sakat olduğunu ve kanun tekniği açısından da uygun olmadığını Sayın
Bakana iletmek istiyorum. 
Değerli
milletvekilleri, bugün burada, yüksek yargıyı kendinize bağlamaya, kendinize
göre bir yargı yaratmaya, yürütmeyi yargıya sürekli müdahale eden bir noktaya
getirmek için bu düzenlemeyi yapıyorsunuz. Ama, şunu hiçbir şekilde akıldan uzak
tutmayınız: Bunu yaptığınız zaman, kuvvetler ayrılığı ilkesini zedelemiş, hatta
yok etmiş dolayısıyla burada hem parlamenter sistemi hem de hukuk devleti
ilkesini kökünden sarsmış olan bir uygulamayı getirmiş oluyorsunuz. 
Sayın
Bakan, yargının iş yükünün yüksek olduğunu biliyorsunuz, bunun için 2011’de bir
değişiklik yaptınız, 2014’te yaptınız, şimdi de o gün yükselttiğiniz,
artırdığınız daire sayısını, üye sayısını bugün iş yükünde hiç azalma olmadığı
hâlde düşürmeye kalkıyorsunuz. Ya, böyle bir anlayış hayatta hiçbir şekilde
olamaz. Ortada iş bekliyor, Yargıtaydan, Danıştaydan işler iki ile dört sene
arasında zor geliyor, insanlar adaleti bulamıyor, zamanında adalet
gerçekleşmiyor ama siz, yargının üzerinde vesayet kurmak için bu çalışmayı
yapıyorsunuz, hem daire sayısını hem de üye sayısını azaltmaya çalışıyorsunuz. 
Sayın
milletvekilleri, değerli arkadaşlarım; şimdi, yargıyla ilgili olarak mevzuatta
sık sık değişiklik yapmak aslında yargı düzenini, sistemini bozmak demektir.
Bir sistem üzerinde ne kadar çok oynarsanız o kadar çok olumsuz bir sonucun
ortaya çıkacağını şimdiden görmelisiniz, bilmelisiniz. Çünkü, sizler her şeyin
değişmesine olanak sağlayan bir gücü elde ettiğiniz için her şeyi değiştirmeye
çalışıyorsunuz; iç politikada değişiklikler, dış politikada değişiklikler ve
sistemde değişiklikler ama sonuçta geldiğiniz noktada tam bir çıkmazın içine
girmiş olan bir iktidar konumundasınız. Çünkü neden? Görüyorsunuz dış
politikadaki durumumuzu, terör olayları noktasındaki durumları biliyorsunuz, çözüm
süreciyle ilgili başlattığınız bir konunun hangi noktaya geldiğini, bugün
ülkenin hangi şekilde başına bela olduğunu da görmek durumundasınız. 
Değerli
arkadaşlarım, şimdi, yargıda temizlik için başlanan bu düzenleme aslında bir
intikam duygusuyla, kin duygusuyla, aynı zamanda da kadrolaşma duygusuyla
yapılan bir düzenlemedir. Bakıyorsunuz yargının düzenlemesine, başkanlarla
ilgili bir şey yok, başkan vekilleriyle ilgili yok, cumhuriyet başsavcılarıyla
ilgili yok, daire başkanlarıyla ilgili bir değişiklik yok ama üyelerle ilgili
değişikliği öyle bir yapıyorsunuz ki Yargıtayda ve Danıştayda sizden olmayan
bütün arkadaşların, bütün hâkimlerin hem geleceğini karartıyorsunuz hem de
onların çalışmalarına engel oluyorsunuz. Herkes için adaleti değil, kişiye göre
yargılamayı hedefleyen, on dört yıldan beri de aynı şekilde bir çalışmayı
sürdüren bir konumdasınız, durumdasınız.
Özetle
söylemek gerekirse, bu yasayla, kuvvetler ayrılığını yok edecek, hukuk devleti
ilkesini zedeleyecek, yürütmenin yargıya sürekli müdahale etmesine olanak
sağlayacak, saraya teslim olan bir yargıyı oluşturacaksınız. Bu tasarının
kanunlaşması hâlinde kamu yararı yoktur, parti çıkarı vardır, başkanlık sevdası
vardır, tek adamlık rüyası ve dikta isteği vardır. Bu tasarı eğer yasalaşırsa Anayasa
Mahkemesince iptal edilecektir.
(Mikrofon otomatik cihaz tarafından kapatıldı)
KAZIM ARSLAN (Devamla) – Sayın Bakan, bu tasarı
yasalaşırsa adalet mülkün temeli değil, sarayın temeli olacaktır. Bu tasarı
yasalaşırsa sizin, tarihe, adaleti gerçekleştirmeyen bir Adalet Bakanı olarak
da geçeceğinizi söylemek istiyorum.
BAŞKAN – Süreniz doldu Sayın Arslan.
KAZIM ARSLAN (Devamla) – Teşekkür ederim. (CHP
sıralarından alkışlar)
BAŞKAN
- Önergeyi oylarınıza sunuyorum…
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama istiyoruz, Sayın Elitaş’ın hatırına istiyoruz efendim,
Elitaş için istiyoruz. 
BAŞKAN
– Yoklama talebi var, onu gerçekleştireceğiz.
MUSTAFA
ELİTAŞ (Kayseri) – Sayın Başkan, 20 kişi ayakta yok. Sayın Başkan, ayakta 20
kişi yok, yapamazsınız. Varsa tamam. 20 kişinin ayağa kalkması lazım aynı anda.
BAŞKAN
- Sayın Özel, Sayın Ağbaba, Sayın Doğan, Sayın Gökdağ, Sayın Karadeniz, Sayın
Hürriyet, Sayın Yıldız, Sayın Arslan, Sayın Çamak, Sayın Yılmaz, Sayın Altaca,
Sayın Gaytancıoğlu, Sayın Tanal, Sayın Kayan, Sayın Sarıhan, Sayın Nurlu, Sayın
Köprülü, Sayın Çıray, Sayın Kesici, Sayın Baydar, Sayın Öztrak, Sayın
Berberoğlu. 
Şimdi
üç dakika yoklama için zaman vereceğim.
Buyurun.
(Elektronik cihazla yoklama yapıldı)
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda
Değişiklik Yapılmasına Dair Kanun Tasarısı (1/726) ve Adalet Komisyonu Raporu
(S. Sayısı: 400) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
24’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
25’inci
madde üzerinde üç adet önerge vardır, okutuyorum:
Türkiye Büyük Millet Meclisi Başkanlığına
400
sıra sayılı Danıştay Kanunu ile Bazı Kanunlarda Değişiklik Yapılmasına Dair
Kanun Tasarısı’nın 25’inci maddesinin aşağıdaki şekilde değiştirilmesini arz ve
teklif ederiz.
 Ömer Süha Aldan Cemal
Okan Yüksel Necati Yılmaz
 Muğla Eskişehir Ankara
 Zeynel Emre Namık
Havutça Mehmet Gökdağ
 İstanbul Balıkesir Gaziantep
 Erdoğan Toprak  Mahmut
Tanal Gülay Yedekci
 İstanbul İstanbul İstanbul
"MADDE
25- 2802 sayılı Kanunun mülga 28 inci maddesi başlığı ile birlikte aşağıdaki
şekilde yeniden düzenlenmiştir.
"Yasa
yolu değerlendirme formu:
MADDE
28- Yargıtay ve Danıştay daireleri ile genel kurullarınca yapılan yasa yolu
incelemeleri sonunda;
a)
İstinaf yasa yolu incelemesinde görev alan daire başkanı, üye, Cumhuriyet
başsavcısı ve savcılar,
b)
İlk derece yargı yerlerinde duruşmaya, karara veya hükme katılan, karar veya
hükmü veren ya da soruşturma aşamasında görev yapan hâkimler,
c)
İlk derece yargı yerlerinde soruşturma aşamasında görev alan, iddianameyi
tanzim eden, duruşmaya katılan, mütalaa veren veya kanun yoluna başvuran
Cumhuriyet savcıları,
hakkında
yasa yolu değerlendirme formu düzenlenir.
Yasa
yolu değerlendirme formu; soruşturmanın niteliği, iddianame, karar veya hükmün
hukuka uygunluğu ve isabet derecesi, soruşturma, kovuşturma veya yargılamanın
hedef sürede tamamlanması, gereksiz masrafa sebebiyet verilmesi, duruşmalara
hazırlıklı çıkılması veya hazırlıksız çıkılarak gecikmelere neden olunması,
dosyaların eksiklik nedeniyle geri çevrilmeye neden olmayacak şekilde görevli
daire veya birime gönderilmesi, bilirkişi görevlendirilmesinin hukuka uygun
yapılması, soruşturma, kovuşturma veya yargılama işlemlerinin usul hükümlerine
uygun olarak doğru ve zamanında yapılması, dava konularının anlayış ve
yönlendirilmesi ile mütalaa, gerekçeli karar ve tebliğnamelerin yazılış, tahlil
ve sonuçlandırılmasında başarı gösterilmesi gibi hususlar dikkate alınarak yüz
tam puan üzerinden düzenlenir. Yapılan incelemede olumlu veya olumsuz kanaat edinilememesi
hâlinde, değerlendirme formu bu durum belirtilerek düzenlenir.
Hükmün
onanmış veya bozulmuş olması tek başına olumlu veya olumsuz değerlendirme
yapılmasını gerektirmez. Ayrıca, incelenen karara uygun muhalefet şerhi
bulunması hâlinde olumsuz değerlendirme yapılamaz.
Bölge
adliye mahkemeleri veya bölge idare mahkemeleri dairelerince yapılan istinaf
yasa yolu incelemesi sonucunda yukarıdaki fıkralarda belirtilen kriterler esas
alınarak yasa yolu değerlendirme formu düzenlenir. Aynı dosyaya ilişkin olarak
istinaf yasa yolu incelemesi sonucu düzenlenen değerlendirme formu ile temyiz
incelemesi sonucu düzenlenen değerlendirme formu arasında çelişki bulunması
hâlinde temyiz mercilerince düzenlenen değerlendirme formu esas alınır.
Değerlendirme
formu, kararı inceleyen heyetin başkanı tarafından düzenlenir. Hakkında
değerlendirme formu düzenlenenler, formun Ulusal Yargı Ağı Bilişim Sistemi
(UYAP)'ne kaydedilmesinden itibaren bir ay içinde gerekçelerini belirtmek
suretiyle değerlendirme formunun yeniden incelenmesini isteyebilir. Yeniden
inceleme talebi, başvuru tarihinden itibaren bir ay içinde incelemeyi yapan
daire tarafından oyçokluğuyla karara bağlanır.
Yukarıdaki
fıkraların uygulanmasına ilişkin usul ve esaslar Yargıtay ve Danıştayın görüşü
alınmak suretiyle Hâkimler ve Savcılar Yüksek Kurulu tarafından yürürlüğe
konulan yönetmelikle belirlenir.
Soruşturma,
kovuşturma veya yargılamanın tamamlanması için öngörülen hedef süreler Hâkimler
ve Savcılar Yüksek Kurulunun görüşü alınarak Adalet Bakanlığı tarafından
belirlenir."
BAŞKAN
– Şimdi okutacağım iki önerge aynı mahiyette bulunduğundan önergeleri birlikte
işleme alacağım. 
Aynı
mahiyetteki önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 25’inci maddesinin tasarı metninden çıkarılmasını arz
ve teklif ederiz. 
 İsmail Faruk Aksu  Mehmet
Parsak Mehmet Günal
 İstanbul Afyonkarahisar Antalya
 Kamil Aydın Mustafa
Kalaycı
 Erzurum Konya

Aynı
mahiyetteki diğer önergenin imza sahipleri: 
 İdris Baluken Mahmut
Toğrul Mithat Sancar
 Diyarbakır Gaziantep Mardin
 Çağlar Demirel Ahmet
Yıldırım Berdan Öztürk
 Diyarbakır Muş Ağrı
BAŞKAN
– Komisyon aynı mahiyetteki önergelere katılıyor mu? 
ADALET
KOMİSYONU BAŞKANI AHMET İYİMAYA (Ankara) – Katılmıyoruz Sayın Başkan. 
BAŞKAN
– Hükûmet? 
BAŞBAKAN
YARDIMCISI VEYSİ KAYNAK (Kahramanmaraş) – Katılmıyoruz Başkanım. 
BAŞKAN
– Aynı mahiyetteki ilk önerge üzerinde söz isteyen Ağrı Milletvekili Berdan
Öztürk. 
Buyurun
Sayın Öztürk. (HDP sıralarından alkışlar) 
BERDAN
ÖZTÜRK (Ağrı) – Sayın Başkan, değerli milletvekilleri; görüşülmekte olan 400
sıra sayılı Kanun Tasarısı’nın 25’inci maddesi üzerine grubum adına söz almış
bulunmaktayım. Genel Kurulu saygıyla selamlıyorum. 
Yapılacak
olan değişikliklere ilişkin görüşlerimizi kürsüden sürekli olarak dile
getirdik. Söz konusu maddenin içeriğine dair bir şey söyleme gereği bile
duymuyorum ancak AKP Hükûmetinin yargıyı adım adım ele geçirmesinin serencamını
aktarmak istiyorum. 12 Eylül, Anayasa’sı ve yasalarıyla yargının yeniden
biçimlendirildiği, rejimin ihtiyaçları doğrultusunda tahkim edildiği, faşizan
bir anlayışın kendine yer bulduğu yeni bir süreci ifade ediyordu.
Yargının
işlevi, esas olarak Millî Güvenlik Kurulunda ve askerî, sivil bürokratik
elitler tarafından belirlenen politikalar doğrultusunda harekete geçmek ve
karar vermektir. Genel politik belirlemeler yaparak hedef gösteriliyor ve
ihtiyaç duyduğu ölçüde tekil olaylara, davalara müdahale ediliyordu. Yargı bu
süreçte temel bir aktör değil, talimatları uygulayan ve sistemin tahkimatında
önemli rol oynayan bir uygulayıcı olarak görev ve sorumluluğunu yerine
getiriyordu. AKP Hükûmetinin vesayetin etkileri üzerinden yarattığı mağduriyet
algısı toplumsal kesimler tarafından alıcı bulmuş ve uzun yıllara yayılacak tek
başına iktidar olma imkânını sunmuştur. Bunu halkın kendilerine karşı
gösterdiği bir teveccüh olarak her daim ballandıra ballandıra anlatan AKP
Hükûmeti maruz kaldığına yabancılaşarak aynı yöntemleri uygulamaya girişmiştir.

AKP’nin
kuvvetler birliğini sağlamak için yani tam iktidar olabilmek için attığı
adımların en önemlisi 2005 yılında ceza hukuku mevzuatını baştan aşağı
yenilemek olmuştu. Türk Ceza Kanunu’yla terör suçlarına ilişkin getirilen
düzenlemeler muhalif hemen her eylemin terörizm suçlamasıyla
cezalandırılmasının önünü açıyordu. Kanun, kutsal devlet anlayışını sürdürüyor,
düşünce özgürlüğünün sınırlandırılması ve basın özgürlüğü açısından kendisinden
önceki kanunu aratacak düzenlemeler taşıyordu. Ceza Kanunu’nun yanı sıra Ceza
Muhakemesi Kanunu’yla DGM sistemini aratacak özel yetkili ağır ceza mahkemeleri
sistemi kuruluyor ve geniş bir suç yelpazesinde istisnai bir yargılama usulü
öngörülüyordu. Ceza hukuku mevzuatında yapılan bu değişikliklerle özel yetkili
mahkemelerde önemli ölçüde etkinliği kuran siyasi iktidar yargının bütününde
kurumsallaşmasını sağlamak ve HSYK ve yüksek yargı engelini aşmak üzere
bitirici vuruşunu 2010 yılında gerçekleştirdiği Anayasa değişikliğiyle yaptı. Referanduma
sunularak kabul edilen bu değişikliğin temel amacı yargı gücünü iktidarın
koltuğu altına almasıydı ve yapılan düzenlemelerle iktidar bloku açısından
dikensiz gül bahçesi yaratılmış oldu. Bugün artık yargı siyasi iktidar bloku
içindedir ve onun ihtiyaçlarına göre hareket etmektedir. Yargı siyasi iktidarla
bütünleşmiş, onun bir organı hâline gelmiştir. Anayasa değişiklikleriyle
iktidar, yargıda tam bir kurumsallaşma sağlamış ve HSYK’yı âdeta bir genel
müdürlük hâline getirmiştir. 
Yargının
siyasi iktidarla bütünleşmesi, en sahih hâliyle kendisini düşman ceza hukuku
pratiklerinde göstermiştir. Buradaki kilit kavram terörizmdir. Öyle ki düşman
ceza hukuku pratiği iktidar mücadelesinin bir aracı kılınırken, muhataplara
yönelen suçlamanın terörizm olması, bu konuda iktidara söylem ve yargısal
pratikler açısından çok önemli bir güç vermektedir. Böylelikle, eski yargının
külliyatında da düşman kategorisinde yer alan sosyalistler, demokratlar,
Kürtler, gazeteciler, akademisyenler de terör suçlarından tutuklanmaya devam
edilmektedir. Bu evrede, kimin düşman, terörist kategorisine alınarak istisnai
hukuk kurallarına tabi tutulacağına doğrudan siyasi iktidar karar vermekte, bu
yetkiyi egemenliğin bir gereği olarak işletmektedir. 
Her
şey âdeta Schmitt’in dediği gibidir: “Olağanüstü hâle karar veren egemendir.” 
Hepinizi
saygıyla selamlıyorum. (HDP sıralarından alkışlar)
BAŞKAN
– Aynı mahiyetteki diğer önerge üzerinde söz isteyen Afyonkarahisar
Milletvekili Mehmet Parsak. 
Buyurun
Sayın Parsak. (MHP sıralarından alkışlar)
MEHMET
PARSAK (Afyonkarahisar) – Aziz Türk milleti, saygıdeğer milletvekilleri; 400
sıra sayılı Kanun Tasarısı’nın 25’inci maddesi üzerinde Milliyetçi Hareket
Partisi Grubu adına vermiş olduğumuz önergemiz hakkında söz almış bulunuyorum.
Bu vesileyle Gazi Meclisi saygılarımla selamlıyorum.
Saygıdeğer
milletvekilleri, işbu maddeyle, hâkim ve savcılar için kanun yolu değerlendirme
formu, daha başka bir ifadesiyle, tabiri caizse bir karne uygulaması
getirilmektedir.
Esasen
bu karne uygulaması yeni bir düzenleme de değildir; daha önce de olan, fakat
AKP döneminde kaldırılan ve aradan çok da fazla bir zaman geçmediği hâlde,
bugün, şimdi ve yine AKP döneminde yeniden getirilen bir düzenlemeden söz
ediyoruz. Bu karne uygulaması şayet adaleti yani en önemli kamu hizmetini
yerine getirmekte olanların vermiş oldukları adalet hizmetinin daha kaliteli,
daha yerinde, daha isabetli olması için objektif olarak, adaletli bir şekilde
uygulanacaksa bu ilk bakışta, bu çerçevede “Doğru, isabetli, desteklenebilir.”
şeklinde değerlendirilebilir ama bu karne uygulaması bu amaçlara matuf olarak
değil de adalet hizmetini yerine getirenlere türlü adaletsizlikler yapmak
üzere, bu yönüyle yargının siyasallaşması amacına yönelik olarak, daha açık bir
ifadeyle yargı üzerindeki siyasi tahakkümün daha da artırılması amacına yönelik
uygulanacaksa, bu yönüyle son derece sakıncalı sonuçlar doğurabilecek bir
mahiyet arz etmektedir. Dolayısıyla, şimdiye kadar olduğu gibi biz önergemizi
bu maddenin tasarıdan çıkarılması şeklinde verdik ama daha önce de ifade
ettiğim gibi, bir parmak çoğunluğu demokrasimiz var, ondan dolayı bizim
önergemizin kuvvetle muhtemel reddedileceğini ve bu maddenin bu şekilde
yasalaşacağını tahmin ederek söylüyorum. Dolayısıyla, biz Milliyetçi Hareket
Partisi olarak sorumlu siyaset anlayışımızın gereğiyle bu maddenin uygulamasını
da hassasiyetle takip edeceğiz. Çünkü burada hâkimlerimiz, savcılarımız bu
çerçevede karnelendirilirken, notlandırılırken adaleti tesis etmekle görevli bu
hâkimlerin, savcıların herkesten önce kendilerine karşı adaletli yaklaşılması
gerekiyor. 
Şimdi,
karne demişken, bir de bu karne müessesesini getiren AKP iktidarının karnesine
bakma ihtiyacı da duyuyoruz. Adaletten başlayarak AKP iktidarının da tıpkı
burada, bu tasarıda getirildiği gibi -“çok iyi”, “iyi”, “orta” ve “zayıf”
şeklinde dört ayrı puanlama var bu 25’inci madde çerçevesinde- karnesine
baktığımızda öyle “çok iyi” not alabilecek bir şey görmüyoruz biz işin
açıkçası. (AK PARTİ sıralarından “Millet görüyor, millet!” sesi) İşte, biz de onları
ifade ediyoruz zaten, neler iyi, neler kötü. İyi olanlar mutlaka vardır, ondan
dolayı “Milletimizden destek alıyoruz.” diyebilirsiniz ama bunu da ifade
edeyim, gerçekte bu çok da öyle değildir. Ama, bir de zayıflarına bakmak lazım.

Şimdi,
adaletle ilgili bir kanunu şu anda müzakere ediyoruz, görüşüyoruz. Hep
söylüyoruz, buraya çıkan hemen hemen tüm konuşmacılar altını önemle çiziyorlar,
çok önemli olduğu için altını çiziyorlar. Yargıya güven endeksinde en fazla
duyabildiğimiz rakam yüzde 30’u geçmiyor bu dönemde ama yüzde 11’lere kadar
yargıya güven endeksi… E, şimdi, demek ki yargıdaki karnemiz çok da iyi değil o
yönüyle. Ekonomide bazı makroekonomik verilerin rakamlar itibarıyla iyi olduğu
sunulsa da alana çıktığınızda, sahadaki gerçek durum o değil. İşsizlik
oranlarının arttığı, kalkınmanın daraldığı bir dönemde bu da öyle çok da iyi
değil. Dolayısıyla, bizim muradımız şudur: Gerçekten, AKP’nin Hükûmette kaldığı
müddetçe tüm karnesi baştan aşağı “çok iyi” olsun ama öyle değil. Dolayısıyla
“orta”ların “iyi”, “iyi”lerin “çok iyi” olması bakımından biz burada söz
söylüyoruz, eleştiri getiriyoruz, öneride bulunuyoruz. 
Bunların
da dikkate alınmasını, bu çerçevede de işbu önergemizin kabulünü talep ediyor,
hepinizi ve Gazi Meclisi bir kere daha saygılarımla selamlıyorum. (MHP
sıralarından alkışlar) 
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
400
sıra sayılı Danıştay Kanunu ile Bazı Kanunlarda Değişiklik Yapılmasına Dair
Kanun Tasarısı’nın 25’inci maddesinin aşağıdaki şekilde değiştirilmesini arz ve
teklif ederiz.
Gülay Yedekci (İstanbul)
ve arkadaşları
"MADDE
25- 2802 sayılı Kanunun mülga 28 inci maddesi başlığı ile birlikte aşağıdaki
şekilde yeniden düzenlenmiştir.
"Yasa
yolu değerlendirme formu:
MADDE
28- Yargıtay ve Danıştay daireleri ile genel kurullarınca yapılan yasa yolu
incelemeleri sonunda;
a)
İstinaf yasa yolu incelemesinde görev alan daire başkanı, üye, Cumhuriyet
başsavcısı ve savcılar,
b)
İlk derece yargı yerlerinde duruşmaya, karara veya hükme katılan, karar veya
hükmü veren ya da soruşturma aşamasında görev yapan hâkimler,
c)
İlk derece yargı yerlerinde soruşturma aşamasında görev alan, iddianameyi
tanzim eden, duruşmaya katılan, mütalaa veren veya kanun yoluna başvuran
Cumhuriyet savcıları,
hakkında
yasa yolu değerlendirme formu düzenlenir.
Yasa
yolu değerlendirme formu; soruşturmanın niteliği, iddianame, karar veya hükmün
hukuka uygunluğu ve isabet derecesi, soruşturma, kovuşturma veya yargılamanın
hedef sürede tamamlanması, gereksiz masrafa sebebiyet verilmesi, duruşmalara
hazırlıklı çıkılması veya hazırlıksız çıkılarak gecikmelere neden olunması,
dosyaların eksiklik nedeniyle geri çevrilmeye neden olmayacak şekilde görevli
daire veya birime gönderilmesi, bilirkişi görevlendirilmesinin hukuka uygun
yapılması, soruşturma, kovuşturma veya yargılama işlemlerinin usul hükümlerine
uygun olarak doğru ve zamanında yapılması, dava konularının anlayış ve yönlendirilmesi
ile mütalaa, gerekçeli karar ve tebliğnamelerin yazılış, tahlil ve
sonuçlandırılmasında başarı gösterilmesi gibi hususlar dikkate alınarak yüz tam
puan üzerinden düzenlenir. Yapılan incelemede olumlu veya olumsuz kanaat
edinilememesi hâlinde, değerlendirme formu bu durum belirtilerek düzenlenir.
Hükmün
onanmış veya bozulmuş olması tek başına olumlu veya olumsuz değerlendirme
yapılmasını gerektirmez. Ayrıca, incelenen karara uygun muhalefet şerhi
bulunması hâlinde olumsuz değerlendirme yapılamaz.
Bölge
adliye mahkemeleri veya bölge idare mahkemeleri dairelerince yapılan istinaf
yasa yolu incelemesi sonucunda yukarıdaki fıkralarda belirtilen kriterler esas
alınarak yasa yolu değerlendirme formu düzenlenir. Aynı dosyaya ilişkin olarak
istinaf yasa yolu incelemesi sonucu düzenlenen değerlendirme formu ile temyiz
incelemesi sonucu düzenlenen değerlendirme formu arasında çelişki bulunması
hâlinde temyiz mercilerince düzenlenen değerlendirme formu esas alınır.
Değerlendirme
formu, kararı inceleyen heyetin başkanı tarafından düzenlenir. Hakkında
değerlendirme formu düzenlenenler, formun Ulusal Yargı Ağı Bilişim Sistemi
(UYAP)'ne kaydedilmesinden itibaren bir ay içinde gerekçelerini belirtmek
suretiyle değerlendirme formunun yeniden incelenmesini isteyebilir. Yeniden
inceleme talebi, başvuru tarihinden itibaren bir ay içinde incelemeyi yapan
daire tarafından oyçokluğuyla karara bağlanır.
Yukarıdaki
fıkraların uygulanmasına ilişkin usul ve esaslar Yargıtay ve Danıştayın görüşü
alınmak suretiyle Hâkimler ve Savcılar Yüksek Kurulu tarafından yürürlüğe
konulan yönetmelikle belirlenir.
Soruşturma,
kovuşturma veya yargılamanın tamamlanması için öngörülen hedef süreler Hâkimler
ve Savcılar Yüksek Kurulunun görüşü alınarak Adalet Bakanlığı tarafından
belirlenir."
BAŞKAN
– Komisyon önergeye katılıyor mu? 
ADALET
KOMİSYONU BAŞKAN VEKİLİ HAKKI KÖYLÜ (Kastamonu) – Katılmıyoruz Sayın Başkan.
BAŞKAN
– Hükûmet?
BAŞBAKAN
YARDIMCISI VEYSİ KAYNAK (Kahramanmaraş) – Katılmıyoruz Başkanım.
BAŞKAN
– Önerge üzerinde söz isteyen İstanbul Milletvekili Gülay Yedekci. (CHP
sıralarından alkışlar)
GÜLAY
YEDEKCİ (İstanbul) – Sayın Başkan, değerli milletvekilleri; yüce Meclisi
saygıyla, sevgiyle selamlıyorum.
Yazık
ki güzel ülkemizde hukuk sisteminden bahsetmek mümkün değil. Milletimiz artık
Yargıtaya, Danıştaya, yargının herhangi bir kurumuna güvenmemekte. Alınan
mahkeme kararları değiştirilmekte, aynı konuyla ilgili başka mahkemelerde başka
kararlar alınabilmekte. 
Sınav
kriterlerini değiştiriyorsunuz bu yasayla. Mevcut yargı organları çaydı
çorbaydı derken zaten sizin emrinizde. Şimdi de yeni gelecek olan, yargıya yeni
katılacak olan hâkimleri, savcıları denetiminize almaya çalışıyorsunuz, bunun
için de bir sistem getiriyorsunuz. Yazılı sınavdan yüzde 60, sözlü sınavdan
yüzde 40 alıyorsunuz. Yani 100 puan üzerinden 60 puan almış olan bir kişi 70
puanı tamamlayamazsa yani sözlü sınavda sizin gözünüze giremezse, sizin
istediğiniz kriterlerde değilse, sizin istediğiniz yerde doğmamışsa, sizin
istediğiniz ideolojiye sahip değilse o arkadaşımızın yargının ilgili
kurumlarında görev alması mümkün değil. (CHP sıralarından alkışlar) 
Şimdi,
uyarmadı demeyin tabii, biz Cumhuriyet Halk Partisi milletvekilleri olarak sizi
uyaralım. Şimdi bu sistemi size dayatmaya çalışanlar belki de sizi
kandırıyorlar. İlerleyen günlerde karşımıza çıkıp “Bizi kandırmışlar, bu yanlış
bir sistemdi.” diyebilirsiniz (CHP sıralarından alkışlar) 
İnsanlarımızın
yargıya güveni kalmadı, hukuk sistemine güveni kalmadı, ÖSYM’ye güveni kalmadı
–biliyorsunuz, soruları çalıp başkalarına vermeleri de mümkün- Meclise,
siyasete güveni kalmadı, Parlamentoya güveni kalmadı. Freni boşalmış bir
arabada gibiyiz, arabanın içinde durmadan kavga ediyoruz; duralım, evimizdeki
kavgayı bırakalım. Hep beraber, bütün muhalefet partileri ve iktidar partisinin
milletvekilleri ve Hükûmetin temsilcileri el ele verelim ve vaktiyle yedi
düvele diz çöktüren Millî Mücadele ruhunu ayağa kaldıralım. (CHP sıralarından
alkışlar) Direksiyonu ehliyetsiz insanların eline bırakmayalım. Kavganın hiç
kimseye faydası yok, hele ki vatandaşımıza, milletimize hiç faydası yok. Bunu
bir çağrı olarak almanızı rica ediyorum. Bu bir çağrıdır. Gelin, bütün siyasi
kimliklerimizi bir kenara bırakalım ve bu ülke için, bu güzel ülke için, aynı
anda dört mevsimi yaşayabilen, binlerce endemik bitkiyi, binlerce yıllık
tarihi, kültürü barındıran güzide ülkemizi, bağrında nice koç yiğitler
yetiştiren, üç yanında denizi olan, Mezopotamya bahçesine açılan, dünya
üzerinde bir cennetmekân olan, uğruna dünyanın en güzel türküleri söylenmiş, yoğrulduğu
acılarla dünyanın en acı ağıtları yakılmış, her karışı şehit kanıyla sulanmış
güzel ve yalnız ülkemize sahip çıkalım. Biz, neler yapabileceği unutturulmuş
bir milletin evlatlarıyız. Biz, o çılgın Türklerin, bir çağ açıp bir çağ
kapatan Fatih Sultan Mehmet’in, yedi düvele diz çöktüren Atatürk’ün
torunlarıyız. (CHP sıralarından alkışlar) İnanırsak başarır ve bu karanlık
günlerden el birliğiyle, alnımızın akıyla çıkarız. Yaratılan korku
imparatorluğunun, geleceğe umutsuz gençlik yaratma anlayışının, terörün,
bölücülüğün, yoksulluğun, adaletsizliğin karşısında duralım ve el ele verelim.
Devletimizin ve milletimizin buna gücü yeter. 
Burada
bir de öneride bulunmak isterim. Atatürk Havaalanı’nda yapılan o menfur terör
saldırısında şehit olan gümrük muhafaza memurumuz Umut Sakaroğlu ve şu anda
ağır yaralı olan polis memurumuz Yasin Durna’ya takdirname beratı verilmesini
teklif ediyorum. Kahraman polisimiz yine üzerine düşeni yapmıştır, bundan sonra
da yapacaktır.
Hepimiz
için terör, dış işleri gibi konular vatan meselesidir. Bu devleti kurmuş bir
parti olan Cumhuriyet Halk Partisi olarak her zaman için terörün karşısında
dimdik duracağız ve hep beraber el ele verip bu menfur saldırı ve benzerlerinin
karşısında ülkemizin diz çökmesine müsaade etmeyeceğiz. Biz kendi gücümüzün
farkına varalım ve burada sahte gündemlerle uğraşmayalım. Yargıyı lağvetmeye
çalışacağınıza gelin Türkiye’yi içeride ve dışarıda ayağa kaldıralım. 
Yüce
Meclisi saygıyla selamlıyorum. (CHP sıralarından alkışlar) 
BAŞKAN-
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
25’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
26’ncı
madde üzerinde iki adet önerge vardır, okutuyorum: 
Türkiye Büyük Millet Meclisi Başkanlığına
400
sıra sayılı Danıştay Kanunu ile Bazı Kanunlarda Değişiklik Yapılmasına Dair
Kanun Tasarısı’nın 26’ncı maddesinin aşağıdaki şekilde değiştirilmesini arz ve
teklif ederiz. 
 Ömer Süha Aldan Cemal
Okan Yüksel  Necati Yılmaz
 Muğla Eskişehir Ankara
 Zeynel Emre Namık
Havutça  Mehmet Gökdağ
 İstanbul Balıkesir Gaziantep
 Erdoğan Toprak Mahmut
Tanal Burcu Köksal
 İstanbul İstanbul Afyonkarahisar
“Madde 26 – 2802 sayılı Kanun’un
33’üncü maddesinin birinci fıkrasında ‘geçen işleri’ ibaresinden sonra gelmek
üzere ‘yasa yolu değerlendirme formları’ ibaresi eklenmiştir.’” 
Türkiye Büyük Millet Meclisi Başkanlığına
Görüşülmekte olan 400 sıra sayılı
Danıştay Kanunu ile Bazı Kanunlarda Değişiklik Yapılmasına Dair Kanun
Tasarısı’nın 26’ncı maddesinin tasarıdan çıkarılmasını arz ve teklif ederiz.
 İdris Baluken Çağlar
Demirel Mahmut Toğrul
 Diyarbakır Diyarbakır Gaziantep
 Mithat Sancar  Ahmet
Yıldırım Sibel Yiğitalp
 Mardin Muş Diyarbakır
BAŞKAN – Son
okuttuğum maddeye en aykırı önergeye Komisyon katılıyor mu?
ADALET KOMİSYONU
BAŞKAN VEKİLİ HAKKI KÖYLÜ (Kastamonu) – Katılmıyoruz Sayın Başkan.
BAŞKAN
– Hükûmet?
BAŞBAKAN
YARDIMCISI VEYSİ KAYNAK (Kahramanmaraş) – Katılmıyoruz Başkanım.
BAŞKAN
– Önerge üzerinde söz isteyen Diyarbakır Milletvekili Sibel Yiğitalp.
Buyurun Sayın
Yiğitalp. (HDP sıralarından alkışlar)
SİBEL YİĞİTALP
(Diyarbakır) – Sayın Başkan, değerli milletvekilleri; Danıştay Kanunu ile Bazı
Kanunlarda Değişiklik Yapılmasına Dair Kanun Tasarısı üzerine söz almış
bulunmaktayım. 
Biz bu kanun
tasarısını konuşurken şu anda Diyarbakır’ın Lice ilçesinde çok büyük yangınlar,
çok büyük insan katliamları var. Ben size önce kısaca bir Lice’yi özetlemek
istiyorum. Lice’de 1925 yılında, tam doksan bir yıl önce 7 bine yakın insan
katledilmişti, 30’dan fazla köy, 100’den fazla ev yakılmıştı. Yine 22 Ekim
1993’te, tam yirmi üç yıl önce, yerel kaynaklardan alınan bilgilere göre, 30’a
yakın insan, yüzlerce yaralı, 400 ev, 250 iş yeri yakıldı ve o dönemde
Tuğgeneral Bahtiyar Aydın katledilmişti. Sonrasında, Bahtiyar Aydın’ın
katledilmesi üzerinden bütün ilçe içerisine girilerek Lice’yi tamamen
yakmışlardı. Ondan sonra ne oldu? 4 Ağustos 1994’te, tam yirmi iki yıl önce 108
ev, 2 kahve ve 1 dükkân yakıldı. Sonrasında, 20 Ağustos 1994’te 15 ev, 10 iş
yeri, 1 cami yakıldı. 1996’da, yirmi yıl önce, korucu olma baskısı üzerinden
Lice’ye yine yoğun bir baskı yapıldı ve Lice yine yakıldı. 22 Ekim 2013’te,
dönemin cumhuriyet başsavcısı, Bahtiyar Aydın’ın katledilmesinin PKK dışındaki
oradaki yerel güvenlik kolluk kuvvetleri üzerinden yapıldığını iddianamede
belirtmişti. Geçen yıl 2015 yılında yine Lice yakıldı. 
Bugün
Lice’de ne var? Size sayıyorum: Lice’de 1 İlçe Emniyet Müdürlüğü var. Abalı,
Duru, Tapantepe, Kayacık, Baharlar Karakolları var. Bunun yanında ne var? Lice
Jandarma Komutanlığı var. Yine, YİBO Kışlası var, topçu taburu var, ulaştırma
taburu var, alay komutanlığı var ve bunun halka hizmet boyutundan ne var?
Sadece 2 sağlık ocağı var, 1 devlet hastanesi var; 2 sağlık ocağının da 1
tanesi Lice ilçe merkezinde, diğeri de köyde olmak üzere. Ancak, bu kadar ağır
bir dönemden geçmemize rağmen, bugün, Cizre’de, insanlar, 280 insan
katledildiğinde yine bu aynı duyarsız kadro yine aynı bu şekilde yaklaştı ve
oradaki 280 insanın katliamını göz göre göre izledi ve hatta bunun parçası
oldu, kararını veren oldu ve bunun bütün sorumluluğunu da almış oldu bununla
birlikte. 
Şimdi,
16 Haziran 2016 tarihinden bu yana Lice’de 39 köyde sokağa çıkma yasağı var. Bu
sokağa çıkma yasaklarına baktığınızda oradaki köylülerin bütün çalışma
alanları, yaşam alanları, köy alanları, mezraları, hayvanların bulunduğu yerler
F16’larla bombalanıyor, Sikorsky helikopterle ateş topu atılıyor ve onların
bütün yaşam alanları, iletişimleri kesilerek katledilmesine zemin yaratılıyor
ve bu bir politika olarak uygulanıyor ama güvenlik ve burada yapılan soykırım
ve katliam da şu sebep üzerinden, böyle bir algı oluşturuyor: “Hint keneviri
var.” Şimdi size saymış olduğum karakollar ile jandarma komutanlığının orada
olması, emniyet müdürlüğünün orada olması, binlerce JÖH’ü, PÖH’ü, paramiliter
güçleri, korucuları ve dışarıdan tanımadığımız, bilmediğimiz DAİŞ görüntülü,
aynen ısrar ediyorum ve net olarak söylüyorum, DAİŞ görüntülü güvenlik, kolluk
kuvvetleri var ve siz orada bu kadar ağır saldırı yaparken hâlen oradaki
insanları, “Hint keneviri üzerinden biz oraya operasyon yapıyoruz.” diye
Türkiye toplumunu da böyle algılar üzerinden kandırmaya çalışıyorsunuz ya,
bunun hiçbir zaman saklanmayacağını, hiçbir zaman gizlenmeyeceğini bilmenizi
hatırlatırım. 
Şimdi,
bugün aldığımız habere göre orada 5 insan yaşamını yitirmiş ve onlar köylerin
etrafını sarmışlar, 5 köylü yurttaşımızı ailelerinin gözü önünde katletmişler.
Biri 40 yaşında, 4 çocuk babası, diğeri de 24 yaşında, yine onun akrabası olan
bir yurttaşımız. Şimdi, bu kadar ağır insan hakları ihlallerinin geçtiği,
zalimce politikaları uygulayan bir Hükûmetin olmayan adaleti üzerinden, sadece
kendi tahakküm aracını yapmak adına burada bir yasa düzenlemesi yapılıyor ve
kendi içinde tiyatral bir kurgu var. Bu kurgunun da siz, buradakiler sadece
figüranları, bu işi yöneten, yapan, yapımcısı da saraydır, bunu da herkese
saygıyla iletiyorum.
Hoşça
kalın. (HDP sıralarından alkışlar)
BAŞKAN
– Önergeyi oylarınıza sunuyorum…
lll.- YOKLAMA
(CHP
sıralarından bir grup milletvekili ayağa kalktı)
ÖZGÜR ÖZEL
(Manisa) – Yoklama istiyoruz.
BAŞKAN – Yoklama
talebi var, onu karşılayacağım. 
Sayın Özel,
Sayın Yedekci, Sayın Doğan, Sayın Gürer, Sayın Karadeniz, Sayın Özdiş, Sayın
Köksal, Sayın Üstündağ, Sayın Arslan, Sayın Çamak, Sayın Tanal, Sayın Zeybek,
Sayın Gaytancıoğlu, Sayın Altaca Kayışoğlu, Sayın Kuyucuoğlu, Sayın Sarıhan,
Sayın Tekin, Sayın Emre, Sayın Gökdağ, Sayın Ağbaba, Sayın Yılmaz. 
Evet,
yoklama için üç dakika süre veriyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda
Değişiklik Yapılmasına Dair Kanun Tasarısı (1/726) ve Adalet Komisyonu Raporu
(S. Sayısı: 400) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
400
sıra sayılı Danıştay Kanunu ile Bazı Kanunlarda Değişiklik Yapılmasına Dair
Kanun Tasarısı’nın 26’ncı maddesinin aşağıdaki şekilde değiştirilmesini arz ve
teklif ederiz. 
Burcu Köksal
(Afyonkarahisar) ve arkadaşları
“MADDE 26 – 2802
sayılı Kanunun 33’üncü maddesinin birinci fıkrasında ‘geçen işleri’ ibaresinden
sonra gelmek üzere ‘yasa yolu değerlendirme formları’ ibaresi eklenmiştir.” 
BAŞKAN
– Komisyon önergeye katılıyor mu? 
ADALET
KOMİSYONU BAŞKAN VEKİLİ HAKKI KÖYLÜ (Kastamonu) – Katılmıyoruz Sayın Başkan.
BAŞKAN
– Hükûmet?
BAŞBAKAN
YARDIMCISI VEYSİ KAYNAK (Kahramanmaraş) – Katılmıyoruz Başkanım.
BAŞKAN
– Önerge üzerinde söz isteyen Afyonkarahisar Milletvekili Burcu Köksal.
Buyurun
Sayın Köksal. (CHP sıralarından alkışlar)
BURCU
KÖKSAL (Afyonkarahisar) – Sayın Başkan, değerli milletvekilleri; yargıçlar
siyasetten, çıkardan etkilenmeksizin objektif ve tarafsız olarak görevlerini
yapıp karar verirlerse hukuka güven sağlanır, eğer hür iradeleriyle karar
verirlerse hukuk devletinden söz edilebilir. Yargıçlar siyasal iktidarın
baskısı yüzünden hür iradeleriyle karar veremezlerse, iktidarın talepleri
doğrultusunda karar vermek zorunda kalırlarsa o zaman yargı siyasallaşmış olur,
o zaman hukuk devletinden söz edemeyiz ve yargının siyasallaşması demek hukuk
devletinin katledilmesi demektir. (CHP sıralarından alkışlar) 
Siz
bu tasarıyla yüksek yargı üyesi hâkimlerin görev süresini on iki yılla
sınırlayıp onların yeniden seçilmelerine, ikinci kez seçilmelerine engel
koyuyorsunuz. Görev süresi on iki yılla sınırlanan yüksek yargı üyesi hâkimler,
eğer emeklilik yaşı dolmamışlarsa görev sürelerinin sonunda Türkiye'nin çeşitli
yerlerindeki mahkemelere kürsü hâkimi olarak atanacaklar. Şimdi, bu konumdaki
bir yüksek yargı üyesi hâkimi düşünün, görev süresinin bitiminde eğer emeklilik
yaşı dolmamışsa mecburen bundan sonrasını düşünerek hareket etmek zorunda
kalacaktır çünkü siz işinize gelmeyen bir karar verildiğinde, bu kararı veren
yüksek yargı üyesi hâkimi, görev süresinin bitiminde eğer emekliliği dolmamışsa
sürgün yeri olarak tabir edilen mahkemelere kürsü hâkimi olarak atayacaksınız.
(CHP sıralarından alkışlar) İşte bu yüzden, yüksek yargı üyesi olan hâkim
hukuka ve vicdani kanaatine göre değil, AKP iktidarının isteğine göre karar
vermek zorunda kalacak. 
Siz
bu yasa tasarısıyla hâkimlik teminatını yerle yeksan edeceksiniz. Hukuk
fakültesini bitirip idealistçe hâkim, savcı olmak isteyenler için yazılı ve
sözlü sınav koyuyorsunuz, çok güzel ama diyorsunuz ki: “Yazılı sınav yüzde 60,
sözlü sınav yüzde 40 dikkate alınacak.” Sözlü sınav nedir Allah aşkınıza? Ben
söyleyeyim, AKP’ye yakın olan heyetin subjektif kriterlere göre hâkim
adaylarını mesleğe kabulüdür yani başka bir deyişle AKP’ye yakın olan hâkim
adaylarının hâkim olmasıdır. (CHP sıralarından alkışlar) Çünkü yazılı sınavdan
çok yüksek puan almış bile olsa hâkim adayı, sözlü sınavı geçemezse mesleğe
kabul olmayacaktır. 
Son
zamanlarda sayenizde kayyumluk en popüler mesleklerden biri oldu. Şirketin
birine kayyum olarak atıyorsunuz ve ne hikmetse kayyum atanan şirketlerin hemen
hepsi batıyor. Bu tasarıyla o kayyumlara da bir koruma kılıfı getiriyorsunuz.
Şirketleri kasten batırılan şirket sahipleri devlete karşı tazminat davası
açabilecek, tazminat alabilecek ancak devlet, kayyuma sadece görevi kötüye
kullanma suçundan hüküm giymişse rücu ettirebilecek. Böylece, AKP yandaş olan
kayyuma da büyük bir koruma getirmiş oluyor bu yasa tasarısıyla. 
İktidara
geldiğiniz günden beri kendinizden olmayan herkesi ötekileştiren, dışlayan,
sizi desteklemeyenleri, sizi eleştirenleri, sizden olmayanları ayrıştıran AKP
Hükûmeti, bu tasarıyla yüksek yargıda kendisi gibi düşünmeyen, kendisinin
isteği doğrultusunda karar vermeyen yüksek yargı üyesi hâkimleri tasfiyeyi
amaçlamaktadır. Ben size asrın lideri, cumhuriyetimizin kurucusu Büyük Önder
Mustafa Kemal Atatürk’ün sözlerini hatırlatmak istiyorum. Büyük Önder ne diyor
biliyor musunuz, sizlere ta 1920’lerden seslenmiş, bugünleri görerek seslenmiş:
“Adalet gücü bağımsız olmayan bir milletin, devlet hâlinde varlığı kabul
olunmaz.” Onun bu sözlerini örnek almanızı diliyorum.
Hepinize
saygılarımla. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
26’ncı
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
27’nci madde
üzerinde dört adet önerge vardır, okutuyorum.
Türkiye Büyük Millet Meclisi Başkanlığına
Görüşülmekte
olan 400 sıra sayılı Kanun Tasarısı’nın çerçeve 27’nci maddesiyle 4954 sayılı
Türkiye Adalet Akademisi Kanunu’nun 28’inci maddesine eklenmesi öngörülen
onuncu fıkrada yer alan "ve Bakanlık Personel Genel Müdürü"
ibaresinin ", Ceza İşleri, Hukuk İşleri ve Personel Genel Müdürleri"
şeklinde değiştirilmesini arz ve teklif ederiz.
 Mehmet Muş Mehmet
Naci Bostancı Azmi Ekinci
 İstanbul Amasya İstanbul
 Osman Aşkın Bak Şahin
Tin  Abdurrahman Öz
 Rize Denizli Aydın
Türkiye Büyük Millet Meclisi Başkanlığına
400 sıra sayılı
Danıştay Kanunu ile Bazı Kanunlarda Değişiklik Yapılmasına Dair Kanun
Tasarısı’nın 27’nci maddesinin aşağıdaki şekilde değiştirilmesini arz ve teklif
ederiz.
 Ömer Süha Aldan Cemal
Okan Yüksel  Necati Yılmaz
 Muğla Eskişehir Ankara
 Zeynel Emre Namık
Havutça Erdoğan Toprak 
 İstanbul Balıkesir İstanbul
 Mahmut Tanal  Mehmet
Gökdağ
 İstanbul Gaziantep
"MADDE 27-
23/7/2003 tarihli ve 4954 sayılı Türkiye Adalet Akademisi Kanununun 28 inci
maddesine yedinci fıkrasından sonra gelmek üzere aşağıdaki fıkralar eklenmiş ve
mevcut sekizinci ve dokuzuncu fıkralar aşağıdaki şekilde değiştirilmiştir. 
‘Yazılı sınav,
Akademide ders veren öğretim elemanları arasından Yönetim Kurulunca seçilen
başkan ile dört asıl ve iki yedek üyeden oluşan yazılı sınav kurulu tarafından
yapılır. 
Sınav, yüz tam
puan üzerinden değerlendirilir. Yapılan değerlendirmede en az yetmiş puan
alanlar yazılı sınavda başarılı kabul edilir ve sesli ve görüntü cihazlarla
kaydedilen sözlü sınava alınır. Yazılı sınavda başarı gösteremeyenlere iki ay
içinde bir sınav hakkı daha tanınır. 
Sözlü sınav;
Başkanın başkanlığında, Bakanlık Teftiş Kurulu Başkanı ve Bakanlık Personel
Genel Müdürü ile Yönetim Kurulu tarafından Akademide ders veren öğretim
elemanları arasından seçilen iki asıl ve bir yedek üyeden oluşan sözlü sınav
kurulu tarafından yapılır. Sözlü sınavlar sesli ve görsel kayıt yapan
cihazlarla kaydedilir. Kaydın bir örneği talebi halinde adaya verilir. Kayıtlar
en az on yıl süre ile saklanır.
Sözlü sınavda
adayın;
a) Eğitim
konularına ilişkin bilgi düzeyi, mevzuat ve içtihat bilgisi,
b) Mesleki
yeterliliği, hukuki meseleleri kavrama, çözme ve ifade etme yeteneği,
c) Özgüveni,
temsil kabiliyeti ve davranışlarının mesleğe uygunluğu, değerlendirilir.
Sözlü sınav
puanı, üyelerin on birinci fıkrada belirtilen hususları değerlendirerek yüz
üzerinden verdikleri puanların aritmetik ortalamasıdır. 
Eğitim sonunda başarılı sayılmak için, yazılı sınav puanının
yüzde altmışı ile sözlü sınav puanının yüzde kırkının toplamının en az yetmiş
olması şarttır.’
‘Eğitim sonunda başarılı sayılanların mesleğe kabulleri ile
atanmaları 24/2/1983 tarihli ve 2802 sayılı Hâkimler ve Savcılar Kanunu
hükümlerine göre yapılır. Eğitim sonunda yapılan sınavlarda başarı
gösteremeyenler, talepleri halinde Bakanlıkça merkez veya taşra teşkilâtında
genel idare hizmetleri sınıfında bir kadroya atanabilir, aksi hâlde bunların
adaylığına Bakanlıkça son verilir.
Yazılı ve sözlü sınava ilişkin diğer hususlar yönetmelikle
düzenlenir.’"
BAŞKAN – Şimdi okutacağım iki önerge aynı mahiyette olup
birlikte işleme alacağım. 
Talepleri hâlinde önerge sahiplerine söz vereceğim.
Önergeleri okutuyorum:
Türkiye Büyük Millet Meclisi
Başkanlığına
Görüşülmekte olan 400 sıra sayılı Danıştay Kanunu ile Bazı
Kanunlarda Değişiklik Yapılmasına Dair Kanun Tasarısı’nın 27’nci maddesinin
tasarı metninden çıkarılmasını arz ve teklif ederiz.
İsmail Faruk Aksu Mustafa
Kalaycı Mehmet Günal
 İstanbul Konya Antalya
 Mehmet Parsak Kamil
Aydın Ruhi Ersoy
 Afyonkarahisar Erzurum Osmaniye
Aynı mahiyetteki diğer önergenin imza
sahipleri:
 İdris Baluken Çağlar
Demirel Mahmut Toğrul
 Diyarbakır Diyarbakır Gaziantep
 Mithat Sancar Ahmet
Yıldırım
 Mardin Muş
BAŞKAN
– Komisyon aynı mahiyetteki önergelere katılıyor mu?
ADALET
KOMİSYONU BAŞKAN VEKİLİ HAKKI KÖYLÜ (Kastamonu) – Katılmıyoruz Sayın Başkan.
BAŞKAN
– Hükûmet?
BAŞBAKAN
YARDIMCISI VEYSİ KAYNAK (Kahramanmaraş) – Katılmıyoruz Başkanım.
BAŞKAN
– Aynı mahiyetteki ilk önerge üzerinde konuşacak olan Gaziantep Milletvekili
Mahmut Toğrul.
Buyurun
Sayın Toğrul. (HDP sıralarından alkışlar) 
MAHMUT
TOĞRUL (Gaziantep) – Teşekkürler.
Sayın
Başkan, değerli milletvekilleri; Genel Kurulu saygıyla selamlıyorum. 
Değerli
arkadaşlar, birkaç gün önce İstanbul’da büyük bir patlama meydana geldi ve bu
patlamalarda 46 yurttaşımızı kaybettik, 300’e yakın da yaralı vardı. Bugün bu
konuyla ilgili bilgi vermek için Genel Kurulu teşrif eden Sayın Bakan, Sayın
Meclis Başkan Vekiliyle daha önce de görüşerek İç Tüzük’e aykırı bir şekilde
buraya geldi çünkü yaptıklarının hesabının muhalefet tarafından sorulmasının
önüne geçmek için İç Tüzük’ü de arkadan dolanarak bir şekilde burada birkaç
cümle etti ama işin esasına girmeden hemen Genel Kurulu terk etti ve muhalefeti
dinleme nezaketinde bile bulunmadı.
Değerli
arkadaşlar, bu olayların sorumlusunun birinci derecede IŞİD olduğu biliniyor,
üstlenildi. IŞİD’in adım adım takip edildiğini dünkü araştırma önergemizde
söyledik. Hem sınır bölgesi emiri olarak geçen İlhami Balı’nın hem Ankara ve
Suruç katliamlarının sorumlularının adım adım izlendiğini, kayıt altına
alındığını, fiziki ve teknik takibin yapıldığını biliyoruz. Bunlar artık
mahkeme kararlarıyla sabit olmasına rağmen, olayın birinci dereceden sorumlusu
olması gereken İçişleri Bakanı geldi, burada biraz önceki tabloyu yaşadık.
Değerli
arkadaşlar, bu hesaplar mutlaka gün gelecek sorulacaktır. Şimdi, üzerinde
konuştuğumuz önergeyle ilgili birkaç kelam da etmek isterim.
Şu
anda kamunun tüm kurumlarına artık neredeyse sözlü sınavlarla eleman
alınmaktadır. Sözlü sınavda çoğu zaman basına birtakım olaylar düşüyor. Sorulan
sorular son derece subjektif, hiçbir şekilde objektif kriterlerden oluşmuyor ve
tamamen o günkü siyasi iktidarın meşrebine göre olup olmadığının ölçüldüğü bir
sınava dönüşüyor. Bugün tüm kamu kurumlarında durum bu ve kamuda hâlihazırda
görevde olan memurların da büyük bir mobbing, bıktır kaçır baskısı altında
olduğu biliniyor. Şimdi, bu kurumlardaki insanların tabii ki güvencesi
adalettir. Adalete gider ve mevcut durumda yargı, bağımsız olan yargı söz
konusu bu uygulamaya maruz kalanların durumunu inceler, hakkaniyete uygun karar
verir ve oradaki çalışanlar o anlamda adalete de güvenerek davranırlar. Ama
gelin görün ki tüm kamu kurumlarında yapılan o adaletsiz şekilde işe alınma,
sınava bağlı işe alınma şimdi aynı şekilde, adalet kurumunda da, yargıda ve
Danıştayda da aynı şey yapılmak isteniyor. Peki, bu durumda kim, neye
güvenecek? Hangi yargıya güveneceğiz? 
Dün
“siyah” dediğinize bugün “beyaz” diyorsunuz. Dün A kararını veren mahkemeler
yarın B kararını veriyor; A kararını verdiği zaman alkışlıyorsunuz, sonra B
kararını verdiğinde de alkışlıyorsunuz. A işlemini yaptığında da
alkışlıyorsunuz, B işlemini yaptığında da alkışlıyorsunuz. Aynı şey, maalesef,
devlet yönetiminde de böyle. Örneğin uluslararası alanda İsrail’e “terörist”
dendiğinde de alkışlıyorsunuz, bugün “Niye bunları yaşadık?” diye
sormuyorsunuz, şimdi İsrail’le dost oluyoruz ve yine alkışlıyorsunuz. Yani
gerçekten dönüp hiçbir şekilde “Yahu, dün neydi, bugün nedir? Hangisi
doğrudur?” diye, maalesef, bir fikir süzgecinden geçirmekten kendinizi
alıkoymuşsunuz. Neredeyse birer el kaldırma makinesine dönüşmüşsünüz. Hâlbuki
burada konuşulan şeyler, ya o doğrudur ya bu doğrudur, ikisi aynı anda doğru
olamaz. 
Dolayısıyla,
sizin bu hâliniz, gerçekten ülkenin içine düştüğü içler acısı durumun yargıya
da taşınması… Tüm kurumlarda bozulma anlaşılabilir, giderilebilir ama yargısı
bozulmuş, adaleti bozulmuş bir ülkede hiçbir şey, hiçbir gelecek yoktur ve o
ülke çökmeye mahkûmdur. 
(Mikrofon
otomatik cihaz tarafından kapatıldı) 
MAHMUT
TOĞRUL (Devamla) – O yargı dönecek, bu hâle getirenleri de bir gün
yargılayacak, bunun hesabı da o gün sizlerden sorulacak diyorum, saygılar
sunuyorum. (HDP sıralarından alkışlar) 
BAŞKAN
– Aynı mahiyetteki ikinci önerge üzerinde söz isteyen, Osmaniye Milletvekili
Ruhi Ersoy.
Buyurun
Sayın Ersoy. (MHP sıralarından alkışlar) 
RUHİ ERSOY (Osmaniye) – Hayırlı akşamlar cümleten.
Değerli arkadaşlar, yasama-yürütme-yargı kuvvetler
ayrılığı, demokrasi, parlamenter sistem ve yönetim erki açısından insanlığın
gelmiş olduğu ortak akılla yönetim şeklinin bir ifadesi ve tezahürü. Bugün
Türkiye'de tartışılan temel problem, bu erklerin kuvvetler birliğine
dönüştürülerek bir sorun yaşanmasıyla ilgili örneklerden hareketle tehlikeler
dile getiriliyor.
Türkiye Cumhuriyeti devletinin kuruluş referansları ve
köklerine baktığımızda, devletin kurucu iradesinin, özellikle Yargıtayı ilk
önce Ankara’ya getirmeyerek, Ankara’da tutmayarak Sivas’ta kurumsallaştırdığını,
uzun süre Sivas’ta kaldıktan sonra kademe kademe, önce Eskişehir’e, daha sonra
Ankara’ya getirdiğini bir hatırlatmak istiyorum. Sebebi: Rahmetli Mustafa Kemal
tarafından, siyasi kararların, devletin otoritesini temsil eden makamların
yargıya ve yargı kararlarını verecek olanlara uzak olması gerekçesiyle Sivas ve
aşamalı olarak Eskişehir, daha sonra Ankara yapıldığı bilgisini bugünlerde
ifade etmek galiba çok manidar olur diye düşünüyorum.
Buradan hareketle, referansını manevi güçlerden ve
inançtan alan ama uygulamasını seküler yaşamda hukuktan alan bir anlayış hâkim
devlet aklında. Manevi anlamda baktığımızda temel kaynağımızın Kur’an-ı Kerim
olduğunu görüyoruz. Orada Cenab-ı Hak Nisa Suresi 135’inci ayette “Ey iman
edenler! Adaleti ayakta tutan ve kendiniz, ana babanız ve yakın akrabanız
aleyhinde de olsa yalnız Allah için şahitlik eden kimseler olunuz. Zira, zengin
de olsa, fakir de olsa Allah ikisine de… Nefisinizin arzusuna uyarak adaletten
uzaklaşmayın. Eğer şahitlik ederken dilinizi eğer, bükerseniz veya
çekinirseniz, şüphesiz Allah yaptıklarınızdan haberdardır.” ifadeleriyle temel
referans kaynağımızda adil olmayı, adaletli olmayı vurguluyor.
Türk-İslam
medeniyetinin temel eserlerinden Kutadgu Bilig’de Yusuf Has Hacib, devlet
adamlarına nasihat bölümü ve temel anlayışı ifade ederken “Tanrı seni doğruluk
için bu mevkiye getirdi, haydi doğru ol ve doğruluk ile yaşat. Ey kanun yapan,
iyi kanun koy; kötü kanun yapan kimse, daha hayattayken ölmüş demektir. Beylik
çok iyi bir şeydir fakat daha iyi olan kanundur ve onu doğru tatbik etmek ve
edebilmektir. Bey ne kadar doğru olur ve iyi hareket ederse halk için o kadar
mesut bir devir ve hayat başlar. İster oğlum, ister yakınım veya hısmım olsun;
ister yolcu, geçici, ister misafir olsun; kanun karşısında benim için bunların
hepsi birdir, hüküm verirken hiçbiri benim için ayırt etmez.” diyor. İşte bu
kaynaklar üzerinden yol yürümenin bir sırat-ı müstakim olduğunu ifade ediyoruz.

Türk
kültürünün temel kaynaklarını, İslam ahlakının temel kaynaklarını argüman geliştirmek
için, siyaseten, siyaset sahnesinde, seçim meydanlarında veyahut da mitinglerde
birbirimize propaganda yaparken değil, bu kaynaklardaki ahlak anlayışını önce
kendi nefsimize, sonra hâkim olduğumuz alanlara sindirebilmek temel şiar
olmalıdır anlayışındayız. Ama referanslar bu olsa da bireysel ahlak anlamındaki
ahlak anlayışına dönüşmesi, bunun bir sosyal ahlak nizamına dönüşmesi fakat
dini bu manada siyasete alet etmeden, yönetim anlayışının dünyevi olduğu
gerçeğini, seküler olduğu gerçeğini de unutmadan; on dört yıllık iktidarda,
tecrübeyle yaşamış olan arkadaşların, iktidarı, muhalefetiyle beraber, bu ince
çizgiyle beraber bu konulara yaklaşması gerektiğini düşünüyoruz. 
Bu,
üzerinde tartıştığımız Danıştay Kanunu’nun memleketimiz için, milletimiz için
temel ahlak ilkelerine uygun, adil bir yönetim anlayışına vesile olmasını
diliyoruz. Ne kadar vesile olur bilemiyoruz, onu yaşayarak göreceğiz tabii. Ama
ne olur dilimiz başka, kalbimiz başka olmasın.
Saygılar
sunuyorum. Hayırlı iftarlar diliyorum. (MHP sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
400
sıra sayılı Danıştay Kanunu ile Bazı Kanunlarda Değişiklik Yapılmasına Dair
Kanun Tasarısı’nın 27’nci maddesinin aşağıdaki şekilde değiştirilmesini arz ve
teklif ederiz.
Ömer Süha Aldan (Muğla)
ve arkadaşları
"MADDE
27 - 23/7/2003 tarihli ve 4954 sayılı Türkiye Adalet Akademisi Kanununun 28
inci maddesine yedinci fıkrasından sonra gelmek üzere aşağıdaki fıkralar
eklenmiş ve mevcut sekizinci ve dokuzuncu fıkralar aşağıdaki şekilde
değiştirilmiştir.
‘Yazılı
sınav, Akademide ders veren öğretim elemanları arasından Yönetim Kurulunca
seçilen başkan ile dört asıl ve iki yedek üyeden oluşan yazılı sınav kurulu
tarafından yapılır.
Sınav,
yüz tam puan üzerinden değerlendirilir. Yapılan değerlendirmede en az yetmiş
puan alanlar yazılı sınavda başarılı kabul edilir ve sesli ve görüntü
cihazlarla kaydedilen sözlü sınava alınır. Yazılı sınavda başarı
gösteremeyenlere iki ay içinde bir sınav hakkı daha tanınır.
Sözlü
sınav; Başkanın başkanlığında, Bakanlık Teftiş Kurulu Başkanı ve Bakanlık
Personel Genel Müdürü ile Yönetim Kurulu tarafından Akademide ders veren öğretim
elemanları arasından seçilen iki asıl ve bir yedek üyeden oluşan sözlü sınav
kurulu tarafından yapılır. Sözlü sınavlar sesli ve görsel kayıt yapan
cihazlarla kaydedilir. Kaydın bir örneği talebi halinde adaya verilir. Kayıtlar
en az on yıl süre ile saklanır.
Sözlü
sınavda adayın;
a)
Eğitim konularına ilişkin bilgi düzeyi, mevzuat ve içtihat bilgisi,
b)
Mesleki yeterliliği, hukuki meseleleri kavrama, çözme ve ifade etme yeteneği,
c)
Özgüveni, temsil kabiliyeti ve davranışlarının mesleğe uygunluğu, değerlendirilir.
Sözlü
sınav puanı, üyelerin on birinci fıkrada belirtilen hususları değerlendirerek
yüz üzerinden verdikleri puanların aritmetik ortalamasıdır.
Eğitim
sonunda başarılı sayılmak için, yazılı sınav puanının yüzde altmışı ile sözlü
sınav puanının yüzde kırkının toplamının en az yetmiş olması şarttır.’
‘Eğitim
sonunda başarılı sayılanların mesleğe kabulleri ile atanmaları 24/2/1983
tarihli ve 2802 sayılı Hâkimler ve Savcılar Kanunu hükümlerine göre yapılır.
Eğitim sonunda yapılan sınavlarda başarı gösteremeyenler, talepleri halinde
Bakanlıkça merkez veya taşra teşkilâtında genel idare hizmetleri sınıfında bir
kadroya atanabilir, aksi halde bunların adaylığına Bakanlıkça son verilir.
Yazılı
ve sözlü sınava ilişkin diğer hususlar yönetmelikle düzenlenir.’"
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HİLMİ BİLGİN (Sivas) – Katılmıyoruz Başkanım.
BAŞKAN
– Hükûmet?
BAŞBAKAN
YARDIMCISI VEYSİ KAYNAK (Kahramanmaraş) – Katılmıyoruz.
BAŞKAN
– Önerge üzerinde söz isteyen Ankara Milletvekili Necati Yılmaz. 
Buyurun
Sayın Yılmaz. (CHP sıralarından alkışlar)
NECATİ
YILMAZ (Ankara) – Sayın Başkan, Sayın Divan, sayın milletvekilleri, basının ve
Meclisin değerli emekçileri; sizleri saygıyla selamlıyorum.
İşbu
yasa tasarısının genel gerekçesinde ortaya konulan görüşlerin dışında yasanın
asıl amacını Sayın Bakan ifade etmiştir. Sayın Bakanın beyanına göre, bu
yasayla, yargı içerisinde etkin ve belirleyici konuma geldiği belirtilen,
cemaat mensubu olan ve aldığı talimatlarla karar veren yargıçlar yüksek
yargıdan temizlenmek istenilmektedir. Ancak bizler iktidarın amacının bununla
da sınırlı olduğunu düşünmüyoruz. 
Sayın
milletvekilleri, AKP hükûmetleri on dört yıllık uygulamalarını, dış politika da
dâhil olmak üzere kimlik siyaseti üzerinden yürütmüştür. Dünyayı ve hayatı
kimlikler üzerinden okumuş ve kurgulamıştır. Hiçbir yurttaşımızı sadece yurttaş
olarak algılamamış, görmemiştir. Onun cinsiyetine ve memleketine dikkat etmiş,
etnik kimliğini merak etmiş, inancını araştırmıştır. Yaşam tarzı üzerinden yurttaşlarını
“öteki” ve “beriki” olarak ayırmıştır. AKP iktidarları, ayrıştıran,
kutuplaştıran, karşı karşıya gösteren bir siyaset üzerinden varlığını
sürdürmeyi temel politik yöntem olarak benimsemiştir. Hükûmet, bu anlayışıyla
yıllardır bürokraside tam bir kıyım gerçekleştirmiştir. (CHP sıralarından
alkışlar) Belli inanca ve yaşam şekline dâhil olanlar bürokrasiden tasfiye
edilmişlerdir. Özellikle de kamu hizmetine ilk girişte, AKP iktidarları, sözlü
sınavları, bu politikaların uygulanmasının temel aracı olarak görmüşlerdir. Bu
hükümle, bugüne değin iktidar tarafından sürekli haksızlıkların, kayırmaların
ve ötekileştirilip dışlanmanın aracı olarak kullanılan sözlü sınav yeniden
getirilmektedir.
Sayın
milletvekilleri, yazılı sınav sonuçlarının denetime elverişli, sözlü sınav
sonuçlarının ise sınavı yapan heyetin subjektif kriterlere göre yapacakları
değerlendirmeleri olduğu açıktır. Yasayla mesleğe kabulde yazılı sınav
sonucunun yüzde 60; sözlü sınav sonucunun da yüzde 40 ağırlıkla dikkate
alınacağı öngörülmektedir ve ikisinin toplamında yüzde 70’lik başarı
aranmaktadır. Bu hâlde, sözlü sınavı yapacak heyetin, yazılı sınavdan çok
yüksek, hatta 100 tam puan almış adayların dahi mesleğe kabulünü engellemeleri
mümkündür. İşte bu düzenleme dahi, iktidarın yargıyı ele geçirme niyetini açık
seçik ortaya koymaktadır. 
Sayın
milletvekilleri, özellikle sözlü sınavda değerlendirmeye esas olacak
kriterlerin içerisinden birincisi; eğitim konularına ilişkin bilgi düzeyi,
mevzuat ve içtihat bilgisidir. İkinci kriter; mesleki yeterlilik, hukuki
meseleleri kavrama, çözme ve ifade yeteneğidir. Bu iki kriterin yazılı sınavda
ölçülüp değerlendirilmesi mümkün iken bunların ayrıca sözlü sınav konusu
yapılması manidardır, anlamlıdır. Sözlü sınavda üçüncü ölçüt; öz güveni, temsil
kabiliyetini ve davranışların mesleğe uygunluğunu ölçmektir, üçüncü kriter
budur. Bu hususun da o kısa sözlü sınav süresinde ölçülmesi mümkün değildir.
Kaldı ki, tasarıda, başarısız hâkim adayının ikinci kez yazılı sınava girmesine
olanak tanınırken, sözlü sınava ikinci kez girme imkânı kabul edilmemiştir.
Sayın
milletvekilleri, yazılı sınavda başarılı olmasına rağmen sözlü sınava girme
imkânı dahi elinden alınan adaylar bakımından, sınavını kazandığı, stajını
gördüğü, düşünü kurduğu mesleği edinmesi, denetimi mümkün olmayan subjektif
değerlendirmelerle yapılacak olan sözlü sınavda siyasal iktidarın etkisinden
kurtulamayacak olan sınav komisyonunun keyfiyetine terk edilmektedir. Bu husus
yasada açık seçik anlaşılmaktadır çünkü yazılı sınavı akademisyenlerin yapacağı,
bu kurulun yapacağı öngörülürken, sözlü sınavın başkanlığını Teftiş Kurulu
Başkanının yapması ve Personel Genel Müdürünün bu kurulda yer alması
öngörülmektedir. Dolayısıyla, bu sözlü sınavı yapacak olan heyetin politik
mülahazalarla davranan bir heyet olacağı açıktır.
Özetle,
sözlü sınav, bu yasa değişikliğinin, yargıyı tarafsız ve bağımsız hâle getirme
düşüncesiyle değil, tam aksine, yargıyı ele geçirme ve -söylüyoruz, bir kez
daha söyleyelim- iktidarın sopasına dönüştürme niyetinin açık ve güçlü bir kanıtıdır.
(CHP sıralarından alkışlar)
Sayın
milletvekilleri, tüm bu gerekçelerle tuzu çürütme yasasını reddediyoruz, karşı
çıkıyoruz. 
Saygılar
sunuyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Son
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 400 sıra sayılı Kanun Tasarısı’nın çerçeve 27’nci maddesiyle 4954 sayılı
Türkiye Adalet Akademisi Kanunu’nun 28’inci maddesine eklenmesi öngörülen
onuncu fıkrada yer alan “ve Bakanlık Personel Genel Müdürü" ibaresinin “,
Ceza İşleri, Hukuk İşleri ve Personel Genel Müdürleri" şeklinde
değiştirilmesini arz ve teklif ederiz.
Mehmet Muş (İstanbul) ve
arkadaşları 
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HİLMİ BİLGİN (Sivas) – Takdire bırakıyoruz Başkanım.
BAŞKAN
– Hükûmet?
BAŞBAKAN
YARDIMCISI VEYSİ KAYNAK (Kahramanmaraş) – Katılıyoruz.
MEHMET
NACİ BOSTANCI (Amasya) – Gerekçe…
BAŞKAN
– Gerekçeyi okutuyorum:
Gerekçe:
Önergeyle
hâkim ve savcı adaylığına girişteki mülakatı yapan kurulun 7 kişiden oluşması
nedeniyle, buna uyum sağlanması amacıyla meslek öncesi eğitim sonunda hâkim ve
savcı adaylarına sözlü sınav yapacak olan sözlü sınav kuruluna, Adalet
Bakanlığı Teftiş Kurulu Başkanı ile Personel Genel Müdürünün yanı sıra, Hukuk
ve Ceza İşleri Genel Müdürleri de alınmak suretiyle üye sayısı artırılmaktadır.

BAŞKAN
– Gerekçesini okuttuğum önergeyi oylarınıza sunuyorum: Kabul edenler… Kabul
etmeyenler… Kabul edilmiştir. 
Kabul
edilen önerge doğrultusunda 27’nci maddeyi oylarınıza sunuyorum: Kabul edenler…
Kabul etmeyenler… Madde kabul edilmiştir. 
28’inci
madde üzerinde iki adet önerge vardır, aynı mahiyetteki bu önergeleri
okutacağım ve birlikte işleme alacağım.
Şimdi
önergeleri okutuyorum:
Türkiye Büyük Millet Meclisi
Başkanlığına
400
sıra sayılı Danıştay Kanunu ile Bazı Kanunlarda Değişiklik Yapılmasına Dair
Kanun Tasarısı’nın 28’inci maddesinin tasarı metninden çıkarılmasını ve diğer
maddelerin buna göre teselsül ettirilmesini arz ve teklif ederiz. 
 Ömer Süha Aldan  Cemal
Okan Yüksel Necati Yılmaz
 Muğla Eskişehir Ankara
 Zeynel Emre Namık
Havutça  Mehmet Gökdağ
 İstanbul Balıkesir Gaziantep
 Erdoğan Toprak Mahmut
Tanal Emre Köprülü
 İstanbul İstanbul Tekirdağ

Aynı
mahiyetteki diğer önergenin imza sahipleri:
 İdris Baluken Çağlar
Demirel Mahmut Toğrul
 Diyarbakır Diyarbakır Gaziantep
 Mithat Sancar Ahmet
Yıldırım Erol Dora
 Mardin Muş Mardin
BAŞKAN
– Komisyon aynı mahiyetteki önergelere katılıyor mu?
ADALET
KOMİSYONU SÖZCÜSÜ HİLMİ BİLGİN (Sivas) – Katılmıyoruz Başkanım.
BAŞKAN
– Hükûmet?
BAŞBAKAN
YARDIMCISI VEYSİ KAYNAK (Kahramanmaraş) – Katılmıyoruz.
BAŞKAN
– Aynı mahiyetteki ilk önerge üzerinde Mardin Milletvekili Erol Dora
konuşacaktır. 
Buyurun
Sayın Dora. (HDP sıralarından alkışlar) 
EROL
DORA (Mardin) – Sayın Başkan, değerli milletvekilleri; Danıştay Kanunu ve Bazı
Kanunlarda Değişiklik Yapılmasına Dair Kanun Tasarısı’nın 28’inci maddesi
üzerine Halkların Demokratik Partisi adına söz almış bulunuyorum. Genel Kurulu
saygıyla selamlıyorum. 
Tasarının
bu maddesiyle yeni özel yetkili mahkemeler ve savcılıklar kurulması
öngörülmektedir. Bir diğer ifadeyle, özel yetkili ağır ceza mahkemeleri yeniden
ceza yargılaması sistemine sokulmaya çalışılmaktadır. Bildiğiniz gibi, bu
düzenleme Anayasa’nın kanuni hâkim ilkesini düzenleyen 37’nci maddesine
aykırılık teşkil etmektedir. Diğer taraftan, özel yetkili mahkemeler yargı
bağımsızlığı ve yargıcın tarafsızlığı gibi temel hukuki ilkeleri en fazla
örseleyen mahkemeler olmuştur. 
Değerli
milletvekilleri, Türkiye’de yargı bağımsızlığı ve yargının tarafsızlığı çok
uzun zamandır çeşitli düzenlemelerde konuşulan bir konudur; Parlamentoda
hukuksal açıdan belki de en fazla konuştuğumuz konulardan birisi olmuştur.
Elbette, yargı bağımsızlığının siyasal sonuçları bakımından çok ciddi sonuçları
olan bir mesele olduğunu gayet iyi biliyoruz. 
Sayın
Başkan, değerli milletvekilleri; bakınız, literatüre Birleşmiş Milletler
Bangalor Yargı Etiği İlkeleri olarak giren ve Birleşmiş Milletler İnsan Hakları
Komisyonunun 23 Nisan 2003 tarihli oturumunda kabul ettiği metinde yargı
bağımsızlığı ilkesi şöyle tanımlanmaktadır: Yargı bağımsızlığı hukuk devletinin
ön koşulu ve adil yargılanmanın temel garantisidir. Bundan dolayı, hâkim hem
bireysel hem de kurumsal yönleriyle yargı bağımsızlığını temsil ve muhafaza
etmelidir. 
Şimdi
üzerinde görüştüğümüz Danıştay ve Yargıtay gibi iki yüksek yargı kurumunun
yargıçlarına ilişkin düzenlemeler içeren, özel yetkili mahkemeleri yeniden
hortlatan bu tasarıya baktığımızda temel asgari ilkelerin bile yok sayıldığı
açıkça görülmektedir. 
Değerli
milletvekilleri, Türkiye’de yargı bağımsızlığı ve yargının tarafsızlığıyla
ilgili sorunların giderek büyüdüğünü son bir iki yılda yayınlanan çeşitli
istatistik ve raporlarda da görebiliyoruz. Mesela, Avrupa İnsan Hakları
Sözleşmesi’nin 2012-2015 yılları arasında Türkiye hakkında verilen ihlal
kararlarının yüzde 75’inden fazlası adil yargılanma hakkının ihlalinden
dolayıdır. Yani, Türkiye 6’ncı maddeyi ihlal ettiği için en çok mahkûm edilen
ülkelerden birisidir. 
Değerli
milletvekilleri, bunun dışında başka kurumlara bakalım. Bizi doğrulayan,
etkileyen, bağlı olduğumuz sözleşmeler ve kurumlar var, bunların raporları da
aynı şeyleri söylemektedir. Mesela, 20 Nisan 2015’te Venedik Komisyonu Türkiye’yle
ilgili yargı bağımsızlığı konusunda bir rapor hazırladı. Hazırlanan bu rapor
yargıya müdahalelerin Türkiye’de yargı bağımsızlığını, hâkim teminatını ciddi
biçimde zedelediğini, ihlal ettiğini belirtmektedir. Yine, Avrupa Birliğinin
Kasım 2015’te yayınlanan 2015 Yılı İlerleme Raporu’nda da aynı vurguları
görmekteyiz, orada da güçler ayrılığı ilkesinin ciddi biçimde ihlal edildiği
özellikle belirtiliyor ve bunun da en önemli nedeni olarak hâkim ve savcıların
büyük bir siyasi baskı altında oldukları belirtilmektedir. 
Değerli
milletvekilleri, şimdi, Türkiye’de yargının hızla siyasallaştırıldığı, bu
siyasallaşmanın geçmişle mukayese edildiğinde son derece tehlikeli boyutlara
ulaştığı bir süreç yaşamaktayız. Yargının siyasallaştırılması ise yürütmeye
yargıyı dizayn etme, hâkimleri tayin etme, önemli davalara belirli hâkimleri
atama ve bireysel olarak hâkimler üzerinde baskı kurma imkânını sağlamak
amacını taşımaktadır. Yargının bu denli müdahale alanına çevrilmesi ne iç
dinamikler bakımından ne de dış dünyada oluşan izlenim bakımından
sürdürülebilir değildir; yurttaşın yargıya olan asgari güven duygusunun da
sıfırlanması anlamına gelmektedir. 
Değerli
milletvekilleri, yargı bağımsızlığı söz konusu olduğunda 1985 tarihli Birleşmiş
Milletler Yargı Bağımsızlığının Temel İlkeleri, 1994 tarihli Avrupa Konseyi
Hâkimlerin Bağımsızlığı, Etkinliği ve Rolü konusunda tavsiye kararı, 2007
tarihli Venedik Komisyonu Yargısal Atamalar Raporu ve 2010 tarihli Venedik
Komisyonu Yargıçların Bağımsızlığı Raporu gibi bütün dünyanın referans aldığı
uluslararası belgeler, birikimler ortadayken gerek ülkemiz gerek dünya
kamuoyunda bizlerin zor duruma düşebileceğimiz düzenlemelere mesai harcıyor
olmamız trajik bir durumdur. Hukuku hiçe sayan yöntemlerle bir hukuk devleti
asla inşa edilemez. İç barışımızı da bu tür düzenlemelerle sağlayamayız.
Bu
duygularla, tekrar hepinizi saygıyla, sevgiyle selamlıyorum. (HDP sıralarından
alkışlar)
BAŞKAN
– Teşekkür ediyoruz. 
Aynı
mahiyetteki diğer önerge üzerinde söz isteyen, Tekirdağ Milletvekili Emre
Köprülü.
Buyurun
Sayın Köprülü. (CHP sıralarından alkışlar)
EMRE
KÖPRÜLÜ (Tekirdağ) – Sayın Başkan, değerli milletvekilleri; biliyorum ki
iktidar partisinin içerisinde birçok sayın milletvekili muhalefetin İç
Tüzük’ten kaynaklanan grup önerisi verme hakkını, sözlü sorularını, önerge
verme hakkını Meclisin işlerliği için geçerli bir durum olarak görmüyor.
Muhalefet haklı bir talep dile getirse, o sayın milletvekili vicdanında bunu
hissetse dahi “hayır” deme alışkanlığının bir gereği olarak buna, bu önergeye
karşı çıkıyor. Biliyoruz ki bu durum bizim önergemizde de tekrarlanacak, aksi
bir beklentimiz yok, “hayır” diyeceğiniz ortada. Ama, ben sizlerden şunu rica
ediyorum: “Hayır” dediklerinizi biliyoruz da hiç dünden bugüne kadar “evet”
dediğiniz kanunlara bir baktınız mı? Nelere “evet” demişsiniz, bir incelediniz
mi? “Evet” dediğiniz kanunlar noktasında Türkiye hangi sıkıntılar, hangi
sorunlar yaşamış, bir baktınız mı?
Bir
örnek var önümüzde: Biliyoruz, bu yasaya da “evet” diyeceksiniz. Ne diyor bu
yasa? Birçok hükmü var ama bir tanesi: Yargıtayda 516 olan üye sayısını 200’e,
Danıştayda 195 olan üye sayısını da 90’a düşüreceksiniz. Kısaca belirtmek
gerekirse bu yolla bir yapıyı, cemaati yargıdan tasfiye edeceksiniz. Yani, size
göre paralel yapıyı yargıdan temizlemek için üye sayılarıyla oynamak, bunları
değiştirmek lazım.
Peki,
durum nasıl oluştu, nasıl geldik bu duruma, yargı sizin iddianıza göre, bu
duruma nasıl geldi? Şimdi, bakalım, sayın milletvekilleri, 2011 yılında AKP’li
milletvekillerinin kabul oylarıyla Yargıtayın 250 olan üye sayısı 387’ye,
Danıştayın 95 olan üye sayısı da 156’ya çıkarıldı. Bu düzenleme neden yapıldı o
tarihte, hatırlayalım. Yargıtayda ve Danıştayda biat etmeyen, hukuku uygulayan
üyelere karşı Yargıtayı ve Danıştayı ele geçirmek adına o gün kol kola yürünen,
bugünün düşmanı olan cemaatle birlikte bir organizasyon kuruldu, bir kanun
çıkarıldı ve bu kanunla da Yargıtay ve Danıştayın yapısında bir oynama yapıldı.
Hatırlayalım o günkü hukuksuzlukları, hatırlayalım Balyoz davasını, Ergenekon’u
ve benzeri davaları. O hukuksuzlukları Yargıtayda tescil edecek üyelere ihtiyaç
vardı, o üyeleri kurmak adına 2011 yılında o kanuna AKP’li milletvekilleri
“evet” dedi. Danıştayda haksız atamalara, rant kararlarına karşı çıkmayacak
üyelere ihtiyaç vardı ve 2011 yılında bu kanun çıkarıldı. Peki, 2014 yılına
gelindi, ne oldu? Bu kez, az önce söylediğim gibi, 2011 yılında kurulmuş olan
yapıyı bu sefer değiştirmek için yeniden bir kanun çıkarıldı. Yine bu kanun da
AKP’li üyelerin oylarıyla çıkarıldı, yine bu sefer de Yargıtay ve Danıştayın
üye sayısı artırıldı, yapı yine değiştirilemedi.
Şimdi,
önergelere “hayır” diyorsunuz ama “evet” dediğiniz kanunlar da ortada. Üzülerek
söylüyorum ama muhalefete koşulsuz “hayır”, önünüze konan her yasa tasarısına
da koşulsuz “evet” diyerek bunu siz yaptınız sayın milletvekilleri. Yani, bu
suça ortak oldunuz.
Şimdi,
paralel yapıyı ayıklama iddiası, cemaati ayıklama iddiası ama yargıyı ele
geçirme gayesiyle tekrardan Meclise benzeri bir yasayla geldiniz, yine koşulsuz
“evet” diyeceksiniz. Fark etmiyor musunuz, sayıyı artırın, sorun; indirin,
sorun, bir türlü çözüme kavuşturamıyorsunuz. Çünkü, problem sayıyı artırmakta,
indirmekte değil; sorun, zihniyette, sorun amacınızda. Amacınız, hukuk devleti
inşa etmek olmayıp yargıyı ele geçirmek olduğu zaman hiçbir şekilde sorun
çözülemiyor, katlanarak artıyor.
Bir
an için haklı olduğunuzu düşünüyorum; hukuku dinlemeyen, başka odaklardan emir,
talimat alan bir yapıyı tasfiye edeceğinizi düşünelim. Yargıtaydan, Danıştaydan
alacaksınız, ilk derece mahkemelerine atayacaksınız. Peki, iddianız haklıysa
bile, hukuk tanımaz bu insanların, savcıların, hâkimlerin ilk derece
mahkemelerinde görev alması ne kadar sağlıklı? Niye sistemin içinde
tutuyorsunuz? Sorunu çözmek mi istiyorsunuz? Ama bu yolla çözemiyorsunuz.
Benden size bir tavsiye, bir öneri: Ergenekon gibi, Balyoz gibi bir yapının
aktif rol aldığı davalarda kanunsuzluğa, hukuksuzluğa açık olarak imza atmış
kişiler tespitli, belli. Bunlar hakkında etkin bir soruşturma yapın, bunları
sadece Yargıtayda, Danıştayda değil, hukukun dışına çıkaracak, sistemin dışına
çıkaracak bir soruşturma yapın ve hukuku, hukuk devletini böyle inşa etmeye
çalışın ama sadece dosyanın hâkim ve savcılarını değil, savcı olmadan da
davanın savcılığını üstlenmiş, onlara talimatları vermiş kişileri de araştırın.
(CHP sıralarından alkışlar) Yapabiliyorsanız paralel yapıyı yargıdan, paralel
yapıyı o gün kullanmaya çalışanları da içinizden ayıklayın ve temizleyin. (CHP
sıralarından alkışlar) İşte o zaman, hukuk devletini inşa eder, o zaman da
böyle yasaları günaşırı Meclise getirmek zorunda kalmazsınız. 
Teşekkür
ediyor, saygılar sunuyorum. (CHP sıralarından alkışlar) 
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir. 
28’inci
maddeyi oylarınıza sunuyorum: Kabul edenler… Kabul etmeyenler… 28’inci madde
kabul edilmiştir. 
Birleşime
bir saat ara veriyorum. 
Kapanma Saati: 20.16
DÖRDÜNCÜ OTURUM
Açılma Saati: 21.17
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Elif Doğan
TÜRKMEN (Adana)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 110’uncu Birleşiminin
Dördüncü Oturumunu açıyorum.
Birleşime
on beş dakika ara veriyorum.
Kapanma Saati: 21.18 
BEŞİNCİ OTURUM
Açılma Saati: 21.38
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Elif Doğan
TÜRKMEN (Adana)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 110’uncu Birleşiminin
Beşinci Oturumunu açıyorum.
400
sıra sayılı Kanun Tasarısı’nın görüşmelerine kaldığımız yerden devam edeceğiz.
Komisyon
ve Hükûmet burada. 
Şimdi,
29’uncu maddede kalmıştık. 
29’uncu
madde üzerinde üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 29’uncu maddesinde yer alan “dolayısıyla” ibaresinin
“sebebiyle” şeklinde değiştirilmesini arz ve teklif ederiz. 
 İsmail Faruk Aksu Mustafa
Kalaycı Mehmet Günal
 İstanbul Konya Antalya
 Mehmet Parsak Kamil
Aydın
 Afyonkarahisar Erzurum

BAŞKAN
– Şimdi okutacağım iki önerge aynı mahiyette olup, önergeleri birlikte işleme
alacağım.
Aynı
mahiyetteki önergeleri okutuyorum:
Türkiye Büyük Millet Meclisi Başkanlığına
400
sıra sayılı Danıştay Kanunu ile Bazı Kanunlarda Değişiklik Yapılmasına Dair
Kanun Tasarısı’nın 29’uncu maddesinin tasarı metninden çıkarılmasını ve diğer
maddelerin buna göre teselsül ettirilmesini arz ve teklif ederiz.
 Ömer Süha Aldan Cemal
Okan Yüksel Necati Yılmaz
 Muğla Eskişehir Ankara
 Zeynel Emre Namık
Havutça Mehmet Gökdağ
 İstanbul Balıkesir Gaziantep
 Erdoğan Toprak Mahmut
Tanal
 İstanbul İstanbul
Aynı
mahiyetteki diğer önerge sahipleri:
 İdris Baluken Çağlar
Demirel Mahmut Toğrul
 Diyarbakır Diyarbakır Gaziantep
 Mithat Sancar Ahmet
Yıldırım İmam Taşçıer
 Mardin  Muş Diyarbakır
BAŞKAN
– Komisyon aynı mahiyetteki önergelere katılıyor mu? 
ADALET
KOMİSYONU BAŞKANI AHMET İYİMAYA (Ankara) – Katılmıyoruz Sayın Başkan. 
BAŞKAN
– Hükûmet? 
BAŞBAKAN
YARDIMCISI VEYSİ KAYNAK (Kahramanmaraş) – Katılmıyoruz. 
BAŞKAN
– Aynı mahiyetteki ilk önerge üzerinde söz isteyen Diyarbakır Milletvekili İmam
Taşçıer. 
Buyurun
Sayın Taşçıer. (HDP sıralarından alkışlar)
İMAM
TAŞÇIER (Diyarbakır) – Sayın Başkan, değerli milletvekilleri; hepinizi saygıyla
selamlıyorum.
Danıştay
Kanunu ile Bazı Kanunlarda Değişiklik Yapılmasına Dair Kanun Tasarısı’nın
29’uncu maddesi üzerine söz almış bulunmaktayım.
Yargının
adil ve bağımsız olabilmesi, kişi ve makamlara bağlı olmaksızın kanunlar
çerçevesinde yargılama yapılması, demokratik bir ülkenin en önemli
kıstaslarındandır.
Yapılması
istenen kanun değişikliklerinin acele getirilerek, yargı üyelerini seçerken
iktidarda olan partinin istediği kişileri yargı üyesi olarak atayarak, kendi
siyasi rantları çerçevesinde karar verecek atanmış memur gibi çalıştırılmak
istenmektedir. Bunun en iyi örneği devlet güvenlik mahkemeleri -yani DGM’ler-
ve istiklal mahkemeleridir. 
Başlangıçta
asker kaçağı için kurulan istiklal mahkemeleri daha sonra bir intikam mahkemesi
hâline gelmiştir. İstiklal mahkemelerinde çok kısa süren bir yargılama sonunda…
Aslında buna yargılama denmez, görev yapan hâkim kılıklı üyelerin tamamı asker
veya milletvekili olarak atanan kimselerdi. Türkiye’de birkaç mahkeme kurulmuş.
O mahkemelerin verdikleri kararların temyiz edilmesi mümkün iken şark istiklal
mahkemesinin kararları kesin olup temyizi kabil değildi. Bundan da anlaşılıyor
ki, gayeleri yargılama değil, Kürt halkını imha idi.
Kürt
ve kürdistan halklarının hak ve özgürlük talepleri için mücadele eden ve doksan
bir yıl önce istiklal mahkemeleri tarafından idam edilen Şeyh Sait ve 47 saygın
arkadaşını saygıyla anıyorum.
“Türkiye
Kürt sorununu bugüne kadar neden çözmedi?” sorusuna ilgi duyanların önüne çıkan
en çarpıcı ve en kilit örnek Şeyh Sait olayıdır. 1925 Şubatında başlayan ve
giderek isyana dönüşen olay, Şeyh Sait ve arkadaşlarının idamı kürdistanda
büyük yıkımlarla sonuçlanmış, onu başka ayaklanmalar ve katliamlar takip
etmiştir.
Bu
olay gerekçe gösterilerek Takriri Sükûn Kanunu çıkarıldı ve istiklal
mahkemeleri faaliyete geçti. İstiklal mahkemeleri, verdikleri idam kararlarını
Meclis onayına gerek duymadan infaz etmeye de yetkili kılındılar. Otoriter
rejimin sistematik bir şekilde inşasına başlanması için önce Hükûmet
değiştirildi. Dönemin Başbakanı Fethi Okyar Bey isyanın yerel bir olay
olduğunu, bütün ülkeyi bir baskı rejimi altına sokmanın anlamsızlığını
anlatmaya çalıştı, dinletemedi. Mustafa Kemal tarafından onun yerine atanan
İsmet İnönü, bastırma hareketinin ve geri dönüşü olmayan bir dönemin fitilini
ateşledi.
Fethi
Bey istifasından önce, Halk Partisi Meclis Grubunda şunları söylemişti:
"Anlıyorum ki arkadaşlarım isyana karşı Hükûmetin almış bulunduğu
tedbirleri yeterli görmeyerek daha geniş, daha şiddetli tedbirler alınmasını
istiyorlar. Ve sizlerin şahsında itimatlarımızı kaybetmiş olduğum kanaatiyle
Başvekillikten çekiliyorum.” dedi. Fethi Bey’in “Elimi kana sürmek
istemiyorum.” sözü yeni rejimin Kürt meselesine nasıl yaklaşacağına dair önemli
bir ipucuydu. 
İsmet
Paşa başbakanlık koltuğuna oturdu, 4 Mart 1925’te Takriri Sükûn Kanunu
çıkarıldı, idam kararlarının tasdik ve infazı istiklal mahkemelerine verildi.
Şeyh Sait ile arkadaşları 28 Haziran 1925’te idam kararı verildikten bir gün
sonra, 29 Haziranda idam edildiler. İdam gerekçeleri de müstakil bir İslam Kürt
hükûmeti kurmak maksat ve gayesiyle isyan etmekti. 
Şeyh
Sait’i idam ettiren istiklal mahkemesinin o günkü savcısı olan Ahmet
Süreyya’nın kitabında bir anısı var. O anıda Türkçe bilmeyen bir genci nasıl
idam ettiklerini anlatıyor ve o genç Süreyya Bey’in rüyasına giriyor ve rüyada
da çok huzursuz oluyor. Bununla ilgili de bir yazı yazıyor Ankara’ya.
Ankara’dan gelen cevap şu: “Ahmet Süreyya Bey, Diyarbakır İstiklal Mahkemesi
müddei umumi; gayemiz Kürtlerin ve Kürtçülüğün kafasının ebediyen ezilmesidir.
Hâkim arkadaşınla anlaş, gözlerinden öperim. Başvekil İsmet” imzasıyla geliyor.
Bildiğiniz gibi, eğer o gün Kürt sorununa bu şekilde yaklaşılmış olmasaydı
bugün bu olaylar olmayacaktı; ne Lice olacaktı ne Şırnak olacaktı ne Cizre
olacaktı, bugün farklı bir toplumda, farklı bir yerde yaşıyor olacaktık. 
Teşekkür
ediyorum. (HDP sıralarından alkışlar) 
BAŞKAN
– Aynı mahiyetteki diğer önerge üzerinde söz isteyen İstanbul Milletvekili
Zeynel Emre. 
Buyurun
Sayın Emre. (CHP sıralarından alkışlar) 
ZEYNEL
EMRE (İstanbul) – Sayın Başkan, değerli milletvekilleri; hepinizi saygıyla
selamlıyorum. 
Günlerden
beridir adalet üzerine konuşuyoruz, bugün burada konuştuğumuz yasa tasarısının
sakıncaları üzerine sizleri uyarıyoruz ancak belli ki bildiğinizi yapacaksınız,
yine bizi dinlemeyeceksiniz. Gün gelecek “Yine yanlış yaptık, yine hata yaptık,
yine kandırıldık.” diyeceksiniz. Nasıl olsa o vakit geldiğinde de bir sorumlu
bulursunuz. Aslında, tam da yargıya ilişkin böylesine önemli bir değişikliğin
görüşüldüğü günlerde geçmiş dönemde dış politikaya yönelik yaptığımız
itirazların da ne kadar haklı olduğu ortaya çıkmış oluyor. Bizim bunu
söylememizin nedeni bugün kimseye bir şey ispatlamak düşüncesi değil ancak
sizin yanlışınızı anlatıp doğruyu fark etmeniz zaman alıyor, bu vakte kadar da
ortaya ciddi mağduriyetler çıkıyor.
İsrail’le
anlaşma konusu hakikaten çok ilginç. Seçim döneminde yaptığınız konuşmaları
düşündüğümüzde, kendi ifadesiyle o dönemin başbakanı, Mavi Marmara’dan mağdur
olan insanlar, aileler yapılan anlaşmaya itiraz edince yani oradaki Türkiye
vatandaşlarına yönelik operasyon yapan İsrail askerlerinin bu anlaşma sonucunda
aklanacağına yönelik bir şey çıkacağı öğrenildiği vakit tepki gösterdiler,
“Tazminat istemiyoruz.” dediler ve orada ne dendi iktidar tarafından: “Bizden
izin mi alındı?” 
Değerli
milletvekilleri, çok basit bir soru soruyorum: Türkiye kara sularından bir
geminin çıkışı, başka bir ülkeye gidişi, tekrar Türkiye kara sularına gelişi
herhangi bir izne tabi mi, değil mi? Şayet izne tabiyse bu konuda izin verilmiş
mi, verilmemiş mi? İzin verilmediyse o zaman o geminin kaptanına, gemiyi
kullanana, içerisinde bulunanlara, oraya gidenlere yönelik herhangi bir
soruşturma yapılmış mı, yapılmamış mı? Şimdi, biliyoruz ki böyle bir soruşturma
yok. 
Aslında,
Suriye meselesi de bu durumdan farklı değil. En büyük yanılgınız Suriye’deki bu
iç karışıklık yaşanırken bizim bundan etkilenmeyeceğimizi düşünmek. Bir defa
şundan da vazgeçmek lazım: Ne kadar bomba patlarsa patlasın, ne kadar olay
olursa olsun “Güvenlik zafiyeti yoktur, bizim sorumluluğumuz yoktur.” demek
anlaşılır bir politika değil. Bakın, güvenlik zafiyetini de araştırmak lazım,
istihbarat zafiyetini de araştırmak lazım. IŞİD gibi bağımsız hücrelerin kendi
iradesiyle, bir merkezden talimat almadan yani hücre yapısıyla yapılanan bir
örgüte karşı etkili istihbarat ve sınır güvenliği asıl önemli olandır.
Anlaşılan, Türkiye bir dönem IŞİD ve benzeri cihatçıların merkezi hâline
gelmiş, ne kadar derinlerde örgütlendiklerini ve kaç tane hücreleri olduğunu da
tam olarak bilmiyoruz. Türkiye’de istihbarat birimleri AKP iktidarının
muhaliflerine yönelik araştırma yapacağına, bunları takip etmek için harcadığı
enerjinin önemli bir kısmını belki IŞİD’e karşı harcasa bu denli patlamalarla
karşılaşmayacağız. (CHP sıralarından alkışlar)
Son
olarak şunu ifade etmek istiyorum: Biz geçmiş dönemden bugüne kadar adaletle
ilgili, eğitimle ilgili, dış politikayla ilgili birçok eleştiri getirdik;
“Böyle yapmayın, sonuçları çok ağır olur.” dedik; maalesef, birçoğunda bugün
haklı çıkıyoruz. Sizin haklı çıktığımıza yönelik geçmiş dönemde yürüttüğünüz
politikaların tersine bir dış politika izlemeye başladığınızı görüyoruz. 
Dolayısıyla
şunu söylemek istiyorum: Siz özür dilemeye başladınız. Geçmiş dönemde
Cumhuriyet Halk Partisinin çözüm sürecinde söylediği -yanlış politikaya
yönelik- dış politikada ileri sürdüğü düşünceleri eleştirdiniz; eğitimde
söylediğini eleştirdiniz, adalette söylediğini eleştirdiniz. Dolayısıyla, eliniz
değmişken bir özür de Cumhuriyet Halk Partisi Grubundan dilemenizi istiyoruz.
(CHP sıralarından alkışlar) 
Değerli
milletvekilleri, bugün burada konuştuğumuz yasalaşacak bu tasarıyı çok yakın
bir zaman içerisinde, çok kısa süre içerisinde “Yine hata yaptık.” deyip buraya
getireceksiniz. Biz de bu tutanaklardan çıkartıp burada yaptığımız konuşmaları
size hatırlatacağız diyorum. 
Hepinizi
saygıyla selamlıyorum. (CHP sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Kabul edilmemiştir.
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 29’uncu maddesinde yer alan “dolayısıyla” ibaresinin
“sebebiyle” şeklinde değiştirilmesini arz ve teklif ederiz. 
İsmail Faruk Aksu
(İstanbul) ve arkadaşları
BAŞKAN
– Komisyon önergeye iştirak ediyor mu?
ADALET
KOMİSYONU BAŞKANI AHMET İYİMAYA (Ankara) – Yüksek Genel Kurulun takdirindedir
efendim.
BAŞKAN
– Hükûmet?
BAŞBAKAN
YARDIMCISI VEYSİ KAYNAK (Kahramanmaraş) – Katılıyoruz Başkanım.
ERKAN
AKÇAY (Manisa) – Gerekçe…
BAŞKAN
– Gerekçeyi okutuyoruz.
Gerekçe:

Cezanın
bir fiilden dolayı değil doğrudan fiil sebebiyle olması gereği dikkate alınarak
madde metninin açık ve anlaşılabilir olması öngörülmüştür.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir. 
Kabul
edilen önerge doğrultusunda 29’uncu maddeyi oylarınıza sunuyorum: Kabul edenler...
Kabul etmeyenler... Madde kabul edilmiştir. 
30’uncu
madde üzerinde iki adet önerge vardır, okutuyorum:
Türkiye Büyük Millet Meclisi Başkanlığına
400
sıra sayılı Danıştay Kanunu ile Bazı Kanunlarda Değişiklik Yapılmasına Dair
Kanun Tasarısı’nın 30’uncu maddesinin tasarı metninden çıkarılmasını ve diğer
maddelerin buna göre teselsül ettirilmesini arz ve teklif ederiz. 
 Ömer Süha Aldan  Cemal
Okan Yüksel Necati Yılmaz
 Muğla Eskişehir Ankara
 Zeynel Emre Namık
Havutça  Mehmet Gökdağ
 İstanbul Balıkesir Gaziantep
 Erdoğan Toprak Mahmut
Tanal Şenal Sarıhan
 İstanbul İstanbul Ankara
Aynı
mahiyetteki diğer önergenin imza sahipleri:
 İdris Baluken Çağlar
Demirel Mahmut Toğrul
 Diyarbakır Diyarbakır Gaziantep
 Mithat Sancar Ahmet
Yıldırım Burcu Çelik Özkan
 Mardin Muş Muş
BAŞKAN
– Komisyon aynı mahiyetteki önergelere katılıyor mu?
ADALET
KOMİSYONU SÖZCÜSÜ KEREM ALİ SÜREKLİ (İzmir) – Katılamıyoruz Sayın Başkanım.
BAŞKAN
– Hükûmet?
BAŞBAKAN
YARDIMCISI VEYSİ KAYNAK (Kahramanmaraş) – Katılmıyoruz Başkanım.
BAŞKAN
– Aynı mahiyetteki ilk önerge üzerinde söz isteyen Muş Milletvekili Burcu Çelik
Özkan.
Buyurun
Sayın Çelik Özkan. (HDP sıralarından alkışlar) 
BURCU
ÇELİK ÖZKAN (Muş) – Sayın Başkan, değerli milletvekilleri; öncelikle, İstanbul
Havalimanı’nda yaşanan olayı kınadığımı ve orada hayatını kaybedenlerin geride
kalanlarına başsağlığı dilediğimi, yaralılara da acil şifalar dilediğimi
belirtmek isterim.
Ancak
değinmek istediğim bu noktada başka bir durum var. Bugün Obama, Kanada
Parlamentosunda İstanbul Havalimanı’nda yaşanan facia sebebiyle bir dakikalık
saygı duruşunda bulundu ve konuşmasını daha sonra başlattı. Biz burada,
Türkiye’de, Ankara’da, Türkiye Büyük Millet Meclisinde orada hayatını
kaybedenler için bir dakikalık saygı duruşunda bile bulunmadık, bunu
hatırlatmak isterim. Bunun yerine ne yaptık? Osman Gazi Köprüsü’nü açarak onun
üzerinde terörle mücadele propagandası yaptık, bunu takdirlerinize sunuyorum
arkadaşlar. 
Şimdi
gündemimize dönelim. Evet, Danıştay Kanunu ile Bazı Kanunlarda Değişiklik
Yapılmasına Dair Kanunu Tasarısı’nın 30’uncu maddesi üzerine birkaç kelamımız
olacak. 
Şimdi,
arkadaşlar, 30’uncu maddede aslında çok çok önemli şeyler söyleniyor fakat üstü
kapalı. Nedir bu? Türk Ceza Kanunu’nun ikinci kitap dördüncü kısmından
bahsediyor. Oradaki suçlarda ilin cumhuriyet savcısının gayet keyfî, gayet
takdirî uygulamaları aslında düzenlenmiş. Nedir oradaki suçlar? Devletin
güvenliğine karşı suçlar… Bu, sizin için ne demek biliyor musunuz? Taş atan
çocuklar aslında, sizin nezdinizde böyle bir tanımlaması var. Anayasal düzene
ve bu düzenin işleyişine karşı suçlar… Burada ne var? Hükûmete karşı suçlar var
mesela. Millî savunmaya karşı suçlar, devlet sırlarına karşı suçlar ve
casusluk. Nedir bu mesela, sizdeki karşılığı ne? Can Dündar ve Erdem Gül davası
ya da Dicle Haber Ajansında çalışan muhabirlerin davası sizler için bu maddeye
giriyor. Bu maddelerde ne olacak? Buradaki düzenleme hangi şekilde düzenlenmiş
söyleyelim hemen, diyor ki: “Gecikmesinde sakınca bulunduğu hâllerde suçun
işlendiği cumhuriyet başsavcısı delilleri toplayabilir ancak takdir ilin
cumhuriyet başsavcısındadır.” Burada oluşturulmak istenen mahkemeler ve
savcılıklar DGM zihniyetiyle oluşturulmak isteniyor arkadaşlar. Aynı ihlallere
sebebiyet verecek olsalar bile onların çok çok gerisindedir çünkü aslında bu,
korsan bir düzenlemedir. Örneğin DGM’lerin, devlet güvenlik mahkemelerinin
kuruluş ve yargılama usulleri hakkında kanunları vardı ancak DGM’lerle aynı
işlevi görecek olan bu mahkemeler ve savcılıkların böyle bir kanunu bile şu anda
yok. Niyetleri ne peki yani aslında niyetiniz ne? “Ben o mahkemelere
belirlediğim hâkim ve savcıları atar, soruşturma ve kovuşturmaları şansa
bırakmadan tüm hâkim ve savcılarla değil, sadece benim belirlediklerimle
yürütürüm, sürpriz kararlar da verilmemiş olur.” mantığı ve isteğiyle hareket
edilmek isteniyor ve bu, uygulamada da karşımıza böyle çıkacak zaten. Bunun
dışında, tabii yargıç ilkesinin zedelenmesi, adil yargılanma hakkının ihlal
edilmesi gibi durumlar bu hukuksuzlukta dikkat edilecek hususlar olmayıp
iktidar her yolu kendine mübah görmeye devam etmeye çalışmaktadır. Sıkıyönetim
mahkemeleri, devlet güvenlik mahkemeleri, özel yetkili mahkemeler gibi özel bir
alanı ifade ettikleri için çifte standartlı uygulamalara neden olan; tabii
hâkim ilkesine aykırı olan; demokratikleşme süreci içerisinde, daha adil
yargılamaların sağlanması amacıyla kaldırılan devlet güvenlik mahkemeleri veya
özel yetkili mahkemeler bir başka düzenlemeyle tekrar yaşama geçirilmeye
çalışılmaktadır. 
Arkadaşlar,
adalet mi istiyoruz gerçekten? Otuz beş gündür akıbeti belli olmayan ve bir
türlü de buna ilişkin açıklama yapılmayan Hurşit Külter’in nerede olduğunu eğer
bu Parlamento çatısı altında bulabilirsek ve o çok yetki verdiğiniz
savcılarınız, o çok yetki verdiğiniz atanmış valileriniz kalkıp buna ilişkin
bir açıklama zahmetinde bulunursa evet, o gün bu ülkeye mutlaka adalet
gelecektir arkadaşlar. Bunun dışında, buradan adalet bekleyen, bu Parlamentodan
insanlık bekleyen hasta tutuklu ve hükümlüler -bakın, bizleri izliyorlar arkadaşlar-
ne bekliyorlar biliyor musunuz? Son günlerini -ölüm noktasına gelmiş olan hasta
insanlardan bahsediyorum- sadece ailelerinin yanında geçirmek istiyorlar. Bu
konuyu sizlerin vicdanına ve insanlığına bırakıyorum. 
Tekrardan
sizleri saygıyla selamlıyorum. (HDP sıralarından alkışlar)
BAŞKAN
– Aynı mahiyetteki diğer önerge üzerinde söz isteyen Ankara Milletvekili Şenal
Sarıhan. 
Buyurun
Sayın Sarıhan. (CHP sıralarından alkışlar)
ŞENAL
SARIHAN (Ankara) – Değerli Başkan, değerli milletvekili arkadaşlarım, çalışan
arkadaşlar ve basın emekçileri; hepinizi saygıyla selamlıyorum.
Şimdi,
gerçekten, dün ve bugün, hatta bir gün öncesinden başlayarak bu yasa üzerinde,
tasarı üzerinde görüşlerimizi bildirdik. Genel olarak da -özellikle muhalefet
partilerinden, diğer partilerden herhangi bir söylem gündeme gelmediği için
Komisyon dışındaki görüşlerini bilmiyoruz- arkadaşlarımız da görüşlerini ifade
ettiler. Kanımca bu madde, şu anda üzerinde duracağımız 30’uncu madde bu
tasarının ruhunu ifade eden bir madde. Çünkü diyoruz ki: Yapılmakta olan şey
yargıyı tamamen yanlı hâle getirmektir. Siz baştan sona yargı üzerinde
yaptığınız değişikliklerle, önce atamalarla –bunlar yetmiyor- yasa
değişiklikleriyle tamamen iktidara bağlı bir yasa, yargıçlar grubu oluşturmaya
çalışıyorsunuz. 
Şimdi,
30’uncu madde şunu yapıyor: Bu yargıçlara, seçilmiş yargıçlara, seçilmiş
savcılara özel yetkiler veriyor. Bunu nasıl veriyor? Geçmişte, burada dün
konuşan bir arkadaşımız olağanüstü dönemde çektiği sıkıntılardan söz etti.
Bizim cephemizde de bu sıkıntılara tanıklık etmiş olan arkadaşlar var; MHP’de
var, CHP’de, HDP’de ve AKP’de. Hepimiz şunlardan şikâyetçi olduk: Sıkıyönetim
mahkemelerinden şikâyetçi olduk, devlet güvenlik mahkemelerinden şikâyetçi
olduk, olağanüstü mahkemelerden şikâyetçi olduk. Çünkü dedik ki: Bu mahkemeler
özel yetkilendirilmiş mahkemelerdir. Yargılamak istedikleri kişilere karşı,
özel olarak iktidarın ya da iktidarı elinde tutan hangi güç varsa bu gücün
emrinde hareket etmektedirler. Doğal yargıç değildirler, doğal mahkeme
değildirler; bağımsızlıklarından söz etmek mümkün değil. 
Şimdi
ne yapıyoruz arkadaşlar bu maddeyle? Biraz önce Burcu arkadaşım ayrıntılarıyla
sunmaya çalıştı; bir ilin savcısını ve bir ilin yargıcını o ile bağlı
ilçelerdeki bütün savcılardan ve bütün yargıçlardan daha üstün bir yere
koyuyoruz. Diyoruz ki: O ilçelerdeki savcılar yetersizdir, ilçelerdeki
yargıçlar yetersizdir, deneyimsizdir. Bırakınız onları, maddenin gerekçesi
okunduğunda görülüyor, ilçelerdeki polis teşkilatı da güçsüzdür, yetersizdir. Yetişkin
elemanlar, alanında bilgili ve donanımlı olan kamu görevlileri buralarda görev
alamazlar. E, biz ne yapalım? En üstün, en yetkili gibi gördüğümüz -Niye? İle
atamış olduğumuz için- bu üç alandaki kişiye de özel bir görev veriyoruz. Bu
görevi de hangi gerekçeyle veriyoruz? Daha çok, örgüt suçları gibi gördüğümüz,
siyasi nitelikli diye ifade edebileceğimiz suçlarla sınırlı olmak üzere. Oysa
burada da başka bir ayrım yapıyoruz. Sanki suçluların arasında katiller,
dolandırıcılar, ihaleye fesat karıştıranlar, bütün bunlar daha hafif yargıçlar
tarafından, daha az bilgili yargıçlar tarafından yargılanabilirler ya da
savcılar tarafından haklarında düzenleme yapılabilir ama bu gruptaki, özel
gruptaki, devletin düşmanı diye nitelendirdiğimiz -ayırmadan- bu grupla ilgili
olarak ise biz özel bir yargılama getiririz. 
Değerli
arkadaşlarım, şimdi siz kaç ilimiz varsa o kadar ile bir özel mahkeme
kuruyorsunuz, özel yetkili mahkeme kuruyorsunuz, özel yetkili savcılık
kuruyorsunuz, özel yetkili emniyet görevlileri hazırlamış, biçimlemiş
oluyorsunuz. Bu, hukuka aykırıdır. Hukukun üstünlüğü diye ifade ettiğimiz şey,
bütün sözleşmelerde ve kendi iç hukukumuzda da öncelikle hakkaniyeti, eşitliği
önemser. Hani, o adalet ve adil olma dediğimiz kavramlar, bu, hukukun üstünlüğü
kavramı içinde insan onurunu korur. Şimdi biz, insan onurunu da korumayan,
insan haklarını da herhangi bir biçimde gözetmeyen ve yıllardır hepimizin,
bakınız, dört yan, dört parti grubunun da şiddetle ve yüksek sesle, belki
farklı nedenlerle “Aman ha, özel yetkili ya da DGM gibi mahkemeler olmasın.”
çığlıklarımızı şimdi biz bütün illerimize birer özel yetkili mahkeme, savcılık
ve emniyet teşkilatına, bütün güçleri onlara yüklediğimiz bir örgütlenmeye
teslim ediyoruz. 
Hayırlı
olsun diyemiyorum, keşke hayırlı olabilse, keşke farklı bir tutum olabilseydi.
(CHP sıralarından alkışlar)
BAŞKAN – Aynı
mahiyetteki önergeleri oylarınıza sunuyorum…
lll.- YOKLAMA
(CHP
sıralarından bir grup milletvekili ayağa kalktı)
ÖZGÜR ÖZEL
(Manisa) – Yoklama talebimiz var.
BAŞKAN –
Oylamadan önce bir yoklama talebi var. 
Sayın Özel,
Sayın Emre, Sayın Gürer, Sayın Altaca Kayışoğlu, Sayın Biçer, Sayın Özdiş,
Sayın Çamak, Sayın Doğan, Sayın Özdemir, Sayın Arslan, Sayın Durmaz, Sayın
Demirtaş, Sayın Gaytancıoğlu, Sayın Sarıhan, Sayın Ayata, Sayın Tanal, Sayın
Zeybek, Sayın Köprülü, Sayın Aldan, Sayın Pekşen, Sayın Özkan.
Yoklama için üç
dakika süre veriyorum. 
Süreyi
başlatıyorum.
(Elektronik
cihazla yoklamaya başlandı)
BAŞKAN
– Pusula veren milletvekilleri salondan ayrılmasınlar lütfen.
(Elektronik
cihazla yoklamaya devam edildi)
BAŞKAN
– Evet, Bennur Hanım? Burada. İmran Kılıç? Burada.
Toplantı yeter
sayısı vardır.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda
Değişiklik Yapılmasına Dair Kanun Tasarısı (1/726) ve Adalet Komisyonu Raporu
(S. Sayısı: 400) (Devam)
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir.
Maddenin
oylamasından önce Komisyonun bir redaksiyon talebi var.
ADALET
KOMİSYONU SÖZCÜSÜ KEREM ALİ SÜREKLİ (İzmir) – Sayın Başkan, 29’uncu maddede
önergeyle yapılan değişiklikle, uyum sağlamak amacıyla, “dolayısıyla”
ibaresinin “sebebiyle” olarak redaksiyona tabi tutularak maddenin oylanmasını
talep ediyoruz. 
BAŞKAN
– Komisyonun redaksiyon talebiyle birlikte 30’uncu maddeyi oylarınıza
sunuyorum: Kabul edenler… Kabul etmeyenler… 30’uncu madde kabul edilmiştir.
ÖZGÜR
ÖZEL (Manisa) – Sayın Başkan, yerimden söz talebim var. Sayın Başkan, madde
60’a göre benim kısa bir söz talebim var.
BAŞKAN
– Bir dakika süreyle, buyurun.
ÖZGÜR
ÖZEL (Manisa) – Sayın Başkan, iyi insan lafının üzerine gelir. Sayın Grup
Başkan Vekili Bülent Bey de buradayken, geçen hafta muhalefet tarafından
verilmiş olan bir önergede “dolayısıyla”yı “sebebiyle”ye çevirdiğimiz için
kendisi tarafından eleştirilmiştik. Biraz önce iktidar partisinin mensubu olan
Sayın Komisyon Başkanı, redaksiyon talebinde madde metninin daha anlaşılır
olması için aynı düzenlemeyi istedi ve Genel Kurul ona göre maddeyi oylayıp
uygun gördü.
Tutanaklara
geçmesi açısından önemli görüyorum Başkanım. (CHP sıralarından alkışlar) 
BAŞKAN
– Biri önerge değişikliğiydi, biri redaksiyon talebiydi.
Teşekkür
ediyoruz.
31’inci
madde üzerinde üç adet önerge vardır, okutuyorum.
Türkiye Büyük Millet Meclisi Başkanlığına
Görüşülmekte
olan 400 Sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 31'inci maddesinde yer alan "dolayısıyla"
ibaresinin "sebebiyle" olarak değiştirilmesini arz ve teklif ederiz.
 İsmail Faruk Aksu Mustafa
Kalaycı Mehmet Günal
 İstanbul Konya Antalya
 Kamil Aydın Mehmet
Parsak Ahmet Selim Yurdakul
 Erzurum Afyonkarahisar Antalya
BAŞKAN – Şimdi
okutacağım iki önerge aynı mahiyette olduğundan birlikte işleme alacağız.
Aynı mahiyetteki
önergeleri okutuyorum.
Türkiye Büyük Millet Meclisi Başkanlığına
400 sıra sayılı
Danıştay Kanunu ile Bazı Kanunlarda Değişiklik Yapılmasına Dair Kanun
Tasarısı’nın 31’inci maddesinin tasarı metninden çıkarılmasını ve diğer
maddelerin buna göre teselsül ettirilmesini arz ve teklif ederiz.
 Ömer Süha Aldan Cemal
Okan Yüksel  Necati Yılmaz
 Muğla Eskişehir Ankara
 Zeynel Emre Namık
Havutça Erdoğan Toprak 
 İstanbul Balıkesir İstanbul
 Mahmut Tanal  Mehmet
Gökdağ Serdal Kuyucuoğlu
 İstanbul Gaziantep Mersin
Aynı mahiyetteki
diğer önergenin imza sahipleri:
 İdris Baluken Çağlar
Demirel Mahmut Toğrul
 Diyarbakır Diyarbakır Gaziantep
 Ahmet Yıldırım Ayhan
Bilgen
 Muş Kars
BAŞKAN –
Komisyon aynı mahiyetteki önergelere katılıyor mu?
ADALET KOMİSYONU
SÖZCÜSÜ YILMAZ TUNÇ (Bartın) – Katılmıyoruz Sayın Başkan.
BAŞKAN –
Hükûmet?
BAŞBAKAN
YARDIMCISI VEYSİ KAYNAK (Kahramanmaraş) – Katılmıyoruz Başkanım.
BAŞKAN – Aynı
mahiyetteki ilk önerge üzerinde söz isteyen Kars Milletvekili Ayhan Bilgen,
buyurun. (HDP sıralarından alkışlar) 
AYHAN BİLGEN
(Kars) – Sayın Başkan, değerli milletvekilleri; 31’inci maddede bir geçici
düzenleme var ve bazı suçlarla ilgili yetkisizlik kararının verilemeyeceğine
dair bir düzenleme. Tabii, neredeyse son maddelere geldik. Dolayısıyla artık
teknik konuşmanın, tartışmanın çok bir önemi de yok. 
İki net soru
sormak istiyorum. Birisi, kendimi, partimizi sizin yerinize koyuyorum ve
diyorum ki, acaba biz iktidarda olsaydık ya da diğer muhalefet partileri
iktidarda olsaydı böyle bir düzenlemenin altına imza atmak isterler miydi? Bunu
içimize sindirir miydik, böyle bir düzenlemeyi? Aynı soruyu sizin de kendinize
sormanızı istiyorum: Siz muhalefette olsaydınız, birisi iktidarda yargıyla
ilgili böyle bir düzenleme yapıyor olsaydı siz nasıl davranırdınız? Bu
düzenlemenin geçmesi için çaba mı sarf ederdiniz, yoksa -bunun ileride
doğuracağı riskleri, tehlikeleri siz de pekâlâ biliyorsunuz, görüyorsunuz-
karşı mı dururdunuz? 
Değerli
milletvekilleri, eleştirilmekten kimse hoşlanmaz ama galiba iktidar olmanın
ağır sorumluluğu tam da eleştirilmeyi hazmetmekle başlıyor. Yaptığınız 10 işten
9’u doğru bile olsa, bu çatıda çıkan 10 kanundan 9’u çok iyi bile olsa, bu
ülkedeki uygulamalardan 10 tanesinden 9’u mükemmel bile olsa eğer 1 tanesiyle
ilgili ciddi bir itiraz varsa siz de bir kere daha düşünmeyi, bir kere daha
sorgulamayı… Acaba biz de yanlış yapabilir miyiz? Hani hepimiz beşeriz ya,
olabilir şaşarız, yanlış yapabilir miyiz diye bir kez olsun sormanın kimseyi
küçültmeyeceğini, kimsenin itibarından, saygınlığından bir şey
kaybettirmeyeceğini görmemiz gerekiyor. 
Şimdiki Kültür
Bakanı, eski Millî Eğitim Bakanının -muhtemelen aranızda çok kişi okumuştur-
eski bir kitabı, biliyorsunuz “Enformatik Cehalet” yani toplumun algısının,
toplumun düşünme biçiminin egemen yaygın medya eliyle aslında kendine göre
doğru gibi gösterip kabul ettirdiği ama biraz sorguladığınızda çok vahim
yanlışlar içeren tablolar karşısında sizin nasıl düşündüğünüz. Yani akıntıya mı
uyduğunuz, yoksa gerçekten sorgulayıp ona göre bir tavır mı aldığınızla
ilgilidir.
Birkaç
gün sonra bayram yapacağız ve bu ülkenin bir ilçesinde dağ taş her yer
yakılıyor. 
Değerli
milletvekilleri, narkotik bir operasyonda Hint kenevirlerinin nasıl imha
edileceğini az çok hepimiz biliyoruz, bu işin uzmanı değiliz ama biliyoruz.
Bunların toplandığı, bir yerde imha edildiğine dair de daha önce defalarca
zaten böyle operasyonlarla ilgili haberler çıkmıştı. Şimdi, bayram birilerinin
acısını kendi içinizde hissetmektir. Elbette, hani “Komşusu açken tok yatan.”
ifadesi sadece kursaklarımızda bir şey olup olmamasıyla ilgili bir mesele
değildir, dünyanın herhangi bir yerinde birisinin ayağına bir diken battığında
bunun acısını içinizde hissediyor musunuz? Bırakın dünyanın bir yerini, sizin
yönettiğiniz bir ülkede, bir ilçede eğer oradaki 10 bin güvenlik görevlisinin
9.999’u mükemmel insan olsa, sivillere hiçbir zarar vermemiş olsalar bile, bir
tanesinin yaptığı yanlışların vebalini, sorumluluğunu siz kaldırabilir misiniz,
biz kaldırabilir miyiz? Bu Meclis bu ağır vebali taşıyabilir mi? Orada bir
kişi, bir masum haksız yere ölüyorsa, öldürülüyorsa bunun vebali kaldırılabilir
mi? “Bunlar bu ülkede hiç olmadı.” diyorsanız söylenecek söz yok ama başka yere
bakmaya gerek yok. Geçmişte JİTEM’in kurucusu güvenlik görevlileri bile halka,
sivillere “güvenlik politikaları” adı altında ne kadar büyük haksızlıklar
yapıldığını, ne kadar büyük baskılar, zulümler yapıldığını, tam da devleti
bunun yıprattığını, kurumları bunun yıprattığını, toplumu bunun kırdığını,
toplumu bunun kendi ülkesinden soğuttuğunu defalarca yazdılar, kitapları
basıldı bunun. Ama galiba bunu görmezlikten gelerek bir bayramı daha birlikte
geçireceğiz.
Evet,
biz bir iddiada bulunuyoruz, biz iddia makamıyız; araştırmak, sorgulamak, eğer
iddialarımız yanlışsa, buraya taşıdığımız şeyler doğru değilse doğrusunu buraya
aktarmak, kamuoyunu aydınlatmak sizin göreviniz. Ama örtmek çürütür değerli
milletvekilleri, örtmek kokuşturur, bozar. Yanlışsa, yalan söylüyorsak bunu çıkar
kamuoyunun önünde hep birlikte ispatlarız, biz özür dileriz ama eğer bir tanesi
bile doğruysa, bir kişi bile haksız yere hayatını kaybetmişse bütün bir
insanlığı öldürmenin vebalini üzerimizde taşırız. 
Herkesi
saygıyla selamlıyorum. (HDP sıralarından alkışlar) 
ZEKİ
AYGÜN (Kocaeli) – Şemdinli’de öldürülen şoför kimdi? 
AYHAN
BİLGEN (Kars) – İki yanlıştan bir doğru olmaz. 
ZEKİ
AYGÜN (Kocaeli) – Ya, ama onu öldürenlere sormuyorsun.
BAŞKAN
– Aynı mahiyetteki diğer önerge üzerinde söz isteyen, Mersin Milletvekili
Serdal Kuyucuoğlu.
Buyurun
Sayın Kuyucuoğlu. (CHP sıralarından alkışlar) 
SERDAL
KUYUCUOĞLU (Mersin) – Sayın Başkan, değerli milletvekilleri; Danıştay Kanunu
ile Bazı Kanunlarda Değişiklik Yapılmasına Dair Kanun Tasarısı’nın 31’inci
maddesi üzerinde söz almış bulunuyorum. Hepinizi saygıyla selamlıyor, terör
nedeniyle yaşamını yitiren vatandaşlarımıza Allah’tan rahmet, yaralılara şifa
diliyorum. Sivas’ta katledilen aydınlarımızı da saygıyla anıyorum. 
Değerli
milletvekilleri, kan gölüne çevrilen, cihatçıların ve bombacıların güzergâhı ve
hedefi hâline gelmiş ülkemizde yöneticiler hiçbir şey olmamış gibi yerlerinde
oturuyorlar, faturasını ise turizmci ödüyor, tarım üreticisi ödüyor, ihracatçı
ödüyor, sanayici ödüyor; kısacası halkımız ödüyor. 
Dün
söylediklerinin tam tersini bugün yüzleri kızarmadan söyleyebiliyorlar. Dün
“Mavi Marmara’ya biz izin verdik.” deyip, bugün “Bana mı sordunuz?”
diyebiliyorlar. (CHP sıralarından alkışlar) Dün “Uçağı biz düşürdük.” dediler,
bugün “Yanlışlık oldu, özür dileriz, tazminat da öderiz.” diyorlar. Dün
İsrail’e “Şeytandır, teröristtir.” dediler, bugün “İsrail’e ihtiyacımız var.”
diyorlar. Kısaca, bunlar kurulmuş oyuncak gibi sürekli dönüyorlar.
Türkiye'nin
ne güvenliğini ne demokrasisini ne hukukunu ne istikrarını ne de ekonomisini
bıraktılar. Ülkemiz adına üzülmemek elde değil. Bütün olanlar karşısında
Hükûmet ile destekçilerini ibretle izliyoruz.
Havuz medyası, Atatürk Havalimanı’nda ölen 41 kişiyi
görmüyor ama havaalanının bir günde açılmasıyla övünüyorlar.
ÖMER FETHİ GÜRER (Niğde) – 43 oldu sayı.
SERDAL KUYUCUOĞLU (Devamla) – İnsanda ar olur, insanda
hayâ olur, vicdan olur ama bunlar insan olanda olur. (CHP sıralarından
alkışlar) Bütün yaşananlar karşısında hâlâ yerinde oturanların, siyasi
sorumluların dünyada nasıl davrandıklarına bakıp utanmaları gerekir. 
Değerli arkadaşlar, getirilen yasa, demokrasinin temeli
olan “Adalet mülkün temelidir.” sözünde belirtilen gerek mülkiyet hakkına
gerekse ekonomik sistemin işleyişine ilişkin ciddi tehlikeler oluşturmaktadır.
Türkiye'nin ciddi tasarruf sıkıntısı vardır. Yeterli tasarruf ve birikimin
olmaması nedeniyle ekonomimizi hareketlendirecek ve ivme kazandıracak yabancı
sermayeye ihtiyaç vardır. Türkiye, yatırımcılara destek vermek ve özellikle
yabancı sermaye ve yatırımcıları ülkeye çekmek için özel teşvikler
uygulamaktadır. Sermaye korkaktır, sermaye ürkektir. Özellikle yabancı
sermayenin bir ülkeye gelmesi için belli şartlar vardır. Bu şartlardan
birincisi güvenlik, ikincisi adalet ve hukuk sistemi, üçüncüsü demokrasi ve özgürlükler
ve dördüncüsü mülkiyetin korunmasıdır.
Bu yasayla da bu konudaki endişelere yenileri
eklenecektir. Bir yatırımcının mülküne ve şirketine devlet istediği gibi el
koyabilir ve istediği gibi malını satabilirse böyle bir ortamda yatırımcı neden
yatırım yapsın? Üstelik bu yasayla Danıştay ve Yargıtay tam olarak iktidarın
kontrolüne girecektir. Böyle bir ülkede insanların paralarını, sermayelerini
tehlikeye atmaları düşünülebilir mi? 
Yapılan
düzenlemeyle hem kapsamın hem de yetkinin daha da genişletildiğini görüyoruz.
Bu kanunla mülkiyet hakkının kullanımında yatırımcının malı üzerinde ilgisiz
kişilerin tasarruf yapma yetkisi olacağı için direkt mülkiyet hakkının gasbı
anlamına gelir. 
Düzenlemede
en tehlikeli maddelerden biri de kayyumun sorumsuzluğudur. Yapılan düzenlemeyle
kayyum bir memur hâline getirilmekte, kayyumun görevini kötüye kullanması
durumunda tazminatı devlet ödeyecektir. “Bir yıl içerisinde kayyuma rücu
ettirilecek.” denmektedir. Yaptığı işlerden sorumsuz kılınan bir memurun
yapabileceklerinin ne kadar tehlikeli olabileceği de açıktır. Kayyumların
yetkilerini artıran ve sorumluluklarını azaltan, mülkiyet hakkını tehlikeye
atan, yatırımcıları daha fazla ürküten, yargıyı tamamen Hükûmetin kontrolüne
alan bu yasa ülkemizi büyük sıkıntılara sokacak ve dışarıda itibarımızı daha
çok zedeleyecektir.
(Mikrofon
otomatik cihaz tarafından kapatıldı)
SERDAL
KUYUCUOĞLU (Devamla) – Bu nedenle yasaya karşı olduğumuzu belirtir, hepinize
saygılar sunarım. (CHP sıralarından alkışlar) 
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama talebimiz var.
BAŞKAN
– Aynı mahiyetteki önergeleri oylamadan önce yoklama talebi var. 
Sayın
Özel, Sayın Gürer, Sayın Yüksel, Sayın Yıldız, Sayın Özdiş, Sayın Kuyucuoğlu,
Sayın Hürriyet, Sayın Doğan, Sayın Özdemir, Sayın Arslan, Sayın Durmaz, Sayın
Gaytancıoğlu, Sayın Demirtaş, Sayın Biçer, Sayın Sarıhan, Sayın Gökdağ, Sayın
Turpcu, Sayın Baydar, Sayın Kesici, Sayın Ayata, Sayın Tanal.
Yoklama
için üç dakika süre veriyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda
Değişiklik Yapılmasına Dair Kanun Tasarısı (1/726) ve Adalet Komisyonu Raporu
(S. Sayısı: 400) (Devam)
BAŞKAN
- Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 31'inci maddesinde yer alan "dolayısıyla"
ibaresinin "sebebiyle" olarak değiştirilmesini arz ve teklif ederiz.
İsmail Faruk Aksu
(İstanbul) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ YILMAZ TUNÇ (Bartın) – Takdire bırakıyoruz Sayın Başkan.
BAŞKAN
– Hükûmet?
BAŞBAKAN
YARDIMCISI VEYSİ KAYNAK (Kahramanmaraş) – Katılıyoruz Başkanım.
BAŞKAN
– Gerekçesini okutuyorum.
Gerekçe:
Cezanın
bir fiilden olayı değil, doğrudan fiil sebebiyle olması gereği dikkate alınarak
madde metninin açık ve anlaşılabilir olması öngörülmüştür.
BAŞKAN
– Gerekçesini okuttuğum önergeyi oylarınıza sunuyorum: Kabul edenler… Kabul
etmeyenler… Kabul edilmiştir.
Kabul
edilen önerge doğrultusunda 31’inci maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir.
32’nci
madde üzerinde üç adet önerge vardır, okutuyorum:
Türkiye Büyük Millet Meclisi Başkanlığına 
400
sıra sayılı Danıştay Kanunu ile Bazı Kanunlarda Değişiklik Yapılmasına Dair
Kanun Tasarısı’nın 32’nci maddesinin aşağıdaki şekilde değiştirilmesini arz ve
teklif ederiz. 
 Cemal Okan Yüksel Mustafa
Tuncer Şenal Sarıhan
 Eskişehir Amasya Ankara
 Ömer Fethi Gürer Orhan
Sarıbal
 Niğde Bursa
"MADDE
32- 4/12/2004 tarihli ve 5271 sayılı Ceza Muhakemesi Kanununun 133 üncü
maddesine aşağıdaki fıkra eklenmiştir. 
(5)
Bu madde uyarınca atanan kayyumların görevleriyle ilgili iş ve işlemlerinden
dolayı tazminat davaları, 142 ila 144 üncü maddeler uyarınca Devlet aleyhine
açılır. Devlet, ödediği tazminattan dolayı kayyımlara bir yıl içinde rücu etmek
zorundadır. Kayyımlara rücu etmeyen ilgililer ödenen tazminattan sorumlu olur.
Haklarında cezai hükümler saklıdır."
BAŞKAN
– Şimdi okutacağım iki önerge aynı mahiyette olup birlikte işleme alacağım.
Önergeleri
okutuyorum:
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 32’nci maddesinin tasarı metninden çıkartılmasını arz
ve teklif ederiz.
 İsmail Faruk Aksu Mustafa
Kalaycı Mehmet Günal
 İstanbul Konya Antalya
 Mehmet Parsak Kamil
Aydın Erkan Akçay
 Afyonkarahisar Erzurum Manisa
Aynı mahiyetteki diğer önergenin imza
sahipleri:
 İdris Baluken Çağlar
Demirel Mahmut Toğrul
 Diyarbakır Diyarbakır Gaziantep
 Mithat Sancar Ahmet
Yıldırım Ayşe Acar Başaran
 Mardin Muş Batman
BAŞKAN – Komisyon aynı mahiyetteki
önergelere katılıyor mu?
ADALET KOMİSYONU SÖZCÜSÜ YILMAZ TUNÇ
(Bartın) – Katılmıyoruz Sayın Başkan.
BAŞKAN – Hükûmet?
BAŞBAKAN YARDIMCISI VEYSİ KAYNAK
(Kahramanmaraş) – Katılmıyoruz Başkanım.
BAŞKAN – Aynı mahiyetteki ilk önerge
üzerinde söz isteyen Ayşe Acar Başaran. 
Buyurun. (HDP sıralarından alkışlar)
AYŞE
ACAR BAŞARAN (Batman) – Sayın Başkan, değerli milletvekilleri; ben de, sona
yaklaşırken, iki gündür üzerinde uzun uzun konuştuğumuz bu kanunun son
maddeleri konuşulurken tekrar hatırlatmak istiyorum: Tarih tekerrür eder; tarih
şimdidir, gelecektir. 
Mevcut
düzenlemelerin hepsi, dediğimiz gibi, daha önceki süreçlerde de yaşadığımız ve
gördüğümüz düzenlemelerdi. Özellikle, şu anda mevcut dosyada yani bu tasarı
içerisinde olan DGM’lerle ilgili olarak size kısaca DGM’lerin tarihçesini
söylemek gerekiyor. Bu çerçevede, 1993 yılında DEP Genel Başkanı Ankara DGM
tarafından tutuklandı. Yine, HADEP’in il, ilçe örgütleri basılarak, 270’i
yönetici olmak üzere, 3.215 kişi gözaltına alındı. 1999 yılında yine HADEP
Genel Başkanı ve birçok parti yöneticisine siyasi yasak getirildi. Yine, 2000
yılında HADEP Genel Başkanı konuşmalarından dolayı binlerce liralık para
cezasına çarptırıldı. Yine, 1993 yılında Bozlak ve PM üyeleri devlet güvenlik
mahkemesince tutuklanıp cezaevine konuldu. Yine, bildiğimiz gibi, çok yakın bir
tarih olan KCK operasyonlarıyla binlerce yöneticimiz tutuklanıp cezaevine
konuldu. İşte böyle tarihi olan bir yapının tekrar bu Meclis tarafından
getirilmesinden söz ediyoruz. İşte o dönemde, Avrupa İnsan Hakları Mahkemesi
tarafından, bu yapının doğal hâkim ilkesine aykırı olduğu gerekçesiyle
Türkiye'ye ihlaller çıktığından devlet güvenlik mahkemeleri kaldırıldı ancak
bugün, bunu göre göre, bile bile biz tekrar bu yapının oluşturulması için
burada bir tasarıyla bu yapıları tekrar getiriyoruz. Yani, yakın bir zamanda
-bugün de biliyorsunuz- Dışişleri Bakanlığı, Avrupa Birliğine uyum çerçevesinde
görüşmelerin tekrar başladığını söyledi ve bunun içerisinde de aslında Avrupa
Birliğinin en önemsediği konu Terörle Mücadele Yasası’nın kaldırılması. Avrupa
Birliği, Terörle Mücadele Yasası’nın kaldırılması üzerinden Türkiye'ye bir
tavsiyede bulunurken, Avrupa Birliğinde vize muafiyetinin kaldırılması için bu
şartın yerine getirilmesini söylerken, biz, bugün birazcık daha derinleştirip
bu Terörle Mücadele Kanunu’nun yanında yine o DGM’leri kurmak için burada
çalışmalar yapıyoruz. İşte, bu çelişkiler içerisinde maalesef yaşıyoruz ve
dediğim gibi tarih tekerrür ediyor. Biz, birkaç gün sonra, vize muafiyetleri
için burada kalkıp Terörle Mücadele Kanunu’nun kaldırılması ve oluşturulan bu yapının
kaldırılması için tekrar bir araya geleceğiz. Onun için, dediğimiz gibi -en
başta söylediğimiz gibi- sadece önergeler değil -bir önerge üzerinden şu anda
burada konuşmuyorum- bu tasarının bütünen esasında geri çekilmesi gerekiyor
çünkü neresinden tutsanız elinizde kalan, neresinden tutsanız insan haklarına,
Avrupa İnsan Hakları Sözleşmesi’ne, uluslararası sözleşmelere, iç hukuka aykırı
olan bir düzenlemeyi onaylamak için şu anda burada duruyoruz ve maalesef ki
bütün halkı temsil eden, halkın iradesini, vekâletini elinde bulunduran
Meclisin, bu yönde bir düzenleme için iki gündür harıl harıl çalışması bizi
hayretler içerisine düşürüyor çünkü bugün esasında daha önemli konuları
konuşmamız gerekiyor. Bugün, yapılan insan hakları ihlallerini nasıl çözeceğimizi,
adaletin tesisini daha uygun nasıl sağlayacağımızı -dediğimiz gibi-
cezaevlerinin yine 1980 yılındaki 12 Eylül darbe dönemine dönen Diyarbakır
cezaevlerini andıran uygulamalarını nasıl telafi edeceğimizi konuşmamız
gerekirken, bütün insan hakları ihlallerinin altına bir yenisini daha ekleyip
buna imza atmaya çalışıyoruz. 
Bugün
cezaevlerinde bir sürü ihlali buradan saydık ama gerçekten, en feci olan, belki
fecaat olan, cezaevlerinde kitap sınırlaması getirilmesi. Bugün cezaevlerinde
20 kitaptan fazlasının tutulmasına izin verilmiyor. Peki, her şeyden korkunuzu
anladık, oradaki plastikten de korktuğunuzu anladık, leğenden korktuğunuzu da
anladık ama kitaptan, bilimden bu kadar korkunuzun nedenini gerçekten
algılamak, anlamak mümkün değil. Biz asıl meseleleri konuşmak için umarım en
kısa zamanda bir araya geliriz. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Aynı mahiyetteki diğer önerge üzerinde söz isteyen Manisa Milletvekili Erkan
Akçay’dır. 
Buyurun
Sayın Akçay. (MHP sıralarından alkışlar) 
ERKAN
AKÇAY (Manisa) – Sayın Başkan, değerli milletvekilleri; 32’nci maddedeki
önergemiz üzerine söz aldım. Hepinizi saygıyla selamlıyorum. 
Konuşmama
bir soruyla başlamak istiyorum değerli arkadaşlar: Kayyumu kim atar? Kayyumu,
bilindiği kadarıyla, yasal mevzuatın ve kanunların dediği şekliyle mahkemeler
atar, hâkim atar değil mi. Bildiğimiz bu ama yanılıyorsunuz, kayyumları artık
Cumhurbaşkanı atıyor. İşte başkanlık sistemi dedikleri tam da bu değerli
arkadaşlar. Hani “Kuvvetler ayrılığı yok olacak.” diyoruz da “Yok canım, yok
olmayacak.” falan deyip geçiştiriyorsunuz. Bu kuvvetler ayrılığı ilkesini nasıl
yok edeceğini en güzel gösteren örneklerden biri bu. Ha bir de “fiilî durum”
diyorsunuz ya, işte fiilî durumu da gösteren bu. 
Nereden
çıkarıyorsunuz bunu? 1 Haziranda Valiler Kararnamesi çıktı değerli arkadaşlar.
Vahdettin Özcan Çankırı’dan alınarak merkez valisi oluyor bu kararnameyle ve 7
Haziranda Çankırı’da bir veda konuşmasında aynen şu sözleri sarf ediyor: “2011
yılında buraya sizlere hizmet etmek için Sayın Cumhurbaşkanımız tarafından
görevlendirilmiştim.” Validir, kararnamede Cumhurbaşkanının da imzası var,
doğrudur. “Gene bir ramazan günü, 2016 yılının Haziran ayında yine Sayın
Cumhurbaşkanımızın takdirleriyle İstanbul’da görev alacağım.” Biz de merak
ediyoruz, vatandaşlar da merak etmiş “Acaba bizim vali nereye gidiyor?” diye. 9
Haziranda Vahdettin Özcan Fatih Üniversitesine kayyum olarak atanıyor değerli
arkadaşlar. 
Kayyum
görevlendirmesini kim yapmış? Fiilî durum gereği Cumhurbaşkanı yapmış. Yetkili
olan, sorumlu olan mahkemeler; yok. Şimdi, demek ki bu fahiş, astronomik kayyum
ücretlerini de Cumhurbaşkanı takdir ettirmiş; normalde bir genel müdürün veya
bir bürokratın ortalama maaşının 5-6 katı. Şimdi kayyumluk kavgaları başlamış.
Kayyum atanmak için atanmasına engel olacağı kişiye paralel yaftasıyla engel
olmaya çalışıyorlar. Bunun adı da arpalık düzeninin ihdasıdır, tam bir arpalık.
(CHP sıralarından alkışlar) Ve işte bu 32’nci madde bir de yargı zırhı
getiriyor; hiç sorumlu olmayacak. 
Değerli
arkadaşlar, ben on iki yıl kayyumluk yaptım. 
MAHMUT
TANAL (İstanbul) – Sen böyle yapmadın.
ERKAN
AKÇAY (Devamla) - Defterdarlar aynı zamanda kanunen kayyum olarak atanırlar. Bu
kadar böyle ücret bile alınmaz…
İBRAHİM
ÖZDİŞ (Adana) – 100 bin lira maaş mı aldınız?
ERKAN
AKÇAY (Devamla) – Asla. 
Şu
anda ben size söyleyeyim, Ankara Defterdarı kayyumdur, ayda en fazla -tahmin
üzerine söylüyorum- ya 500 liradır ya 600 liradır. Ve hesabı mahkemeye verir,
hâkime verir, Maliye Bakanlığı da hesabını soramaz kayyumdan, sadece hâkime
verir, bir de vicdanlarına verir, hukuka verir. Şimdi bu kayyumlar hesap da
vermeyecek. Son derece yanlış, hukuk dışı, devletin çivisini, Anayasa’yı,
hukuku nasıl mahvettiğinizin en bariz, somut örneğidir ve turnusol görevi
görmektedir bu kayyumluk meselesi. (CHP sıralarından alkışlar) Ayrıca, özel
sektörün, şirketlerin üzerine de tam bir Demokles’in kılıcı gibi tehdit unsuru
olmaktadır ve yetkisi var, sorumluluğu yok. 
Değerli
arkadaşlar, ben kayyumları yine 5 Mart tarihinde bu kürsüden yapmış olduğum şu
ifadeleri tekrarlayarak tekrar uyarıyorum: Kayyumun birinci görevi atandığı
işletmenin zarar etmemesi, iflasa sürüklenmemesi ve çalışmasının sağlıklı bir
şekilde devam etmesini sağlamaktır fakat bu kayyumların bilakis firmaları
çökertme, oradan semirme şeklinde bir yaklaşım içerisinde oldukları
görülmektedir. 
(Mikrofon
otomatik cihaz tarafından kapatıldı)
ERKAN
AKÇAY (Devamla) - Kayyumlara tavsiyem: Bu paraları sakın harcayıp yemeyin.
Aldığınız bu kayyumluk ücretlerini atın bir kenara dursun, hini hacette ve
ileride yargı bu kayyum ücretlerinin geri alınmasına karar verir, çok zor
durumda kalırsınız.
Hepinize
saygılar sunuyorum. (MHP ve CHP sıralarından alkışlar)
İBRAHİM
ÖZDİŞ (Adana) – Fitil fitil burunlarından getiririz.
BAŞKAN – Teşekkürler Sayın Akçay.
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
400
sıra sayılı Danıştay Kanunu ile Bazı Kanunlarda Değişiklik Yapılmasına Dair
Kanun Tasarısı’nın 32’nci maddesinin aşağıdaki şekilde değiştirilmesini arz ve
teklif ederiz. 
Cemal Okan Yüksel (Eskişehir)
ve arkadaşları
"MADDE
32- 4/12/2004 tarihli ve 5271 sayılı Ceza Muhakemesi Kanununun 133 üncü maddesine
aşağıdaki fıkra eklenmiştir. 
(5)
Bu madde uyarınca atanan kayyımların görevleriyle ilgili iş ve işlemlerinden
dolayı tazminat davaları, 142 ila 144 üncü maddeler uyarınca Devlet aleyhine
açılır. Devlet, ödediği tazminattan dolayı kayyımlara bir yıl içinde rücu etmek
zorundadır. Kayyımlara rücu etmeyen ilgililer ödenen tazminattan sorumlu olur.
Haklarında cezai hükümler saklıdır."
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ YILMAZ TUNÇ (Bartın) – Katılmıyoruz Sayın Başkan.
BAŞKAN
– Hükûmet?
BAŞBAKAN
YARDIMCISI VEYSİ KAYNAK (Kahramanmaraş) – Katılmıyoruz Sayın Başkan.
BAŞKAN
– Önerge üzerinde söz isteyen, Eskişehir Milletvekili Cemal Okan Yüksel. 
Buyurun.
(CHP sıralarından alkışlar)
CEMAL
OKAN YÜKSEL (Eskişehir) – Sayın Başkan, değerli milletvekilleri; benden önce
konuşan hatip, Milliyetçi Hareket Partisinin Sayın Grup Başkan Vekili Erkan
Akçay gerçekten çok dehşet içinde bırakacak bilgiler verdi bize. Meclisi
aydınlattığı için teşekkür ediyorum. 
Fakat,
ben bu maddenin diğer bir sakıncasından bahsetmek istiyorum. Şimdi, madde diyor
ki: “Kusurlu hareketleriyle görevin gereklerini yerine getirmeden şirketi
zarara uğratan kayyum…” Yani, şunu söylemek lazım ilk önce: Nasıl bu yasayla,
2011’deki bu yasanın aynısıyla yüksek yargıyı paralel hâkimlerle doldurduysanız
daha önce de paralele yakın olan şirketlere usulsüz ihaleler vererek, himmet
toplamalarına izin vererek o şirketleri de zengin etmiştiniz çünkü o zaman
ortaktınız. (CHP sıralarından alkışlar)
Şimdi,
bu kayyum meselesini gerçekten çok istismar ederek o şirketleri iflasa
sürüklemek, batırmak için yeni bir uygulama icat ettiniz. Hangi şirkete bir
kayyum atadıysanız o şirket iflasa sürüklendi. Şimdi, bu madde ne yapıyor? Bu
madde diyor ki: Eğer kayyum Türk Ceza Kanunu 257’nci madde uyarınca görevi
kötüye kullanmadan hüküm giymezse devlet ona rücu edemeyecek. Yani, şirketi
zarara uğrayan vatandaş devlet aleyhine dava açacak, eğer şirket kayyumun
kusuruyla zarar ettiyse bu parayı tazminat olarak devlet kayyuma ödeyecek ama
devlet kayyuma rücu için hüküm giymiş olmasını arayacak. Bu nedir biliyor
musunuz? Biraz önce muhalefetin sorularından kurtulmak için tabanları yağlayıp
kaçan İçişleri Bakanınız bir ara bir bürokrata “Sen benim dediğimi yap, biz onu
suç olmaktan çıkartırız.” demişti ya, şimdi o en tepeden talimat alan kayyumlar
baktılar ki tazminat davaları açılıyor, pabuç pahalı “Biz ne olacağız?”
dediler, “Bizi mahvedecekler.” dediler, şimdi siz kayyumlara koruma zırhı
getiriyorsunuz.
Bir
de yasada bir madde var, diyor ki: “Devlet kayyumlara bir sene içinde rücu
eder.” E, 366’ncı gün oldu, ne olur? Rücu edemez. Peki, rücu etmeyerek tüyü
bitmemiş yetimin hakkını peşkeş çeken görevliler ne olur? Onunla ilgili hüküm
yok, genel hükümlere göre.
Arkadaşlar,
bu yasayla hem yargının ayarlarıyla oynuyorsunuz hem de ticaret hayatının
ayarlarıyla oynuyorsunuz. Kayyumlara yüzlerce milyar maaş veriyorsunuz, o
şirketlerin bütün haklarını kayyumlara devrediyorsunuz ama hani adı “Paralel
yapıyla mücadele.” Biz buna karşı çıkınca da “paralelci” oluyoruz, hukukun
yanında olunca “paralelci” oluyoruz. 
Şimdi,
bir şirketin vadesi gelmeyen borçlarını ödemiş olan, şirketin kasasını
boşaltmış olan kayyum ya da örneğin yüklü miktarda işçiyi işten çıkartıp ihbar
ve kıdem tazminatlarını ödeyen kayyum görevi suistimalden Türk Ceza Kanunu
257’nci maddeye göre hüküm giyemeyeceğinden, bir tazminat davasında devlet
ödediği parayı kayyuma rücu edemeyecek. İşte sizin adalet anlayışınız bu. Tüyü
bitmemiş yetimin hakkıyla, bizim ödediğimiz vergilerle kayyumun zararını devlet
ödeyecek. Kendi adamlarınızı kayırıyorsunuz, bravo ama unutmayın, bir zamanlar
bu cemaatçiler de sizin adamınızdı. Bir zamanlar o Mavi Marmara’yı gönderenler
de sizin adamınızdı. Sayın Cumhurbaşkanı o zaman Başbakanken “Ben izin verdim o
geminin gitmesine:” demişti 2014 yılında. Bugün de “Siz benden izin almadınız.”
diyor. “Bir dahaki gemiye ben de bineceğim.” demişti. Şimdi, İsrail’le 20
milyon dolara anlaştı ve şimdi eski adamlarınızı sattınız. 
İBRAHİM
ÖZDİŞ (Adana) – Gemileri yaktı. Mavi Marmara’yı yaktı.
ÖZGÜR
ÖZEL (Manisa) - Mavi Marmara’yı yaktı.
CEMAL
OKAN YÜKSEL (Devamla) – Şimdi, ben bunları söyleyince Sayın Grup Başkan Vekili
gülüyor. Sayın Bostancı, yarın “Sen de hainsin.” derse hiç şaşırmayın, hiç
şaşırmayın, âdeti bu. 
Teşekkür
ederim efendim. (CHP sıralarından alkışlar) 
BAŞKAN
– Önergeyi oylarınıza sunuyorum… 
MAHMUT
TOĞRUL (Gaziantep) – Karar yeter sayısı istiyoruz. 
BAŞKAN
– Karar yeter sayısı arayacağım. 
Önergeyi
kabul edenler… Kabul etmeyenler… 
Elektronik
oylama cihazıyla yapacağız. 
İki
dakika süre veriyorum. 
(Elektronik
cihazla oylama yapıldı) 
BAŞKAN
– Karar yeter sayısı vardır, önerge reddedilmiştir.
Şimdi,
32’nci maddeyi oylarınıza sunuyorum: Kabul edenler... Kabul etmeyenler... Madde
kabul edilmiştir.
33’üncü
madde üzerinde iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 33’üncü maddesinde bulunan “yer alan” ibaresinin yerine
“bulunan” ibaresinin kullanılmasını arz ve teklif ederiz.
 İdris Baluken Çağlar
Demirel Mahmut Toğrul
 Diyarbakır Diyarbakır Gaziantep
 Mithat Sancar Ahmet
Yıldırım Sibel Yiğitalp
 Mardin Muş Diyarbakır
BAŞKAN
– Şimdi, maddeye en aykırı önergeyi okutup işleme alıyorum:
Türkiye Büyük Millet Meclisi Başkanlığına
400
sıra sayılı Danıştay Kanunu ile Bazı Kanunlarda Değişiklik Yapılmasına Dair
Kanun Tasarısı’nın 33’üncü maddesinin aşağıdaki şekilde değiştirilmesini arz ve
teklif ederiz.
 Ömer Süha Aldan Cemal
Okan Yüksel Necati Yılmaz
 Muğla Eskişehir Ankara
 Zeynel Emre Namık
Havutça Mehmet Gökdağ
 İstanbul Balıkesir Gaziantep

 Erdoğan Toprak Mahmut
Tanal Fatma Kaplan Hürriyet
 İstanbul İstanbul Kocaeli
“MADDE
33- 23/3/2005 tarihli ve 5320 sayılı Ceza Muhakemesi Kanununun Yürürlük ve
Uygulama Şekli Hakkında Kanunun 8 inci maddesinin birinci fıkrasında yer alan
“aleyhine temyiz yoluna başvurulmuş olan” ibaresi “verilmiş olan” şeklinde
değiştirilmiş ve fıkraya birinci cümlesinden sonra gelmek üzere aşağıdaki cümle
eklenmiştir.”
“Bu
kararlara ilişkin dosyalar bölge adliye mahkemelerine gönderilemez.”
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ YILMAZ TUNÇ (Bartın) – Katılmıyoruz Sayın Başkan.
BAŞKAN
– Hükûmet?
BAŞBAKAN
YARDIMCISI VEYSİ KAYNAK (Kahramanmaraş) – Katılmıyoruz Başkanım.
BAŞKAN
– Önerge üzerinde söz isteyen Kocaeli Milletvekili Fatma Kaplan Hürriyet.
Buyurun.
(CHP sıralarından alkışlar)
FATMA
KAPLAN HÜRRİYET (Kocaeli) – Sayın Başkan, değerli milletvekilleri; 400 sıra
sayılı Danıştay Kanunu Tasarısı’nın 33’üncü maddesi hakkında söz almış
bulunuyorum. Yüce heyetinizi saygıyla selamlıyorum.
Bu
tasarıyı geceler boyu tartışırken, sürekli olarak “yargının siyasallaşması”
diyoruz, “yargıya operasyon” diyoruz. Yani “Bir hukukçunun benimsediği siyasal
görüşüne göre kararlarını oluşturma ihtimalinden dolayı kaygılıyız.” diyoruz.
Ve sizler de Meclise sunulan bu tasarıyla yargının kendisine emek, ekmek veren
yere nankörlük yapmamasını istiyorsunuz, yani yola çıktıklarınızı yolda
bulduklarınızla değiştiriyor ve kendi cemaatinizi kurmak istiyorsunuz.
Bu
tasarı Meclisten geçerse yargı sadece siyasallaşmakla kalmayacak, AKP’nin il ve
ilçe teşkilatlarına dönüşecek maalesef. Özel yetkili savcılıklar tekrar
kurulacak, usulsüz kayyum atamalarının önü açılacak, yargı üzerinde vesayet
oluşacak, yargı siyasi mücadele alanı hâline gelecek, muhalif görülen herkes
tasfiye edilecek, yani adalet siyasetin aracı hâline gelecek. Oysa, yargı halk
iradesine bağımlıdır. Bu iradenin seçimle, sandıkla ve burada temsil ettiğiniz
koltuk sayısıyla hiç mi hiç alakası yoktur değerli arkadaşlar. 
Bakınız,
bugün, Türkiye'de, iktidara ve iktidar mensuplarının işledikleri iddia edilen
suçlara dokunamayan bir yargı vardır. Buna her gün hepimiz şahit oluyoruz. 
Nitekim
ne diyor AKP vekilleri? “Yasama bizde, yürütme bizde, yargı bizde, her şey
bizde.” Başka bir vekil ne diyor? “Oğlan bizim, kız bizim, niye denetleyelim?”
İşte, gerçek niyetlerin dışa vurumudur bu ifadeler. Evet, yasama sizde, yargı
sizde, oğlanınız kızınızla, çay toplayan Yargıtay Başkanınızla beraber
operasyonlarınız devam ediyor. (CHP sıralarından alkışlar)
Yargıya
güveni sıfırladınız; artık kim gerçekten suçlu, kim gerçekten suçsuz, inanın
vatandaş karar vermekte zorlanıyor bu operasyonlarınız nedeniyle. 
Siyasallaştırdığınız
yargınızla yargıladığınız bir isimden bahsedeceğim sizlere. Eminim ki
birçoğunuz o ismi biliyordur çünkü seçim meydanlarında Cumhurbaşkanının bile
sürekli ağzından düşürmediği, çokça ismini zikrettiği bir isim: Eski İzmit
Büyükşehir Belediye Başkanı Sefa Sirmen. Yargılandığı İZGAZ dosyasında Rahşan
affını kabul etmeyip “Aklanmak hakkımdır.” deme cesaretini gösteriyor, önce
beraat ediyor, sonra yaptığınız operasyonlarla, geçmişteki operasyonlarınızla
mahkemeler, heyetler, hâkimler ve savcılar değişiyor, beraat ettiği aynı
delillerle bugün altı yıla mahkûm ediliyor ve 20 küsur kişinin yargılandığı bir
dosyada herkes dışarıdayken bugün kendisi içeride maalesef. 
540
milyon dolar kârla sattığınız İZGAZ şirketini zarara uğrattığı gerekçesiyle,
maalesef, bugün içeride yatıyor. Ve daha da ilginci: “12 adet boru ve vanasının
direnç basıncı uygun değil, bunun sorumlusu da Belediye Başkanı.” diyerek
siyasallaşan yargı sisteminizle yargılarken Türkiye'nin dört bir yanında
patlayan bombalardan dolayı hiçbir sorumluluk duymuyorsunuz.
Sayın
Bakan, size soruyorum: Acaba binalarınızda, Bakanlığınızın binasında,
verdiğiniz işlerde, şirketlere verdiğiniz işlerde vanaları, çukurları,
cıvataları, somunları biliyor musunuz? Ya da soralım bütün belediye
başkanlarına: İhale verdikleri işlerde, şirketlere verilen işlerde bütün
işlerin cıvatalarını, somunlarını, boru ve vanalarını acaba biliyorlar mıdır,
çok merak ediyorum.
İBRAHİM
ÖZDİŞ (Adana) - Bunların cıvataları gevşemiş!
FATMA
KAPLAN HÜRRİYET (Devamla) - Cıvataları gevşemiş, evet.
Sefa
Sirmen bugün iktidar tarafında olsaydı ve ayakkabı kutularında paralar
bulsaydı, birilerinin önüne yatsaydı şu anda iktidardaydı. (CHP sıralarından
alkışlar) Ama ne yaptı? Çalıştı. Çünkü bugün çalışan mahkûm, çalan bakan oldu
arkadaşlar. Ama şunu unutmayın: Yaratmaya çalıştığınız dikensiz gül bahçesinde,
gün gelecek o dikenler size batacak. Dün önüne yattığınız kişilerle yarın aynı
koğuşlarda yatmak zorunda kalacaksınız ve o gün geldiğinde biz sizi sığdıracak
bir cezaevi bulamayacağız maalesef.
Genel
Kurulu saygıyla selamlıyor, şimdiden hayırlı bayramlar diliyorum. (CHP
sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 33’üncü maddesinde bulunan “yer alan” ibaresinin yerine
“bulunan” ibaresinin kullanılmasını arz ve teklif ederiz. 
İdris Baluken (Diyarbakır)
ve arkadaşları
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ YILMAZ TUNÇ (Bartın) – Katılmıyoruz Sayın Başkan. 
BAŞKAN
– Hükûmet? 
BAŞBAKAN
YARDIMCISI VEYSİ KAYNAK (Kahramanmaraş) – Katılmıyoruz Başkanım. 
BAŞKAN
– Önerge üzerinde söz isteyen, Diyarbakır Milletvekili Sibel Yiğitalp. 
Buyurun
Sayın Yiğitalp. (HDP sıralarından alkışlar) 
SİBEL
YİĞİTALP (Diyarbakır) – Sayın Başkan, değerli milletvekilleri; önümüz bayram ve
bayrama ne yazık ki Türkiye toplumlarının iki farklı duyguyla girmesi gibi bir
psikolojiyle giriliyor. Bu ülkeyi yöneten Hükûmetin Başbakanı “Bayram havası
var.” diyor ve bunun için trajikomik bir Mecliste… Üçüncü köprü diye Osman Gazi
Köprüsü’nü açmaya çalışırken yaşamını yitiren 44 insanın cenazeleri hâlen gömülmemiş.
Hâlen o insanların cenazeleri yerdeyken “bayram” demek gerçekten akıl dışı bir
şey. İstanbul’da bu kadar cenaze var, Lice’nin de kendisi yakılıyor, yıkılıyor,
bütün doğa katlediliyor, bu bile görülmüyor. Toplumu ve halkları ikiye
bölünmüş, bir tarafı sevince boğulurken bir tarafı da üzüntüde olan Türkiye
toplumu bayramı kutlayamaz. Devleti kendi içinde bölmek budur. Devletin
politikası eğer halkları bölüyorsa burada bir sorun var demektir. Eğer biz
acılarımızı ortaklaştıramıyorsak ya da sevinçlerimizi ortaklaştıramıyorsak
devlet bütünlüğünden, vatan bütünlüğünden bahsetmek akıl dışı bir şeydir. Eğer
siz bugün Lice’yi görmezseniz, İstanbul’daki 44 insanın yaşamını yitirdiği yeri
görmezseniz burada istediğiniz kadar “devletin bütünlüğü, vatanın bütünlüğü”
deyin, asla pratikte karşılığı olmaz çünkü duygular kopmuş demektir. Siz, Lice
halkına devleti sevdiremezsiniz, Lice halkına bu Hükûmeti sevdiremezsiniz.
Orayı yakarak, yıkarak, doğayı katlederek “Gelin, hadi biz sizin devletiniziz,
biz sizin için her şeyi istiyoruz.” deseniz bile kimse size inanmaz çünkü
sayısız defa Lice yakıldı. Neden yakıldı? Bir Kürt sorunu var. Kürt sorununun
siyasal statü, Kürt halkının bir siyasal statü talebi var ve bu talebine karşı
devletin göstermiş olduğu refleks 1925’ten beri yakmak, yıkmak, katletmek,
binlerce insanın ölümüdür.
Şimdi,
bayram geliyor, iki gün sonra. Binlerce insan evinde taziyesini kurarken bu
Hükûmetin Başbakanı “Bayram havası var.” diyor ve bu kadar, binlerce insanın
acısını görmezden geliyor. Bu, gerçekten kabul edilebilir, tahammül edilebilir
bir durum değil. Eğer biz, buradaki insanlar bu acıları ortaklaştırmayacaksak
kimse bize “Bu vatan bölünüyor.” diye söylemesin çünkü vatanı bu Hükûmet
bölüyor terör politikalarıyla. 
Az
önce Lice’yle ilgili yaptığım bir telefon görüşmesinden öğrendiğime göre bir
aileden 2 kişi ağır yaralanmış, 1’i de yaşamını yitirmiş. Oraya giden kolluk
kuvvetleri önce köye giriyor, sonra köyün etrafını sarıyor, o insanları köyün
meydanına getiriyor, ondan sonra o kadar sivil insanın içinde tarama yapıyor,
oradaki insanlar yaşamını yitiriyor. Şimdi, buradaki dünya oradaki dünyayı
görmüyor. Biz burada aylardır diyoruz ki: Bakın, bunlarla olmaz. Ölümler
ölümleri getirir. Ölüm ve öldürmeyle olmuş olsaydı 1925’lerde çözülmüştü, 1937’lerde
çözülmüştü, 1938’lerde çözülmüştü, 1990’larda çözülmüştü. Demek ki ölüm ve
öldürme üzerinden bu sorun çözülmüyor. Sorun nasıl çözülebilir? Bu iş, çözüm ve
müzakere üzerinden çözülebilir. Yol yakınken, insanların bu kadar, daha fazla
ölmemesini istiyorsak eğer, gelin, bu Meclisteki bütün partiler bir araya
gelsin ve bu işi çözüm ve müzakere üzerinden tartışma yürütsün. Siz, tartışma
yürütmekten kaçıp sadece şiddet üzerinden bu halkın taleplerini yok sayarsanız
inanın ki halkları kaybedersiniz. Bakın, kürdistanda yaşayan insanlar Hükûmete
karşı, AKP’ye karşı, CHP’ye karşı, MHP’ye karşı son derece tepkililer.
OSMAN
AŞKIN BAK (Rize) – Size tepkililer, nerede bize tepkililer?
SİBEL
YİĞİTALP (Devamla) – Çünkü şunu çok iyi biliyorlar…
METİN
KÜLÜNK (İstanbul) – Size hiç tepki yok mu?
OSMAN
AŞKIN BAK (Rize) – Kürtleri, Kürt, Türk halkını siz öldürüyorsunuz, teröristler
öldürüyor, kime tepkili ya?
SİBEL
YİĞİTALP (Devamla) – …diyorlar ki: “Biz burada ölürken insanlar bizim ölümümüzü
terörize ediyorlar. Biz burada katledilirken bizim yaşadığımız alan
kamulaştırılıyor, rant alanına dönüştürülüyor.”
OSMAN
AŞKIN BAK (Rize) – Size tepkililer, size! Sokağa çıkamıyorsunuz.
METİN
KÜLÜNK (İstanbul) – Sur’da sokağa çıkın, sokağa!
SİBEL
YİĞİTALP (Devamla) – Bize tepki gösterilseydi… Biz binlerce koruma ordusuyla
gezmiyoruz bakın. 
OSMAN
AŞKIN BAK (Rize) – Hayır! Bütün oylarını sen mi alıyorsun?
SİBEL
YİĞİTALP (Devamla) – Biz çok vasat, normal, sade bir milletvekili olarak
gezerken sizler geldiğinizde binlerce polis ordusuyla, yüzlerce koruma
ordusuyla geziyorsunuz. Bunun sebebi nedir? Çünkü bu halka yapmış olduğunuz
terörden nasıl bir cevap alacağınızı bildiğiniz için yapıyorsunuz. Eğer bugün…
OSMAN
AŞKIN BAK (Rize) – Terörü PKK yapıyor, PKK!
SİBEL
YİĞİTALP (Devamla) – PKK yapıyor diyerek, AKP yapıyor diyerek bu işi
çözemezsiniz.
OSMAN
AŞKIN BAK (Rize) – PKK, PKK!
SİBEL
YİĞİTALP (Devamla) – 1980’de de bu akılla yönetenler, 1990’da da bu akılla
yönetenler bakın şimdi neredeler. On yıl sonra da sizin nerede olduğunuzu
herkes konuşacak burada.
OSMAN
AŞKIN BAK (Rize) – Tamam, millet nerede derse biz oradayız, milletle beraberiz.
SİBEL
YİĞİTALP (Devamla) – On yıl sonra burada sizlerin politikalarınız tartışılacak.
Hayat bir günlük değildir, yaşam bir günle geçmiyor; bunun on yıl sonrası da
var, on beş yıl sonrası da var. Çocuklarınız size gelip bunun hesabını
sorduğunda “Biz onlara terör dedik, o yüzden böyle dedik.” dediğinizde kimse
size inanmayacak çünkü her şey arşivleniyor, her şey hafızaya alınıyor.
OSMAN
AŞKIN BAK (Rize) – Size de inanmıyorlar zaten ya!
SİBEL
YİĞİTALP (Devamla) – Teşekkür ediyorum. (HDP sıralarından alkışlar)
ÖZGÜR
ÖZEL (Manisa) – Sayın Başkan, sayın hatip konuşması sırasında bir tanımlama
yaparak -onu cevap hakkımı kullanırken de ifade edeceğim- bölgede yaşayan vatandaşların,
Kürt vatandaşların partimize de -başka partilerle birlikte ismini anıp- tepkili
olduklarını söyledi. Bu konuda cevap hakkımızı kullanmak isteriz.
BAŞKAN
– Buyurun. (CHP sıralarından alkışlar)
İki
dakika süre veriyorum.
VII.- SATAŞMALARA İLİŞKİN KONUŞMALAR
(Devam)
10.- Manisa Milletvekili Özgür Özel’in,
Diyarbakır Milletvekili Sibel Yiğitalp’in 400 sıra sayılı Kanun Tasarısı’nın
33’üncü maddesiyle ilgili önerge üzerinde yaptığı konuşması sırasında
Cumhuriyet Halk Partisine sataşması nedeniyle konuşması
ÖZGÜR
ÖZEL (Manisa) – Sayın Başkan, değerli milletvekilleri; hepinizi saygıyla
selamlarım.
Yoğun
bir haftanın son saatlerindeyiz artık. Böyle sataşmadan kürsüye gelmeyi,
özellikle de tartışmanın özü ortadayken ve Türkiye’de yüksek yargıya iktidar partisi
eliyle büyük bir darbe girişiminin son kısmına gelmişken bir başka konuda
tartışma yaşamayı, muhalefet partileri arasında karşılıklı bir atışma
yaşanmasını doğru bulmam. Muhalefetin muhalefete muhalefet etmesini de bir
âcizlik olarak görürüm her zaman. Ama, eğer kastedilen Türkiye Cumhuriyeti
devletinin doğu ve güneydoğusundaki illerse ve eğer oradaki vatandaşlardan
bahsediliyorsa, Cumhuriyet Halk Partisi 24, 25 ve devam eden 26’ncı Dönemde
bölgeye çok sayıda heyet gönderdiğinde, son dönemde bizim raporlarımızda -ki
sizlerle de paylaşabiliriz, zaman zaman kamuoyuna da açıklıyoruz raporlarımızı-
bölge halkından yükselen tepkinin iki tane odağı var. Evet, Adalet ve Kalkınma
Partisinin bölgedeki gücünü hızla kaybettiğini seçim sonuçlarından da biliyoruz,
bize gelen raporlarda da AKP’ye çok ciddi tepkiler var. Ama, en az o kadar,
hatta daha yüksek bir ivmeyle son aylarda biraz önceki sayın hatibin partisine
“Bizi hendek ile tank arasına sıkıştırdılar, bizi evimizden, yurdumuzdan
ettiler ve biz onlara bunun için oy vermemiştik.” diye çok ciddi tepkiler var.
Bölgeye giden herkes Cumhuriyet Halk Partisinin bölgedeki varlığından,
temaslarından, ülkenin bölünmez bütünlüğünü esas alırken hukuk devletini
savunmasından, terörle mücadelenin hukuk içinde ve hukukun temel prensiplerine
ve yaşam hakkına saygılı bir şekilde sürdürülmesiyle ilgili evrensel gerçekleri
savunmasından duyduğu memnuniyeti ifade ediyor.
Yüce
Meclise arz ederim. (CHP sıralarından alkışlar)
İDRİS
BALUKEN (Diyarbakır) – Sayın Başkan…
BAŞKAN
– Bir saniye… Sayın Akçay istemişti önce Sayın Baluken.
Buyurun.
V.- AÇIKLAMALAR (Devam)
29.- Manisa Milletvekili Erkan Akçay’ın,
Diyarbakır Milletvekili Sibel Yiğitalp’in 400 sıra sayılı Kanun Tasarısı’nın
33’üncü maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Biraz
önce kürsüde konuşan sayın konuşmacı öncelikle “kürdistan” diyor. Türkiye
Cumhuriyeti sınırlarında böyle “kürdistan” diye bir yer yok. Türkiye Cumhuriyeti
bir bütün, vatanımız hepimizin vatanı, 78 milyonun ve Türkiye Cumhuriyeti nüfus
cüzdanını taşıyan herkesin vatanıdır. Bu vatanın adı “Türkiye”dir. Öncelikle
bölücü ifadelerden kaçınmak lazım, aksi takdirde bu etnik bölücülüktür ve
ırkçılıktır. 
Ayrıca,
işte AKP’ye, CHP’ye ve MHP’ye sitem olduğunu ifade etti. Milliyetçi Hareket
Partisi Edirne’den Kars’a tüm birimlerde, illerde, ilçelerde teşkilatlı ve
bütün seçimlere katılmakta ama az ama çok mutlaka oy almaktadır. Kaldı ki pek
çok ilimizden yıllarca çok sayıda milletvekili ve belediye başkanlıkları da
kazanılmıştır.
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Tamamlıyorum Sayın Başkan. 
BAŞKAN
– Tamamlayınız Sayın Akçay. 
ERKAN
AKÇAY (Manisa) – İnşallah önümüzdeki süreçte bu artarak da devam edecektir.
Demokrasi sandıkta düz bir çizgi izlemez, mutlaka zikzakları olur, bunları da
demokrasinin doğal sonucu olarak düşünmek lazım.
PKK
terörünün yoğun olduğu illerimizde, beldelerimizde insanlarımız,
vatandaşlarımız huzur istiyor, güvenlik istiyor, can ve mal emniyeti istiyor,
iş istiyor, aş istiyor, vatanımızda birlik ve beraberlik içerisinde yaşamak
istiyor; bu Manisa’da da böyle, Diyarbakır’da da böyle. 
Teşekkür
ederim. 
İDRİS
BALUKEN (Diyarbakır) – Sayın Başkan...
BAŞKAN
– Teşekkür ediyorum. 
Sayın
Baluken...
İDRİS
BALUKEN (Diyarbakır) – Sayın Başkan, Cumhuriyet Halk Partisi adına konuşan
sayın grup başkan vekili, bölge halkının partimizi hendekler ve tanklar arasına
sıkıştırdığına dair...
BAŞKAN
– Buyurun. (HDP sıralarından alkışlar)
İki
dakika süre veriyorum size de. 
Lütfen
yeni bir sataşmaya meydan vermeyelim. 
VII.- SATAŞMALARA İLİŞKİN KONUŞMALAR
(Devam)
11.- Diyarbakır Milletvekili İdris
Baluken’in, Manisa Milletvekili Özgür Özel’in sataşma nedeniye yaptığı
konuşması sırasında Halkların Demokratik Partisine sataşması nedeniyle
konuşması
İDRİS
BALUKEN (Diyarbakır) – Teşekkür ederim. 
Sayın
Başkan, değerli milletvekilleri; hepinizi saygıyla selamlıyorum. 
Ben
de özellikle bir rejim değişikliğini hedefleyen ve devletin bütün kurumlarını
tamamen bu rejim değişikliği ekseninde dizayn etmeye çalışan bir yasa tasarısı
görüşülürken farklı bir konu üzerinde bir tartışma açmanın çok doğru olmadığı
kanaatindeyim ancak şunu ifade edeyim: Özellikle Kürt ve kürdistan realitesiyle
ilgili biz defalarca görüşlerimizi ifade ettik. Bizim bu ülkenin bölünmesiyle
ilgili tek bir tereddütümüz yok. Bu ülkenin bütünlüğü içerisinde kendi
sorunlarımızı demokrasiyi geliştirerek çözmemiz gerektiğini, tarihsel, sosyal,
coğrafik, siyasal birtakım realitelerin kabul edilmesinin bu ülkeyi bölme
değil, tam tersine bu ülkenin bütünlüğünü sağlamlaştırma anlamına geldiğini de
defalarca ifade ettik. Bunun için uzak yere gitmeye gerek yok yani Osmanlı
tarihinden, Selçuklu tarihinden, hatta Türkiye Cumhuriyeti tarihinden de… Hem
Meclisin kuruluşunda söylenilenleri hem de son Cumhurbaşkanının Kürt ve
kürdistan realitesiyle ilgili söylediklerini de defalarca buradan ifade ettik.
Dolayısıyla, böyle farklı bir tartışma açmak çok doğru değil.
Uzun
süredir şunun farkında değiliz: Siyaset kurumu çözüm gücünü giderek yitiriyor;
burada sadece laf yarıştırıyoruz, burada sadece demagoji yapılıyor, demagoji
üzerinden çözüm üretilmiyor. Demagojiye dayanan, demokrasiye dayanmayan bir
Meclis pratiği bu ülkenin sorunlarını çözmez. O nedenle, buradaki her 4 siyasi
partinin dile getirdiği her bir görüşü önemsemek ve bu görüşler doğrultusunda
temel meselelerimizi çözmek durumundayız. Hele hele böyle bayram günlerinin
yakınlaştığı bir dönemde cenazelerin kalkmadığı, ölümlerin olmadığı, kanın akmadığı
bir ortamı sağlamak hepimizin boynunun borcu olsa gerek diye düşünüyorum. Bunun
için de önümüzde iki buçuk yıllık bir model var diyorum. 
Hepinize
saygılar sunuyorum. (HDP sıralarından alkışlar)
MEHMET
MUŞ (İstanbul) – Sayın Başkan…
BAŞKAN
– Sayın Muş…
MEHMET
MUŞ (İstanbul) – Bunu kayıtlara geçmesi için ifade ediyorum: Bu hazırlanan yasa
mevcut hukuk kuralları içerisinde hazırlanmıştır. Bu yasada bir rejim
değişikliği amaçlanmamaktadır ve bu yasa Türkiye’de bir rejim değişikliğine
ülkeyi götürmeyecektir. 
Bir
ikincisi: Türkiye’de Kürt kökenli vatandaşlarımız vardır, bu ülkenin
vatandaşlarıdır. Türkiye'nin egemenlik sınırları içerisinde yapılan
tanımlamalar etnik temelli tanımlama değildir.
SİBEL
YİĞİTALP (Diyarbakır) – “Türk” demek etnik değil midir?
MEHMET
MUŞ (İstanbul) – Türkiye’de illerin nasıl tanımlandığı Anayasa’mızda, ilgili
kanunlarda yazılmıştır. 
Aynı
şekilde, bu konuyla alakalı grubumuzun ifadeleri de daha önceki kayıtlarda
mevcuttur. (AK PARTİ sıralarından alkışlar)
BAŞKAN
– Teşekkür ediyorum. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda
Değişiklik Yapılmasına Dair Kanun Tasarısı (1/726) ve Adalet Komisyonu Raporu
(S. Sayısı: 400) (Devam)
BAŞKAN
– Şimdi, Sibel Yiğitalp ve arkadaşlarının önergesini oylarınıza sunuyorum:
Kabul edenler… Kabul etmeyenler… Önerge kabul edilmemiştir. 
33’üncü
maddeyi oylarınıza sunuyorum: Kabul edenler… Kabul etmeyenler… 33’üncü madde
kabul edilmiştir. 
34’üncü
madde üzerinde üç adet önerge vardır, ayrı ayrı okutup oylarınıza sunacağım.
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 34’üncü maddesinde bulunan “yer alan” ibaresinin yerine
“bulunan” ibaresinin kullanılmasını arz ve teklif ederiz. 
 İdris Baluken  Çağlar
Demirel  Mahmut Toğrul
 Diyarbakır  Diyarbakır
 Gaziantep
 Ahmet Yıldırım  Erol
Dora  Mithat Sancar
 Muş  Mardin
 Mardin
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 34’üncü maddesinde yer alan “Bu kararlara ilişkin”
ibaresinin “Bu kararlarla ilgili” şeklinde değiştirilmesini arz ve teklif
ederiz.
 İsmail Faruk Aksu  Mustafa
Kalaycı  Mehmet Günal
 İstanbul  Konya
 Antalya
 Mehmet Parsak  Mehmet
Necmettin Ahrazoğlu  Kamil Aydın
 Afyonkarahisar  Hatay
 Erzurum
BAŞKAN
– Maddeye en aykırı önergeyi okutup işleme alıyorum:
Türkiye Büyük Millet Meclisi Başkanlığına
400
sıra sayılı Danıştay Kanunu ile Bazı Kanunlarda Değişiklik Yapılmasına Dair
Kanun Tasarısı’nın 34’üncü maddesinin aşağıdaki şekilde değiştirilmesini arz ve
teklif ederiz. 
 Ömer Süha Aldan  Cemal
Okan Yüksel  Necati Yılmaz 
 Muğla  Eskişehir
 Ankara
 Zeynel Emre  Mahmut
Tanal  Namık Havutça
 İstanbul  İstanbul
 Balıkesir
 Mehmet Gökdağ  Erdoğan
Toprak
 Gaziantep  İstanbul
“MADDE
34- 12/1/2011 tarihli ve 6100 sayılı Hukuk Muhakemeleri Kanununun geçici 3 üncü
maddesinin ikinci fıkrasında yer alan “aleyhine temyiz yoluna başvurulmuş olan”
ibaresi “verilmiş olan” şeklinde değiştirilmiş ve fıkraya aşağıdaki cümle
eklenmiştir. 
“Bu
kararlara ilişkin dosyalar bölge adliye mahkemelerine gönderilemez.”
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ YILMAZ TUNÇ (Bartın) – Katılmıyoruz Sayın Başkan.
BAŞKAN
– Hükûmet?
BAŞBAKAN
YARDIMCISI VEYSİ KAYNAK (Kahramanmaraş) – Katılmıyoruz.
BAŞKAN
– Önerge üzerinde söz isteyen İstanbul Milletvekili Mahmut Tanal.
Buyurun
Sayın Tanal. (CHP sıralarından alkışlar)
MAHMUT
TANAL (İstanbul) – Sayın Başkan, değerli milletvekilleri; hepinizi saygıyla
selamlıyorum. 
Ben
size tanımlardan başlamak isterim. Türk Dil Kurumunun darbeyle ilgili tanımına
baktığımız zaman, Türk Dil Kurumunda darbenin tanımı şu şekilde yapılmış: Bir
ülkede baskı kurarak, zor kullanarak veya demokratik yollardan yararlanarak
hükûmeti istifa ettirmeye zorlamak darbe olarak kabul edilmekte. Yani,
demokratik yöntemlerle bir başbakanın istifasını sağlamak, Türk Dil Kurumunun
darbe tanımına göre bir darbedir bu. Olaya böyle baktığımız zaman, yani Sayın
Davutoğlu’nun demokratik yollarla istifaya zorlanması darbe olarak
nitelendirildikten sonra, Türk siyasi tarihinde yapılan 27 Mayıs darbesi, 12
Mart muhtırası, 12 Eylül darbesine baktığımız zaman ortak özellikler şu: Bir
sefer, Danıştay başkanlarının ve üyelerinin tamamı aynen bugün istifaya kanunla
zorlandığı gibi, değiştirildiği gibi 27 Mayıs 1960 darbesinde de olmuştu bu.
Yani darbelerin benzerliği açısından söylüyorum.
İki:
1960’ta yani 27 Mayısta, o dönemde, sıkıyönetim yani olağanüstü hâl rejimi
vardı ama bugün farklı olan olay, Parlamento feshedilmemiş, o dönem Parlamento
feshedilmişti. 12 Eylülde de Parlamento feshedilmişti ancak 12 Mart
muhtırasında Parlamento feshedilmemişti. Ne olmuştu yine o dönem? O dönemde de
yine Başbakan Demirel istifaya zorlanmıştı. Yani baktığımız zaman, aslında
bugün, bal gibi, bir darbenin tüm koşulları oluşmuş durumda.
Geliyoruz
1980 darbesine. Yine, o dönemde de kanunla hem Danıştay Başkanlığı hem de tüm
üyeler istifa ettirilmişti. 
Sayın
Bakanla hukuk fakültesinde aynı dönemdeydik. Okuduğumuz, rahmetli Lütfi Duran
Hoca’nın kitaplarıydı, aynı hukuku okuduk ama niye burada aynı şeyi
savunmuyoruz, şimdi oraya da geleceğim ben. Yani bunun darbe olduğunu gösteren
koşul, bir: 1960 darbesinin de, 1980 darbesinin de, ikisinin de müşterek
noktası, o dönemde de Danıştay başkanları, üyelerinin görevleri kanunla sona
erdirildi, bugün de sona erdiriliyor; konu müşterek, bu da bir darbenin aynısı.
(CHP sıralarından “Saray darbesi!” sesleri, alkışlar)
Geliyorum
şimdi Sayın Bakanla aynı dönemde okuduğumuz kitaplara. Ya, Sayın Bakan, sizinle
aynı okulda okuduk, rahmetli Lütfi Duran ne derdi? “Çocuklar, hangi merdivenle
çıkıyorsanız idari işlemlerde aynı merdivenle de ineceksiniz.” diyordu. Bu
pratiği gösteriyorum siz bilmediğiniz için, Sayın Bakanım bunu biliyor. (CHP
sıralarından alkışlar) Yani Lütfi Duran Hoca bu merdiveni bize böyle gösterdi.
Neydi? Bu Yargıtay üyeleri, Danıştay üyeleri neyle çıktılar buraya? Seçimle
geldiler. Seçimle geldiler, seçimle indirmeniz lazım. Siz ne yapıyorsunuz?
Seçimle gelen üyeleri kanunla indiriyorsunuz siz burada. Burada bu kanunun adı
nedir? Boşalt, doldur kanunudur. Önce kanunla boşaltıyorsunuz, sonra kanunla
dolduruyorsunuz. (CHP sıralarından alkışlar) Sizin burada yaptığınız, yargının
şalterini indiriyorsunuz. Yani bu beş günlük süre içerisinde yargı ne olacak,
şalterini indiriyorsunuz? Bu bir darbe değil de nedir değerli arkadaşlar? Onun
için, bu kanun Anayasa’ya aykırıdır, bu kanun bir darbe kanunudur. 
Tabii,
bu kanunun amacı kamu yararı değil, tamamen siyasi amaçlarla… Hatırlanırsa,
Abana ilçesi siyasi nedenlerden dolayı Bozkurt ilçesine bağlanmıştı;
hatırlanırsa, 1960 sonrası Cumhuriyet Halk Partisinin mal varlıkları o dönemde
kanunla hazineye intikal ettirilmişti. O dönem Anayasa Mahkemesi dedi ki:
“Bunların hepsinin amacı siyasi eritme politikasına yöneliktir. Siyasi eritme
politikasına yönelik olduğu için kamu yararı burada yoktur ve bu, Anayasa’ya
aykırıdır.” Onun için, buraya da baktığımız zaman kamu yararı yok, bu tamamen
siyasi amaçlara yönelik. 
Biz
yargıda cemaatçi yapı istemiyoruz, reise bağlı yapı istemiyoruz, siyasi
iktidarlara bağlı yargı istemiyoruz (CHP sıralarından alkışlar) kaçak köşke
bağlı yargı istemiyoruz; tarafsız, bağımsız, adil, sorgulanabilen, hesap
verebilen yargı istiyoruz biz.
(Mikrofon
otomatik cihaz tarafından kapatıldı)
MAHMUT
TANAL (Devamla) – Hepinize teşekkür ediyorum.
OSMAN
AŞKIN BAK (Rize) – Mehmet Moğultay’a bak, geçmişine bak sen.
MAHMUT
TANAL (Devamla) – Herkesin bayramını kutluyorum ve iyi geceler diliyorum
değerli arkadaşlar. (CHP sıralarından alkışlar)
BAŞKAN
– Teşekkürler.
Size
de iyi bayramlar diliyoruz efendim.
MEHMET
MUŞ (İstanbul) – Sayın Başkan…
BAŞKAN
– Buyurun.
MEHMET
MUŞ (İstanbul) – Hatip konuşmasında darbeyi tanımladı ve bizim Genel
Başkanlığımızı, Başbakanlığımızı yapmış Sayın Ahmet Davutoğlu’na bir darbe
yapıldığını iddia etti.
Darbelerin
nasıl yapıldığı bellidir. AK PARTİ’de bir kongre yapılmıştır, bir bayrak değişimi
yapılmıştır ve bu kongrede 1.405 oy kullanılmak suretiyle yeni bir Genel Başkan
seçilmiş, yeni bir Başbakan gelmiştir. O açıdan yapılan bütün süreç hukuk
içerisinde ve partimizin ilgili…
MAHMUT TANAL
(İstanbul) – Ben siyasi darbelerin ortak niteliklerini saydım Sayın Başkan.
MEHMET MUŞ
(İstanbul) – Bir saniye ama…
…kurulları
içerisinde yapılmıştır. Kayıtlara girmesi açısından bunu ifade ediyorum. Mahmut
Bey bunları bilsin, incelesin, böyle boş konuşmasın.
BAŞKAN –
Teşekkür ediyoruz.
Önergeyi oylarınıza
sunuyoruz…
III.- YOKLAMA
(CHP
sıralarından bir grup milletvekili ayağa kalktı)
LEVENT GÖK
(Ankara) – Yoklama talep ediyoruz.
BAŞKAN –
Sunmadan önce bir toplantı yeter sayısı talebi var. 
Sayın Gök, Sayın
Özel, Sayın Gürer, Sayın Gökdağ, Sayın Yıldız, Sayın Demirtaş, Sayın Özdiş,
Sayın Tanal, Sayın Hürriyet Kaplan, Sayın Doğan, Sayın Özdemir, Sayın
Karadeniz, Sayın Gaytancıoğlu, Sayın Durmaz, Sayın Aldan, Sayın Erkek, Sayın
Kuyucuoğlu, Sayın Baydar, Sayın Kesici, Sayın Ayata.
Evet, yoklama
için üç dakika süre veriyorum. 
(Elektronik
cihazla yoklama yapıldı)
BAŞKAN –
Toplantı yeter sayısı vardır.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda
Değişiklik Yapılmasına Dair Kanun Tasarısı (1/726) ve Adalet Komisyonu Raporu
(S. Sayısı: 400) (Devam)
BAŞKAN – Mahmut
Tanal ve arkadaşlarının önergesini oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 34’üncü maddesinde yer alan “Bu kararlara ilişkin”
ibaresinin “Bu kararlarla ilgili” şeklinde değiştirilmesini arz ve teklif
ederiz.
İsmail
Faruk Aksu (İstanbul) ve arkadaşları
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ HİLMİ BİLGİN (Sivas) – Katılmıyoruz Başkanım.
BAŞKAN –
Hükûmet?
ADALET BAKANI
BEKİR BOZDAĞ (Yozgat) – Katılmıyoruz Başkanım.
BAŞKAN – Önerge
üzerinde söz isteyen Hatay Milletvekili Mehmet Necmettin Ahrazoğlu.
Buyurun Sayın
Ahrazoğlu. (MHP sıralarından alkışlar) 
MEHMET NECMETTİN
AHRAZOĞLU (Hatay) – Sayın Başkan, değerli milletvekilleri; 400 sıra sayılı
Danıştay Kanunu ile Bazı Kanunlarda Değişiklik Yapılmasına Dair Kanun
Tasarısı’nın 34’üncü maddesi üzerinde Milliyetçi Hareket Partisi Grubunun
vermiş olduğu önerge üzerinde söz almış bulunuyorum. 
Tasarının
34’üncü maddesinde yapılan düzenlemeyle 6100 sayılı Hukuk Muhakemeleri
Kanunu’nun geçici 3’üncü maddesinde değişikliğe gidilmektedir. Bu değişiklikle
yapılmak istenen, Danıştay ve Yargıtay üyelerinin temyiz haklarının ortadan
kaldırılmasıdır. AKP Hükûmetinin, yargıyı sadece siyasallaştırma gayretlerinin
açıkça görüldüğü politik bir süreçte vatandaşın kanuni yollardan hak arama
yöntemlerinin kısıtlanması, demokratik bir yönetim anlayışından gün geçtikçe
uzaklaştığının en temel göstergesidir. Tarafını AKP olarak seçmeyen yargı
mensuplarını tasfiye etmek, vatandaşın haklarının da elinden alınması amacıyla
yüce Meclise sunulan bu kanun tasarısıyla karşı karşıyayız. 
Değerli
milletvekilleri, bir yandan iç hukuk yolları tamamlansa bile vatandaş lehine
Anayasa Mahkemesine başvuru yolu açılırken, hatta iç hukuk uygulamaları dışına
çıkılarak İnsan Hakları Mahkemesine başvuru süreci işletilirken, diğer taraftan
Danıştay ve Yargıtay üyelerine temyiz yolunun kapatılması, içtihatlar açısından
derin bir çelişkiyi ortaya koymaktadır. AKP Hükûmeti, yargıyı sadece
siyasallaştırma ve yandaşların çıkarlarını gözetme üzerine inşa etmektedir.
Hukukun üstünlüğü ve vatandaşların hak ve hukuklarının gözetilmesi gibi
kaygıları yoktur. 
AKP'nin yargıya
bakışı ve adalet anlayışı açısından düşüncelerini şu sözlerle anlamak ve aramak
gerekir: AKP’li bir vekilin "Anayasa vesayetin son kalesidir, Anayasa'yı
paramparça yapacağız.", AKP’li bir bakanın "Anayasa’yı
tanımıyoruz.", Adalet Bakanı Sayın Bozdağ’ın iki gazetecinin Anayasa
Mahkemesi kararıyla tahliye edilmesi üzerine "Daha yargılamaya başlamamış
mahkemeye baskıdır, müdahaledir, Anayasa ihlalidir.", Sayın Başbakanın
"Anayasa ne söylerse söylesin Cumhurbaşkanımızın fiilî olarak siyasi
sorumluluğu doğmuştur.", Sayın Cumhurbaşkanının ise "Anayasa
Mahkemesinin kararına uymak zorundayız ama saygı duymak zorunda değiliz, saygı
da duymuyorum.", iki gazetecinin mahkeme kararıyla tahliye edilmesinden
sonra ise Anayasa Mahkemesine yönelik "Mahkeme, kararında
direnebilirdi." gibi sözleriyle bağımsız yargıya talimat verilebilmektedir.
Buna
benzer örnekleri çoğaltabiliriz. Bu sözler, AKP'nin hukuk ve adalet anlayışı
hakkında ipuçları vermektedir. AKP, kendilerine yönelik veya kendi beklentileri
dışındaki kararları tanımamakta, yargıdan da kendileri gibi düşünülmesini,
kendi anlayışları doğrultusunda karar almalarını beklemektedir. Onun için de,
tasarıyla yargı yönetimini değiştirmek istemektedirler.
Dün
kendileri için mezardaki yatanları kaldırıp oy kullandırmak isteyenleri,
kendileri için muhterem olanları, ne istediyse verdiklerini, iktidarlarına
ortak ettiklerini… Kendi paralel çizgilerinin diğer çizgisini yok etmeye
çalışmaları… 17-25 Aralık yolsuzluk olaylarından sonra paralel kardeş kavgasına
dönüştürmüşlerdir.
Bu
olay, kimin, ne maksatla, neyi ele geçirmek istediğinin kavgasına, adaletin,
hukukun alet edilmesinden başka bir şey değildir. Maksat paralel yapıyı yok
etmek ise bunlar kendilerince malum olup bu oluşumu yasa değişikliğiyle değil
yasaların öngördüğü yöntemlerle aşmak mümkündür. Ancak niyet bu oluşumu yok
etmekten ziyade yargıyı AKP’lileştirmek istemektedirler.
Değerli
milletvekilleri, bu tasarıyla AKP kendi hukuk anlayışına fiilî durum
yaratmakta, demokratik hukuk devletinin ön şartı olan kuvvetler ayrılığını yok
etmekte, hukuk güvenliği ilkesini ihlal etmektedir, adalete olan güveni
sarsmaktadır. Bu durum ise yasama ve yürütmenin sayısal çoğunluğunu elinde
bulunduran AKP'nin tek parti diktatörlüğüne gitmesinden, yargıyı da ele geçirme
isteğinden başka bir şey değildir.
(Mikrofon
otomatik cihaz tarafından kapatıldı) 
MEHMET
NECMETTİN AHRAZOĞLU (Devamla) – Sayın Başkan, değerli milletvekilleri;
sözlerime son verirken, sizlerin, aziz Türk milletinin ve İslam âleminin bin
aydan hayırlı olan Kadir Gecesi’ni ve Ramazan Bayramı’nı kutluyor, Anadolu
topraklarının ve İslam coğrafyasının üzerindeki kara bulutların dağılmasını ve
her günün bayram coşkusuyla geçmesini Cenab-ı Allah’tan niyaz ediyor, hepinize
saygılar sunuyor, hayırlı akşamlar diliyorum. (MHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 34’üncü maddesinde bulunan “yer alan” ibaresinin yerine
“bulunan” ibaresinin kullanılmasını arz ve teklif ederiz.
Erol Dora (Mardin) ve
arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HİLMİ BİLGİN (Sivas) – Katılmıyoruz Başkanım.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde söz isteyen, Mardin Milletvekili Erol Dora. 
Buyurun.
(HDP sıralarından alkışlar) 
EROL
DORA (Mardin) – Sayın Başkan, değerli milletvekilleri; kanun tasarısının
34’üncü maddesi üzerinde Halkların Demokratik Partisi adına söz almış
bulunuyorum. Genel Kurulu saygıyla selamlıyorum.
Değerli
milletvekilleri, içinde bulunduğumuz nokta şudur: Hükûmet, yaptığı bu
düzenlemelerle hukuk devletine son veriyor, hukuk devletini rafa kaldırıyor.
Bunun sonucunda bir dizi yasa karşımıza çıkmaktadır. Yüksek yargıda, son beş
yılda, bu tasarıyla birlikte 3 tane kapsamlı değişikliğe gidilmiş olacak. Her 3
düzenleme de birbiriyle çelişkiler barındırmaktadır. Konjonktürel gelişmelere
göre Hükûmet kendi iktidarını sağlamlaştırmak için hukuk devleti olmanın asgari
ilkelerini bile yerle yeksan etmektedir. Aceleyle, telaşla hazırlanmış, doğru
dürüst kimseye danışılmamış ve belirli bir siyasi amaca yönelik olarak yapılmış
bu yasa değişiklikleri Türkiye’de hukuk devletinin ve demokrasinin büyük ölçüde
yaralanmasına sebebiyet vermektedir.
Değerli milletvekilleri, partimiz ne olursa olsun,
ister muhalefet partisi ister iktidar partisi olsun, Türkiye'de hukuk devletini
ortadan kaldıracak olan, demokrasiyi ortadan kaldıracak olan bu trende, bu
yasalar dizisine karşı durmak gerekir, hukuk adına, demokrasi adına karşı
çıkmamız gerekmektedir.
Değerli milletvekilleri, tasarının Danıştay ve Yargıtay
üzerinde yapmaya çalıştığı kapsamlı operasyonel düzenlemelere baktığımızda,
Anayasa’nın 2’nci maddesinde yer alan hukuk devleti ilkesine, 9’uncu maddesinde
ifade edilen mahkemelerin bağımsızlığı ilkesine, 138’inci maddede belirtilen
hâkimlerin bağımsızlığı ilkesine, 139’uncu maddede belirtilen hâkimlik ve
savcılık teminatı, 154 ve 155’inci maddelerle düzenlenen Yargıtay ve Danıştayla
ilgili hükümlere aykırılık teşkil etmektedir.
Burada baktığımız zaman, AKP Hükûmetinin şöyle bir
argümanı var: “Efendim, biz yaptık, Anayasa’ya uygundur.” Değerli
milletvekilleri, şimdi, Anayasa’ya uygunluk konusunda az önce belirttik,
Anayasa’ya uygun değil, tasarının birçok maddesi Anayasa’ya aykırıdır,
Anayasa’nın ruhuna da açıkça aykırıdır çünkü Anayasa’da yüksek yargının
bağımsızlığı, hâkim bağımsızlığı, tarafsızlığıyla güvence altına alınmıştır.
Ama diyelim ki Anayasa’da böyle bir şey yok ve Anayasa’ya tamamen uygundur,
ancak şunu da biliyoruz ki: Anayasa’ya şekil bakımından uygun bir yasa yapmak
aslında hukuk devleti bakımından yeterli değildir çünkü burada amaç sadece
şeklen uygunluk değildir, aynı zamanda Anayasa’nın ruhuna uygun olması
gerekmektedir. Yapılacak düzenlemelerin esasen hukuk devleti ilkelerine uygun
olması gerekir. 
Değerli milletvekilleri, hukuk devletinin asli
amaçlarından birisi nedir? İktidarın hukuk sınırları içinde kalmasını
sağlamaktır. Yaptığımız yasalar iktidarın hukuk sınırları içinde kalmasını
sağlayamıyorsa, tahakkümü önleyemiyorsa, istediği kadar şeklen Anayasa’ya uygun
olsa da hukuka aykırılık teşkil etmektedir. Burada önemli olan, yaptığımız
düzenlemeler hukuk devleti ilkelerine uygun mudur değil midir, ona bakmamız
gerekir. 
Değerli milletvekilleri, son olarak bir alıntıyla
konuşmamı tamamlamak istiyorum. Amerika Birleşik Devletleri’nin kurucularından
ve başkanlarından olan siyaset felsefecisi James Madison 18’inci yüzyılda şöyle
demektedir: “Bütün iktidarın; yasama, yürütme ve yargının tek bir elde
toplanması, ister babadan oğula geçme yoluyla olsun, ister kendi kendini atama
yoluyla olsun, ister seçimle işbaşına gelmek yoluyla olsun, despotizmi yani
istibdat rejimini ortaya çıkarır.” Maalesef, Madison’un 18’inci yüzyılda
söylediği bu sözler, bugünkü Türkiye’yi konu alırsak dikkate almamız gereken
önemli sözlerdir.
Değerli
milletvekilleri, bütün gücün tek bir elde; yasamanın, yürütmenin, yargının tek
bir elde toplanması despotizmin ta kendisidir. Bugün Türkiye’de rejimin adı da
bu nedenle “demokrasi” olamaz. Anayasa’da “hukuk devleti”, “demokrasi”,
“özgürlükler” gibi kavramların, ilkelerin bulunması yalnız başına bir şey ifade
etmez. Bu nedenle yurttaşlarımızın hukukunu, devlet ile yurttaş arasındaki
hukuku ve hükûmetlerin denetlenebilmesini mümkün kılacak nitelikli bir hukuk
devleti ilkesini mümkün kılmak, parti gözetmeksizin bütün milletvekillerinin
asli görevidir. 
Bu
vesileyle, ben de bütün Müslüman âleminin Ramazan Bayramı’nı kutluyor, bu
bayramın barışa, sevgiye ve huzura vesile olmasını temenni ediyor, hepinizi
saygıyla, sevgiyle selamlıyorum. (HDP sıralarından alkışlar)
BAŞKAN
– Teşekkür ediyoruz. 
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir
34’üncü
maddeyi oylarınıza sunuyorum: Kabul edenler… Kabul etmeyenler… 34’üncü madde
kabul edilmiştir.
35’inci
madde üzerinde üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 35’inci maddesinde bulunan "yayımı tarihinde"
ibaresinin yerine "yayımlandığı tarihte" ibaresinin kullanılmasını
arz ve teklif ederiz.
İdris Baluken Çağlar Demirel Mahmut
Toğrul
 Diyarbakır Diyarbakır Gaziantep
 Mithat Sancar Ahmet
Yıldırım Bedia Özgökçe Ertan
 Mardin Muş Van
Türkiye Büyük Millet Meclisi Başkanlığına
400
sıra sayılı Danıştay Kanunu ile Bazı Kanunlarda Değişiklik Yapılmasına Dair
Kanun Tasarısı’nın 35’inci maddesinin aşağıdaki şekilde değiştirilmesini arz ve
teklif ederiz.
 Ömer Süha Aldan Cemal
Okan Yüksel Necati Yılmaz
 Muğla Eskişehir Ankara
 Mahmut Tanal Zeynel
Emre Namık Havutça
 İstanbul İstanbul Balıkesir
 Mehmet Gökdağ Erdoğan
Toprak
 Gaziantep İstanbul
"MADDE
35 - Bu Kanun Resmi Gazetede yayımı tarihinde yürürlüğe girer."
BAŞKAN
– Maddeye en aykırı önergeyi okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 35'inci maddesinin aşağıdaki şekilde değiştirilmesini
arz ve teklif ederiz.
 İsmail Faruk Aksu Mustafa
Kalaycı Mehmet Günal
 İstanbul Konya Antalya
 Kamil Aydın  Fahrettin
Oğuz Tor Mehmet Parsak
 Erzurum Kahramanmaraş Afyonkarahisar
"Yürürlük
MADDE
35 - "Bu Kanunun; 
28
inci maddesinin birinci fıkrası 31/12/2019 tarihinde, 
Diğer
hükümleri yayımı tarihinde, yürürlüğe girer."
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ HAKKI KÖYLÜ (Kastamonu) – Katılmıyoruz Sayın Başkan.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkan.
BAŞKAN
– Önerge üzerinde söz isteyen Kahramanmaraş Milletvekili Fahrettin Oğuz Tor. 
Buyurun
Sayın Tor. (MHP sıralarından alkışlar)
FAHRETTİN
OĞUZ TOR (Kahramanmaraş) - Sayın Başkan, değerli milletvekilleri; 400 sıra
sayılı Danıştay Kanunu ile Bazı Kanunlarda Değişiklik Yapılmasına Dair Kanun
Tasarısı’nın 35’inci maddesi hakkında MHP adına söz almış bulunuyorum. Bu
vesileyle yüce heyeti saygıyla selamlıyorum.
Değerli
milletvekilleri, tasarıyla Danıştay ve Yargıtayın üye sayıları azalmaktadır,
azalacaktır. Önemli olan, üye sayısının azalması değildir, üye sayısı azalmakla
suç ve suçlu sayısı azalmayacaktır. Önemli olan suçu kaynağında kurutmaktır
ancak suç ve suçlu sayısı bu şekilde azalacaktır. Maalesef, suç ve suçlu sayısı
hızla artmaktadır. Özellikle de terör suçu ve suçlusu sayısı, terör mağduru
rekora ulaşmıştır, her türlü kaynağı kurutulmadan başarılı olunmayacaktır.
Bugün cezaevinde yere yatak sermek için bile torpil arandığı bir dönem
yaşıyoruz. Dün, 2002 yılında sadece eski Başbakanlık binasının Adalet Bakanlığı
ile Millî Eğitim Bakanlığı arasına bariyer konuldu diye feveran edilirken
maalesef bugün dolmuş durakları da oradan çıkarıldı, Millî Müdafaa Caddesi’nden
itibaren kapatıldı. 
Kıymetli
milletvekilleri, bir aydan fazla zamandan beri sarayın önü, 4 gidiş, 4 geliş,
trafiğe kapalıdır maalesef. Güvenlik için kıtalar arası araba götürmeye
başladık. 
Değerli
milletvekilleri, son günlerde yaşanan olaylar nedeniyle milletimizin morali
oldukça bozulmuştur. Geçmişte 10-11 defa yapılan katliamlar nedeniyle vatandaş
büyük tedirginlik içindedir. Nerede, ne zaman olacağı belli olmayan bu
eylemleri milletimiz bir daha yaşamak istememektedir. Bu vesileyle, önceki gün
İstanbul Atatürk Havaalanı’nda düzenlenen menfur saldırıda hayatını kaybeden
40’tan fazla insanımıza Allah’tan rahmet diliyorum, yaralılarımıza acil şifa
niyaz ediyorum. Olay acıdır, büyüktür. Her zaman olduğu gibi ateş düştüğü yeri
yakmaktadır. Her toplu saldırıda olduğu gibi birkaç gün ağlayıp sızladıktan
sonra olay unutulmamalı, her türlü tedbir alınmalıdır. Terörün insan kaynağı
kurutulmalıdır. Terörün finans kaynakları kurutulmalıdır. Kim destek oluyorsa,
kim teröristi övüyorsa gereği yapılmalı, yapılmıyorsa söylemlerin hepsi boş
laftır. 
Sayın
Başbakan Binali Yıldırım, her türlü yetkiyi haiz, büyük Türkiye Cumhuriyeti’nin
Başbakanıdır, sözüne güvenmek gerekir. Bir belediye başkanı hakkında “Terör
örgütüne destek verdi.” ifadesini kullanıyorsa mutlaka bir tespiti vardır.
“Belediye başkanı teröre lojistik destek verdi, para aktardı.” diyorsanız
gereğini yapacaksınız. “Bu paraları terör örgütüne aktaranların lime lime
burunlarından getireceğiz.” diyorsanız daha ne duruyorsunuz, elinizi tutan mı
vardır? Sayın Başbakan “Bu terör belasını Türkiye’nin gündeminden çıkarmaya
azmettik.” diyorsa hiç gecikmemelidir. 
Evet,
Başbakanın temennisiyle inşallah Türkiye terör belasından kurtulacaktır, bundan
şüphemiz yoktur. Ancak elinizdeki imkânları kullanmadan, lafla terörden kurtulamayacağımız
da açıktır. Ocaklara ateş düşmeye devam edecektir. “Ekmeğimizi böleriz ama
Türkiye’yi böldürtmeyiz.” lafları terörü önlemiyor. Teröristlerin hızlı
yargılanması bir katkı sağlayacaksa hemen yürürlüğe konulmalıdır.
Değerli
milletvekilleri, dönemin Başbakanı, bugünün Reisicumhuru Sayın Recep Tayyip
Erdoğan’ın “PKK’yla görüşme talimatını bizzat ben verdim, PKK’yla görüşülmesini
ben istedim, sıkıntısı olan bana gelsin. PKK çözüm sürecini silah stoklama
süreci olarak değerlendirdi, bu süreç içinde güvenlik güçlerimiz ‘Herhangi bir
çatışmaya, şuna buna girmeyelim.’ dediler ama daha sonra anladık ki bu süreç
içinde bunlar bunu yaptılar. Çözüm süreci içinde valilerimiz kendilerine
verdiğimiz talimatlar gereği PKK’ya operasyon yapmadı. Bu süreçte hazırlık
safhasına girdiler, mayın döşeyip bombalar yerleştirdiler. Bu terör eylemlerini
biz görmezden gelmeye nereye kadar devam edeceğiz?” Bunlara benzer birçok
beyanı daha vardır, bu sözlerini unutmadık. Benzer beyanları, daha başka,
başbakan yardımcıları ve bakanlar da vermiştir.
Değerli
milletvekilleri, PKK terörüne ilave olarak son günlerde başımıza başka bir
terör belası daha musallat olmuştur. Kobani Türkmen bölgesindeki çatışmalar
sonrasında sınır hattı âdeta bir kevgire dönmüştür, yol geçen hanından bir
farkı yoktur. IŞİD terörü de bu süreçte doğmuştur. Bunlarla ilgili her türlü
tedbir alınarak gereğine başvurulmalıdır diyor, yüce heyeti saygıyla
selamlıyorum. (MHP sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
400
sıra sayılı Danıştay Kanunu ile Bazı Kanunlarda Değişiklik Yapılmasına Dair
Kanun Tasarısı’nın 35’inci maddesinin aşağıdaki şekilde değiştirilmesini arz ve
teklif ederiz.
Cemal Okan Yüksel
(Eskişehir) ve arkadaşları
"MADDE
35 - Bu Kanun Resmi Gazetede yayımı tarihinde yürürlüğe girer."
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ HAKKI KÖYLÜ (Kastamonu) – Katılmıyoruz Sayın Başkan.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde söz isteyen Eskişehir Milletvekili Cemal Okan Yüksel.
Buyurun
Sayın Yüksel (CHP sıralarından alkışlar)
CEMAL
OKAN YÜKSEL (Eskişehir) – Sayın Başkan, değerli milletvekilleri; artık
tasarının sondan ikinci maddesine geldik. Çok kısaca toparlayacak olursak,
tasarı kanunlaştığında ne oluyor? Yargıtayın 516 üye sayısı 300’e, Danıştayın
şu anda 195 olan üye sayısı da 116’ya; kademeli olarak ilk önce 200’e Yargıtay,
sonra da 90’a Danıştay inecek. 
Şimdi,
tasarının gerekçesi diyor ki: “İstinaf mahkemeleri kurulduğu için ihtiyaç
kalmadı bu kadar üyeye.” Aslında doğru değil. Şu anda, örneğin Yargıtayda 1
milyon 365 bin dosya var ve bunlar istinaf mahkemelerine iade edilmeyecek.
Yargıtayın daire sayısını da 46’dan 24’e indirdiğinizde, basit bir
hesaplamayla, Yargıtay elindeki dosyaları altı senede bitirebilecek, istinaf
mahkemelerinden hiçbir dosya gelmediğini düşünsek dahi. Aslında amaç,
kulislerde konuşulan, paralel yapıyla mücadele ama amaç o da değil. Amaç şu:
Yüksek yargıdan kendinden olmayan herkesi tasfiye etmek çünkü baştaki, artık
halkın desteğini alamayacağından korkuyor, gideceğini biliyor, kendini güvence
altına almak istiyor. 
İkinci
bir değişiklik, yüksek yargı organına yeniden seçilecek üyelerin görevlerini on
iki seneyle sınırlıyorsunuz. Yüksek yargı üyeliği, yüksek hâkimlik bir kariyer
mesleğidir. On iki sene sonra emekliliği gelmeyenleri siz kürsülere
göndereceksiniz. Onlar açısından kariyer manasında bir düşüş, bir sürgün gibi
olacak bu meslek. Kötü yerlere atanmamak için, on iki sene Ankara’da görev
yapmış, düzenini burada kurmuş fakat daha sonra Şırnak’a, Bitlis’e gitmemek
için yürütmeyle uyumlu bir yargı olacak. 
Bir
de eşitler arasında eşitsizlik yaratıyorsunuz. Çay toplamaya giden Yargıtay
Başkanı, Danıştay Başkanı, başkan vekilleri, daire başkanları yerlerini
koruyor. Yani, bu çay kültürü… Hani, şunu önereyim artık: Yargıtay yerine
“yargıçay” diyelim, “danışçay” diyelim, bunlar bir araya gelsinler, bir de
“çaydaş hukukçular derneği”ni kursunlar, tam olsun! 
Kayyumlarla
ilgili, kayyumları koruma altına alan çok önemli bir düzenleme getiriyorsunuz.
257’nci maddeden hüküm giymeyen herhangi bir kayyum, devleti uğrattığı zarardan
dolayı mesul olmuyor. Yani, bunları ne adına yapıyorsunuz? Bunları, kendi
elinizle devlete, iş hayatına, ticarete, yüksek yargıya monte ettiğiniz paralel
yapıyla mücadele için yapıyorsunuz. Ya, ilk önce “Biz yanlış yaptık, bu paralel
yapıyı biz soktuk.” diye bir özür dileyin ilk önce ama o da yok. Herkes sizi
kandırıyor, herkes sizinle dalga geçiyor ama siz geliyorsunuz, memleketi
yönetmeye çalışıyorsunuz. 
HAKAN
ÇAVUŞOĞLU (Bursa) – Yönetiyoruz ama Cemal, yönetiyoruz.
CEMAL
OKAN YÜKSEL (Devamla) – Yönetemiyorsunuz Sayın Çavuşoğlu, yönettiğinizi
zannediyorsunuz. Neden? Çünkü kendi işinize gelen kanunu çıkarıyorsunuz, kendi
yandaşınızı koruyorsunuz, zengin ediyorsunuz, pohpohlanıyorsunuz; yönettiğinizi
zannediyorsunuz. Ama doğuda o kadar olay oluyor, vatandaşlar ölüyor, son bir
senede Kıbrıs Savaşı’nda verdiğimiz şehitten daha fazla şehit verdik ama hiç
umurunuzda değil. 
HÜSNÜYE
ERDOĞAN (Konya) – Kıbrıs’ta tek düşman vardı. Burada kaç düşman var, biliyor
musunuz? Onu da söyleyin.
CEMAL
OKAN YÜKSEL (Devamla) – Dün 43 kişi öldü, bugün Cumhurbaşkanı, Başbakan çok
ihtişamlı köprü açılışı yaptı. Ya, bir hafta erteleyemediniz mi? Bir hafta
erteleyemediniz mi yani o gösterişli açılışları yapmayı?
MEHMET
DEMİR (Kırıkkale) – Bayram geliyor. 
CEMAL
OKAN YÜKSEL (Devamla) – Yaptığınız tek iş şu: Duble yol yapıyorsunuz, binalar
dikiyorsunuz, müteahhitleri zengin ediyorsunuz ama memlekette Yargıtay
Başkanının deyimiyle, pardon, “yargıçay başkanı”nın, “çaycı başkan”ın deyimiyle
yargıya güven yüzde 30’a düşmüş, siz ülkeyi yönettiğinizi zannediyorsunuz. 
Yani,
sevgili arkadaşlar, gelin, yapmayın etmeyin. 2011’de yaptınız, 2014’te yaptınız
ve şimdi de yapıyorsunuz; yol olacak. Bu iktidar size sonsuza kadar nasip
değil, yarın düşeceksiniz, bu yargıçlar gelecek, yeni iktidara gelene “Onlar yapmıştı,
siz de yapın.” diyecekler ve bu yargıyı intikamlar rejimine çeviriyorsunuz.
Yargıyı -Sayın Adalet Bakanı Bekir Bozdağ’ın deyimiyle- bir yapboz tahtasına
çeviriyorsunuz. 
Bir
de hiç konuşulmadı bu kürsüde, Yüksek Seçim Kurulunun 11 üyesinin hepsi Yargıtaydan
ve Danıştaydan. Şimdi bu yasa kabul edilecek, onların hepsi de azlolunmuş
olacak. Yüksek Seçim Kurulunun üyesi kalmıyor. Atanana kadar on beş gün -bayram
giriyor araya- bir ay boyunca Yüksek Seçim Kuruluna gönüllü bir itiraz, başvuru
olduğunda ne olacak, bunu düşündünüz mü? 
Yüce
heyetinizi saygıyla selamlıyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 35’inci maddesinde bulunan “yayımı tarihinde”
ibaresinin yerine “yayımlandığı tarihte” ibaresinin kullanılmasını arz ve
teklif ederiz.
İdris Baluken (Diyarbakır) ve
arkadaşları
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ HAKKI KÖYLÜ (Kastamonu) – Katılmıyoruz Sayın Başkan.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkan.
BAŞKAN
– Önerge üzerinde söz isteyen Van Milletvekili Bedia Özgökçe Ertan.
Buyurun
Sayın Özgökçe Ertan. (HDP sıralarından alkışlar)
BEDİA
ÖZGÖKÇE ERTAN (Van) – Teşekkürler Sayın Başkan.
Sayın
Başkan, değerli milletvekilleri; Genel Kurulu saygıyla selamlıyorum.
Tasarının
yürürlük maddesine geldik ve biz tüm tartışmalar boyunca tasarının Anayasa’ya
aykırılığını tekrarladık ve anlattık sizlere ve tüm tekrarlarımızda adalet
dedik, eşitlik dedik, çoğulculuk dedik ama siz ısrarla hiçbirini duymadınız.
Aylardır sizden çıkan, sizin yarattığınız, yaptığınız ve izlediğiniz
politikalar sonucu bu ülkede sadece kaos, hukuksuzluk ve susturma, yok etme
politikalarınızı izledi Türkiye ve bugün Türkiye bütün bunların, bütün bu
politikaların acısını yaşıyor. Her gün ülkenin bir tarafında canlar yanıyor,
her gün bombalar patlıyor ne yazık ki. 
Bu
ülke son bir yılda iki başbakan gördü, daha önce de birçok başbakanımız oldu
ama bu iki başbakan döneminde öncelikle Van’ın orta yerinde beyaz Toroslardan
bahseden Sayın Davutoğlu’nun söyleminden sonra gerçekten beyaz Torosların
yerini başka araçlar aldı ama ülkede her gün cinayetler işlendi, suçlar
işlendi, bombalar patladı yine Ankara’nın orta yerinde, Suruç’ta, Diyarbakır’da
ve daha birçok yerde. “Elimizde canlı bomba listesi var ama eyleme geçmeden
hareket edemiyoruz.” dedi ve daha birkaç gün önce yine Atatürk Havalimanı’nı
havaya uçurdular, onlarca insan yaşamını yitirdi ve onlarcası, yüzlercesi
yaralandı. “Orada güvenlik zafiyeti yok.” diyen bir Başbakanımız var ve bugün
de bir açılışta “Bayram havası yaşıyoruz.” söylemini ne yazık ki çok talihsiz
bir ifadeyle kullandı. Bütün bunlar aslında bu başbakanlar döneminde bir yıldır
nasıl bir kaos politikası ve felaketler silsilesiyle yönetildiğimizin de açık
bir kanıtıdır.
Biz
sorumluluk almalısınız diyoruz, siz “Öncelikle bizim tasarılarımız ve
yasalarımız.” diyorsunuz. Adım adım her gün diktatörlüğe giden yolları
döşüyorsunuz. Evet, tasarı yürürlüğe girecek ve böylece Türkiye yargıdaki
siyasallaşma, adaletten uzaklaşma, hukuk düzenini oluşturan her ne varsa tüm bu
değerlerden nasıl uzaklaştığını görecek ve siz de bunu tescillemiş olacaksınız
bu yasanın yürürlüğe girmesiyle. Üst yargıda AKP kadrolaşması büyük ölçüde
tamamlanıyor. Hukuk çevreleri, vatandaşlar ve bizler de artık bu yargının da hukuk
birimi olacağını, sizlerin hukuk birimi ve hukuk komisyonu olacağını
düşünüyoruz ve biliyoruz.
Yine,
az önceki hatibin de bahsettiği gibi tasarının hiçbir yerinde olmayan gizli bir
sonuç daha var. Tasarının yürürlüğe girmesiyle YSK üyelikleri de boşalacak.
Tasarıyla 6’sı Yargıtay, 5’i Danıştay genel kurulları tarafından seçilecek YSK
üyeleri tamamen düşmüş olacak. Şimdi, böylesi bir sonuçla, iktidardaki bir
siyasi partinin kadrosundan oluşacak olan YSK, zaten bizler açısından yeterince
tartışılan Yargıtay ve Danıştay üyelikleri daha meşruluğunu ispatlayamamışken
ayrı bir meşruiyet sorunu doğuracak. Anayasa’da yasama bölümü içinde yer alan
YSK, yalnız seçimlerin genel yönetim ve denetimini yürüten bir kurul değildir.
Yargıtay ve Danıştayın kendi içlerinden çıkardıkları üyelerden oluşan,
seçimlerin yargısal denetimini de sağlayan karma, egemen bir üst yargı
mercisidir YSK. Belirttiğim gibi, bir siyasi partinin -kendi kadrosunu-
Türkiye’deki tüm siyasi partilerin seçim güvenliği, siyasi geleceği hakkında da
karar verecek olması diktatörlük değil de nedir? Bu durum siyasetin iktidar
lehine ama demokrasi aleyhine şekillenecek olması, siyasetin nefes alamaz hâle
gelmesi, farklılıkların yok edilme tehlikesiyle de açıkça yüz yüze olduğunun
başka bir göstergesidir.
Yine,
bu tasarıyla 3 maddeye gizlenmiş ve başka bir yasayla düzenlenmesine ihtiyaç
dahi duyulmayan DGM’leri geri getirmiş oluyorsunuz. Doksan yıldır bu özel
yetkili mahkemeler hiçbir zaman gerçek anlamda zaten kaldırılmamıştı, kısa bir
süre kaldırmıştınız ki 17-25 Aralık operasyonları oldu. Yani, silahın namlusu
size dokununca hemen geri getirme ihtiyacı duydunuz ve daha kötü bir
düzenlemeyle getirdiniz. 
İşte,
bu tasarının bütün genel kurgusu budur. Yani, sadece sizi koruyan bir model
yaratıyorsunuz ve açıkça, yarattığınız bu model de ülkeyi yönetemediğinizi,
yönetimde acze düştüğünüzü açıkça gösteriyor. Yönetemiyorsunuz bu ülkeyi.
(Mikrofon
otomatik cihaz tarafından kapatıldı)
BEDİA
ÖZGÖKÇE ERTAN (Devamla) – Türkiye AKP seçmeninden ibaret değildir. Şu an
çoğunluk gücüne dayanarak diğer herkesi yok etmeye çalışmak, baskı kurmak
sadece yönetememek olarak tarif edilebilir. Hukuk hepimizi bağlar ve bu halk
size hukuktan ayrılmanız için yetki vermedi diyorum.
Hepinizi
saygıyla selamlıyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
35’inci
maddeyi oylarınıza sunuyorum: Kabul edenler… Kabul etmeyenler… 35’inci madde
kabul edilmiştir.
36’ncı
madde üzerinde üç adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 36’ncı maddesinde bulunan “bu kanun” ibaresinin yerine
“bu kanunun” ibaresinin kullanılmasını arz ve teklif ederiz.
 İdris Baluken Çağlar
Demirel Mahmut Toğrul
 Diyarbakır Diyarbakır Gaziantep
 Mithat Sancar Ahmet
Yıldırım
 Mardin Muş
Türkiye Büyük Millet Meclisi Başkanlığına
400 sıra sayılı
Danıştay Kanunu ile Bazı Kanunlarda Değişiklik Yapılmasına Dair Kanun
Tasarısı’nın 36’ncı maddesinin aşağıdaki şekilde değiştirilmesini arz ve teklif
ederiz.
 Ömer Süha Aldan Cemal
Okan Yüksel Necati Yılmaz
 Muğla Eskişehir Ankara
 Zeynel Emre Namık
Havutça Mehmet Gökdağ
 İstanbul Balıkesir Gaziantep
 Erdoğan Toprak Sibel
Özdemir  Mahmut Tanal
 İstanbul İstanbul İstanbul
“MADDE 36- Bu kanun hükümlerini Bakanlar Kurulu eli ile
yürütür.”
BAŞKAN
– Maddeye en aykırı önergeyi okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 36’ncı maddesinin aşağıdaki şekilde değiştirilmesini
arz ve teklif ederiz. 
“MADDE
36 - Bu Kanun hükümleri Bakanlar Kurulu tarafından yürütülür.” 
 İsmail Faruk Aksu Mehmet
Günal Mehmet Parsak
 İstanbul Antalya Afyonkarahisar
 Mustafa Kalaycı Kamil
Aydın Erkan Akçay
 Konya Erzurum Manisa
BAŞKAN
– Komisyon önergeye katılıyor mu? 
ADALET
KOMİSYONU BAŞKAN VEKİLİ HAKKI KÖYLÜ (Kastamonu) – Katılamıyoruz Sayın Başkan. 
BAŞKAN
– Hükûmet? 
ADALET
BAKANI BEKİR BOZDAĞ (Yozgat) – Katılmıyoruz Başkanım. 
BAŞKAN
– Önerge üzerinde söz isteyen Manisa Milletvekili Erkan Akçay. 
Buyurun
Sayın Akçay. (MHP sıralarından alkışlar) 
ERKAN
AKÇAY (Manisa) – Sayın Başkan, değerli milletvekilleri; 36’ncı maddedeki
önergemiz üzerine söz aldım. Hepinizi saygıyla selamlıyorum. 
Değerli
milletvekilleri, konuşmama yine bir soruyla başlamak istiyorum. Bir sorum var:
Sizce, bu kanuna göre yargı üyelerini, Yargıtay üyelerini, Danıştay üyelerini
kim seçecek değerli arkadaşlar? Kanunu okuduğumuzda, bir kısmını Cumhurbaşkanı,
pek çoğunu da HSYK seçecek, kanun öyle diyor. Peki, öyle mi olacak? Dört
seçenek var burada: 
a)
HSYK yani kendi seçmesi gereken üyeleri belirleyecek, 
b)
Başbakan,
c)
Adalet bakanı,
d)
Cumhurbaşkanı,
Sizce
hangi şık geçerli? Bütün yüksek yargı üyelerini de Cumhurbaşkanı belirleyecek
değerli arkadaşlar, kanun ne yazarsa yazsın. Çünkü, ortada bir fiilî durum var.
O fiilî duruma göre Cumhurbaşkanı yüksek yargı üyelerini seçecek ve beni hiç
kimse inandıramaz ki yüksek yargı üyelerini belirlemede tek söz sahibi HSYK
olsun. Son söz sahibi Cumhurbaşkanı olacak. İşte, fiilî durum dediğiniz bu ve
işte başkanlık dediğiniz de bu, gideceğiniz veya varmak istediğiniz yol. Dedim
ki: “Sakın bu yola baş koymayın değerli arkadaşlar, iktidar mensupları.” Son
zamanlarda moda oldu, Sayın Başbakan başladı, şimdi önüne gelen “Biz bu yola
baş koyduk.” diyor. Bizim milletimizin bir şarkısı var, “Baş koymuşum
Türkiye’min yoluna.” diyor, bütün halkımız, milletimiz, bizler o şarkıyı
söylüyoruz ama milletten ve millî iradeden ayrıştınız ve ayrıldınız, sizin
şarkınız “Baş koymuşum başkanlığın yoluna.” Millî iradeye aykırı bir şekilde,
millî iradeye ihanettir, bunun için millî irade bu yetkiyi vermedi.
Tasarının
özünde AKP’nin bu paralel yapıyla mücadele hedefi olduğu söyleniyor. Şimdi, bu
paralelle mücadele öyle bir boyuta geldi ki kendi kendini yok edecek bir düzeye
ulaştı. Yani ikide bir suçunuzu yüzünüze vurmak istemiyorum ama “paralel,
paralel” derken aslında kendi suçlarınızı itiraf ediyorsunuz; paralel, bir
çizgiyse karşıdaki çizgi de sizsiniz. Birisi paralel yapılanma… 
Şimdi,
hukuk yolundan gitmek için değerli arkadaşlar, şöyle bir örnek verebiliriz:
Teşbihte hata olmaz, balıkçılıkta balık avlama yöntemleri vardır. Birincisi,
oltayla balık avlarsınız; bu hukuk yoludur. Belirlersiniz, nokta tespitler
yaparsınız ve gerçekten işte, bu paralel yapıysa, kanunlara, nizamlara aykırı
birtakım bağlantıların içerisinde örgütsel bağları varsa bunun gereğini yaparsınız;
buna olta yöntemi diyelim. Diğer bir yöntem, mesela ağ atılır, ağdan
yakalayabildiklerinizi yakalarsınız. En kötüsü vardır bir de değerli arkadaşlar
ve yasaktır bu balıkçılıkta ve avlanmanın belki de en tehlikesi de trolle
avlanma. İşte, siz bu kanunlarla trolle avcılık yapıyorsunuz ve kurumları,
kuralları perişan ediyorsunuz, yerle yeksan ediyorsunuz; devletin, kamunun,
yargının, yürütmenin çivisini çıkarıyorsunuz. Şimdi, bu tehlikeyi yargı ve
adalet sistemine taşıyorsunuz, bu arada, asıl yapmak istediğiniz de yargıyı ele
geçirmek. 
Şimdi,
ben, geçmişte Plan ve Bütçe Komisyonundan da hatırlıyorum, bir torba tasarıya
bir madde eklerlerdi, “Ya, bunu, işte, bu PKK’yla mücadele için getiriyoruz.”
filan derlerdi; aslında onu yargısal düzenleme için getiriyorlar, bu genel bir
gerekçe oluyor. Şimdi de paralel modası var, bir şeyi kabul ettirmek için veya bir
muhalefetin gardını düşürmek için “Paralelle mücadele için bunu getiriyoruz.”
diyorlar.
Değerli
arkadaşlar, şimdi, Numan Kurtulmuş’un bir fiilî durum açıklaması vardı 30 Mayıs
2016’da. Ne demişti? “Yargı kurum ve kuruluşları, son olarak Türkiye
Cumhuriyeti devletinin en üst makamı olan Cumhurbaşkanlığı makamına bağlıdır.”
Sonradan tevil etmeye çalıştı ama edemedi. 
(Mikrofon
otomatik cihaz tarafından kapatıldı) 
ERKAN
AKÇAY (Devamla) – “Oğlan bizim, kız bizim.” diyen, “Yasama, yargı, yürütme
bizim.” diyen hiçbir demokratik yönetimde bu düşüncelerin dile getirilmesi dahi
mümkün değildir ve bu bir rejim değişikliğidir. Sakın ola baş koymayın, başınız
gider arkadaşlar. Çok tehlikeli bir sürece girmiş durumdasınız.
Hepinizi
saygıyla selamlıyorum. (MHP sıralarından alkışlar)
BAŞKAN
– Teşekkür ediyoruz.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
400 sıra sayılı
Danıştay Kanunu ile Bazı Kanunlarda Değişiklik Yapılmasına Dair Kanun
Tasarısı’nın 36’ncı maddesinin aşağıdaki şekilde değiştirilmesini arz ve teklif
ederiz.
Sibel Özdemir (İstanbul)
ve arkadaşları
“MADDE 36- Bu kanun hükümlerini Bakanlar Kurulu eli ile
yürütür.”
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ HAKKI KÖYLÜ (Kastamonu) – Katılamıyoruz Sayın Başkan. 
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde söz isteyen İstanbul Milletvekili Sibel Özdemir. 
Buyurun
Sayın Özdemir. (CHP sıralarından alkışlar)
SİBEL
ÖZDEMİR (İstanbul) – Sayın Başkan, değerli milletvekilleri; görüşülmekte olan
Danıştay Kanunu Tasarısı’nın 36’ncı maddesi için vermiş olduğumuz önerge
üzerine Cumhuriyet Halk Partisi Grubu adına söz almış bulunuyorum. Yüce
heyetinizi saygıyla selamlıyorum.
Değerli
milletvekilleri, Avrupa Komisyonu ve kurumlarının, 1999 resmî adaylık
sürecimizden itibaren hazırladığı bütün ilerleme raporlarında en başta gelen
eleştiri ve olumsuzluklar arasında bugüne kadar istisnasız tek yer alan başlık
hukukun üstünlüğü ve yargı bağımsızlığı olmuştur. Bu hafta görüştüğümüz, bugün
hızla yasalaştırmaya çalıştığınız Danıştay Kanunu Tasarısı, Avrupa Birliği Uyum
Komisyonunun değerlendirmesi yapılmadan Genel Kurulun gündemine getirildi ve
sanırım beş on dakika sonra da yasalaşacak.
Sayın
milletvekilleri, Türkiye Büyük Millet Meclisine sunulan kanun tasarı ve
tekliflerinin Avrupa Birliği mevzuatına uygunluklarını inceleyerek ihtisas
komisyonlarına görüş sunmak üzere Avrupa Birliği Uyum Komisyonu kurulmuştur.
Adalet Bakanlığı tarafından hazırlanan ve tasarı olarak Meclis Başkanlığına
sunulan Danıştay Kanunu Tasarısı Avrupa Birliği Uyum Komisyonuna havale
edilmemiştir. Ve Meclis Başkanlığı tarafından bastırılan 400 no.lu sıra sayısı
içinde Avrupa Birliği Uyum Komisyonunun görüşü yer almamaktadır, eksik
kalmıştır. Dün Sayın Bakanın bu konuda görüşünü sormuştum ancak bir yanıt alamadım.
İktidar partisi ve Meclis Başkanlığı, Uyum Komisyonunun görüşünü almamakla bir
kez daha “Avrupa Birliği müktesebatını, direktiflerini, ilerleme raporlarını
tanımıyorum ve Avrupa Birliği müktesebatıyla çelişen bir düzenlemeye
gidiyorum.” demektedir. Avrupa Birliği müktesebatına, hatta Anayasa’mıza
aykırılıklar içeren bu tasarının görüşmelerine başlamadan tasarının Sayın
Meclis Başkan Vekili tarafından Avrupa Birliği Uyum Komisyonuna gönderilmesi
gerekirdi ancak Sayın Başkan böyle bir tasarrufta bulunmamıştı. 
Değerli
milletvekilleri, bu uygulama kadar trajik olan başka bir olay bugün Brüksel’de
yaşandı. Bugün yeni bir faslın açılması görüşmeleri sonrasında Avrupa Birliği
Bakanı ve Dışişleri Bakanı Avrupa Birliğine tam üyelik yolunda bir başarı
hikâyesiymiş gibi gülümseyerek kamuoyuna görüntü verdiler.
Sayın
milletvekilleri, Brüksel’de Hükûmet tam üyelik yolunda çok önemli bir adım
attığımız yönünde görüntü verirken sizler burada Avrupa Birliğinin
müktesebatıyla uyumlaştırılmayan, açıkça Avrupa Birliğinin “yargı bağımsızlığı”
ve “tam üyelik” kriterleriyle çelişen bir yasa tasarısını Meclisten
geçiriyorsunuz. Avrupa Birliği gibi çok önemli ve stratejik üyelik sürecimizi
hükûmetleriniz dönemlerinde kişisel ikbal ve çıkarlarınız için dönemsel bir
araç olarak kullandığınıza ve halkı yine aldattığınıza şahit oluyoruz. Günü
geldiğinde, sanırım, halkımıza yeni bir özür borcunuz daha olacak. 
Değerli
milletvekilleri, HSYK Başkan Vekili Mehmet Yılmaz “El birliğiyle yargıya güveni
yükseltmezsek her birlikte kaybedeceğiz.” diyerek devleti, Hükûmeti, muhalefeti
ve toplumu uyarıyor. Meclisten geçirilen bu tasarıyla, hep birlikte, yargıya,
adalete olan güven zerrelerini de Cumhurbaşkanlığı ve Hükûmetin kişisel
ikballeri uğruna, maalesef, feda ediyoruz. Yine, maalesef, kaybeden halk,
kazanan Cumhurbaşkanının hırsları oluyor. Bizler biliyoruz ki bir kişinin şahsi
hırsı ve güvenliği için çıkarılan bu yasa tasarısı can çekişen yargıya, adalete
olan güvene son darbeyi vuracaktır. 
Değerli
milletvekilleri, görüştüğümüz bu yasa tasarısının açık amacı, yargının üst
düzey kurumlarındaki üye dağılımını “bizler” ve “onlar” olarak kadrolaştırmak;
örtülü amacı, Cumhurbaşkanlığının her dediğine “evet” diyecek kişilerin
seçilmesi, kendinden olmayan tüm üyelerin tasfiye edilecek olmasıdır ve yine bu
yasa tasarısının yıkım amacı, Yargıtay ve Danıştaydan sonra hedef Anayasa
Mahkemesidir. Biz ana muhalefet partisi olarak bu tasarıyı iptal için Anayasa
Mahkemesine başvuruda bulunacağız. Buradan Anayasa Mahkemesine de sesleniyorum:
Danıştay ve Yargıtaydan sonra size sıra geleceği anlaşılmaktadır. Önünüze
gelecek iptal başvurumuzu bu gözle incelemenizi tavsiye ediyorum. 
Son
olarak, bu tasarıyla Cumhurbaşkanlığı ile Hükûmet karanlık ve yaşanılmaz bir
ülke yaratmanın son taşlarını döşeyecektir. Cumhuriyet Halk Partisi olarak bu
yasa tasarısına karşı çıkmamızın halkımıza karşı tarihî sorumluluğumuz ve
görevimiz olduğunu bir kez daha dile getiriyorum. 
Yüce
heyetinizi saygıyla selamlıyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Tasarının
ve maddenin son önergesini okutuyorum: 
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 36’ncı maddesinde bulunan “bu kanun” ibaresinin yerine
“bu kanunun” ibaresinin kullanılmasını arz ve teklif ederiz. 
İdris Baluken
(Diyarbakır) ve arkadaşları
BAŞKAN
– Komisyon önergeye katılıyor mu? 
ADALET
KOMİSYONU BAŞKAN VEKİLİ HAKKI KÖYLÜ (Kastamonu) – Katılamıyoruz Sayın Başkan. 
BAŞKAN
– Hükûmet? 
ADALET
BAKANI BEKİR BOZDAĞ (Yozgat) – Katılmıyoruz Başkanım. 
BAŞKAN
– Önerge üzerinde söz isteyen Diyarbakır Milletvekili İdris Baluken. 
Buyurun
Sayın Baluken. (HDP sıralarından alkışlar) 
İDRİS
BALUKEN (Diyarbakır) – Teşekkür ederim.
Sayın
Başkan, değerli milletvekilleri; bir kez daha hepinizi saygıyla selamlıyorum.
Sanırım,
artık, son sözleri söylerken çok teknik değerlendirme yapmaya gerek yok diye
düşünüyorum çünkü söylenecek sözlerin hepsi bu kürsüde ifade edildi, tarihe
geçecek şekilde Meclis tutanaklarına geçildi, kayıtlar tutuldu. O nedenle belki
son yapacağımız konuşmada hâlâ belli yanlışlardan dönmenizle ilgili
çağrılarımızı tekrarlayabiliriz. 
Burada
konuşan her muhalefet partisinden milletvekili eğer bu yasa tasarısının yargıda
siyasallaşma ve yargı kurumunun bir bütün olarak yandaşlaşması üzerine
kaygılarını dile getirmişse bu kaygıları dikkate almamakla tarihe geçecek bir
yanlış ve bir hata yapıyorsunuz demek durumundayız. Çünkü sizin adınıza konuşan
hatiplerin de ifade ettiği gibi, yargı, uzun yıllardır, belki de cumhuriyetin
kuruluşundan bugüne kadar devleti ele geçirmenin, iktidarı, hegemonyayı
sağlamanın bir aracı olarak maalesef bugünlere kadar kullanıldı. Ulusalcılar, milliyetçiler,
cemaatçiler, işte, en son getirdiğiniz düzenlemeyle birlikte şimdi AKP’lilerin
yargıyı devleti ele geçirmenin bir aracı olarak kullanması, kendi
iktidarlaşmasının bir basamağı olarak kullanması bu ülkeye maalesef herhangi
bir hayır getirmeyecektir. Geçmiş deneyimler ortadayken çok uzaklara gitmeye
gerek yok. Bakın, yakın dönemde yargıda bugün terör örgütü olarak ifade
ettiğiniz cemaat yapılanmasıyla birlikte iş tuttunuz. Cemaat yapılanması ne
zaman ki MİT Müsteşarı aleyhinde bir dava açtı ve ne zaman ki 17-25 Aralık
dosyalarını gündeme getirdi, o günden itibaren yargının aslında devleti ele
geçirme adına nasıl tehlikeli bir silaha dönüşebileceğini sizler kendiniz yakın
dönemde müşahede ettiniz. Bunun tespitlerini burada da yaptınız ama şimdi o yaptığınız
tespitlerin tam aksi yönünde, toplumun geri kalanını ikna etmeden, hiçbirimizin
rızasını almadan, bizim temsil etmiş olduğumuz toplumsal kesimlerin
itirazlarını dikkate almadan bir düzenleme yapıyorsunuz ve burada da maalesef
dediğim gibi sadece ve sadece devleti ele geçirmenin, yeni bir rejim tahkim
etmenin bir arayışı içerisindesiniz. Bu, doğru bir yaklaşım değil. Zaman zaman
milletvekilleriniz de dile getirdi, yürütmenin, yasamanın tamamen sizin
elinizde olduğu bir düzende aslında toplumun diğer kesimlerini koruyan, sigorta
görevi yapan en önemli şey yargının kendisiydi. Medya için de aynı şeyi
söyleyebiliriz. Yani Türkiye’de hukuk devletiyle ilgili kaygılar eğer toplumda
oluşmuşsa, kuvvetler ayrılığıyla ilgili birtakım kaygılar oluşmuşsa bunu giderecek
en önemli şey yargı mekanizması ve medya özgürlüğünün kendisiydi. Ama bugün
yaptığınız düzenlemeyle birlikte siz bu sigortanın kendisini de maalesef
toplumun elinden alıyorsunuz. Kendi tabanınızda bile eğer bugün yargıya,
adalete güven yüzde 10’lar, 20’ler seviyesine inmişse bunu tekrar gözden
geçirmeniz gerektiğini bir kez daha ifade etmek istiyorum. 
Bu
ülkenin temel sorunlarını burada çözmek zorundayız. Her birimizin ağzından
çıkan cümlelere kulak kabartmak, dikkate almak, ortak aklı, rasyonel aklı
aramak durumundayız. Ön yargılarla muhalefetten gelenleri reddetmekle ancak
yönetilemez bir ülke gerçekliğine hızla savrulmayı yaşarız. 
Diyarbakır
milletvekilimiz konuşurken ifade etti, 44 cenazenin yerde olduğu bir zaman
dilimi içerisinde eğer bu ülkenin Başbakanı bir bayram havasından bahsediyorsa
ya da Lice’de yaşamını yitiren insanlar için Türkiye’nin dört bir yanındaki
ocağa ateşler düşerken birileri bayram havasından bahsediyorsa orada
yönetilebilir bir devlet işleyişi yok demektir. Bunu gidermek, dediğim gibi
hepimizin boynunun borcudur. Bir Suudi diktatörüne bile üç gün yas ilan eden
bir Hükûmetin, kendi vatandaşları için bir günlük bir yası bile bir bayram
çelişkisiyle birlikte çok görmesi izaha muhtaç bir durumdur. Korkarım ki yapmış
olduğunuz bu yasal düzenlemeler de ortaya çıkan bu derin kutuplaşmanın acı bir
faturası olarak önümüzdeki dönemde yine karşımıza gelecektir.
(Mikrofon
otomatik cihaz tarafından kapatıldı) 
İDRİS
BALUKEN (Devamla) - Ben bu duygu ve düşüncelerle bir kez daha yanlış yaptığınızı,
yanlıştan vazgeçmeniz gerektiğini, bütün toplumsal kesimlerin yükseltmiş olduğu
itirazları dikkate almanız gerektiğini ifade ediyor, hepinize saygılar
sunuyorum. (HDP sıralarından alkışlar) 
BAŞKAN
– Teşekkür ediyoruz.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
36’ncı
maddeyi oylarınıza sunuyorum: Kabul edenler... Kabul etmeyenler... 36’ncı madde
kabul edilmiştir. 
Böylece
ikinci bölümde yer alan maddelerin oylamalarının yapılmasıyla birlikte
tasarının tümü üzerindeki görüşmeler tamamlanmıştır.
Tasarının
tümünü oylamadan önce, İç Tüzük’ün 86’ncı maddesi uyarınca oyunun rengini belli
etmek üzere lehte ve aleyhte iki söz hakkı vardır. 
İlk
söz hakkı, lehte olmak üzere Nevşehir Milletvekili Sayın Murat Göktürk’e
aittir.
Sayın
Göktürk, buyurun. (AK PARTİ sıralarından alkışlar) 
MURAT
GÖKTÜRK (Nevşehir) – Sayın Başkanım, değerli milletvekili arkadaşlarım; ben de
sizleri en içten saygı ve sevgilerimle selamlıyorum. 
Görüyorum
ki kürsüye gelirken iyi bir alkışla buraya geldim, iyi bir alkışla da
ayrılacağım inşallah. (AK PARTİ sıralarından alkışlar) 
Bu
kanunun yapılmasında emek veren, emeği geçen, başta Bakanımız olmak üzere,
burada olumlu, olumsuz katkı sunan bütün milletvekili arkadaşlarımıza teşekkür
ediyorum. Ben, kanunun ülkemize, milletimize faydalı olacağını düşünüyorum. 
Yaklaşan
Kadir Gecenizin ve Ramazan Bayramı’nızın mübarek olmasını diliyorum ve
ülkemizin bu birkaç gün içinde yaşadığı acıları tekrar yaşamaması temennisiyle
hepinizi en içten saygı ve sevgilerimle selamlıyor, saygılarımı sunuyorum. (AK
PARTİ sıralarından alkışlar) 
BAŞKAN
– Teşekkür ediyoruz.
Aleyhte,
Ankara Milletvekili Sayın Levent Gök.
Buyurun
Sayın Gök. (CHP sıralarından alkışlar).
LEVENT
GÖK (Ankara) – Sayın Başkan, değerli milletvekilleri; bir yasama faaliyetinin
daha sonuna geldik. Umarım, AKP Grubu, dört günlük yoğun bir mesaiden sonra,
yangından mal kaçırırcasına çıkarılmak istenen bu yasanın bir sonraki süreçte
tam aksi bir yasayla karşı karşıya gelmez. 
Biz
bugünleri çok gördük, hangi AKP? İki yıl önce Yargıtayda, Danıştayda cemaat
yapılanması var diyerek üye sayısını artırdığınız zaman da oy verdiniz, şimdi
iki yıl sonra aynı gerekçeyle yine cemaat yapılanması var denilerek Yargıtay ve
Danıştayın üye sayısı düşürülüyor. Hangisi doğru Sayın Bakan, o mu doğru bu mu
doğru? Şimdi, cemaat diyorsunuz, FETÖ terör örgütü diyorsunuz yani Yargıtayda
böyle üyeler varken niçin haklarında bir işlem yapmıyorsunuz değerli
arkadaşlar, niçin bir işlem yapmıyorsunuz? Yargıtayda böyle Yargıtay üyelerinin
olmasına nasıl izin veriyorsunuz? Devlette elbette başka yapılanmaların olması
kabul edilemez, böyle bir tablo içerisinde gelin el birliğiyle hepsinin üzerine
gidelim ama AKP yargısını kurmak için de böylesine arkadan dolanarak, yasaları
çiğneyerek, Anayasa’yı çiğneyerek, kuvvetler ayrılığı prensibini yok ederek
yasalar çıkarmayın. 
Geçtiğimiz
hafta bir yasa çıkardık, neydi o? Askere koruma sağlayan bir yasa. Niçin
çıkardık? PKK’yla dövüşmek için askere belli zırh verildi, dokunulmazlıklar
verildi. Bu yasayla ilgili eleştiriler yapıldığı zaman buna karşı çıkanları
terörist diye nitelendirdiniz –biz gerçi o yasayı destekledik- ama arkadaşlar
hangi AKP? İki yıl önce bu Mecliste PKK’yla görüşmek için yasa çıkarıldı,
bunları biliyor musunuz değerli arkadaşlar? Siz kimsiniz, hangi AKP’siniz? İki
yıl önce PKK’yla görüşmek için yasa çıkardığınız zaman da oy veriyorsunuz, iki
yıl sonra PKK’yla dövüşmek için de yasa çıkarıyorsunuz. (CHP sıralarından
alkışlar) Yani iki yıl önce çıkardığınız yasada diyorsunuz ki: “PKK’yla
görüşmek için görüşen kişilere hukuki, idari, cezai sorumluluk verilmez.”
HAKAN
ÇAVUŞOĞLU (Bursa) – Sayın Gök, askerimiz dövüşüyor mu sizce orada? Siz
askerimizin orada dövüştüğünü mü zannediyorsunuz? Yazık!
LEVENT
GÖK (Devamla) - Geçen hafta da askere verdiniz bu yetkiyi. Değerli arkadaşlar,
bir vizyon sahibi olmanız lazım. Bir iktidarın ülkeyi yönetme gücü ve erki
olması lazım. Bir iş yapıyorsanız doğrusunu yapın.
HAKAN
ÇAVUŞOĞLU (Bursa) – Bilinçaltına işlemiş. 
LEVENT
GÖK (Devamla) - Şimdi, bir yandan PKK’yla görüşmek için de yasa, bir yandan
PKK’yla dövüşmek için de yasa; bu ikisi aynı anda olmaz. İktidar bir yolunu
belirleyecek ve devam edecektir. 
Her
konuda ikirciklisiniz değerli arkadaşlar. 44 vatandaşımız hayatını kaybetmiş.
Bugün, Avrupa Kupası’nda dünyanın bir başka ülkesinde Portekiz-Polonya maçında
on binlerce kişi, bütün futbolcular saygı duruşunda bulunuyor; biz 44 kişinin
daha yasını tutamadan buradan yangından mal kaçırırcasına bir yasa
çıkartıyoruz. Bu, vicdanlara sığdı mı değerli arkadaşlar? Sığdı mı bu? İçinize
sindi mi? 
OSMAN
AŞKIN BAK (Rize) – Ya, terör Meclisi mi durduracak? Meclis çalışacak. 
ŞİRİN
ÜNAL (İstanbul) – Kurtuluş Savaşı’nda da bu Meclis çalıştı.
LEVENT
GÖK (Devamla) - Yani, bu yasaları çıkartsanız ne olacak? Bakın, iki yıl önce
çıkarttığınız yasadan bahsediyorum. Çözemiyorsunuz, yine yasa çıkartıyorsunuz,
yine çözemiyorsunuz. Yani, diyeceğim odur ki değerli arkadaşlar, yasa
çıkartmakla ülke yönetilemez, artık ülkeyi yönetemez hâle geldiniz. Hele yargıyla
bu denli içli dışlı oynarsanız… Adalet duygusunun zedelendiği her ülke patlar
değerli arkadaşlarım. Türkiye’yi yönetme gücünü kaybettiniz. Dostlarınız
kalmadı. Her yerde yanlış yapıyorsunuz; millî eğitimi çökerttiniz, yargıyı
çökerttiniz, Türkiye'nin bütün kurumlarını yerle bir ettiniz, dış politika
ayaklar altında. O yüzden, iki yıl önce dediğiniz lafları yiyorsunuz;
Rusya’yla, başka ülkelerle anlaşma yollarına gidiyorsunuz. 
Değerli
arkadaşlar, onurlu olalım, dik duralım ama önce ülkemizde iç barışı bir
sağlayalım. Çıkarttığınız bütün bu yasaların ülkemizin iç barışına katkı
getirmeyeceğini ben çok iyi biliyorum. 
Şimdi,
yaklaşan bu Ramazan Bayramı ve yarınki Kadir Gecesi nedeniyle tüm İslam
âleminin Kadir Gecesi’ni ve Ramazan Bayramı’nı kutluyorum. 
HÜSNÜYE
ERDOĞAN (Konya) – En doğru şeyi söylediniz Sayın Vekilim, en doğru şeyi. 
LEVENT
GÖK (Devamla) - Umuyorum, bu bayramda AKP Grubu, iktidar partisi, bakanları,
Hükûmeti, Başbakanı aklıselim bir yola girerler ve Türkiye’yi sağ salim, girmiş
olduğu karanlık odadan hep birlikte çıkartırız. 
(Mikrofon
otomatik cihaz tarafından kapatıldı) 
LEVENT
GÖK (Devamla) – Bu yasaya Cumhuriyet Halk Partisi olarak “ret” oyu vereceğimizi
ifade ediyoruz. (CHP sıralarından alkışlar)
BAŞKAN
– Teşekkür ediyoruz.
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı…
MEHMET
NACİ BOSTANCI (Amasya) – Sayın Başkanım, kayıtlara geçmesi için ifade ediyorum.
Sayın Gök PKK’yla görüşmek için yasa çıkardığımızdan bahsetti. (CHP
sıralarından “Doğru.” sesleri) Meclis öyle bir çalışma yapmadı. İki yıl önce,
Sayın Gök’ün bahsettiği yasa, çözüm sürecine hukuki bir zemin oluşturma
kastıyla çıkarılmış bir yasaydı…
LEVENT
GÖK (Ankara) – Hangi süreçti o Sayın Bostancı?
MEHMET
ERDOĞAN (Muğla) – Çözüm sürecinde ne yaptınız? İmralı’ya yol yaptınız. 
MEHMET
NACİ BOSTANCI (Amasya) – …ve Cumhuriyet Halk Partisi de bu yasaya destek
vermişti.
LEVENT
GÖK (Ankara) – Bir şey demiyoruz o konuda.
MEHMET
NACİ BOSTANCI (Amasya) – Yürütülen çözüm sürecine hukuki bir çerçeve
kazandırmak hukuk devletinin gereğidir. Keşke çözüm süreci bir neticeye
ulaşsaydı ama burada çok çeşitli müzakerelerde tartışıldığı gibi çözüm süreci
neticeye ulaşmadı. PKK’nın girişimleri, terörist girişimleri… 
MEHMET
ERDOĞAN (Muğla) – Sayın Bostancı, İmralı tutanakları yayımlandı artık, onu
şimdi konuşmanın bir anlamı yok. Oradan aldığınız talimatla o kanunu
çıkardınız.
MEHMET
NACİ BOSTANCI (Amasya) – …Suriye’nin iç karışıklığı ile o çerçevedeki
gelişmeler çerçevesinde şimdi devlet teröre karşı mücadele veriyor. 
Çok
dinamik bir coğrafyada yaşıyoruz. Bütün bunları hesaba katarak değerlendirme
yapmak gerekir.
Maruzatım
budur efendim. 
BAŞKAN
– Teşekkür ediyoruz. 
LEVENT
GÖK (Ankara) – Sayın Başkan, ben de kayıtlara geçmesi açısından bir iki cümle
söyleyeyim.
BAŞKAN
– Buyurun. 
LEVENT
GÖK (Ankara) – Ben ne söylediğimi biliyorum. Biz Türkiye’deki kanın akması ve
terörün sona erdirilmesindeki her türlü çabaya destek verdik. (AK PARTİ
sıralarından gürültüler)
BAŞKAN
– Bir saniye arkadaşlar, Sayın Gök konuşuyor. 
AHMET
GÜNDOĞDU (Ankara) – Kanın durması demek istediniz, değil mi?
LEVENT
GÖK (Ankara) – Evet, kanın durması elbette. 
Yani,
kanın durması açısından her tür çabaya destek verdik, sürecin sona
erdirilmesinin başarıya ulaşması konusunda da destek verdik. Bunda hiçbir
tereddüt yok. Ben sadece iktidar partisindeki kafa karışıklığını anlatmak için
örnek verdim. Yani, kanun burada, yapılanlar ortada. Şimdi, iki yıl önce de
yasayı değiştirdik, iki yıl önce de arkadaşlar, üyeler artırıldı, şimdi üyeler
indiriliyor. Bu kafa karışıklığını sorgulamak için...
BAŞKAN
– Kayıtlara geçti Sayın Gök.
İDRİS
BALUKEN (Diyarbakır) – Sayın Başkan, İç Tüzük 60’a göre yerimden söz talebim
var.
BAŞKAN
– Sayın Baluken, buyurun. 
Bir
dakika süreyle…
V.- AÇIKLAMALAR (Devam)
30.- Diyarbakır Milletvekili İdris
Baluken’in, bugün yaşanılan sıkıntıların çözüm süreci olduğu için değil çözüm
süreci bittiği için yaşandığına ve bu sürece tekrar geri dönme duyarlılığı
içerisinde olunması gerektiğine ilişkin açıklaması
İDRİS
BALUKEN (Diyarbakır) – Teşekkür ediyorum. 
Sayın
Başkan, çözüm sürecini partimiz Türkiye siyaset tarihinin ve son otuz yıllık
çatışmalı sürecin en doğru çalışması olarak değerlendirdi ve bugün de bir kez
daha ortaya çıkan tartışmalar nedeniyle bunu ifade etmeyi Türkiye halklarına
karşı duyduğu sorumluluğun bir gereği olarak görür. Çözüm süreci, bu ülkede
demokratikleşmenin ve kalıcı barışın mümkün olabileceğini, bu coğrafyanın, bu
ülke halklarının demokratik geleceğiyle birlikte, bütün Orta Doğu’ya model
olabilecek bir barış çıkarabileceğini gösterdi. Nitekim, süreç bittikten sonra
ortaya çıkan sonuçlar da bu söylemimizi doğrulayan sonuçlardır. Bugün
yaşadığımız sıkıntılar çözüm süreci olduğu için değil, çözüm süreci bittiği
için yaşanan sıkıntılardır.
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) – Hemen toparlıyorum Sayın Başkan.
BAŞKAN
– Lütfen, toparlayın.
İDRİS
BALUKEN (Diyarbakır) – Bugün AKP Hükûmeti İsrail’den, Rusya’dan, Mısır’dan,
Suriye’den medet umar bir pozisyona düşeceğine bu ülke halklarından özür ve bu
ülke halklarıyla barış temelinde bir iç politika ve dış politikayı esas alması
durumunda bu ülkenin çözülmeyecek hiçbir sorununun olmayacağını bütün
demokratik kamuoyu, barıştan yana olan kamuoyu ifade ediyor. O nedenle, bütün
milletvekillerinin, bu kadar değerli bir süreci mahkûm etmek yerine tam da
ihtiyacını duyduğumuz günlerde bu sürece tekrar geri dönme duyarlılığı
içerisinde olması gerektiğine inanıyoruz.
Teşekkür
ediyorum söz verdiğiniz için. (HDP sıralarından alkışlar)
BAŞKAN
– Teşekkürler.
Sayın
Akçay, siz de sisteme girmişsiniz.
Buyurun.
31.- Manisa Milletvekili Erkan Akçay’ın,
ülkenin kurum ve kurallarıyla yönetilmesi ilkesinden hareketle bu tasarıya ret
oyu vereceklerine ve Kadir Gecesi ile Ramazan Bayramı’nı kutladığına ilişkin
açıklaması
ERKAN
AKÇAY (Manisa) – Teşekkür ederim Sayın Başkan.
12
Eylül 2010 Anayasa değişikliklerini bu “paralel yapı” dediğiniz cemaat
yapılanmasıyla birlikte kotardınız; şimdi siz pişman, onlar pişman. 2011’de
sayıları artırarak yine yüksek yargıda düzenlemeler yaptınız, 2014’e kadar
pişman oldunuz, daha da artırdınız. Şimdi yine bir pişmanlıkla 2016
Haziranında, Temmuzunda bu değişiklikleri yapıyorsunuz. Temenni ederiz ki
yıllar sonra “Çok safmışız, kandırıldık.” demezsiniz ama bu ihtimal çok yüksek.

Değerli
arkadaşlar, kapı açıksa bacadan girilmez. Bu gayretler kapı açık olduğu hâlde
bacadan girme gayretidir ve kurumlarla oynamaktadır. 
(Mikrofon
otomatik cihaz tarafından kapatıldı)
ERKAN
AKÇAY (Manisa) – Tamamlıyorum Sayın Başkan.
BAŞKAN
– Tamamlayın lütfen.
ERKAN
AKÇAY (Manisa) – Anayasa’nın 139’uncu maddesi ve ilgili kurumların özel
kanunları ve diğer kanunlarımız bu “paralel yapı” dediğiniz yapıyla mücadele
etmek için pekâlâ bir yöntem olabilecekken siz bu yolu işletmediniz, kolay yolu
varken zoru seçtiniz, doğru yolu varken yanlış yolu seçtiniz. Bu nedenle,
hukukun yara almaması, ülkenin kurum ve kurallarıyla yönetilmesi ilkesinden
hareketle bu tasarıya ret oyu vereceğimizi ifade etmek istedim.
Bu
vesileyle, saat on ikiyi de geçtiğine göre, bugün idrak edeceğimiz Kadir Gecesi’nin
bütün milletimize, insanlığa, İslam âlemine hayırlı ve mübarek olmasını ve
önümüzdeki Ramazan Bayramı’mızı da tebrik ederek sözlerime son veriyorum.
Herkese
iyi akşamlar.
BAŞKAN
– Teşekkür ediyorum Sayın Akçay, çok sağ olun.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda
Değişiklik Yapılmasına Dair Kanun Tasarısı (1/726) ve Adalet Komisyonu Raporu
(S. Sayısı: 400) (Devam)
BAŞKAN
– Tasarının tümünü oylarınıza sunuyorum: Kabul edenler… Kabul etmeyenler…
Böylece tasarı kabul edilmiştir ve kanunlaşmıştır. (AK PARTİ sıralarından
alkışlar)
Yoğun
mesai harcadığımız bu tasarıda emeği geçen tüm milletvekillerine teşekkür
ediyoruz.
Danışma
Kurulunun bir önerisi vardır, okutup işleme alacağım ve oylarınıza sunacağım.
IX.- ÖNERİLER (Devam)
B) Danışma Kurulu Önerileri
1.- Danışma Kurulunun, gündemin “Kanun
Tasarı ve Teklifleri ile Komisyonlardan Gelen Diğer İşler” kısmının 320’nci
sırasında yer alan 395 sıra sayılı Kanun Tasarısı’nın bu kısmın 5’inci sırasına
alınmasına, diğer işlerin sırasının buna göre teselsül ettirilmesine ve Genel
Kurulun 1/7/2016 Cuma günü toplanmamasına ilişkin önerisi
Danışma Kurulu Önerisi
30/6/2016
Danışma
Kurulunun 30/6/2016 Perşembe günü yaptığı toplantıda gündemin “Kanun Tasarı ve
Teklifleri ile Komisyonlardan Gelen Diğer İşler” kısmının 320’nci sırasında yer
alan 395 sıra sayılı Kanun Tasarısı’nın bu kısmın 5’inci sırasına alınması,
diğer işlerin sırasının buna göre teselsül ettirilmesi ve Genel Kurulun
1/7/2016 Cuma günü toplanmamasının Genel Kurulun onayına sunulması uygun
görülmüştür.
 İsmail
Kahraman
 Türkiye
Büyük Millet Meclisi 
 Başkanı
 Mehmet Muş Levent
Gök
 Adalet ve Kalkınma Partisi  Cumhuriyet
Halk Partisi
 Grubu Başkan Vekili Grubu
Başkan Vekili
 Çağlar Demirel Erkan
Akçay
 Halkların Demokratik Partisi Milliyetçi
Hareket Partisi
 Grubu Başkan Vekili Grubu
Başkan Vekili
BAŞKAN
– Öneriyi oylarınıza sunuyorum: Kabul edenler… Kabul etmeyenler… Öneri kabul
edilmiştir.
Beş
dakika ara veriyorum
Kapanma Saati: 00.26
ALTINCI OTURUM
Açılma Saati: 00.35
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Elif Doğan TÜRKMEN (Adana)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 110’uncu Birleşiminin Altıncı
Oturumunu açıyorum.
İkinci sırada
bulunan, Dünya Posta Birliği Kuruluş Yasasına Sekizinci Ek Protokolün
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlayacağız.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- Dünya Posta Birliği Kuruluş Yasasına
Sekizinci Ek Protokolün Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu (S. Sayısı: 343) (x)
BAŞKAN –
Komisyon? Burada.
Hükûmet? Burada.
Komisyon Raporu
343 sıra sayısıyla bastırılıp dağıtılmıştır.
Tasarının tümü
üzerinde söz isteyen yok. 
Tasarının
maddelerine geçilmesini oylarınıza sunuyorum: Kabul edenler… Kabul etmeyenler…
Kabul edilmiştir.
1’inci maddeyi
okutuyorum:
DÜNYA
POSTA BİRLİĞİ KURULUŞ YASASINA SEKİZİNCİ EK PROTOKOLÜN ONAYLANMASININ UYGUN
BULUNDUĞUNA DAİR KANUN TASARISI
MADDE 1- (1) “Dünya Posta Birliği Kuruluş
Yasası’na Sekizinci Ek Protokol”ün onaylanması uygun bulunmuştur.
BAŞKAN – 1’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
2’nci maddeyi
okutuyorum:
MADDE 2- (1) Bu Kanun yayımı tarihinde
yürürlüğe girer.
BAŞKAN – 2’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
3’üncü maddeyi
okutuyorum:
MADDE 3- (1) Bu Kanun hükümlerini Bakanlar
Kurulu yürütür.
BAŞKAN – 3’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Tasarının tümü
açık oylamaya tabidir. 
Açık oylamanın
elektronik oylama cihazıyla yapılmasını oylarınıza sunuyorum: Kabul edenler…
Kabul etmeyenler… Kabul edilmiştir.
Oylama için iki
dakika süre veriyorum.
(Elektronik
cihazla oylama yapıldı)
BAŞKAN
– Dünya Posta Birliği Kuruluş Yasasına Sekizinci Ek Protokolün Onaylanmasının
Uygun Bulunduğuna Dair Kanun Tasarısı’nın yapılan açık oylama sonucunu
açıklıyorum:
“Kullanılan
oy sayısı : 230
Kabul : 228
Ret : 2 (x)
 Kâtip Üye Kâtip
Üye
 Mücahit Durmuşoğlu Elif Doğan
Türkmen
 Osmaniye  Adana”
Böylece,
tasarı kabul edilmiş ve kanunlaşmıştır, hayırlı olsun.
3’üncü
sırada bulunan, Türkiye Cumhuriyeti ile Moldova Cumhuriyeti Arasında Serbest
Ticaret Anlaşmasının Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu’nun görüşmelerine başlayacağız.
3.- Türkiye Cumhuriyeti ile Moldova
Cumhuriyeti Arasında Serbest Ticaret Anlaşmasının Onaylanmasının Uygun
Bulunduğuna Dair Kanun Tasarısı (1/717) ve Dışişleri Komisyonu Raporu (S.
Sayısı: 398) (xx)
BAŞKAN
– Komisyon ve Hükûmet yerinde.
Komisyon
Raporu 398 sıra sayısıyla bastırılıp dağıtılmıştır.
Tasarının
tümü üzerinde söz isteyen? Yok.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
1’inci
maddeyi okutuyorum:
TÜRKİYE CUMHURİYETİ İLE MOLDOVA CUMHURİYETİ ARASINDA SERBEST TİCARET
ANLAŞMASININ ONAYLANMASININ UYGUN BULUNDUĞUNA DAİR KANUN TASARISI
MADDE 1- (1) 11 Eylül 2014 tarihinde Kişinev’de imzalanan “Türkiye Cumhuriyeti ile
Moldova Cumhuriyeti Arasında Serbest Ticaret Anlaşması” ve Notaların
onaylanması uygun bulunmuştur. 
(2) Birinci
fıkrada belirtilen Anlaşma’nın eklerine ilişkin değişiklikleri onaylamaya
Bakanlar Kurulu yetkilidir.
BAŞKAN
– Maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
2’nci
maddeyi okutuyorum:
MADDE 2- (1) Bu Kanun yayımı tarihinde yürürlüğe girer.
BAŞKAN
– Maddeyi oylarınıza sunuyorum: Kabul edenler… Kabul etmeyenler… 2’nci madde
kabul edilmiştir.
3’üncü
maddeyi okutuyorum:
MADDE 3- (1) Bu Kanun hükümlerini Bakanlar Kurulu yürütür.
BAŞKAN
– Maddeyi oylarınıza sunuyorum: Kabul edenler… Kabul etmeyenler… 3’üncü madde
kabul edilmiştir.
Tasarının
tümü açık oylamaya tabidir.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir.
Oylama
için iki dakika süre veriyorum ve oylamayı başlatıyorum:
(Elektronik cihazla oylama yapıldı) 
BAŞKAN – Türkiye Cumhuriyeti ile
Moldova Cumhuriyeti Arasında Serbest Ticaret Anlaşmasının Onaylanmasının Uygun
Bulunduğuna Dair Kanun Tasarısı açık oylama sonucu:
“Kullanılan
oy sayısı : 242
Kabul : 240
Ret : 2 (x)
 Kâtip Üye Kâtip
Üye
 Mücahit Durmuşoğlu Elif Doğan
Türkmen
 Osmaniye  Adana”
Böylece,
tasarı kabul edilmiş ve kanunlaşmıştır, hayırlı olsun.
4’üncü sırada bulunan Türkiye Cumhuriyeti Hükümeti ile
Ürdün Haşimi Krallığı Hükümeti Arasında Kalkınma İşbirliği Anlaşmasının
Onaylanmasının Uygun Bulunduğuna Dair Kanun Tasarısı ve Dışişleri Komisyonunun
Raporu’nun görüşmelerine başlayacağız.
4.- Türkiye Cumhuriyeti Hükümeti ile Ürdün
Haşimi Krallığı Hükümeti Arasında Kalkınma İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/527) ve Dışişleri
Komisyonu Raporu (S. Sayısı: 183) (xx)
BAŞKAN – Komisyon ve Hükûmet burada.
Komisyon Raporu 183 sıra sayısıyla bastırılıp
dağıtılmıştır.
Tasarının tümü üzerinde söz isteyen yok.
Maddelere geçilmesini oylarınıza sunuyorum: Kabul
edenler... Kabul etmeyenler... Kabul edilmiştir. 
1’inci maddeyi okutuyorum:
TÜRKİYE CUMHURİYETİ HÜKÜMETİ İLE ÜRDÜN HAŞİMİ
KRALLIĞI HÜKÜMETİ ARASINDA KALKINMA İŞBİRLİĞİ ANLAŞMASININ ONAYLANMASININ UYGUN
BULUNDUĞUNA DAİR KANUN TASARISI
MADDE 1- (1) 22 Ekim 2015 tarihinde Amman’da imzalanan “Türkiye
Cumhuriyeti Hükümeti ile Ürdün Haşimi Krallığı Hükümeti Arasında Kalkınma
İşbirliği Anlaşması”nın onaylanması uygun bulunmuştur.
BAŞKAN – Oylarınıza sunuyorum: Kabul edenler... Kabul
etmeyenler... 1’inci madde kabul edilmiştir. 
2’nci maddeyi okutuyorum: 
MADDE 2- (1) Bu Kanun yayımı tarihinde yürürlüğe girer.
BAŞKAN – Kabul
edenler… Kabul etmeyenler… 2’nci madde kabul edilmiştir.
3’üncü maddeyi
okutuyorum:
MADDE 3- (1) Bu Kanun hükümlerini Bakanlar Kurulu yürütür.
BAŞKAN – Kabul
edenler… Kabul etmeyenler… 3’üncü madde kabul edilmiştir.
Tasarının tümü
açık oylamaya tabidir.
Açık oylamanın
elektronik oylama cihazıyla yapılmasını oylarınıza sunuyorum: Kabul edenler…
Kabul etmeyenler… Kabul edilmiştir.
Oylama için iki
dakika süre veriyorum ve süreyi başlatıyorum.
(Elektronik
cihazla oylama yapıldı) 
BAŞKAN
– Türkiye Cumhuriyeti Hükümeti ile Ürdün Haşimi Krallığı Hükümeti Arasında
Kalkınma İşbirliği Anlaşmasının Onaylanmasının Uygun Bulunduğuna Dair Kanun
Tasarısı açık oylama sonucu: 
“Kullanılan
oy sayısı : 252
Kabul : 244
Ret : 8 (x)
 Kâtip Üye Kâtip
Üye
 Mücahit Durmuşoğlu Elif Doğan
Türkmen
 Osmaniye  Adana”
Böylece,
tasarı kabul edilmiş ve kanunlaşmıştır, hayırlı olsun.
VI.- OTURUM BAŞKANLARININ KONUŞMALARI
(Devam)
2.- Oturum Başkanı TBMM Başkan Vekili Ahmet
Aydın’ın, Kadir Gecesi’ni ve Ramazan Bayramı’nı kutladığına ilişkin konuşması
BAŞKAN
– Sayın milletvekilleri, son tasarıya geçmeden önce bir dakikanızı istirham
edeceğim ben de. 
Değerli
milletvekili arkadaşlarım, mübarek ramazan ayı boyunca bir aydır burada hep
beraber mesai yaptık. Bu gece itibarıyla bayram tatili hazırlıklarının da
başladığı bu anlarda milletimizin, tüm İslam âleminin ve siz değerli
milletvekili arkadaşlarımın mübarek Ramazan Bayramı’nı tebrik ediyorum. 
Yine,
yarın idrak edeceğimiz mübarek Kadir Gecesi’nin de ülkemize ve milletimize
hayırlara vesile olmasını temenni ediyorum. 
Mutluluklara
ve güzelliklere vesile olan bayram günlerinin eli kanlı hainler, zorbalar ve
insanlık dışı mahlûklar tarafından milletimize ve ülkemize zehir edilmeye
çalışıldığını görüyoruz. Bayramlarımızı, kutsal ve ulvi olan her şeyimizi
ayaklar altına almaya çalışanlara karşı millet olarak bu Ramazan Bayramı’nda da
en güzel cevabı yine biz vereceğiz. Birlik, beraberlik ve kardeşlik içerisinde
dimdik millet olarak karşılarında duracağız. En güzel cevabı her daim var olan
bayram tadındaki kardeşliğimiz ve beraberliğimizle vereceğiz. Bir kez daha aziz
milletimizin, siz tüm değerli milletvekili arkadaşlarımın, Meclis
çalışanlarımızın, ailelerinizin, sevdiklerinizin Ramazan Bayramı’nı kutluyor,
tüm dünyaya barışın, esenliğin, huzurun ve kardeşliğin egemen olduğu günlere
vesile olmasını temenni ediyorum. 
Teşekkür
ediyorum. (AK PARTİ ve MHP sıralarından alkışlar)
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
5.- Türkiye Cumhuriyeti Hükümeti ile Kuzey
Kıbrıs Türk Cumhuriyeti Hükümeti Arasında KKTC’de Bulunan Vakıf Kültür
Varlıklarının Restorasyon İşlerinin Yürütülmesine İlişkin Anlaşmanın
Onaylanmasının Uygun Bulunduğuna Dair Kanun Tasarısı (1/644) ve Dışişleri
Komisyonu Raporu (S. Sayısı: 395) (x)
BAŞKAN
– 5’inci sırada yer alan, Türkiye Cumhuriyeti Hükümeti ile Kuzey Kıbrıs Türk
Cumhuriyeti Hükümeti Arasında KKTC'de Bulunan Vakıf Kültür Varlıklarının
Restorasyon İşlerinin Yürütülmesine İlişkin Anlaşmanın Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu’nun görüşmelerine
başlıyoruz.
Komisyon?
Yerinde.
Hükûmet?
Yerinde. 
Komisyon
Raporu 395 sıra sayısıyla bastırılıp dağıtılmıştır.
Tasarının
tümü üzerinde söz isteyen yok.
Maddelere
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
1’inci
maddeyi okutuyorum:
TÜRKİYE
CUMHURİYETİ HÜKÜMETİ İLE KUZEY KIBRIS TÜRK CUMHURİYETİ HÜKÜMETİ ARASINDA
KKTC'DE BULUNAN VAKIF KÜLTÜR VARLIKLARININ RESTORASYON İŞLERİNİN YÜRÜTÜLMESİNE
İLİŞKİN ANLAŞMANIN ONAYLANMASININ UYGUN BULUNDUĞUNA DAİR KANUN TASARISI
MADDE 1- (1) 14 Kasım 2014 tarihinde Lefkoşa'da imzalanan Türkiye
Cumhuriyeti Hükümeti ile Kuzey Kıbrıs Türk Cumhuriyeti Hükümeti Arasında
KKTC'de Bulunan Vakıf Kültür Varlıklarının Restorasyon İşlerinin Yürütülmesine
İlişkin Anlaşma'nın onaylanması uygun bulunmuştur.
BAŞKAN
– Oylarınıza sunuyorum: Kabul edenler… Kabul etmeyenler… Kabul edilmiştir.
2’nci
maddeyi okutuyorum:
MADDE 2- (1) Bu Kanun yayımı tarihinde yürürlüğe girer.
BAŞKAN
– Kabul edenler… Kabul etmeyenler… Kabul edilmiştir.
3’üncü
maddeyi okutuyorum:
MADDE 3- (1) Bu Kanun hükümlerini Bakanlar Kurulu yürütür.
BAŞKAN
– Kabul edenler… Kabul etmeyenler… Madde kabul edilmiştir.
Tasarının
tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir.
Oylama
için iki dakika süre veriyorum ve süreyi başlatıyorum.
(Elektronik
cihazla oylama yapıldı)
BAŞKAN
– Türkiye
Cumhuriyeti Hükümeti ile Kuzey Kıbrıs Türk Cumhuriyeti Hükümeti Arasında
KKTC'de Bulunan Vakıf Kültür Varlıklarının Restorasyon İşlerinin Yürütülmesine
İlişkin Anlaşmanın Onaylanmasının Uygun Bulunduğuna Dair Kanun Tasarısı’nın
açık oylama sonucu: 
“Kullanılan
oy sayısı : 248
Kabul : 248 (x)
 Kâtip Üye Kâtip
Üye
 Mücahit Durmuşoğlu Elif Doğan
Türkmen
 Osmaniye  Adana”
Böylece,
tasarı kabul edilmiş, kanunlaşmıştır, hayırlı uğurlu olsun. 
6’ncı
sırada bulunan 263 sıra sayılı Türkiye Cumhuriyeti
Hükümeti ile Brunei Sultanlığı Hükümeti Arasında Ekonomik, Ticaret ve Teknik
İşbirliği Anlaşmasının Onaylanmasının Uygun Bulunduğuna Dair Kanun Tasarısı
(1/573) ve Dışişleri Komisyonu Raporu’nun
görüşmelerine başlıyoruz. 
6.- Türkiye Cumhuriyeti Hükümeti ile Brunei
Sultanlığı Hükümeti Arasında Ekonomik, Ticaret ve Teknik İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/573) ve Dışişleri
Komisyonu Raporu (S. Sayısı: 263)
BAŞKAN
– Komisyon? Yok. 
Ertelenmiştir.
Bundan
sonra da komisyonun bulunmayacağı anlaşıldığından, alınan karar gereğince,
kanun tasarı ve teklifleri ile komisyonlardan gelen diğer işleri sırasıyla
görüşmek için 12 Temmuz 2016 Salı günü saat 15.00’te toplanmak üzere birleşimi
kapatıyorum.
Aziz
milletimize ve tüm vekillerimize hayırlı bayramlar, hayırlı tatiller diliyorum.

Kapanma Saati: 00.58




(x) 400 S. Sayılı Basmayazı 27/6/2016
tarihli 107’nci Birleşim Tutanağı’na eklidir. 


(x) 343 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(xx) 398 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(xx) 183 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(x) 395 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.




