



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

62’nci Birleşim
23 Şubat 2015 Pazartesi

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

İÇİNDEKİLER


I.- GEÇEN TUTANAK
ÖZETİ
II.- GELEN KÂĞITLAR
III.- YOKLAMALAR
IV.- AÇIKLAMALAR
1.- Bingöl Milletvekili İdris Baluken'in, Oturum
Başkanı TBMM Başkan Vekili Sadık Yakut’un 21/2/2015 tarihli 60’ıncı Birleşimdeki
bazı ifadelerine ilişkin açıklaması
2.- Sinop Milletvekili Engin Altay'ın, gündem dışı
konuşma için talepte bulunan milletvekillerine söz verilmesi ve Süleyman Şah
Türbesi’ne yapılan operasyonla ilgili bilgi sunulacağından bugünkü birleşimin
TV 3’ten yayınlanması gerektiğine ilişkin açıklaması
3.- İzmir Milletvekili Oktay Vural'ın, Millî Savunma
Bakanının gündem dışı konuşma yapacağından grupların daha önceden haberdar
edilmesi gerektiğine ilişkin açıklaması
4.- Hakkâri Milletvekili Adil Zozani'nin, Süleyman Şah
Türbesi’ne yapılan operasyonla ilgili bilgi sunumunun İç Tüzük’ün 50’nci
maddesine göre özel bir gündemle yapılması gerektiğine ilişkin açıklaması
5.- Bingöl Milletvekili İdris Baluken'in, Türkiye Büyük
Millet Meclisi Başkanının Başkanlık Divanını görevlendirmesine ilişkin
açıklaması
6.- İstanbul Milletvekili Mehmet Akif Hamzaçebi'nin,
Adıyaman Milletvekili Ahmet Aydın’ın sataşma nedeniyle yaptığı konuşmasındaki
bazı ifadelerine ilişkin açıklaması
7.- İzmir Milletvekili Oktay Vural'ın, Kırım Halk
Cumhuriyeti ilk Başkanı Numan Çelebi Cihan’ın 97’nci ölüm yıl dönümüne ilişkin
açıklaması
8.- İzmir Milletvekili Oktay Vural'ın, görüşülmekte
olan 684 sıra sayılı Kanun Tasarısı’nın 11’inci maddesini olumlu bulduklarına
ve kabul oyu verdiklerine ilişkin açıklaması
9.- İstanbul Milletvekili Mehmet Akif Hamzaçebi'nin,
görüşülmekte olan 684 sıra sayılı Kanun Tasarısı’nın 11’inci maddesini olumlu
bulduklarına ve kabul oyu verdiklerine ilişkin açıklaması
10.- Amasya Milletvekili Mehmet Naci Bostancı'nın,
görüşülmekte olan 684 sıra sayılı Kanun Tasarısı’nın 11’inci maddesine
muhalefet partilerinin verdiği desteğe teşekkür ettiğine ve bu tutumlarını
diğer maddelerde de göstermelerini beklediğine ilişkin açıklaması
11.- Bingöl Milletvekili İdris Baluken'in, Halkların
Demokratik Partisinin özellikle uyuşturucuyla mücadele konusunda son derece
hassas olduğuna ve Amasya Milletvekili Mehmet Naci Bostancı’nın yaptığı
açıklamasındaki bazı ifadelerine ilişkin açıklaması
12.- Ankara Milletvekili Levent Gök'ün, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
13.- İzmir Milletvekili Oktay Vural'ın, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
14.- Bingöl Milletvekili İdris Baluken'in, 684 sıra
sayılı Kanun Tasarısı’nın AB kriterleri ile Avrupa Konseyi ülkelerindeki hukuk
standartlarına uymadığına ve Uluslararası Af Örgütünün dünya genelinde bu yasa
tasarısına karşı imza kampanyası başlattığına ilişkin açıklaması
15.- İzmir Milletvekili Oktay Vural'ın, TBMM Başkan
Vekillerinin milletvekillerine karşı şiddet, hiddet ve lakayıt davranışlardan
vazgeçmesini tavsiye ettiğine ilişkin açıklaması
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Sadık Yakut'un,
Başkanlık Divanının, Hükûmetin gündem dışı konuşma talebini gruplara bildirme
yükümlülüğü olmadığına ilişkin konuşması 
2.- Oturum Başkanı TBMM Başkan Vekili Sadık Yakut'un,
Bingöl Milletvekili İdris Baluken’in yaptığı açıklamasındaki bazı ifadelerine
ilişkin konuşması 
VI.- GÜNDEM DIŞI KONUŞMALAR
A) Hükümetin Gündem Dışı Açıklşmaları
1.- Millî Savunma Bakanı İsmet Yılmaz'ın, Süleyman Şah
Türbesi’ne yapılan operasyona ilişkin gündem dışı açıklaması ve HDP Grubu adına
Van Milletvekili Nazmi Gür, CHP Grubu adına Adana Milletvekili Osman Faruk
Loğoğlu, MHP Grubu adına Ankara Milletvekili Yıldırım Tuğrul Türkeş ve AK PARTİ
Grubu adına İstanbul Milletvekili Şirin Ünal'ın konuşmaları 
VII.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci Bostancı'nın, Adana
Milletvekili Osman Faruk Loğoğlu’nun Millî Savunma Bakanı İsmet Yılmaz’ın
gündem dışı konuşmasından sonra CHP Grubu adına yaptığı konuşması sırasında
Adalet ve Kalkınma Partisine sataşması nedeniyle konuşması
2.- Ankara Milletvekili Özcan Yeniçeri'nin, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında şahsına sataşması nedeniyle konuşması
3.- Adana Milletvekili Osman Faruk Loğoğlu'nun, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında şahsına sataşması nedeniyle konuşması
4.- Batman Milletvekili Ayla Akat Ata'nın, Ankara
Milletvekili Yıldırım Tuğrul Türkeş’in Millî Savunma Bakanı İsmet Yılmaz’ın
gündem dışı konuşmasından sonra MHP Grubu adına yaptığı konuşması sırasında
Halkların Demokratik Partisine sataşması nedeniyle konuşması
5.- İzmir Milletvekili Oktay Vural'ın, Millî Savunma
Bakanı İsmet Yılmaz’ın gündem dışı konuşması sırasında Milliyetçi Hareket
Partisine sataşması nedeniyle konuşması
6.- İstanbul Milletvekili Mehmet Akif Hamzaçebi'nin,
Millî Savunma Bakanı İsmet Yılmaz’ın gündem dışı konuşması sırasında Cumhuriyet
Halk Partisine sataşması nedeniyle konuşması
7.- Millî Savunma Bakanı İsmet Yılmaz'ın, İzmir
Milletvekili Oktay Vural ile İstanbul Milletvekili Mehmet Akif Hamzaçebi’nin
sataşma nedeniyle yaptıkları konuşmaları sırasında şahsına sataşması nedeniyle
konuşması
8.- Adıyaman Milletvekili Ahmet Aydın'ın, İzmir
Milletvekili Oktay Vural ile İstanbul Milletvekili Mehmet Akif Hamzaçebi’nin
sataşma nedeniyle yaptıkları konuşmaları sırasında AK PARTİ Grubuna ve AK PARTİ
Grup Başkanına sataşması nedeniyle konuşması
9.- İstanbul Milletvekili Mehmet Akif Hamzaçebi'nin,
Adıyaman Milletvekili Ahmet Aydın’ın sataşma nedeniyle yaptığı konuşması
sırasında şahsına sataşması nedeniyle konuşması
10.- Antalya Milletvekili Mehmet Günal'ın, Sinop
Milletvekili Engin Altay’ın CHP grup önerisi üzerinde yaptığı konuşması
sırasında MHP Grubuna sataşması nedeniyle konuşması
11.- Hakkâri Milletvekili Adil Zozani'nin, Sinop
Milletvekili Engin Altay’ın CHP grup önerisi üzerinde yaptığı konuşması sırasında
HDP Grubuna sataşması nedeniyle konuşması
12.- Sinop Milletvekili Engin Altay'ın, Hakkâri
Milletvekili Adil Zozani’nin sataşma nedeniyle yaptığı konuşması sırasında CHP
Grubuna sataşması nedeniyle konuşması
13.- Osmaniye Milletvekili Hasan Hüseyin Türkoğlu'nun,
Sinop Milletvekili Engin Altay’ın sataşma nedeniyle yaptığı konuşması sırasında
MHP Grubuna sataşması nedeniyle konuşması
14.- Bingöl Milletvekili İdris Baluken'in, Sinop
Milletvekili Engin Altay’ın sataşma nedeniyle yaptığı konuşması sırasında HDP
Grubuna sataşması nedeniyle konuşması
15.- Hakkâri Milletvekili Adil Zozani'nin, Osmaniye
Milletvekili Hasan Hüseyin Türkoğlu’nun sataşma nedeniyle yaptığı konuşması
sırasında HDP Grubuna sataşması nedeniyle konuşması
16.- İstanbul Milletvekili Melda Onur'un, Şırnak
Milletvekili Hasip Kaplan’ın CHP grup önerisi üzerinde yaptığı konuşması
sırasında hayvanlara sataşması nedeniyle konuşması
17.- İstanbul Milletvekili Mehmet Akif Hamzaçebi'nin,
Bingöl Milletvekili İdris Baluken’in sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
18.- Manisa Milletvekili Erkan Akçay'ın, Bingöl
Milletvekili İdris Baluken’in sataşma nedeniyle yaptığı konuşması sırasında
Milliyetçi Hareket Partisine sataşması nedeniyle konuşması
19.- İstanbul Milletvekili Sebahat Tuncel'in, Adana
Milletvekili Seyfettin Yılmaz’ın CHP grup önerisi üzerinde yaptığı konuşması
sırasında HDP Grubuna sataşması nedeniyle konuşması
20.- Amasya Milletvekili Mehmet Naci Bostancı'nın,
Manisa Milletvekili Erkan Akçay’ın sataşma nedeniyle yaptığı konuşması
sırasında AK PARTİ Grubuna sataşması nedeniyle konuşması
21.- Bingöl Milletvekili İdris Baluken'in, İstanbul
Milletvekili Mehmet Akif Hamzaçebi’nin sataşma nedeniyle yaptığı konuşması
sırasında şahsına ve HDP Grubuna sataşması nedeniyle konuşması
22.- Şırnak Milletvekili Hasip Kaplan'ın, İstanbul
Milletvekili Melda Onur’un sataşma nedeniyle yaptığı konuşması sırasında
şahsına sataşması nedeniyle konuşması
23.- Konya Milletvekili Faruk Bal'ın, Kırıkkale
Milletvekili Ramazan Can’ın CHP grup önerisi üzerinde yaptığı konuşması sırasında
Milliyetçi Hareket Partisine sataşması nedeniyle konuşması
24.- Bingöl Milletvekili İdris Baluken'in, İzmir
Milletvekili Oktay Vural’ın yerinden sarf ettiği bazı ifadeleri sırasında Halkların
Demokratik Partisine sataşması nedeniyle konuşması
25.- Sinop Milletvekili Engin Altay'ın, Bingöl Milletvekili
İdris Baluken’in sataşma nedeniyle yaptığı konuşması sırasında Cumhuriyet Halk
Partisine sataşması nedeniyle konuşması
26.- Amasya Milletvekili Mehmet Naci Bostancı'nın,
Sinop Milletvekili Engin Altay’ın sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
27.- Adana Milletvekili Seyfettin Yılmaz'ın, Bingöl
Milletvekili İdris Baluken’in sataşma nedeniyle yaptığı konuşması sırasında
Milliyetçi Hareket Partisine sataşması nedeniyle konuşması
28.- Antalya Milletvekili Mehmet Günal'ın, Sinop
Milletvekili Engin Altay’ın sataşma nedeniyle yaptığı konuşması sırasında
Milliyetçi Hareket Partisine sataşması nedeniyle konuşması
29.- Manisa Milletvekili Erkan Akçay'ın, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
VIII.- GEÇEN TUTANAK HAKKINDA KONUŞMALAR
1.- Bingöl Milletvekili İdris Baluken'in, 21/2/2015
tarihli 60’ıncı Birleşimdeki bazı ifadelerini düzelttiğine ilişkin konuşması
2.- Hakkâri Milletvekili Adil Zozani'nin, 21/2/2015
tarihli 60’ıncı Birleşimdeki bazı ifadelerini düzelttiğine ilişkin konuşması
3.- Şırnak Milletvekili Hasip Kaplan'ın, 21/2/2015
tarihli 60’ıncı Birleşimdeki bazı ifadelerini düzelttiğine ilişkin konuşması
IX.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- İstanbul Milletvekili Mustafa Sezgin Tanrıkulu ve
25 milletvekilinin, Hakkâri ilinin sorunlarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/1221)
2.- Mersin Milletvekili Ali Öz ve 19 milletvekilinin,
S-70 Skorsky helikopter kazalarının sebeplerinin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/1222)
3.- HDP Grubu adına, Grup Başkan Vekili Iğdır
Milletvekili Pervin Buldan’ın, araştırma görevlilerinin çalışma hayatında yaşadıkları
sorunların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/1223) 
B) Gensoru Önergeleri
1.- MHP Grubu adına Grup Başkan Vekilleri İzmir
Milletvekili Oktay Vural ve Kayseri Milletvekili Yusuf Halaçoğlu’nun, kamu
düzenini sağlamada görevlerini yürütemediği, PKK/KCK’nın faaliyetlerini
engelleyemeyerek paralel devlet yapılanmasına zemin hazırladığı, rüşvet ve
yolsuzluk soruşturmasını akamete uğratma girişimlerinde bulunduğu iddiasıyla
İçişleri Bakanı Efkan Ala hakkında gensoru açılmasına ilişkin önergesi (11/45)
C) Çeşitli İşler
- Gösteri ve Protestolar
1.-  Bitlis Milletvekili
Hüsamettin Zenderlioğlu'nun, kürsüde ağzını siyah bantla kapatması
2.- Muş Milletvekili Demir Çelik'in, kürsüde ağzını
siyah bantla kapatması
3.-  Antalya Milletvekili Gürkut Acar'ın, ayağa
kalkarak "Angarya yasaktır, Anayasa Md.18" yazılı pankart açması
4.-  Şırnak Milletvekili Hasip Kaplan'ın,
"Angarya yasaktır, Anayasa Md.18" yazılı dövizi göstermesi
X.- ÖNERİLER
A) Siyasi Parti Grubu Önerileri 
1.- HDP Grubunun, Grup Başkan Vekili Bingöl
Milletvekili İdris Baluken tarafından, AKP Hükûmetinin sağlık politikaları
alanında uygulamaya koyduğu özelleştirme politikalarının araştırılması amacıyla
18/2/2013 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin Genel Kurulun bilgisine sunulmak üzere bekleyen
diğer önergelerin önüne alınarak Genel Kurulun 23 Şubat 2015 Pazartesi günkü
birleşiminde sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi
2.- MHP Grubunun, Afyonkarahisar Milletvekili
Kemalettin Yılmaz ve arkadaşları tarafından, ülkemizde pancar üretiminin ve
üreticilerinin sorunlarının araştırılması, alınması gereken önlemlerin tespit
edilmesi ve bunlara ilişkin yapılacak düzenlemelerin ele alınabilmesi amacıyla
12/7/2013 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin Genel Kurulun bilgisine sunulmak üzere bekleyen
diğer önergelerin önüne alınarak Genel Kurulun 23 Şubat 2015 Pazartesi günkü
birleşiminde sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi
3.- CHP Grubunun, Türkiye Büyük Millet Meclisi Genel
Kurulunun 23/2/2015 tarihinde saat 19.00’a kadar çalışmasına ilişkin önerisi
XI.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)
3.- Ceza İnfaz Kurumları Güvenlik Hizmetleri Kanunu
Tasarısı ve Adalet Komisyonu Raporu (1/742) (S. Sayısı: 616)
4.- Askeri Hakimler Kanunu ile Bazı Kanunlarda
Değişiklik Yapılmasına Dair Kanun Tasarısı ve Adalet Komisyonu Raporu (1/1008)
(S. Sayısı: 685)
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana Milletvekili
Osman Faruk Loğoğlu'nun; Emniyet Teşkilatı Kanununda Değişiklik Yapılması
Hakkında Kanun Teklifi, Mersin Milletvekili Ertuğrul Kürkcü'nün; Polis Vazife
ve Salahiyet Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu ve Cumhuriyet Halk Partisi Grup
Başkanvekilleri Sinop Milletvekili Engin Altay, Ankara Milletvekili Levent Gök
ile 4 Milletvekilinin; Nüfus Hizmetleri Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu'nun; 5490 Sayılı
ve 25/4/2006 Tarihli Nüfus Hizmetleri Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve İçişleri Komisyonu Raporları
(1/995, 2/422, 2/514, 2/909, 2/1518, 2/1579, 2/1632, 2/2443, 2/2469) (S.
Sayısı: 684)
6.- Kültürel İfadelerin Çeşitliliğinin Korunması ve
Geliştirilmesi Sözleşmesinin Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu (1/292) (S. Sayısı: 54)
XII.- USUL HAKKINDA GÖRÜŞMELER
1.- Oturum Başkanı TBMM Başkan Vekili Sadık Yakut’un,
Şırnak Milletvekili Hasip Kaplan’ın Genel Kurulun 21/2/2015 tarihli 60’ıncı
Birleşiminde söz ve karar yeter sayısı taleplerinin karşılanmadığıyla ilgili
başvurusunu ve 684 sıra sayılı Kanun Tasarısı’nın 110’uncu maddesinin 1’inci
maddesinden önce görüşülmesine dair önergesini işleme almamasının İç Tüzük
hükümlerine uygun olup olmadığı hakkında
2.- Oturum Başkanı TBMM Başkan Vekili Sadık Yakut’un,
Osmaniye Milletvekili Hasan Hüseyin Türkoğlu’nun 684 sıra sayılı Kanun
Tasarısı’nın 12’nci maddesinin 11’inci maddesinden önce görüşülmesine dair
önergesini işleme almamasının İç Tüzük hükümlerine uygun olup olmadığı hakkında
3.- Oturum Başkanı TBMM Başkan Vekili Sadık Yakut’un,
Bingöl Milletvekili İdris Baluken’in 684 sıra sayılı Kanun Tasarısı üzerinde
vermiş olduğu önergeleri işleme almamasının İç Tüzük hükümlerine uygun olup
olmadığı hakkında
4.- Oturum Başkanı TBMM Başkan Vekili Sadık Yakut’un,
684 sıra sayılı Kanun Tasarısı’na İçişleri Komisyonunda eklenen maddelerin
gerekçeleri raporda yer almadığı hâlde eksik rapor üzerinden görüşmelere devam
etmesinin İç Tüzük hükümlerine uygun olup olmadığı hakkında
5.- Oturum Başkanı TBMM Başkan Vekili Ayşe Nur
Bahçekapılı’nın, Komisyon ve Hükûmet yetkililerinin Genel Kurulda hazır
bulunmamasına rağmen 684 sıra sayılı Kanun Tasarısı’nın 15’inci maddesinin açık
oylama işlemine devam ederek sonucunu açıklamasının İç Tüzük hükümlerine uygun
olup olmadığı hakkında
XIII.- OYLAMALAR
1.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı'nın
11'inci maddesinin oylaması
2.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı'nın
12'nci maddesinin oylaması
3.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı'nın
13'üncü maddesinin oylaması
4.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı'nın
14'üncü maddesinin oylaması
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı'nın
15'inci maddesinin oylaması
6.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı'nın
16'ncı maddesinin oylaması
XIV.- YAZILI SORULAR VE CEVAPLARI
1.- Kütahya Milletvekili Alim Işık'ın, Bakanlığın 2014
yılı bütçesinden yapılan harcamalara ilişkin sorusu ve Gümrük ve Ticaret Bakanı
Nurettin Canikli’nin cevabı (7/59693) 
2.- Ankara Milletvekili Özcan Yeniçeri'nin, 2002-2015
yılları arasında TBMM ile bağlı kurum ve kuruluşlarca satın alınan hukuk,
muhasebe ve mali hizmetlere ilişkin sorusu ve Türkiye Büyük Millet Meclisi
Başkan Vekili Sadık Yakut’un cevabı (7/59777) 
3.- Kütahya Milletvekili Alim Işık'ın, Rekabet
Kurumunun 2014 yılı bütçesinden yapılan harcamalara ilişkin sorusu ve Gümrük ve
Ticaret Bakanı Nurettin Canikli’nin cevabı (7/59916) 
4.- İstanbul Milletvekili Celal Dinçer'in, bir Sayıştay
denetçisi hakkındaki iddialara ilişkin sorusu ve Türkiye Büyük Millet Meclisi
Başkan Vekili Sadık Yakut’un cevabı (7/60071)
5.- Kütahya Milletvekili Alim Işık'ın, Sayıştay 2014
yılı bütçesinden yapılan harcamalara ilişkin sorusu ve Türkiye Büyük Millet
Meclisi Başkan Vekili Sadık Yakut’un cevabı (7/60072)
23 Şubat 2015
Pazartesi
BİRİNCİ OTURUM
Açılma Saati:
14.02
BAŞKAN: Başkan
Vekili Sadık YAKUT
KÂTİP ÜYELER:
Muhammet Rıza YALÇINKAYA (Bartın), Muharrem IŞIK (Erzincan)
-----0-----
BAŞKAN – Sayın milletvekilleri, Türkiye
Büyük Millet Meclisinin 62’nci Birleşimini açıyorum.
III.- YOKLAMA
BAŞKAN - Yoklama yapacağım. 
İki dakika süre veriyorum. 
(Elektronik cihazla yoklama yapıldı)
BAŞKAN- Sayın milletvekilleri, toplantı
yeter sayısı vardır. 
Gündeme geçiyoruz. 
ENGİN ALTAY (Sinop) – Sayın Başkanım…
BAŞKAN – Buyurun Sayın Altay. 
ENGİN ALTAY (Sinop) – Teşekkür ederim.
Sayın Başkan, İç Tüzük’ün 59’uncu
maddesiyle gündem dışı konusunda size elbette bir takdir hakkı bırakılmış ama
ben bildim bileli bu Parlamentoda çok istisnai hâller dışında gündem dışı
konuşma Başkanlık Divanınca hep verilmiştir. 
Bugün baktığım zaman, gündem dışı yok
görülüyor. Bunun, teamülleri yıkmak, değiştirmek konusundaki tavrınızın bir
açıklaması olsa gerek diye düşünüyorum. 
BAŞKAN – Sayın Altay, bugün
televizyonlar vermediği için, televizyonların vermediği günlerde
arkadaşlarımızın, sayın milletvekillerinin talepleri olmadığı için
verilmemiştir. 
ENGİN ALTAY (Sinop) – Talep olmadığı
için… 
BAŞKAN – Evet. 
Ayrıca Millî Savunma Bakanı Sayın İsmet
Yılmaz’ın 59’a göre söz talebi var, bu görüşülecek efendim. 
İDRİS BALUKEN (Bingöl) – Sayın Başkan…
BAŞKAN – Müsaade etmediniz ki ben şu
şeyi bir görüşseydim. 
İDRİS BALUKEN (Bingöl) – Müsaade
etmeden, önemli bir konu var.
BAŞKAN – Hayır, Sayın Altay’a verdim
ama… 
İDRİS BALUKEN (Bingöl) – Cevap verin o
zaman, benim söz talebim var. 
BAŞKAN - Sizin için söylemiyorum ama
ben gündem dışına geçmemdeki, gündem dışındaki konuyu gündeme getiremedim,
söyleyemedim ki. 
Buyurun Sayın Baluken. 
ENGİN ALTAY (Sinop) – Ben bitirmedim
Başkanım. 
İDRİS BALUKEN (Bingöl) – Şimdi, 21
Şubattaki İç Tüzük ve… 
BAŞKAN – Bir saniye Sayın Baluken. 
Açıklama yapayım: Cuma günü
televizyonlar vermediği hâlde sayın milletvekillerinin gündem dışı sözleri
varsa müracaatlarını yapsınlar. 
Buyurun.
OKTAY VURAL (İzmir) – Şimdi verecek
misiniz?
ENGİN ALTAY (Sinop) – Şimdi de talep
olursa vereceksiniz o zaman.
BAŞKAN – Buyurun Sayın Baluken. 
ADİL ZOZANİ (Hakkâri) – Gündem dışı
talep ediyoruz.
ENGİN ALTAY (Sinop) – 2 milletvekilimiz
de talep ediyor. 
ADİL ZOZANİ (Hakkâri) – Gündem dışı
talep ediyoruz.
BAŞKAN – Hayır, cuma günü için diyorum.
OKTAY VURAL (İzmir) – Talep ediyoruz. 
ADİL ZOZANİ (Hakkâri) – “Vereceğiz.”
dediniz, kabul ettiniz. 
BAŞKAN - Lütfen efendim… Hükûmetin
talebi var efendim, cuma günü için söyledim ben açıklamayı.
ADİL ZOZANİ (Hakkâri) – Gündem dışı
talep ediyoruz.
ALİ ÖZGÜNDÜZ (İstanbul)- Sayın Başkan,
bugün için gündem dışı söz istiyoruz. 
TANJU ÖZCAN (Bolu) – Gündem dışı söz
istiyoruz. 
ADİL ZOZANİ (Hakkâri) – Böyle bir şey
yok! Tüzük’te nerede yazıyor? 
ÖZCAN YENİÇERİ (Ankara) – Biz de gündem
dışı talep ediyoruz yani daha önce talep ettik ama talebimizi
değerlendirmediniz. 
BAŞKAN – Efendim, müracaat edilmediği
hâlde burada bu konuyu gündeme getirmek bu konuyu istismar etmek demektir.
Lütfen… Şimdiye kadar gündem dışılar değerlendirilmiştir. Hükûmetin gündem dışı
söz talebi var. 
DEMİR ÇELİK (Muş) – Talep ediyoruz. 
ÖZCAN YENİÇERİ (Ankara) - Bundan daha
iyi gündem dışı mı olur? 
BAŞKAN - Sayın Baluken, buyurun.
IV.- AÇIKLAMALAR
1.- Bingöl Milletvekili
İdris Baluken'in, Oturum Başkanı TBMM Başkan Vekili Sadık Yakut’un 21/2/2015
tarihli 60’ıncı Birleşimdeki bazı ifadelerine ilişkin açıklaması
İDRİS BALUKEN (Bingöl) – Sayın Başkan,
21 Şubat 2015 tarihindeki hemen hemen bütün oturumlarda oturumu yöneten Meclis
başkan vekilleri İç Tüzük’ü ve Anayasa’yı hiçe sayarak keyfî bir yönetim
göstermişlerdir. Bu yönetimle ilgili sizin de bulunmuş olduğunuz oturumlarda
mevcut durum bir türlü aşılamadığı için, İç Tüzük’ten kaynaklı haklarımızı
kullanmadığımız için grubumuz Divan önünde bir oturma eylemi
gerçekleştirmiştir. Bu oturma eylemi sırasında diğer muhalefet partilerinin
kürsüyü kullanma hakkına karşı da herhangi bir fiilî durumumuz söz konusu
olmamıştır. Ancak, siz, İç Tüzük’ün 68’inci maddesine de uygun olmayarak,
gürültü ve kavga ortamında, oturumun kapatılması gereken durumda oturumu
yönetmeye devam ettiniz.
O günkü tutanakları incelediğimizde,
209’uncu sayfada, Milliyetçi Hareket Partisi adına konuşan Sayın Sinan Oğan,
size hitaben, grubumuzu göstererek şu cümleleri sarf ediyor: “Yalan
konuşuyorsun.” Bunu size söylüyor. “Sayın Sadık Yakut, yalan konuşmayın. Biraz
önce geldiğimizde aynen dediniz ki: ‘Biz bu Meclisi bunlara mı teslim edeceğiz?
Birazdan kapatıp gideceğiz.’(x) Böyle demediniz mi?”
Şimdi, bizim merak ettiğimiz şey şu:
Milyonlarca oy alarak bu Meclise gelen, halkın iradesini temsil eden Halkların
Demokratik Partisiyle ilgili, bir, “bunlar” diyerek üstten bakan, hiçe sayan,
halkın iradesini esas almayan bir söylem içerisinde bulundunuz mu? 
İki: HDP’nin tavrıyla ilgili arka odada
diğer grup başkan vekilleriyle birlikte böyle bir pazarlığın içerisine girdiniz
mi? Eğer girmemişseniz, HDP’ye “bunlar” diyerek aşağılayıcı bir üslupla bir
söylem kullanmamışsanız bunu düzeltmenizi bekleyeceğiz, eğer bu cümleleri sarf
etmişseniz Halkların Demokratik Partisinden özür dilemenizi isteyeceğiz.
Teşekkür ederim.
BAŞKAN – Teşekkür ediyorum.
Öncelikle şunu belirtmek istiyorum…
ENGİN ALTAY (Sinop) – Sayın Başkanım,
ben meramımı bitirmemiştim efendim. 
BAŞKAN – Buyurun Sayın Altay.
ENGİN ALTAY (Sinop) - Yani bana söz
verdiniz, meramımı tamamlamadan Sayın Baluken’e söz verdiniz. 
BAŞKAN – Öyle mi? 
Buyurun. 
2.- Sinop Milletvekili Engin
Altay'ın, gündem dışı konuşma için talepte bulunan milletvekillerine söz
verilmesi ve Süleyman Şah Türbesi’ne yapılan operasyonla ilgili bilgi
sunulacağından bugünkü birleşimin TV 3’ten yayınlanması gerektiğine ilişkin
açıklaması
ENGİN ALTAY (Sinop) – Sayın Başkan,
öncelikle, gündem dışı konusundaki olumlu yaklaşımınıza teşekkür ediyorum.
Arkadaşlarımız müracaatlarını da yaptılar. 
BAŞKAN – Bugün için değildi.
ENGİN ALTAY (Sinop) – Bildiğiniz gibi,
gündem dışının müracaatının bir gün önce yapılması diye bir usul yok. Yani,
dolayısıyla, söz vereceğinizi umuyorum, bu bir. 
İkincisi de: Bizdeki gündeme göre,
Millî Savunma Bakanının, Süleyman Şah Türbesi’nin nakli ve oraya yapılan
operasyonla ilgili Genel Kurula bilgi sunacağına dair bir bilgiye sahibiz. 
Şimdi, kamuoyumuzun da,
vatandaşlarımızın da, 77 milyonun da orada olup bitenle ilgili, bildiğiniz
gibi, kafaları son derece karışık; o müdahaleye menfi bakanlar var, müspet
bakanlar var. Daha doğrusu, ne olup bittiği konusunda kamuoyumuzda bir algı
sorunu var. Bu bakımdan, takdir eder ve uygun görürseniz, bu kadar önemli bir
konuyu görüşeceğimiz -TBMM TV’yle yapılan sözleşme, anlaşma da belli, orada da
buna açık hüküm var- bugünkü birleşimin TRT 3 tarafından yayınlanması konusunda
girişim başlatmanızı da talep ediyoruz efendim. 
BAŞKAN – Teşekkür ediyorum. 
OKTAY VURAL (İzmir) - Sayın Başkan…
HASİP KAPLAN (Şırnak) – Sayın Başkan…
OKTAY VURAL (İzmir) – Sayın Bakanın
gündem dışı söz talebi olduğunu ilk defa şu anda Türkiye Büyük Millet Meclisi
Genel Kurulunda duyduk. Böylesine önemli bir konuda uluorta bir şekilde “Bakan
bilgi verecek.” demek… Başkanlık Divanının bu konuda haberi yok muydu?
Başkanlığa müracaat daha önce yok muydu? 
BAŞKAN – Haberi var efendim, işte,
okuyorum, müsaade etmediniz ki. 
OKTAY VURAL (İzmir) – Efendim,
okuyorsunuz ama, Bakanın gündem dışı konuşma yapacağını da… Siz “Gündem dışı
vermeyeceğim.” dediniz. 
BAŞKAN – Hayır, efendim, gündem dışı
vermeyeceğim demedim Sayın Vural. Sayın Altay’ın…
Sayın Altay bir defa müsaade etmedi.
Çünkü, toplantı yeter sayısı vardır, gündeme geçiyoruz dedim. Müsaade edilmedi,
müsaade edilmiş olsaydı “Sayın milletvekilleri, Hükûmet adına, Suriye
topraklarında icra edilen Şah Fırat…”
OKTAY VURAL (İzmir) – Sayın Başkan…
BAŞKAN – Bir saniye… Bunu okuyacaktım. 
OKTAY VURAL (İzmir) – Sayın Başkan,
bakın…
BAŞKAN – Gündem dışı müracaat olmadığı
için vermedim dedim. 
ÜNAL KACIR (İstanbul) – Okuyun efendim,
biz de öğrenelim. Okuyun da öğrenelim efendim, kimsenin müsaadesini beklemeyin.

OKTAY VURAL (İzmir) – Sayın Başkan,
bakın…
BAŞKAN – Bir saniye efendim, ben
meramımı ifade edeyim. 
Ama cuma günü için… Televizyonlar yayın
yapmadığı için, sayın milletvekillerinin talepleri yok, vermedim. Cuma günü
için, televizyon yayın yapmadığı hâlde sayın milletvekilleri istiyorlarsa müracaatlarını
yapsınlar dedim. 
OKTAY VURAL (İzmir) – Pazartesi günü
için televizyon yayını var mı?
BAŞKAN – Yok efendim. 
OKTAY VURAL (İzmir) – “Onun için
vermedim.” diyorsunuz. 
BAŞKAN – Müracaat olmadığı için
diyorum. 
OKTAY VURAL (İzmir) – Müracaat ettiler
efendim, ettiler. 
ÖZCAN YENİÇERİ (Ankara) – Müracaat
ettik, müracaatımız var.
BAŞKAN – Hayır efendim, müracaat yoktu
şimdiye kadar. 
ÖZCAN YENİÇERİ (Ankara) – Var, var önünüzde.

OKTAY VURAL (İzmir) – Ettiler, var
Sayın Başkan. 
BAŞKAN – Vermiyorum efendim, verilmedi,
vermiyorum çünkü benim takdirimde. 
OKTAY VURAL (İzmir) – Peki, tamam,
peki.
BAŞKAN – Çünkü benim takdirimde, konu
bu. 
OKTAY VURAL (İzmir) – Bir “ulan” demediğiniz
kaldı zaten, bir o kaldı. 
ADİL ZOZANİ (Hakkâri) – Ama Hükûmete
nasıl veriyorsunuz?
BAŞKAN – Sayın Vural, sayın
milletvekili arkadaşlar, siz de dâhil, Başkanlık Divanına ve şahsıma her şeyi
söyleme hakkını kendinizde görüyorsunuz. Ben “sayın” demeden hiçbir
milletvekiline şimdiye kadar hitap etmedim. Bu durum, kişilerin…
OKTAY VURAL (İzmir) – “Vermiyorum,
vermeyeceğim.” diyerek talimatla hitap etmeniz karşısında…
BAŞKAN – Sayın Vural, izah ettim ama, 3
defa, 4 defa söyledim.
Sayın Altay…
ENGİN ALTAY (Sinop) – Sayın Başkan, şu
kadar söylemek istiyorum sadece. Şimdi, siz samimiyetle dediniz ki… Yani
kendinizle çelişmeyin diye bunu söylüyorum: Siz “Bir talep olmadığı için gündem
dışı yok.” dediniz ancak Divana intikal etmiş gündem dışı talepleri var. Hayır,
takdir sizin ama kendinizle çelişmeyesiniz diye bir yapıcı uyarıda bulunmak
istiyorum. 
BAŞKAN – Efendim, çelişmiyorum,
çelişmediğim için de cuma günü vereceğim. 
ENGİN ALTAY (Sinop) – Başkanım, “Talep
olmadığı için vermiyorum.” dediniz. E, talep var. O vakit kendi söylediğinizi
çürütmüş oluyorsunuz. 
BAŞKAN – Talebin yapılması lazımdı daha
önce, değerlendirirdik efendim doğrusu. 
Buyurun Sayın Vural. 
3.- İzmir Milletvekili Oktay
Vural'ın, Millî Savunma Bakanının gündem dışı konuşma yapacağından grupların
daha önceden haberdar edilmesi gerektiğine ilişkin açıklaması
OKTAY VURAL (İzmir) – Sayın Başkan,
gündem dışı konuşmaları verdiğiniz zaman Hükûmeti haberdar ediyorsunuz gündem
dışı konuşmalarla ilgili. 
BAŞKAN – Evet. 
OKTAY VURAL (İzmir) – Bir Bakanın
gündem dışı talebi size gelmişse, gruplara da söz hakkı düşeceğinden, grupları
da haberdar etmeniz gerekirdi ayrıca. Dolayısıyla -çünkü bu konuda ona söz
hakkı düştüğü zaman gruplara da söz hakkı düşer- bu durumda, grupların bu söz
hakkını kullanması için de önceden haberdar etmeniz gerekirdi, bizi haberdar
etmediniz. 
BAŞKAN – Sayın Vural, ben, başlamadan
önce, gruplar müracaat etti mi, konuşmacılar kimdir diye istedim Kanunlardan.
Ancak Kanunlar, henüz müracaat edilmediğini söyledi. 
OKTAY VURAL (İzmir) – Hayır efendim,
ben onunla ilgili demiyorum. Verirsiniz, vermezsiniz. 
BAŞKAN – Hayır, gruplar konuşacak
tabii, gruplara söz verilecek, burada problem yok ki.
OKTAY VURAL (İzmir) – Efendim, ben şunu
söylemek istiyorum: Bakın, bir milletvekilinin gündem dışı konuşma yapacağını,
hangi konuda konuşma yapacağını yürütmeye bildiriyorsunuz, değil mi? 
BAŞKAN – Evet. 
OKTAY VURAL (İzmir) – Ben de diyorum ki
bir sayın bakanın bu konuda yapacağı bir konuşma varsa gruplara da bildirmeniz
gerekirdi, gruplar da bu konuda hazırlıklarını yapsaydı. Böyle oldubittilerle
yani yürütmeyi haberdar edip Parlamentoyu haberdar etmemeniz, grupları haberdar
etmemeniz doğru bir şey değil. Yani biz burada öğreniyoruz. Böylesine önemli
bir konuda, müsaade edin de, eğer bir bakanın bu konuda gündem dışı talebi
varsa, bilgi vermek istiyorsa grupları haberdar edin, bununla ilgili
milletvekilleri vardır, söz hakları olacaktır, bu konuda bir değerlendirme
yapma imkânı olacaktır. Yani takdir edersiniz ki böylesine ciddi meseleler
uluorta değerlendirilecek meseleler de değildir. Sayın Bakanın bu konuda
hazırlığı var, bizim de her milletvekilimizin hazırlığı var ama böylesine
önemli bir konuyu ciddiye almamak demektir, Parlamentoyu ve grupları ciddiye
almamak demektir. O bakımdan bununla ilgili talep…
4.- Hakkâri Milletvekili Adil
Zozani'nin, Süleyman Şah Türbesi’ne yapılan operasyonla ilgili bilgi sunumunun
İç Tüzük’ün 50’nci maddesine göre özel bir gündemle yapılması gerektiğine
ilişkin açıklaması
ADİL ZOZANİ (Hakkâri) – Sayın Başkan,
Süleyman Şah Türbesi’yle ilgili burada yapılacak konuşmalar son derece
önemlidir. Hükûmetin böyle bir talebi olmuşsa tabii ki Hükûmet Meclise bu
konuda bilgi vermekle yükümlüdür, itirazımız buraya değil. Ancak -İç Tüzük’ün
50’nci maddesi- bunu özel bir gündemle yapmamız gerekliydi. Siz Hükûmete burada
söz hakkı verip ardından gruplara da söz hakkı verecek iseniz -ki eğilim o
yönde- o zaman bunu Sayın Bakanın gündem dışı konuşma talebi olarak alıp burada
gruplara da ayrıca söz verme yetkiniz yok. Bir taraftan “Ben gündem dışı
taleplerini kabul etmiyorum.” diyorsunuz, “Reddediyorum.” diyorsunuz…
BAŞKAN – Öyle bir şey söz konusu değil
efendim. Kullanmadığım cümleleri kullanmayın lütfen. 
ADİL ZOZANİ (Hakkâri) – Öyle dediniz:
“Talepler olmadı.”
Şimdi, İç Tüzük
50’nci maddeye dayalı olarak bu birleşimi özel gündemle yapmanız gerekiyor,
gruplara da hazırlık yapma zamanı tanımanız gerekiyor. Başka türlü, grupların
mutabakatı olmadıkça, Danışma Kurulu kararı olmadıkça bu konuyu bu şekilde
gündeme alamazsınız. 
OKTAY VURAL (İzmir)
– Sayın Başkan, bu konu da çok önemli bir konu, elbette Türkiye’nin önemli bir
konusu. Siyasi parti gruplarıyla, Danışma Kurulu aracılığıyla yarın bu konuda
bir genel görüşme niteliğinde ön görüşmeleri yapmak üzere bir gündem tayin
edelim, özel gündem olsun. Bu mesele gündem dışı bir konuşmayla geçiştirilecek
kadar hafife alınacak bir mesele değildir, önemli bir meseledir. Bu önemli
mesele hakkında da bu konuda Parlamento özel bir gündem oluşturmak için bir
zemin oluşturmalıdır. 
V.- OTURUM BAŞKANLARININ
KONUŞMALARI
1.- Oturum Başkanı TBMM
Başkan Vekili Sadık Yakut'un, Başkanlık Divanının, Hükûmetin gündem dışı
konuşma talebini gruplara bildirme yükümlülüğü olmadığına ilişkin konuşması 
BAŞKAN – Sayın
Vural, önce, İç Tüzük’ün 59’uncu maddesinin ikinci fıkrasını bir okuyayım:
“Hükümet, olağanüstü acele hallerde gündem dışı söz isterse, Başkan, bu istemi
yerine getirir. Hükümetin açıklamasından sonra, siyasî parti grupları birer
defa ve onar dakikayı aşmamak üzere, konuşma hakkına sahiptirler. Grubu bulunmayan
milletvekillerinden birine de beş dakikayı geçmemek üzere söz verilir.”
Şimdi,
birincisi, olağanüstü acele bir hâl ve Hükûmet 59’uncu madde gereğince gündem
dışı söz istemiş; vermek durumundayız. Diğer taraftan, Hükûmetin açıklamasından
sonra, açıklama yaptıktan sonra gruplara da söz verilecek. Gruplara bildirme
yükümlülüğü de yok, daha önceki uygulamalarda söz konusu değil efendim.
OKTAY VURAL
(İzmir) – Efendim, ne yapmak?
ENGİN ALTAY
(Sinop) – Hükûmete bildirme var, gruplara da olmalı. 
ADİL ZOZANİ (Hakkâri)
– Sayın Başkan, bir saniye…
OKTAY VURAL
(İzmir) – Sayın Başkan, yani “Gruplara bildirme yükümlülüğü yok.” deyip,
grupları bu konuda dışlama talebiniz son derece yanlış. 
BAŞKAN –
Efendim, dışlama talebi değil, ben İç Tüzük’ü okuyorum. 
OKTAY VURAL
(İzmir) – Bakın, benim söz hakkım varsa… 
BAŞKAN – İç
Tüzük diyor ki: “Hükümet açıklama yaptıktan sonra, gruplar söz isterlerse
verilir.” Bunu anlatıyorum ben size. 
OKTAY VURAL
(İzmir) – Ben de diyorum ki Hükûmetin bu konuda gündem dışı talebi olduğunu gruplara
bildirmeniz gerekiyordu. Benim söz hakkımı…
BAŞKAN – İşte,
değil efendim. Uygulamalarda, 59’uncu madde gereğince gündem dışı söz
istemişse, Hükûmetin söz istemesi durumunda değil diyorum; onu söylüyorum. 
ADİL ZOZANİ
(Hakkâri) – Sayın Başkan, müsaade ederseniz…
OKTAY VURAL
(İzmir) – Yani Hükûmet söz istemedi mi?
RECEP ÖZEL
(Isparta) – İstedi, istedi.
ADİL ZOZANİ
(Hakkâri) – Sayın Başkan, bu husus İç Tüzük 59’a girmez. 
OKTAY VURAL
(İzmir) – Hüküm yok. 
ENGİN ALTAY
(Sinop) – Sayın Başkan… 
OKTAY VURAL
(İzmir) – Gündem dışını bildirmek üzere hüküm mü var?
BAŞKAN – Evet efendim.
ENGİN ALTAY (Sinop) – Başkanım, şimdi…
ADİL ZOZANİ (Hakkâri) – Sayın Başkan,
bir saniye… Sayın Başkan, ben, müsaade ederseniz…
BAŞKAN – Hanginizin konuşacağını önce
bir kendi aranızda isterseniz kararlaştırın.
ADİL ZOZANİ (Hakkâri) – Sayın Başkan,
bu, olağanüstü hâli gerektiren bir durum değildir. Bu durum dört gün önceden
Grup Başkan Vekilimiz Sayın İdris Baluken tarafından Meclis Genel Kurul
gündemine taşınmış bir konudur. 
OKTAY VURAL (İzmir) – Yani bu kadar da
olmaz be! Yani bu da bir rezalet! “Ben bildirmem. Bildirmeye lüzum yok. Kim
takar sizi.” Üsluba bakın ya!
ADİL ZOZANİ (Hakkâri) – Defaatle, aynı
günkü oturumda Cumhuriyet Halk Partisi Grup Başkan Vekili Sayın Engin Altay da
bu hususu gündeme getirdi. Dolayısıyla olağanüstü durum söz konusu değildir.
Genel görüşme gerektiren bir hususu içeriyor, özel gündemle, sizin İç Tüzük
50’ye göre işlem yapmanız gerekir. 
OKTAY VURAL (İzmir) – Olmuş bitmiş,
zaten kaçılmış oradan. 
BAŞKAN – Evet, teşekkür ederim.
Buyurun Sayın Altay.
ENGİN ALTAY (Sinop) – Sayın Başkanım,
çok kısa…
Başkanım, şimdi, İç Tüzük’ün size
verdiği takdir hakları var, elbette buna hiçbir itirazım olmaz. Gündem dışı söz
vermiyorum derseniz biz bunun için burada bir usul konusu, mevzusu yapamayız. 
ÜNAL KACIR (İstanbul) – Olmuş bitmiş
efendim onlara göre. Onların öyle bir derdi yokmuş efendim, “Olmuş bitmiş.”
diyorlar.
ENGİN ALTAY (Sinop) – Ancak, Sayın
Vural’ın işaret ettiği konu çok açık. Parlamento uygulamalarında -yani
uygulamalar da İç Tüzük’tür bence- bizim milletvekillerinin şahsi olarak gündem
dışı taleplerini Hükûmete, ilgili bakana Meclis haber veriyor, veriyor. Bu
konuda da aslında çok açık İç Tüzük’te bir hüküm ben hatırlamıyorum. Orada
verilen haber, Sayın Vural’ın işaret ettiği gibi, eğer Hükûmetin şimdi bize,
Meclise vereceği bilgi Süleyman Şah Türbesi’nin dışındaki bir konuysa eyvallah,
çok yenidir, çok tazedir, çok sıcaktır, Hükûmet de Genel Kurulu bilgilendirir
ama belli ki Süleyman Şah Türbesi’yle ilgili Hükûmet bilgi verecek. Bunu
Başkanlığınızın gruplara… Ben şimdi Grup Müdürünü aradım, bir yazı gelmemiş,
bir telefon gelmemiş.
MİHRİMAH BELMA SATIR (İstanbul) –
Gündeminizde var.
ENGİN ALTAY (Sinop) – Grupları bu kadar
ciddiye almamak, küçümsemek çok etik değil, çok şık değil. Bu bakımdan bu tutum
için bir usul tartışması gerekir diye düşünüyorum takdir ederseniz. 
BAŞKAN – Hayır efendim, usul tartışması
açacak herhangi bir şey söz konusu değil, lütfen.
ENGİN ALTAY (Sinop) – Niye efendim?
Başkanım, grupları yok sayıyorsunuz, hiçe sayıyorsunuz.
BAŞKAN – Hayır, yok saymıyorum efendim.
Hükûmet 59’uncu madde gereğince…
ENGİN ALTAY (Sinop) – Ama Süleyman
Şah’la ilgiliyse… Yok sayıyorsunuz Sayın Başkan. 
BAŞKAN – Lütfen Sayın Altay… 
ENGİN ALTAY (Sinop) – Bir usul
tartışması talebimiz var. 
BAŞKAN – Lütfen ama Sayın Altay…
OKTAY VURAL (İzmir) – Biz Kanunlar
Kararlara sorduk, Meclis Başkanlığına sorduk, “Bugün neler var?” dedik.
Bunlarla ilgili sunuşlardan bir tanesinin olduğunu söylediler. Bununla ilgili
gündemimizi oluşturduk. Yani, bununla ilgili, yürütmenin güdümünde değil Sayın
Başkan, burası… 
BAŞKAN – Efendim, kanunlardan
geçmişteki uygulamaları da isteyeyim, biraz sonra sizlere burada takdim edeyim,
bildireyim yani.
OKTAY VURAL (İzmir) – Efendim, burası
milletin Meclisi. Yürütmenin Meclisi değil, milletin Meclisi. Milletin
Meclisinde birisi bir konuşma yapacaksa, önceden haberiniz varsa bunu bize
bildirin. Yani gecekondu Meclisi değil. Parlamentoyu, milletvekillerini ciddiye
alın.
BAŞKAN – Teşekkür ediyorum.
2.- Oturum Başkanı TBMM
Başkan Vekili Sadık Yakut'un, Bingöl Milletvekili İdris Baluken’in yaptığı
açıklamasındaki bazı ifadelerine ilişkin konuşması 
BAŞKAN – Sayın Baluken, biraz önceki
söylediğiniz konuyla ilgili, arka odada bu konuyla ilgili herhangi bir görüşme
ve kimseyle de herhangi bir konuşma olmamıştır. Burada Sayın Vural’la ve Sayın
Oğan’la… Buradaki kastım, tabii, “bunlar” derken eylem yapan şahıslar ve sayın
milletvekilleri için “Ara vereceğim.” dedim, “Kapatacağım.” sözü de değil. Onun
haricinde… Çünkü Meclisin çalışması gerekir. Mecliste bir eylem yapılıyorsa bu
eylemi sonlandırmak için de “Bir madde daha görüşüp ara vereceğim, grup başkan
vekillerini arkaya davet edeceğim.” dedim. Konuştuğum bu.
İDRİS BALUKEN (Bingöl) – Bunlara cevap
vereceğim tabii ki ama...
BAŞKAN – Sayın milletvekilleri, Hükûmet
adına Suriye topraklarında icra edilen Şah Fırat Operasyonu hakkında Genel
Kurulu bilgilendirmek üzere…
ADİL ZOZANİ (Hakkâri) – Sayın Başkan…
HASİP KAPLAN (Şırnak) – Sayın Başkan…
ADİL ZOZANİ (Hakkâri) – Bir saniye
Sayın Başkan!
İDRİS BALUKEN (Bingöl) – Sayın Başkan,
bir saniye! 
BAŞKAN - …Millî Savunma Bakanı İsmet
Yılmaz’ın İç Tüzük’ün 59’uncu maddesine göre söz talebi vardır. 
HASİP KAPLAN (Şırnak) – Sayın Başkan,
usul tartışması talebimiz var.
BAŞKAN - Gündeme geçmeden önce bu
talebi yerine getireceğim. 
ÖZCAN YENİÇERİ (Ankara) – Sayın Başkan,
usul talebi var.
İDRİS BALUKEN (Bingöl) – Sayın Başkan…
OKTAY VURAL (İzmir) – Sayın Başkan…
BAŞKAN - Sayın Bakanın açıklamasından
sonra istemleri hâlinde siyasi parti gruplarına ve grubu bulunmayan
milletvekillerinden birine söz vereceğim.
HASİP KAPLAN (Şırnak) – Usul talebimiz
var. Tutumunuzla ilgili usul tartışması açıyorum.
İDRİS BALUKEN (Bingöl) – Sayın Başkan,
tutumunuzla ilgili usul tartışması istiyoruz. 
HASİP KAPLAN (Şırnak) – Sayın Başkan,
şuna ne yaptınız, şu önergeye ne yaptınız?
BAŞKAN – Konuşma süreleri Hükûmet için…

HASİP KAPLAN (Şırnak) – Şu önergeye ne
yaptınız?
BAŞKAN – Biraz sonra cevap veririm
efendim neyse.
ADİL ZOZANİ (Hakkâri) – Sayın Başkan…
HASİP KAPLAN (Şırnak) – Hayır, usul
tartışması talebimiz var! Bu önergemize ne yaptınız?
BAŞKAN – …yirmi, siyasi parti grupları
için on, grubu bulunmayan milletvekilli için beş dakikadır.
ADİL ZOZANİ (Hakkâri) – Sayın Başkan…
HASİP KAPLAN (Şırnak) –Arkadaşlar,
önergeyi işleme koymuyor! Usul talebini kabul etmeyen bir Başkan var burada!
BAŞKAN - Buyurun Sayın Bakan. (AK PARTİ
sıralarından alkışlar) 
VI.- GÜNDEM DIŞI KONUŞMALAR
A) Hükümetin Gündem Dışı Açıklamaları
1.- Millî Savunma Bakanı
İsmet Yılmaz'ın, Süleyman Şah Türbesi’ne yapılan operasyona ilişkin gündem dışı
açıklaması ve HDP Grubu adına Van Milletvekili Nazmi Gür, CHP Grubu adına Adana
Milletvekili Osman Faruk Loğoğlu, MHP Grubu adına Ankara Milletvekili Yıldırım
Tuğrul Türkeş ve AK PARTİ Grubu adına İstanbul Milletvekili Şirin Ünal'ın
konuşmaları 
MİLLÎ SAVUNMA
BAKANI İSMET YILMAZ (Sivas) – Sayın Başkan, sayın milletvekilleri; 21 ve 22
Şubat 2015’te Süleyman Şah Saygı Karakolu’na yönelik olarak gerçekleştirilmiş
Şah Fırat Operasyonu hakkında yüce Meclisimize Hükûmet olarak bilgi sunmak
amacıyla söz almış bulunmaktayım. Bu vesileyle yüce Meclisi ve sayın
milletvekillerini saygıyla selamlıyorum.
Sayın Başkan,
sayın milletvekilleri; bu coğrafyanın bin yıldan beri bu aziz millete vatan
olduğunun göstergelerinden biri de Süleyman Şah Türbesi’dir. Bilindiği üzere,
Osman Gazi’nin dedesi Süleyman Şah’ın 13’üncü yüzyıldan bu yana Caber Kalesi
eteklerinde bulunan ve Türk mezarı olarak bilinen kabri, Türkiye ile Fransa
arasında imzalanan 1921 Ankara Antlaşması uyarınca Türk toprağı olarak kabul
edilmiş, Lozan Barış Antlaşması’nda da Ankara Antlaşması’nın hükümlerinin aynen
geçerli olduğu teyit edilmiştir. Süleyman Şah Türbesi ata emaneti olarak dönem
dönem yenilenmiş, bakım ve onarımı yapılmıştır. Bu türbenin yeri, önce, 1939
yılında kale içerisinde değiştirilmiş, daha sonra Suriye hükûmeti tarafından
Fırat Nehri üzerine yapılan barajın dolarak sularının Caber Kalesi’ni su
altında bırakacağının görülmesi üzerine 1975 yılında Süleyman Şah Türbesi Caber
Kalesi’nden Halep’e bağlı Karakozak köyündeki Fırat’ın doğu yakasına taşınarak
ikinci kez değiştirilmiştir. Bu arada, Caber Kalesi’nin en yakın Türk sınırına
olan uzaklığının yaklaşık 90 kilometre, Karakozak köyündeki karakolun en yakın
Türk sınırına olan uzaklığının ise yaklaşık 30 kilometre olduğunu da belirtmek
isterim.
Sayın Başkan,
sayın milletvekilleri; bu bir millî davadır, her partinin ortak sorumluluğunda
olan bir davadır. Bu operasyona karşı çıkan dış güçlerin kim olduğuna
bakıldığında bu operasyonun ne kadar yerinde ve doğru olduğu da görülecektir. 
Sayın Başkan, değerli milletvekilleri;
Türkiye Cumhuriyeti hükûmetleri, cumhuriyetin kuruluşundan bu yana kadar
-Mustafa Kemal Cumhurbaşkanımız döneminde de dâhil olmak üzere- ata emaneti
olarak gördüğü Süleyman Şah Türbesi’ne hizmet etmeyi, ecdada saygının bir
gereği olarak görmüş ve yerine getirmiştir. Bu aziz millet, bu yurdu kendisine
vatan yapanları her zaman hayırla yâd etmiştir. Bugün bu topraklarda özgürce,
başımız dik olarak yaşıyorsak bunu ecdadımıza borçlu olduğumuzu biliyoruz. Bu
bilinçle onların hatırasına sahip çıkmayı bir borç, bir görev olarak
görmekteyiz. Onların tarihe sığmayacağını, bir gül bahçesine girercesine bu
kara toprağa girenlerin aziz hatırasına her ne yapılsa az geleceğini, onları
ancak ebediyetlerin istiap edeceğini, Orhan Şaik Gökyay’ın ifadesiyle “Bu vatan
toprağın kara bağrında/ Sıradağlar gibi duranlarındır.”
OKTAY VURAL (İzmir) – Vay, vay, vay!
MİLLÎ SAVUNMA BAKANI İSMET YILMAZ
(Devamla) – “Bir tarih boyunca onun uğrunda,”
OKTAY VURAL (İzmir) – Sıra dağlar gibi…
MİLLÎ SAVUNMA BAKANI İSMET YILMAZ
(Devamla) – “Kendini tarihe verenlerindir.”
OKTAY VURAL (İzmir) – Yapma ya! Nerede
durdunuz?
MİLLÎ SAVUNMA BAKANI İSMET YILMAZ
(Devamla) – “Ardına bakmadan yollara düşen,”
OKTAY VURAL (İzmir) – O dağı sınırımıza
mı getirdiniz? 
MİLLÎ SAVUNMA BAKANI İSMET YILMAZ
(Devamla) – “Huduttan hududa yol bulup koşan/ Her taşı yakut olan bu vatan/ Can
verme sırrına erenlerindir.” olduğunu çok iyi bilmektedir. (AK PARTİ
sıralarından “Bravo” sesleri, alkışlar)
ÖZCAN YENİÇERİ (Ankara) – İstifa et,
özür dile! Demagoji, polemik yapma! Hiçbir söylediğin doğru değil!
MİLLÎ SAVUNMA BAKANI İSMET YILMAZ
(Devamla) – Sayın Başkan, değerli milletvekilleri; Türkiye Büyük Millet
Meclisinin…
OKTAY VURAL (İzmir) – Yüz karası, yüz
karası, tarihin yüz karası!
ÖZCAN YENİÇERİ (Ankara) – Yaptığınız
hıyanettir, vatan hainliğidir!
MİLLÎ SAVUNMA BAKANI İSMET YILMAZ
(Devamla) – …2 Ekim 2014 tarih ve 1071 sayılı Kararı’yla kabul edilen Hükûmet
tezkeresinde…
ÖZCAN YENİÇERİ (Ankara) – 70 kilometre
öteyi muhafaza edemiyorsun 80 milyon nüfuslu bir Türkiye’de, utanın!
MİLLÎ SAVUNMA BAKANI İSMET YILMAZ
(Devamla) – …Türkiye’nin güney kara sınırları boyunca ulusal güvenliğimize
dönük risk ve tehditlerin önemli oranda arttığı…
OKTAY VURAL (İzmir) – Korkaklar!
Teslimiyetçiler!
MİLLÎ SAVUNMA BAKANI İSMET YILMAZ
(Devamla) – …uluslararası hukuk uyarınca Türk toprağı kabul edilen Süleyman Şah
Saygı Karakolu’na dönük…
AYTUN ÇIRAY (İzmir) – Ricat ettiniz,
ricat! Ayıp, ayıp!
MİLLÎ SAVUNMA BAKANI İSMET YILMAZ
(Devamla) – …güvenlik riskinin de artığı açıkça belirtilerek…
OKTAY VURAL (İzmir) – Taşımacılık
şirketine haber verseydin getirilmesi işini!
AYTUN ÇIRAY (İzmir) – Lozan’da
aldığımızı verdiniz geriye; Lozan’da aldık, geriye verdik.
OKTAY VURAL (İzmir) – Devletimizi
düşürdüğünüz raddeye bakın!
MİLLÎ SAVUNMA BAKANI İSMET YILMAZ
(Devamla) – …Türk Silahlı Kuvvetlerinin gerektiği takdirde sınır ötesi harekât
ve müdahalede bulunmak üzere yabancı ülkelere gönderilmesi hususunda Hükûmete
yetki verilmesi talep edilmiş ve bu talep Türkiye Büyük Millet Meclisi
tarafından da kabul edilmiştir.
AYTUN ÇIRAY (İzmir) – Beğenmediğiniz
Lozan’da aldığımızı geri iade ettiniz. 
OKTAY VURAL (İzmir) – Seni türbeyi
korumak için gönderdik, kaç diye değil!
MİLLÎ SAVUNMA BAKANI İSMET YILMAZ
(Devamla) – Bu tezkerenin kabul edildiği tarihten sonra güney sınırımızda
ortaya çıkan gelişmeler, bu tezkerede ileri sürülen hususlarda Hükûmetimizin
haklılığını ortaya koymuştur. Güney sınırlarımızın ötesinde bulunan DEAŞ terör örgütü…
OKTAY VURAL (İzmir) – Onlarla iş
birliği yaptınız.
MİLLÎ SAVUNMA BAKANI İSMET YILMAZ
(Devamla) – …uluslararası toplum tarafından da bir tehdit olarak görülmüş…
OKTAY VURAL (İzmir) – Musul’da
konsolosluğumuzu teslim ettiniz.
ÖZCAN YENİÇERİ (Ankara) – Bütün
bunların altında kaldınız, bütün bunların! Kendi elinizle Süleyman Şah’ı havaya
uçurdunuz!
MİLLÎ SAVUNMA BAKANI İSMET YILMAZ
(Devamla) – …bununla ilgili olarak Birleşmiş Milletler Güvenlik Konseyi
kararları çıkartılmış, bu kararlar çerçevesinde…
OKTAY VURAL (İzmir) – Terör örgütüne
teslim ediyorsunuz!
MİLLÎ SAVUNMA BAKANI İSMET YILMAZ
(Devamla) – …70’e yakın ülke uluslararası bir koalisyon oluşturarak…
ÖZCAN YENİÇERİ (Ankara) – Bir de
konuşuyorsunuz!
OKTAY VURAL (İzmir) – Hangi yüzle
konuşuyorsunuz!
MİLLÎ SAVUNMA BAKANI İSMET YILMAZ
(Devamla) – Yetmiş iki milletten kişinin de katıldığı bu tehdide karşı mücadele
vermeye başlamıştır.
OKTAY VURAL (İzmir) – Ne mücadelesi? Şu
mücadeleye bakın be!
ÖZCAN YENİÇERİ (Ankara) – Bak, bak, bak,
bak! Bak, bak, bak!
MİLLÎ SAVUNMA BAKANI İSMET YILMAZ
(Devamla) – Bu süre içinde Japonya, Ürdün ve Amerikan vatandaşlarının da
arasında bulunduğu…
ÖZCAN YENİÇERİ (Ankara) –Şu hâle bak!
MİLLÎ SAVUNMA BAKANI İSMET YILMAZ
(Devamla) – …birçok rehineye ve insanlara karşı yapılan cinayetler bu tehdidin
boyutunu apaçık ortaya koymuştur. Türkiye, uluslararası koalisyonun bir parçası
olduğunu açıkça beyan etmiş…
OKTAY VURAL (İzmir) – Aciz içerisinde!
MİLLÎ SAVUNMA BAKANI İSMET YILMAZ
(Devamla) – …ve bu tehdide yönelik olarak yapılacak çalışmalara katkı vermek
amacıyla da sözleşme imzalamıştır.
Suriye’de her geçen gün artan güvenlik
sorunları ve askerî zaruretler de dikkate alınarak uluslararası hukuktan doğan
haklarımız saklı kalmak kaydıyla…
OKTAY VURAL (İzmir) – Koalisyonla
birlikte toprağımızı terk ettiniz. İsrail’in isteğiyle hareket ediyorsunuz. 
ERKAN AKÇAY (Manisa) – Bu Şah Fırat
Operasyonu değil, kedi tırnağı operasyonu, kedi tırnağı! 
MİLLÎ SAVUNMA BAKANI İSMET YILMAZ
(Devamla) - …uluslararası antlaşmalarla Türk toprağı olan Süleyman Şah Saygı
Karakolu’ndaki manevi değerleri, yüksek ecdat yadigârı emanetlerin, geçici
olarak yine Suriye’de bulunan Eşme köyü sınırları içinde kalan ve güvenlik
güçlerimizce koruma altına alınacak bir yere taşınmasına Hükûmetimizce karar
verilmiştir. 
OKTAY VURAL (İzmir) – İsrail’in
isteğiyle yaptınız bunları. 
AYTUN ÇIRAY (İzmir) – Ecdadın kemikleri
sızlıyor, kemikleri. 
OKTAY VURAL (İzmir) – Evet.
AYTUN ÇIRAY (İzmir) – Ecdattan
bahsetmeye hakkınız yok. 
OKTAY VURAL (İzmir) – Evet.
MİLLÎ SAVUNMA BAKANI İSMET YILMAZ
(Devamla) - Bu karar uyarınca Şah Fırat Operasyonu adı verilen bir harekâtla 21
Şubat 2015 tarihi saat 21.00’de eş zamanlı olarak iki operasyon birden
başlatılmıştır.
ÖZCAN YENİÇERİ (Ankara) – Tabansızlar!
Tabansızlar! Yüreksizler! 
LÜTFÜ TÜRKKAN (Kocaeli) – Yazıklar
olsun size. 
ÖZCAN YENİÇERİ (Ankara) – Yazıklar
olsun size. 
OKTAY VURAL (İzmir) – ABD, İsrail
tavsiyesine uymuşlar.
MİLLÎ SAVUNMA BAKANI İSMET YILMAZ
(Devamla) – Birincisi, Mürşitpınar’dan birliklerimiz Suriye’ye girmiş ve süratle
Karakozak köyüne doğru hareket etmiştir. 
ÖZCAN YENİÇERİ (Ankara) – Tamamen
palavra, ne anlatıyorsun sen be! Sen oradan çekil, gel konuş bir de burada. 
MİLLÎ SAVUNMA BAKANI İSMET YILMAZ
(Devamla) - Bu birliklerimiz 22 Şubat 00.30 sularında Süleyman Şah Saygı
Karakolu’na ulaşmıştır. Yine saat 21.02’de başka bir tank birliğimizse Eşme
civarında yine Suriye topraklarına girerek yakın bir mekânda Süleyman Şah’ın
yeni kutsal mekânının tanzimi ve naklikubûrun gerçekleştirilmesini teminen
gerekli toprak parçasını kontrol altına almıştır. 
OKTAY VURAL (İzmir) – Sayın Başkan, bu
Hükûmet hangi yüzle konuşuyor burada? Bu rezaleti nasıl savunabilirler? Nasıl
savunabilirler ya?
ÖZCAN YENİÇERİ (Ankara) – Yazıklar
olsun! Bin defa yazıklar olsun! 
MİLLÎ SAVUNMA BAKANI İSMET YILMAZ
(Devamla) - Bu birliklerimiz saat 21.02 itibarıyla bayrağımızı bu toprak
parçası üzerinde dalgalandırmıştır. 
ÖZCAN YENİÇERİ (Ankara) – Ecdadı havaya
uçuruyorsunuz, gelip burada konuşuyorsunuz, utanmıyorsunuz! 
YILMAZ TUNÇ (Bartın) – Buradan ekmek
çıkmaz size, ekmek çıkmaz!
ÖZCAN YENİÇERİ (Ankara) – Ekmeği bırak…
Siz ayakkabı kutularından çıkan…
OKTAY VURAL (İzmir) – Sizin işiniz
gücünüz yemek değil mi? Hep yemektesiniz, hep yeme içme. İşiniz gücünüz yemek.
(AK PARTİ ve MHP sıraları arasında karşılıklı laf atmalar) 
MİLLÎ SAVUNMA BAKANI İSMET YILMAZ
(Devamla) - Sayın Başkan, değerli milletvekilleri; Karakozak’taki Süleyman Şah
Saygı Karakolu’na varan birliklerimiz ecdadımızın bize emaneti olan Süleyman
Şah’ın naaşı ile diğer emanetleri, karakolda görev yapan 38 Mehmetçiğimizi
alarak 06.03 sularında Türkiye’ye güven içinde gelmişlerdir. (AK PARTİ
sıralarından “Bravo” sesleri, alkışlar) 
OKTAY VURAL (İzmir) – Bayrağı oradan
indirdin mi indirmedin mi? PKK’yla birlikte yaptın mı, yapmadın mı? 
ERKAN AKÇAY (Manisa) – Zillete
düşürdünüz bizi. 
ÖZCAN YENİÇERİ (Ankara) – Süleyman
Şah’ın naaşı seni çarpacak, cin çarpar gibi çarpacak!
MİLLÎ SAVUNMA BAKANI İSMET YILMAZ
(Devamla) - Operasyon 22 Şubat 2015, 10.12 itibarıyla tamamlanmıştır. 
AYTUN ÇIRAY (İzmir) – Koca devleti,
koca Türkiye Cumhuriyeti’ni terör örgütlerine peşkeş çekiyorsunuz. 
MİLLÎ SAVUNMA BAKANI İSMET YILMAZ
(Devamla) - Şah Fırat Operasyonu’na 39 tank, 57 zırhlı araç, 100 araç ve 572
personel katılmıştır.
AYTUN ÇIRAY (İzmir) – PKK’nın önünde boyun
eğdiniz, yetmedi, şimdi IŞİD’in önünde boyun eğiyorsunuz. 
OKTAY VURAL (İzmir) – Nakliye şirketi!
Millî Savunma Bakanı değil, nakliye şirketi sahibi. İki sandukayı getirmeyi
başarı diye sunuyor ya!
LÜTFÜ TÜRKKAN (Kocaeli) – Yeni
ulaştırma bakanı!
ERKAN AKÇAY (Manisa) – Yaptığınız IŞİD
açılımı. 
MİLLÎ SAVUNMA BAKANI İSMET YILMAZ
(Devamla) - Bu operasyon, Kara Kuvvetleri unsurlarımızca icra edilmiş, Türk
Hava Kuvvetlerine bağlı unsurlarsa ülke içinde hazır durumda bekletilmiştir.
Her türlü risk içeren bir bölgede çatışma dahi olmaksızın…
AYTUN ÇIRAY (İzmir) – Allah, Allah!
OKTAY VURAL (İzmir) – Vay anasını ya!
Kahramana bak, kahramana!
ÖZCAN YENİÇERİ (Ankara) – Tabana kuvvet
nasıl kaçtığını anlatıyorsun değil mi? Utanın, utanın!
MİLLÎ SAVUNMA BAKANI İSMET YILMAZ
(Devamla) – …bu operasyonun gerçekleşmiş olması Türk Silahlı Kuvvetlerimizin
caydırıcı gücünü ve harbe hazırlık derecesini göstermektedir. (AK PARTİ
sıralarından “Bravo” sesleri, alkışlar) 
OKTAY VURAL (İzmir) – Alkışlayın,
alkışlayın! Damat Ferit gibisiniz! Damat Ferit Sevr’i imzaladığı zaman da
alkışlayanlar vardı!
MİLLÎ SAVUNMA BAKANI İSMET YILMAZ
(Devamla) – Bu operasyonu başarıyla gerçekleştiren Türk Silahlı Kuvvetlerimizin
Genel Kurmay Başkanı ve kuvvet komutanları başta olmak üzere, tüm mensuplarını
tebrik ediyoruz, milletimizin haklı güvenine mazhar olduklarını bir kez daha
gösterdiler. (AK PARTİ sıralarından “Bravo” sesleri, alkışlar; MHP sıralarından
gürültüler) 
ÖZCAN YENİÇERİ (Ankara) – Hani
Avrupa’yı yönetiyordunuz, hani dünyayı yönetiyordunuz, hani Orta Doğu’yu
yönetiyordunuz, ne oldu? 
MİLLÎ SAVUNMA BAKANI İSMET YILMAZ
(Devamla) – Şah Fırat Operasyonu’nun başlangıcında, intikal sırasında bir
personelimiz geçirdiği bir kaza neticesinde şehit olmuştur.
OKTAY VURAL (İzmir) – Bravo! Bravo Bakan,
iyi kaçtınız! Helal olsun size! Çok başarılı kaçak operasyonu yaptınız! 
MİLLÎ SAVUNMA BAKANI İSMET YILMAZ
(Devamla) – Bu vesileyle, şehidimize Allah'tan rahmet, ailesine ve Silahlı
Kuvvetlerimize başsağlığı diliyorum. [CHP sıralarından alkışlar(!)]
OKTAY VURAL (İzmir) – Yüz karasısınız,
yüz karası!
ÖZCAN YENİÇERİ (Ankara) – Bravo size!
MİLLÎ SAVUNMA BAKANI İSMET YILMAZ
(Devamla) – Sayın Başkan, sayın milletvekilleri; bu operasyon Mehmetçik’imizin
can güvenliği ve askerî gereklilik de dikkate alınarak gerçekleştirilmiştir. 
ÖZCAN YENİÇERİ (Ankara) – AKP'nin mal
güvenliği için yaptınız, ne Mehmetçik’in can güvenliği! 
OKTAY VURAL (İzmir) – Mehmetçik vatan
toprağını korumak için var, senin gibi kaçırmak için yok!
MİLLÎ SAVUNMA BAKANI İSMET YILMAZ
(Devamla) – “Mehmetçik rehin” diye daha önce açıklama yapanlara bugün
Mehmetçik’imizin rehin olmadığı gösterilmiştir. 
ÖZCAN YENİÇERİ (Ankara) – İyi ki
İstiklal Savaşı’nda yoktunuz ya, iyi ki yoktunuz!
MİLLÎ SAVUNMA BAKANI İSMET YILMAZ
(Devamla) – Türkiye güçlüdür, millî hak ve menfaatlerini koruma gücüne
sahiptir. 
OKTAY VURAL (İzmir) – “Çanakkale
geçilmez.” diyenler boşu boşuna mı öldü? Sizin zihniyetinizle bırakın
Çanakkale’yi korumayı…
AYTUN ÇIRAY (İzmir) – Türk askerinin
başına çuval sizin zamanınızda geçirildi. Alıp gelseydiniz ya, başına çuval
geçirilmiş Türk askerini alıp gelseydiniz ya!
MİLLÎ SAVUNMA BAKANI İSMET YILMAZ
(Devamla) – Bugün Orta Doğu’da yaşanan gelişmelerin geçmişte bir örneği
görülmemiştir. Bu istisnai duruma karşı istisnai tedbirlerin alınması da
doğaldır. Kaybedilen bir vatan toprağı yoktur. (AK PARTİ sıralarından alkışlar,
CHP ve MHP sıralarından gürültüler)
OKTAY VURAL (İzmir) – Yoktur! Yuh olsun
size! Yuh olsun size be! Alkışlayanlara da yuh olsun be! 
ÖZCAN YENİÇERİ (Ankara) – He ya yoktur!
Terkedilen, kaçılan toprak vardır!
MİLLÎ SAVUNMA BAKANI İSMET YILMAZ
(Devamla) – Türkiye egemenlik hakkından vazgeçmemiştir. (AK PARTİ sıralarından
alkışlar; CHP ve MHP sıralarından gürültüler) 
AYTUN ÇIRAY (İzmir) – Millî gururumuza
kadar, millî onurumuza kadar ne varsa yok ettiniz!
MİLLÎ SAVUNMA BAKANI İSMET YILMAZ
(Devamla) – Birçok askerî gereklilikten biriyle ilgili olarak kısa bir açıklama
yapmak isterim. Süleyman Şah Saygı Karakolu’na her an bir baskın olma ihtimali
de göz önüne alınarak savaş uçaklarımız havada devriye görevi yapmaktadır…
OKTAY VURAL (İzmir) – Ya, orada baskın
için karakol kapatıyorsunuz, PKK için askeri çektiğiniz gibi yapıyorsunuz!
MİLLÎ SAVUNMA BAKANI İSMET YILMAZ
(Devamla) – …ve bu bölge yirmi dört saat boyunca insansız hava araçlarıyla da
gözlemlenmekteydi.
ERKAN AKÇAY (Manisa) – Zillete
düştünüz, zillete!
MİLLÎ SAVUNMA BAKANI İSMET YILMAZ
(Devamla) – Ancak, gözlem hava şartları müsait olduğunda yapılmakta, kötü hava
şartlarında bu dahi yapılamamaktaydı. 
ÖZCAN YENİÇERİ (Ankara) – Bak, bak,
bak! Meteoroloji bakanı, meteoroloji! Hava tahmin raporu sunuyor!
MİLLÎ SAVUNMA BAKANI İSMET YILMAZ
(Devamla) – Bu da mevcut riski artırmaktaydı. Bu tehdidin ne kadar süreceği de
bilinmemektedir. 
OKTAY VURAL (İzmir) – Bravo! Havanın
durumunu da dikkate almışsınız! Ne kadar önemli bir tedbir almış ya! 
MİLLÎ SAVUNMA BAKANI İSMET YILMAZ
(Devamla) – “Beş yıl sürer.” diyen de var, “Otuz yıl sürer.” diyen de var.
Hangisi olursa olsun, bulunduğu yerde verilecek güvenlik hizmeti ilave risk
taşımaktadır. (AK PARTİ ve MHP sıralarından karşılıklı laf atmalar)
OKTAY VURAL (İzmir) – Vallahi helal
olsun ya! Şu zilleti yaşattınız!
ÖZCAN YENİÇERİ (Ankara) – Orada ne
kuruluyor, onların önünü açtınız!
MİLLÎ SAVUNMA
BAKANI İSMET YILMAZ (Devamla) – Bu riski ortadan kaldırmak bu ülke çıkarlarına
daha uygundur, burada yapılan da budur. Bir saldırı hâlinde mukabelede
bulununcaya kadar geçecek sürede Mehmetçik’imizin kalacağı riskin ise karşılığı
yoktur. 
AYTUN ÇIRAY (İzmir) – Ecdadın kemikleri
sızlıyor, kemikleri!
ERKAN AKÇAY (Manisa) –Amerikan, İsrail
uşakları!
MİLLÎ SAVUNMA BAKANI İSMET YILMAZ
(Devamla) – Sayın Başkan, sayın milletvekilleri; bu operasyonun gerekliliğini
Yozgat’ın Yerköy’ünden Seyit Ahmet’in Babası Hacı Osman anlamıştır, Antep’ten
Ökkeş anlamıştır, Maraş’tan Ecder, Sivas’tan Ahmet Turan anlamıştır… (CHP ve
MHP sıralarından gürültüler) 
OKTAY VURAL (İzmir) – Sizin nasıl kaçak
olduğunuzu anlamıştır! 
MİLLÎ SAVUNMA BAKANI İSMET YILMAZ
(Devamla) – Malatya’dan Hocaların Zeynep’in kızı Kudret Ana anlamıştır…
ÖZCAN YENİÇERİ (Ankara) – Sizin ne
olduğunuzu anlamıştır!
OKTAY VURAL (İzmir) – Sütçü İmam seni
iyi anladı, iyi anladı!
MİLLÎ SAVUNMA BAKANI İSMET YILMAZ
(Devamla) – Çanakkale’den Asım, Sakarya’dan Mehmet anlamıştır. Oflu Çakırların
Hasan anlamıştır, kısaca milletimiz anlamıştır.
OKTAY VURAL (İzmir) – Sütçü İmam iyi
anladı!
ÖZCAN YENİÇERİ (Ankara) – Hasan Tahsin
ile Nene Hatun anlamıyor, problem orada sizin yaptığınızda.
MİLLÎ SAVUNMA BAKANI İSMET YILMAZ
(Devamla) – Sayın Başkan, sayın milletvekilleri; Türkiye daha önce de DEAŞ
terör örgütünün rehinesi olan Musul Başkonsolosluk personelinin tecrübesini
yaşamıştır.
ÖZCAN YENİÇERİ (Ankara) – Sizi Balkan
bozgununa uğramış siyasi…
MİLLÎ SAVUNMA BAKANI İSMET YILMAZ
(Devamla) – Bu aziz millet, DEAŞ terör örgütü mensupları tarafından Musul
Başkonsolosluğu işgal edilip…
OKTAY VURAL (İzmir) – Medine
Muharebesi’nde savunan Fahrettin Paşa seni iyi anladı! O muharebede çekirge
yiyerek savunanlar iyi anladı!
KEMALETTİN YILMAZ (Afyonkarahisar) –
İyi anlar!
MİLLÎ SAVUNMA BAKANI İSMET YILMAZ
(Devamla) – …personeli rehin alındığında “Konsolosluk niye daha önce
boşaltılmadı?” diye suçlama yapıldığını hatırlamaktadır.
OKTAY VURAL (İzmir) – Teslimiyetçi!
Çekirge yiyerek korudular be! 
MİLLÎ SAVUNMA BAKANI İSMET YILMAZ
(Devamla) – O gün o suçlamayı yapanların bugün niçin karakol boşaltıldı demeye
hakkı yoktur. 
ÖZCAN YENİÇERİ (Ankara) – Karakolu da
boşalt! Kimsenin sizi eleştirmeye hakkı yok, bir sizin ihanet etmeye hakkınız
var!
MİLLÎ SAVUNMA BAKANI İSMET YILMAZ
(Devamla) – O gün Musul Başkonsolosluğundaki vatandaşlarımızın rehin alınması
olayında gerekli tedbirleri almadı diye Dışişleri Bakanımız hakkında gensoru
verenlerin…
ÖZCAN YENİÇERİ (Ankara) – Ne kadar
haklıymış o gensoru. O gensorunun altında kalsaydınız keşke!
MİLLÎ SAVUNMA BAKANI İSMET YILMAZ
(Devamla) – …bugün Süleyman Şah Karakolu’ndaki personelimizin can güvenliği
için alınan tedbirler için niçin alındı demeye de söz hakkı yoktur. 
ERKAN AKÇAY (Manisa) – Gazi Osman Paşa
lanetliyor sizi!
MİLLÎ SAVUNMA BAKANI İSMET YILMAZ
(Devamla) – Sayın Başkan, değerli milletvekilleri; bu aziz millet, Dışişleri
Bakanlığında Dışişleri Bakanı, Dışişleri Müsteşarı, MİT Müsteşarı ve
Genelkurmay İkinci Başkanı arasında yapılan güvenlik toplantısının…
ÖZCAN YENİÇERİ (Ankara) – Hepiniz istifa
edeceksiniz, toptan, hepiniz! Hepiniz istifa! Gözden düştünüz, meşruiyetinizi
yitirdiniz! Vatana kasttan istifa etmeniz lazım. Utanın, utanın!
MİLLÎ SAVUNMA BAKANI İSMET YILMAZ
(Devamla) – …dinlenilerek dış güçlere servis edilmesi üzerine yapılan tartışmaları
da hatırlamaktadır. O gün “Devlet Süleyman Şah Karakolu’nu bahane ederek
Suriye’de savaşa girecek.” diyenleri bu millet unutmamaktadır. (AK PARTİ
sıralarından “Bravo” sesleri, alkışlar)
OKTAY VURAL (İzmir) – Utanmadan,
sıkılmadan, toprağı koruyamadın, bir de bunu eleştirenlere “Haksızlık
ediyorsun.” de!
MİLLÎ SAVUNMA BAKANI İSMET YILMAZ
(Devamla) – O gün bu asılsız iddiaları yapanların bu iddialarının bugün boşa
çıkmış olduğunu bu millet görmektedir. Olaylar ve gelişmeler o iddia
sahiplerini yalanlamıştır.
ÖZCAN YENİÇERİ (Ankara) – Tezkereyi
sana kaçman için vermedik, orada olup muharebe etmen için verdik. Muharebe
edemediniz, sonucuna da katlanacaksınız!
MİLLÎ SAVUNMA BAKANI İSMET YILMAZ
(Devamla) – İddiaları boşa çıkanların ve olayların iddialarını yalanladığı
kişilerin bugün yine söz söylemeye hakları yoktur. 
Sayın Başkan, sayın milletvekilleri;
Hükûmetimiz her bir vatandaşımızın Hükûmetimiz, her bir vatandaşımızın can güvenliğini
koruyacak tedbirleri alır, her bir karış vatan toprağını korumak için gereken
tedbirleri de alır. Bundan hiç kimsenin şüphesi olmasın. 
OKTAY VURAL (İzmir) – Vay, vay, vay! Korumaya bak!
ÖZCAN YENİÇERİ (Ankara) – Büyüklere masallar! Uyuyacaklar
var! Çocuklara, yavrucaklara masallar anlatıyor!
MİLLÎ SAVUNMA BAKANI İSMET YILMAZ (Devamla) – Biz hep
söyledik. Hiç kimse Türkiye’nin ülke topraklarını ve vatandaşlarının can
güvenliğini koruma yolundaki kararlılığını test etmesin. Bu kararlılığımızı
gerçekleştirdiğimizi bu operasyonda gösterdik.
ERKAN AKÇAY (Manisa) – Selanik’i teslim eden Hasan Paşa’nın
heykelini yaptı Yunanlılar; IŞİD de, İsrail de sizin heykelinizi yapar artık.
OKTAY VURAL (İzmir) – IŞİD, PKK seninle gurur duyuyor! 
MİLLÎ SAVUNMA BAKANI İSMET YILMAZ (Devamla) – Bu operasyona
39 tank, 57 zırhlı araç, 100 araç ve 572 personel katılmış ise bu ulusal
çıkarlarımızı korumak için gereken kararlılığımızı göstermektedir. 
ÖZCAN YENİÇERİ (Ankara) – Ulusal çıkarla ne alaka sizin
yaptığınız? Ulusal çıkar sizin için teslim olmak, “Ver kurtul!” demek, bir adım
önde olmak için baş eğmek! Baş eğe eğe boynunuz bastonu geçti, bastonu! 
MİLLÎ SAVUNMA BAKANI İSMET YILMAZ (Devamla) – Her türlü
tedbiri almaktan çekinmeyeceğimizin de apaçık bir göstergesidir. (AK PARTİ
sıralarından alkışlar) 
ÖZCAN YENİÇERİ (Ankara) – İçeride faşizm, dışarıya
teslimiyet! 
MİLLÎ SAVUNMA BAKANI İSMET YILMAZ (Devamla) – Bugünden sonra
da bu vatanın ve bu milletin her türlü hakkı ve hukukunu korumak için her ne
gerekiyorsa gereğini yapacağız. Bundan hiç kimsenin şüphesi olmasın. 
ÖZCAN YENİÇERİ (Ankara) – Mecliste faşizm uygulayın, IŞİD’e
gelince kedi gibi pısın!
MİLLÎ SAVUNMA BAKANI İSMET YILMAZ (Devamla) – Yeni Suriye
Eşme’sindeki Süleyman Şah Türbesi ülkemize yaya yürüme mesafesinde. 
ÖZCAN YENİÇERİ (Ankara) – Geliyor IŞİD, geliyor!
MİLLÎ SAVUNMA BAKANI İSMET YILMAZ (Devamla) – Ecdadına bir
Fatiha okumak isteyenleri Süleyman Şah Türbesi’ni ziyaret etmeye davet
ediyoruz. (AK PARTİ sıralarından alkışlar) 
SİNAN OĞAN (Iğdır) – Bari Uşak Eşme’ye getireydiniz, daha
yakın! 
MİLLÎ SAVUNMA BAKANI İSMET YILMAZ (Devamla) – Orada da
görülecektir ki bayrak dalgalanmakta, ecdat emanetlerine sahip çıkılmaktadır.
Bundan sonra da sahip çıkmaya devam edilecektir. 
ÖZCAN YENİÇERİ (Ankara) – İhanetinizi saklamayacağız. Vatan
toprağına kastettiniz, vatan toprağını terk ettiniz! Suç işlediniz, suç!
MİLLÎ SAVUNMA BAKANI İSMET YILMAZ (Devamla) – Bize güvenin!
Bu güveni bu ana kadar hiç boşa çıkarmadık, bundan sonra da boşa
çıkarmayacağız. 
AYTUN ÇIRAY (İzmir) – Allah bu ülkeyi sizin düştüğünüz
duruma düşürmesin! Ne zor iş, ne zor iş!
ÖZCAN YENİÇERİ (Ankara) – Suç işlediniz, suç!
Yargılanacaksınız! 
MİLLÎ SAVUNMA BAKANI İSMET YILMAZ (Devamla) – Sözlerime son
verirken bir kez daha Şah Fırat Operasyonu’nun başarıyla gerçekleşmesinde görev
alan başta Silahlı Kuvvetlerimiz olmak üzere herkese teşekkür ediyorum. 
ÖZCAN YENİÇERİ (Ankara) – Bakan olmanız sizi kurtarmayacak.
Kim altına imzayı attıysa hepiniz çıkacaksınız Yüce Divanın karşısına. 
MİLLÎ SAVUNMA BAKANI İSMET YILMAZ (Devamla) – Bu operasyonun
intikali aşamasında bir kaza sonucu şehit olan şehidimiz başta olmak üzere tüm
şehitlerimize Allah’tan rahmet diliyorum, mekânları cennet olsun. 
ERKAN AKÇAY (Manisa) – Sizin mekânınız neresi olur, onu
bilemeyiz yani. 
MİLLÎ SAVUNMA BAKANI İSMET YILMAZ (Devamla) – Sözlerime
Abdurrahim Karakoç’un şiiriyle son veriyorum: “Nusret versin yeri göğü yaratan/
Çekip çıkaralım akı karadan…”
OKTAY VURAL (İzmir) – Vay, vay, vay! Kahramana bakın ya!
Kahramana bakın! 
MİLLÎ SAVUNMA BAKANI İSMET YILMAZ (Devamla) – “Ertuğrul Bey,
Osmangazi, Murat Han/ Susarsam hakkını helal etmesin.” 
Hepinizi saygıyla selamlıyorum. (AK PARTİ sıralarından
“Bravo!” sesleri, alkışlar) 
ERKAN AKÇAY (Manisa) – Millete yalan söylüyorsunuz!
OKTAY VURAL (İzmir) – Sayın Bakana IŞİD üstün hizmet
madalyası versin; PKK, YPG üstün hizmet madalyası versin. Vatan toprağını
bırakıp kaçmış, vatan toprağını koruyamamış bir Bakan! Koruyamadınız bir
toprağı! Yazıklar olsun size! Yazıklar olsun!
ÖZCAN YENİÇERİ (Ankara) – Mezarı
koruyamadınız, mezarı!
OKTAY VURAL (İzmir) – Sandukayı getirip
de kahramanlık taslıyorsunuz! Şunlara bakın be! Hangi yüzle çıkıyorsunuz!
BAŞKAN – Gruplar adına söz talebi var
mı? Soruyorum. (Gürültüler)
İDRİS BALUKEN (Bingöl) – Nazmi Gür, Van
Milletvekili…
ÖZCAN YENİÇERİ (Ankara) – Gündem dışı
ver önce! 
MEHMET NACİ BOSTANCI (Amasya) – Emreder
gibi konuşma Özcan!
ÖZCAN YENİÇERİ (Ankara) – Ama
“Vermiyorum, kesiyorum.” diyor. Burası Meclis.
BAŞKAN – Hakların Demokratik Partisi
Grubu adına Nazmi Gür, Van Milletvekili.
Buyurun Sayın Gür. (HDP sıralarından
alkışlar) 
ÜNAL KACIR (İstanbul) – Sayın Başkan,
İç Tüzük 67’yi lütfen değerlendirin efendim.
ÖZCAN YENİÇERİ (Ankara) – Bakan yalan
söylüyor, biz de burada dinlemek durumundayız. 
HDP GRUBU ADINA NAZMİ GÜR (Van) – Genel
Kurulu saygıyla selamlıyorum.
Değerli arkadaşlar, biraz önce Sayın
Bakan Genel Kurula bilgi verdi. Biz de Süleyman Şah Operasyonu’yla ilgili
gerçekleri, düşüncelerimizi, görüşlerimizi sizlerle paylaşmak istiyoruz.
Değerli arkadaşlar, böylesi bir
operasyon sonucu Süleyman Şah, maalesef, mezarında rahat uyumamış, 3’üncü kez
mezar yeri değiştirilerek Suriye’nin ve bizim “Rojava Kürdistan” dediğimiz
Kobani kantonunun bir köyüne nakledilmiştir. 
Bu olayı baştan itibaren takip ettik,
Genel Kurulu Grup Başkan Vekilimiz aracılığıyla bilgilendirdik, Hükûmetten
bilgi istedik ve biliyorsunuz, biz burada bir yasayı tartışırken eş zamanlı bir
şekilde de bu operasyon gerçekleştirildi fakat bu operasyonu tek başına Türkiye
yapmadı. Bu gerçeği sizlerle, arkadaşlarımızla paylaşmak istiyorum.
Değerli arkadaşlar, önce, 1923’ten itibaren,
Lozan’da Caber Kalesi’nin bir bölümü Türkiye toprağı sayıldı. 1921’de Ankara
Antlaşması’yla, Türkiye-Fransa arasındaki bir antlaşmayla, bu Türkiye toprağı
orada korundu fakat bir baraj yapımıyla nakledildi. Daha sonra, nakledildiği
yerde -yine 2’nci bir baraj- Tabka Barajı yapılırken yerini değiştirme olanağı
doğdu ve bu nedenle, bir kez daha, 1995 yılında mezarın yeri değiştirildi.
Şimdi, başka bir nedenle, yeni bir baraj yapılmıyor ama başka bir gerekçeyle
Hükûmet karar verdi ve Süleyman Şah Türbesi bulunduğu yerden taşınarak Kobani
kantonunun Eşme köyüne nakledildi. Geçici olduğunu söylüyor Hükûmet bunun ama
bunun yaratacağı hukuki sorunları, uluslararası hukuku da göz önünde
bulundurmakta fayda var. 
Baştan itibaren, bu operasyon
yapılırken değerli arkadaşlar, başta Kobani kantonu yetkilileri olmak üzere,
PYD ve YPG yetkilileriyle de görüşmeler gerçekleştirilmiştir. Olması gereken de
buydu aslında çünkü Türkiye'nin Kobani’den bu kadar zırhlı aracı, bu kadar
silahlı bir gücü 35-40 kilometre öteye kadar götürmesinin imkânı yoktu
dolayısıyla Kobani kantonu yetkilileri PYD ve YPG güçleri bu konuda
bilgilendirilmiş, onların onayı, onların katılımı ve desteğiyle bu operasyon
gerçekleştirilmiştir. 
Bu gerçeği -isterseniz, kısaca- YPG’nin
yaptığı basın açıklamasında görmek gerekir; olduğu gibi okuyorum: “Türk
ordusuna bağlı zırhlı araçlar ve askerlerin katılımıyla dün gece Süleyman Şah
Türbesi'ne yönelik bir operasyon düzenlenmiştir. Bu operasyon, YPG
Komutanlığımızın bilgisi dâhilinde ve YPG Kobani güçlerimizin katılımıyla
gerçekleştirilmiştir. Türk devletinin talebi ve koalisyon güçlerinin isteğini
değerlendiren komutanlığımız insani boyutları ön planda olan operasyonda bir
sakınca görmemiş ve onay vermiştir. YPG Kobani Komutanlığımızca belirlenen
yetkili arkadaşlarımız ile Türk devlet yetkilileri arasında yürütülen dört
günlük tartışmaların ardından operasyon planlaması yapılmıştır.” Bu, ortak bir
operasyon elbette ki.
“Bu çerçevede, dün gece saat 21.00'de
Türk ordusuna bağlı zırhlı araçlar ve belli sayıda asker Mürşitpınar
Kapısı’ndan Kobani kantonu sınırları içine girmiştir. Türk ordusu, daha önce
belirlenen yol hattı üzerinden güçlerimize ait araçlar eşliğinde ilerleyerek
Süleyman Şah Türbesi’ne ulaşmıştır. Güçlerimizin denetiminde bulunan alanlar
içinde Türk askerlerinin mevzilendirilmesi ve ikmalinde sorumluluk alan
güçlerimiz geri çekilme esnasında da bu görevini eksiksiz yerine getirmiştir.” 
OKTAY VURAL (İzmir) – Bravo! PKK’yla
birlikte iş birliği yapıyorsunuz! YPG’nin savunma bakanı mı oldunuz?
ERKAN AKÇAY (Manisa) – Sizi
Mondrosçular sizi!
NAZMİ GÜR (Devamla) – “Güçlerimizin
aktif katıldığı operasyon tamamlanmıştır.”
Bu, tabii, YPG’nin açıklaması değerli
arkadaşlar.
Şimdi, bu operasyon sonucu, böyle bir
operasyon sonucu taşınmıştır.
ÖZCAN YENİÇERİ (Ankara) – Bak, ne
hâllere düştünüz? Ne hâllere düştünüz? YPG’den yardım dileniyorsunuz! Sizi
sünepeler sizi!
NAZMİ GÜR (Devamla) – Taşınmanın her
aşamasında Kobani’de bulunan bütün yetkililer gerekli desteği sağlamıştır.
OKTAY VURAL (İzmir) – Alkışlasanıza! Alkışlasanıza
ya! Ya, alkışlasanıza AKP Grubu! Birlikte operasyon yapmışlar!
NAZMİ GÜR (Devamla) – Değerli
arkadaşlar, ikinci önemli konu, elbette ki hukuki durumdur. 
OKTAY VURAL (İzmir) – Paşa, arkanı
dönsene! 
NAZMİ GÜR (Devamla) – Uluslararası
hukuka göre, Türkiye defakto bir durum yaratmış ve aslında kendisine ait bir
toprak parçasından başka bir toprak parçasına, Kobani’nin Eşme köyündeki toprak
parçasına bunu taşımıştır.
OKTAY VURAL (İzmir) – Arkanı dönsene
Paşa! Dönsene!
NAZMİ GÜR (Devamla) – Bu, tümüyle
defakto bir durumdur. Kobani’deki Eşme köyü on gün önce yeniden, biliyorsunuz,
DAİŞ güçlerinden, çetelerinden temizlendi; çatışa çatışa temizlendi, orada YPG
güçleri onlarca şehit verdi. Eşme köyünün bir Suriye toprağı olduğunu ve aynı
zamanda Kobani kantonunun bir parçası olduğunu asla unutmamamız lazım. Sınıra
yakın, 100 metre, 180 metre uzaklıktaki bu alan elbette ki Kobani kantonunun
yetkililerinin izniyle ve desteğiyle gerçekleştirilmiştir. (MHP sıralarından
gürültüler)
AYTUN ÇIRAY (İzmir) – Yazıklar olsun!
OKTAY VURAL (İzmir) – Bravo, AKP
Grubundan alkışlar!
SİNAN OĞAN (Iğdır) – Sayın Paşa, Sayın
Bakan, duyuyor musun?
NAZMİ GÜR (Devamla) – Oradaki toprak
parçasının defakto bir durumla Süleymah Şah Türbesi’ne dönüştürülmesi bundan
sonra elbette ki hem kanton yönetimi hem de Kürtler açısından son derece önemli
bir tarihî durumdur. (MHP sıralarından gürültüler) 
OKTAY VURAL (İzmir) – Kahraman Millî
Savunma Bakanı! Kahraman Millî Savunma Bakanı, IŞİD’le, PKK’yla nasıl anlaşma
yaptığını açıkla!
AYTUN ÇIRAY (İzmir) – Bu millete, bu
büyük devlete bu zulüm, zulüm!
NAZMİ GÜR (Devamla) – Değerli
arkadaşlar, bundan sonra Süleyman Şah Türbesi’nin yapılacağı alan elbette ki,
söylediğimiz gibi, Eşme köyünün toprakları ve Kobani kantonuna bağlı bir toprak
parçası. 
MEHMET AKİF HAMZAÇEBİ (İstanbul) –
Acaba YPG’ye bunun karşılığında ne verildi, hangi sözler verildi?
NAZMİ GÜR (Devamla) – Oranın da aynı
zamanda, Sayın Bakan, bir özel mülkiyet konusu olduğunu da sizlere belirtmek
lazım. Bu geçici durum, defakto durum Hükûmetin kibir dolu açıklamalarına
yansıtılmış, bu bir zafer olarak ilan edilmiştir ama orada bulunan güçlerin,
yerel(x) güçlerin; orada bulunan, iş birliği
yaptığı bütün güçlerin bu operasyondaki başarısını göz ardı ederek dile
getirilmesi elbette ki üstten bakıcı, elbette ki kabul edilemez bir durum ve
tutumdur.
OKTAY VURAL (İzmir) – Bak, bak, bak,
bak! Ey milletim, duyun! Yazın bunu yandaş, candaş medya, yazın!
NAZMİ GÜR (Devamla) – Şimdi, önümüzde
önemli bir konu daha var değerli arkadaşlar; o da iki aşamada
gerçekleştirilecek bu operasyon henüz bizce bitmemiştir çünkü birinci aşamada
orada görevli olan askerler geri çekilmiş, ikinci aşama ise türbenin Türkiye
sınırına yakın olan bir bölgeye taşınma işidir. Bu iş uluslararası hukuka
gerçekten ne kadar uygundur, ne kadar değildir, önümüzdeki günlerde son derece
tartışma konusudur. Dediğimiz gibi, uluslararası hukuka karşı defakto bir durum
söz konusudur. Bu defakto durum karşısında, elbette ki Süleyman Şah, Eşme
köyünde yapımı devam edecek olan bu türbeye defnedildiğinde, aynı zamanda
demokratik ve özgür Suriye güçleriyle bundan sonra ve rejim değişikliği
gerçekleştirildiğinde, yeni bir mutabakat zaptının uluslararası hukuk konusu
olacağı da kesindir. Bu taşınma işinin uluslararası hukuk boyutunu da bu şekilde
dile getirebiliriz. 
Diğer önemli bir konu değerli
arkadaşlar, o bölgede Kobani kantonu ile Türkiye arasındaki ilişkilerdir. Biz
öteden beri, Rojava bölgesinde kurulan 3 kantonun Türkiye’yle olan iyi
ilişkilerinin sürdürülmesini, geliştirilmesini istedik ama her zaman Hükûmet
arkasını döndü, her zaman Hükûmet bu güçlerle ilişkilerde son derece ketum
davrandı. Örneğin, Kobani’de altı aydır savaş sürerken Kobani’de insani bir
kantonun açılması konusunda da son derece ketum davrandı ama işte, görüyorsunuz,
Kürtler insani bir durum söz konusu olduğunda iş birliğinden kaçınmıyorlar. 
Bu, elbette ki Türkiye-Kobani kantonu
ilişkileri açısından son derece önemli bir dönüm noktasıdır; bizim açımızdan,
bundan sonra, Türkiye Hükûmetinin Kobani’yle birlikte 3 kantonu tanıması,
onlarla ilişkilerini sürdürmesi, 3 bölgede de 3 resmî kapının açılmasıdır.
Mürşitpınar Sınır Kapısı artık, bundan sonra resmî bir gümrük kapısı olarak
açılmalı, sadece insani yardım ya da insan geliş gidişlerinden çıkarılmalı,
Kobani Hükûmetiyle resmî ilişkiler düzeyinde bu Mürşitpınar Kapısı gümrük
kapısı olarak, resmî gümrük kapısı olarak aynı zamanda ticari ilişkilere de,
ticarete de açılmalıdır. 
Bu ilişki tarzı
elbette ki bölgede yeni bir durum yaratacaktır. Böyle bir durum üzerinden Hükûmetin
ilişkilerini geliştirmesini, Hükûmetin her 3 kantonu tanımasını ve bundan sonra
demokratik ilişkilerin sürdürülmesini, elbette ki biz, Türkiye’nin yararına,
Türkiye’nin çıkarına görüyoruz. Kantonlarla böylesi bir ilişkinin, böylesi bir
yapıcı ilişkinin elbette ki iki yıldır sürdürdüğümüz demokratik çözüm sürecine,
barış sürecine de olumlu katkıları olacağını düşünüyoruz.
Genel Kurulu
saygıyla selamlıyorum. (HDP sıralarından alkışlar)
BAŞKAN – Evet,
teşekkür ederim.
OKTAY VURAL
(İzmir) – AKP Grubu, alkışlayın! İşte ortağınız, alkışlasanıza!
KEMALETTİN
YILMAZ (Afyonkarahisar) – Getirdiğiniz manzara bu işte, yazıklar olsun!
BAŞKAN – Sayın
Vural, biraz önce Hükûmete yirmi dakika verilmesinin yanlış olduğunu beyan
ettiniz.
OKTAY VURAL
(İzmir) – Evet.
BAŞKAN –
Yanlışlık varsa düzeltiriz, size de yirmişer dakika yani gruplara da yirmişer
dakika veririz. dedim. Ancak -örnekleri gelecek ama- iki tane örnekte gündem…
OKTAY VURAL
(İzmir) – Var, örnekleri gördüm efendim. Bunlar yanlış örnekler. Çünkü, Sayın
Başkan, madde üzerinde de, tümü üzerinde de grupların ne kadar söz hakkı varsa
Hükûmetin de o kadar söz hakkı vardır. Dolayısıyla, bu uygulama yanlış
olabilir. Hükûmet Parlamentonun üzerinde değildir. 
Maddelerde on
dakika veriyorsunuz, bizim de on dakikamız var; tümünde yirmi dakika
veriyorsunuz, bizim de yirmi dakikamız var. Sadece ve sadece soruşturma
önergelerinde sınırsızdır, diğerlerinde eşitlik vardır.
ÜNAL KACIR
(İstanbul) – Nerede yazıyor?
OKTAY VURAL
(İzmir) – Yürütmeyi bu konuda yasamanın üzerinde göstermek doğru değildir. O
bakımdan ben söyledim. Yoksa uygulamaların bir kısmından haberdarım.
BAŞKAN – Evet,
teşekkür ederim.
Ama, şimdiye
kadar uygulamalar bu. Bundan sonrası için, sayın grup başkan vekilleri
toplanalım…
OKTAY VURAL
(İzmir) – Böyle vereceğinizi söylediniz ama.
BAŞKAN – Tekrar
bu kararlaştırılabilir efendim.
MEHMET AKİF
HAMZAÇEBİ (İstanbul) – Sayın Başkan…
BAŞKAN – Buyurun
Sayın Hamzaçebi.
MEHMET AKİF
HAMZAÇEBİ (İstanbul) – Efendim, daha önce şu uygulamalar yapıldı: Hükûmete
yirmi dakika süre verildi; İç Tüzük’te muhalefet partilerine onar dakika süre
verileceği yazılı olmakla birlikte, uygulamada bu on dakikalık süreyi aştık.
Ben bunun tanığıyım, burada bunu yaptık. O nedenle, ben bu on dakikalık sürenin
siyasi parti gruplarının mutabakatıyla artırılmasını ve yirmi dakikaya
çıkarılmasını öneriyorum Sayın Başkan.
BAŞKAN – Evet,
teşekkür ediyorum Sayın Hamzaçebi.
Şimdi, gruplar
adına ikinci konuşmacı…
MEHMET AKİF
HAMZAÇEBİ (İstanbul) – Sayın Başkan, bu önerime bir değerlendirme yapmayacak
mısınız?
BAŞKAN – Ama
efendim, öneri… 
Sayın Hamzaçebi,
iki tane örnek geldi. Ben örnekleri de daha çoğaltabilirim yani.
MEHMET AKİF
HAMZAÇEBİ (İstanbul) – Efendim, ama…
ÖZCAN YENİÇERİ (Ankara) – Viskoelastik
ve antik önergeler! Diğer milletvekili onar dakika…
BAŞKAN – Hükûmetin gündem dışı
konuşmalarında daha önce gündeme getirilmeyen bir konu, özellikle bugün
getirildi. Doğrusu, biraz önce ben Sayın Vural’a yaptığım açıklamada, grup
başkan vekilleriyle toplanılıp bundan sonra bu konu kararlaştırılır dedim. Başka
nasıl cevap verebilirim ki?
MEHMET AKİF HAMZAÇEBİ (İstanbul) –
Sayın Başkan, benim dediğimi bir araştırın efendim.
ADİL ZOZANİ (Hakkâri) – Sayın Başkan,
İç Tüzük 59 Hükûmete de yirmi dakika verileceğini yazmıyor.
MEHMET AKİF HAMZAÇEBİ (İstanbul) –
Sayın Başkan, benim dediğimi de araştırın, bu uygulama da yapıldı.
OKTAY VURAL (İzmir) – Bakın, Sayın
Başkan, “Ben aynı süreyi veririm.” dediniz.
BAŞKAN – Yanlışsa düzeltirim dedim
efendim, söylediğim sözlerin arkasındayım, yanlışsa düzeltirim dedim.
MEHMET AKİF HAMZAÇEBİ (İstanbul) –
Sayın Başkan, benim dediğimi de araştırın. 
ADİL ZOZANİ (Hakkâri) – Sayın Başkan,
İç Tüzük 59 Hükûmete yirmi dakika vereceğinizi yazmıyor.
BAŞKAN – Sayın Zozani, uygulamadan
bahsediyorum ben.
ADİL ZOZANİ (Hakkâri) – Uygulama değil,
İç Tüzük’ü uygulamak zorundasınız. Yazmıyor öyle bir şey ya!
BAŞKAN – Buyurun Sayın Hamzaçebi.
MEHMET AKİF HAMZAÇEBİ (İstanbul) –
Sayın Başkan, şimdi, siz 2 uygulama getirdiniz. Kanunlar ve Kararlar
Başkanlığına söyleyin, benim dediğimi de araştırsınlar, bu uygulamayı da
göreceksiniz efendim.
BAŞKAN – Teşekkür ederim.
Şimdi, ikinci konuşmacı grup adına kim
efendim, hangi grup söz istiyor?
ADİL ZOZANİ (Hakkâri) – Sayın Başkan,
devam etmekte ısrar ederseniz tutumunuz üzerinde usul tartışması talep
ediyorum.
BAŞKAN – Efendim, istemiyorsa geçeceğim
ben, ne yapayım, geçmek zorundayım yani.
ADİL ZOZANİ (Hakkâri) – Sayın Başkan,
tutumunuz üzerinde usul tartışması talep ediyorum.
BAŞKAN – Efendim, usul tartışması
açacak herhangi bir söz…
ADİL ZOZANİ (Hakkâri) – Efendim, yanlış
uyguluyorsunuz İç Tüzük’ü. Tutumunuz üzerinde usul tartışması talep ediyoruz
Sayın Başkan, İç Tüzük’ü yanlış uyguluyorsunuz.
BAŞKAN – Sayın Altay, siz söz mü
istiyorsunuz?
ENGİN ALTAY (Sinop) – Faruk Loğoğlu…
BAŞKAN – İkinci konuşmacı Cumhuriyet
Halk Partisi Grubu adına Faruk Loğoğlu, Adana Milletvekili.
Buyurun Sayın Loğoğlu. (CHP
sıralarından alkışlar)
CHP GRUBU ADINA OSMAN FARUK LOĞOĞLU
(Adana) – Sayın Başkan, değerli milletvekilleri; biraz rahatsız olduğum için
sesim tam çıkmayabilir ama konu çok önemli.
Öncelikle, Sayın Millî Savunma Bakanını
dikkatle dinlediğimi söyleyemeyeceğim, hatta dinlemediğimi söyleyeceğim çünkü
Sayın Bakanın buraya çıkıp gazetelerde yer alan haberlerden müteşekkil bir
sunum yapmasını kınıyorum ama Adalet ve Kalkınma Partisi yetkilileri her zaman
bunu yapıyorlar, kapalı oturumlarda da bunu yapıyorlar, böyle hayati konularda
da aynı şeyi yapıyorlar. 
OKTAY VURAL (İzmir) – O da bilmiyor ki
zaten, YPG’nin isteğiyle hareket ediyor!
OSMAN FARUK LOĞOĞLU (Devamla) – Benim
Millî Savunma Bakanından beklediğim şuydu: Türk milletinden bu vahim hata için,
bu vahim operasyon için, sonuçları Türkiye Cumhuriyeti’nin üstüne bir kara leke
olarak kalacak olan bu vahim operasyon için keşke özür dileseydi. (CHP ve MHP
sıralarından alkışlar) Neden bir kara leke? Çünkü, ilk defa askerimizin eliyle
bir vatan toprağının parçası, belirsiz, muhatabı belli olmayan bir kişilere
teslim edilmiştir, vatan toprağı teslim edilmiştir. Operasyon için Suriye
hükûmetinin rızası alınmamıştır. 
Şimdi, konunun çok ayrıntıları var,
lütfen, çok ayrıntıları var; uluslararası hukuka aykırılık bunlardan bir
tanesi. Uluslararası hukukta, bir ülkeye bir askerî operasyon düzenleme hakkı
ancak meşru savunma durumunda ortaya çıkar. Suriye’den Türkiye’ye yönelik bir
saldırı yok, bildiğimiz kadarıyla AKP iktidarının yakın dostu olan IŞİD’den de
henüz bir saldırı yok. O bakımdan, bu askerî operasyon yani Suriye topraklarına
çok sayıda asker ve tankla girilmesi, bir defa, Suriye hükûmetinin yaptığı
açıklamalara da bakarsanız, Suriye’ye bir saldırıdır, Suriye topraklarına karşı
bir saldırıdır. 
ÜNAL KACIR (İstanbul) – Sayın vekil,
sen Suriye’nin vekili misin? Sen Suriye’nin vekili misin ya “Suriye’ye
saldırdın.” diyor ya?
OSMAN FARUK LOĞOĞLU (Devamla) –
İkincisi, bu iktidar…
Lütfen laf atmayın, laf atmayın.
ALİ ÖZGÜNDÜZ (İstanbul) – Dinle de
anla, dinle!
AYTUN ÇIRAY (İzmir) – Sanki Suriye’ye
saldırmış zannediyor kendini.
ALİ ÖZGÜNDÜZ (İstanbul) – Siz IŞİD’in
vekili misiniz?
AYTUN ÇIRAY (İzmir) – Suriye’ye sanki
bir şey yaptınız da, hava atmaya kalkmayın bari.
OSMAN FARUK LOĞOĞLU (Devamla) – Bu
iktidarın istismar etmediği hiçbir şey kalmamıştır bu ülkede. En son istismar
ettikleri de Türkiye Cumhuriyeti’nin, halkımızın kanıyla, canlarıyla boyadığı
bayrağımızdır. Hangi anlamda istismar edilmiştir? Çünkü, öncelikle, yine asker
eliyle bu bayrak gönderinden indirilmiş, başka bir yere nakledilmiş,
nakledildiği yer -dikkatinizi çekiyorum, ikinci uluslararası hukuka
aykırılıktır- Suriye toprağıdır. Suriye bizim arka bahçemiz mi? Suriye, bizim
istediğimiz an istediğimiz yere girebileceğimiz, üzerinde hâkimiyet
kuracağımız, askerî alanlar kuracağımız bir komşu ülke mi?
ÜNAL KACIR (İstanbul) – Sayın Başkan, sayın
konuşmacı kimin adına konuşuyor? (CHP ve MHP sıralarından gürültüler)
OSMAN FARUK LOĞOĞLU (Devamla) – Türk
ulusunun adına konuşuyorum. Türk ulusunun adına konuşuyorum. Siz kimin adına
konuşuyorsunuz? Ben Türk ulusunun adına konuşuyorum. (CHP sıralarından
alkışlar)
ÜNAL KACIR (İstanbul) – Suriye adına
konuşuyorsunuz sanki, konuşmalarınızı gözden geçirin. Suriye adına mı
konuşuyorsun sen?
ÖZCAN YENİÇERİ (Ankara) – Siz İsrail
adına konuşuyorsunuz!
AYTUN ÇIRAY (İzmir) – Devlet adamı gibi
konuşuyor devlet adamı! Hukuk adına, ahlak adına doğruyu konuşuyor! Sanki
gitmiş de Suriye’ye girmiş de bir şey yapmış gibi! Hani bıçak kemiğe dayanmıştı
ne oldu?
OSMAN FARUK LOĞOĞLU (Devamla) – Bu
hukuk dışılığa ilk defa Türk askeri ortak edilmiştir, Türk askeri ortak
edilmiştir. Biz, sizin, siyasetçiler olarak yaptığınız yanlışların, hataların
altından kalkarız ama askeri, Türk askerini, Mehmetçik’i hatalarınıza ortak
edemezsiniz. 
AYTUN ÇIRAY (İzmir) – Burası aşiret
devleti mi? Ders veriyor, dinleyin de öğrenin. Ders veriyor bedavaya.
OSMAN AŞKIN BAK (İstanbul) – Suriye’ye
danışmanlık yapıyordur!
AYTUN ÇIRAY (İzmir) – “Uluslararası
hukuk” denilen bir şeyden haberiniz olsun! Bir gün size de lazım olacak.
OSMAN FARUK LOĞOĞLU (Devamla) – Bu
hatayı da bu durumda yapmışsınız, bunu Türk milleti asla, asla affetmeyecektir.
(CHP sıralarından alkışlar)
Şimdi, Süleyman Şah Türbesi uzun
geçmişi olan bir...
ÖZCAN YENİÇERİ (Ankara) – Mevlâna
Türbesi’ni ne zaman taşıyacaksınız, onu da merak ediyorum.
OSMAN FARUK LOĞOĞLU (Devamla) – Bu
konuda benim kanaatim, milletimizin büyük bir kısmının bu operasyondan
rahatsızlık duyduğu kesindir ama Mustafa Kemal Atatürk ve bu konuya Lozan’da
sahip çıkan, 1939 yılında sahip çıkan İsmet İnönü’nün herhâlde kemikleri
bugünün koşullarında bayağı sızlıyordur; bunu da hatırlatmak isterim.
Bugün öyle bir Hükûmet var ki
başımızda, vatandaşını, toprağını, bayrağını koruyamayan bir Hükûmettir. (CHP
sıralarından alkışlar) 
AYTUN ÇIRAY (İzmir) – Satar! Satar! 50
kere bayrak indirdiniz!
OSMAN FARUK LOĞOĞLU (Devamla) – Bunu
Musul’da gördük, bunu Mavi Marmara olayında gördük. Gemiler gidecekti, ne oldu?
7 vatandaşımız öldürüldü. Bunları sineye çekebiliyor musunuz? 
TANJU ÖZCAN (Bolu) – Çeker onlar Hocam!
OSMAN FARUK LOĞOĞLU (Devamla) – Bunun
sorumluluğunu üstünüze alabiliyor musunuz? Onun için, lütfen, ağzınızı açmadan
doğru düşünün. 
ÜNAL KACIR (İstanbul) – Uluslararası
sularda saldırılmıştır.
ALİ ÖZGÜNDÜZ (İstanbul) – E, tamam, ne
oldu? Biz de onu söylüyoruz.
AYTUN ÇIRAY (İzmir) – Ne oldu? Onu
söylüyoruz.
ÖZCAN YENİÇERİ (Ankara) – Hani siz
dünyayı yönetiyordunuz?
OSMAN FARUK LOĞOĞLU (Devamla) – Şimdi,
deniyor ki: “Askerlerimizin canları tehlike altındaydı.” Evet, bir IŞİD
tehlikesi var ama IŞİD’ten hiç bahsetmeyen, hiç karşısına almayan, her türlü
yardımı, her türlü manevi desteği veren bir AKP Hükûmeti var. 
AHMET YENİ (Samsun) – Nereden
biliyorsun?
OSMAN FARUK LOĞOĞLU (Devamla) – IŞİD
lafı ağzınızdan çıkıyor mu? Çıkmıyor. Onun için -herhâlde diyorum- yani
vatanını korumak için canını veren bu ülke, bu insanlar, oradaki askerlerimiz
de herhâlde buna hazırdılar ama AKP’nin fıtratında vatan için can vermek diye
bir şey yok anlaşılan. (CHP sıralarından alkışlar)
ÜNAL KACIR (İstanbul) – Aynen iade
ediyoruz size, aynen iade ediyoruz!
OSMAN FARUK LOĞOĞLU (Devamla) – Burada,
tabii, Türk Silahlı Kuvvetleri kendisine verilen bir emri icra etmiştir. 
İSMAİL AYDIN (Bursa) – İran ve Suriye
karşı.
HAKAN ÇAVUŞOĞLU (Bursa) – İbretlik bir
konuşma yapıyor şu anda!
OSMAN FARUK LOĞOĞLU (Devamla) – Bu
emrin her bakımdan yanlış olduğunu herhâlde sadece biz görmüyoruz, sizler de
görüyorsunuz ama buna ses çıkartamıyorsunuz, keşke sesiniz çıksa. 
AHMET YENİ (Samsun) – İran niye karşı
bize?
OSMAN FARUK
LOĞOĞLU (Devamla) – Bütün bunlar… 
AHMET YENİ (Samsun) – İran niye karşı? 
ÖMER FARUK ÖZ (Malatya) – İran niye
karşı çıktı?
OSMAN FARUK LOĞOĞLU (Devamla) – Buraya
nasıl geldik, onu bir irdeleyelim. Buraya nasıl geldik, buraya böyle kendi
kendimize mi geldik? 
AHMET YENİ (Samsun) – Esad karşı, İran
karşı, siz karşısınız. 
OSMAN FARUK LOĞOĞLU (Devamla) – Adalet
ve Kalkınma Partisinin Suriye ve Irak bağlamında izlediği yanlış politikalar
nedeniyle bugüne geldik. 
ÖZCAN YENİÇERİ (Ankara) – İsrail niye
destekliyor? Siz onlara bakın. Topraklarınızı terk etmiş… İran niye, İran? İran
“Ankara’dan çekil, çok iyi olacak.” dese yanına mı gideceksin? 
OSMAN FARUK LOĞOĞLU (Devamla) – Bugüne
gelmemizin sebebi izlenen yanlış politikalardır, bunu asla unutmayın. Türkiye
sıfır sorunla başladı komşularıyla, ne oldu, tam tersi bir noktaya geldi.
Ayıptır! Yani, Türk askerinin bayrağını indirmesi, Türk toprağını kime teslim
ettiği belli olmayacak şekilde -herhâlde IŞİD’e teslim ettik çünkü ona da
kısaca değineceğim birazdan- oradan çekilmesi bu milletin alnına sürülmüş kara
bir lekedir, buna hakkınız yok. 
Şimdi, Musul Başkonsolosluğumuzun
zamanında tahliye edilmemesi ne kadar yanlış idiyse Süleyman Şah Türbesi’ndeki
askerlerimizin -askerlerimizin diyorum- tahliye edilmesi veya geri çekilmesi
yani bir ricat anlayışı, bir korku anlayışı içinde geri çekilmesi daha da vahim
bir yanlış olmuştur. Şimdi, basın ve medyada bunun tartışmaları çok yapılıyor,
bu gerçekler de ortaya çıkacak. Bu memlekette hiçbir gerçek, sizin bütün
gayretlerinize rağmen, gizli kalmayacak, bütün bunlar gün ışığına çıkacak.
IŞİD’le yapılan iş birliği, PYD’yle yapılan iş birliği… Üç gün önce
Cumhurbaşkanınız gürlüyor “Efendim, işte PYD şöyledir, böyledir.” diyerek.
Ondan sonra bakıyoruz, böyle bir operasyon için PYD’den yardım alıyoruz. IŞİD
ortada yok, IŞİD’e bir laf söylenmiyor. Niçin? Bu, IŞİD nedeniyle çekilmedi mi?
Niçin Sayın Savunma Bakanı bu konuyu anlatırken IŞİD’den bahsetmiyor? Niçin
IŞİD’in karşımızda olduğunu, bir terörist örgütü olduğunu anlatmıyor bize? 
MEHMET AKİF HAMZAÇEBİ (İstanbul) – Tüm
IŞİD müttefikleri, o nedenle Sayın Loğoğlu. 
OSMAN FARUK LOĞOĞLU (Devamla) – Onun
için yani bizimle burada paylaşılan fikirleri, bilgileri ben… Bilgi olarak da
kabul etmiyorum, bilgi olarak da kabul etmiyorum. 
AYTUN ÇIRAY (İzmir) – Şiir okudu, şiir.

OSMAN FARUK
LOĞOĞLU (Devamla) – Yani, bu, Meclise karşı, Meclis üzerinden Türk milletine
karşı bir saygısızlıktır. Siz kendinize göre bir siyaset oyunu oynuyorsunuz,
sözde başarılı olduğunuzu düşünüyorsunuz. Geçen akşam, geç saatlerde iç
güvenlik paketi burada konuşulurken, baktım, efendim, Cumhurbaşkanının, “Bu
yasa geçecek.” lafını duyunca herkes, sizler alkış tutuyorsunuz.
ÜNAL KACIR
(İstanbul) – Biz de geçmesini istiyoruz da ondan.
OSMAN FARUK
LOĞOĞLU (Devamla) – Aynı sözler Başbakanın ağzından tekrarlandığında alkış
tutuyorsunuz. Biraz kendinize güvenin, biraz kendinize saygı duyun. 
YILMAZ TUNÇ
(Bartın) – Emekli büyükelçilerin hepsi “Doğru.” diyor da…
ÜNAL KACIR
(İstanbul) – Biz kendimize saygı duyuyoruz. Biz kendimiz de yasanın çıkmasını
istiyoruz da onun için alkışlıyoruz.
OSMAN FARUK
LOĞOĞLU (Devamla) – Yani, bu memleketin sahipleri sadece Tayyip Erdoğan ve
sadece Davutoğlu değil. (CHP sıralarından alkışlar) Bu memleketin sahipleri
buradaki bizleriz, bu memleketin sahipleri milletvekilleri olup bizleriz. Onun
için bu memlekete, bu insanlara, halkımıza ve halkımızın çıkarlarına sahip
çıkacaksınız; bunu unutmayın. Ha, yapmıyorsunuz, keyfiniz bilir ama bunun
maliyetini, bunun faturasını ödeyeceksiniz. 
ÜNAL KACIR
(İstanbul) – Suriye’den yana konuşuyorsun, “Sahip çıkın.” diyorsun ya . 
OSMAN FARUK
LOĞOĞLU (Devamla) – Ben Suriye’nin sözcüsü falan değilim; biz uluslararası
hukukun sözcüsüyüz, uluslararası hukukun sözcüsüyüz. 
ÜNAL KACIR
(İstanbul) – “Suriye’nin sözcü gibi konuştun.” diyen yok. Tutanaklardan bir
oku.
OSMAN FARUK
LOĞOĞLU (Devamla) – Onun için biraz kitap karıştırın, biraz şey yapın, sağa
sola sorun uluslararası hukuk nedir diye. 
ÜNAL KACIR
(İstanbul) – Kitapları karıştırırken kafan karışmış senin.
OSMAN FARUK
LOĞOĞLU (Devamla) – Benim kafam tertemiz, benim kafam tertemiz. Onun için…
ÜNAL KACIR
(İstanbul) – Karışmış, karışmış; sen kitapları karıştırırken kafanı
karıştırmışsın.
AHMET YENİ
(Samsun) – Türk milletinin sözcüsü olun. 
OSMAN FARUK
LOĞOĞLU (Devamla) – Efendim?
AHMET YENİ
(Samsun) – Türk milletinin sözcüsü olun. 
OSMAN FARUK
LOĞOĞLU (Devamla) – Yani, lütfen, sakin olun. 
ÜNAL KACIR
(İstanbul) – Sen şu tutanaklardan bir oku, ondan sonra gel özür dile bakalım
milletten.
OSMAN FARUK
LOĞOĞLU (Devamla) – Benim sakin konuşmam durumun vahametiyle orantılı bir
sükûnet değil, sadece meselenin vahametini tam olarak anlatmak, paylaşmak için
sesimi yükseltmemeye çalışıyorum. Onun için, sakin konuşmak meselenin önemli
olmadığı anlamına gelmiyor. Bu sözlerle, vatanınıza sahip çıkın, askerinize
sahip çıkın, bayrağınıza sahip çıkın, toprağınıza sahip çıkın diyorum.
ÜNAL KACIR
(İstanbul) – Suriye’den yana olma.
OSMAN FARUK
LOĞOĞLU (Devamla) – Hepinize saygılar sunuyorum. (CHP sıralarından alkışlar) 
ÜNAL KACIR
(İstanbul) – Tutanakları oku ve gel, özür dile. 
MEHMET NACİ
BOSTANCI (Amasya) – Sayın Başkan… 
BAŞKAN – Buyurun
Sayın Bostancı. 
MEHMET NACİ
BOSTANCI (Amasya) – Efendim, sayın konuşmacı “AKP’nin fıtratında vatan için
ölmek yoktur.” diye bir hüküm ifade etti. 
ENGİN ALTAY
(Sinop) – Doğru söyledi. 
TANJU ÖZCAN
(Bolu) – Doğru söyledi. 
MEHMET NACİ
BOSTANCI (Amasya) – Bu çerçevede, arkadaşları da “Doğru söyledi.” diyorlar. 
ÖZCAN YENİÇERİ
(Ankara) – Onu bir ortaya koy da bir görelim ya. Çekildiniz mi, çekilmediniz
mi? Süleyman Şah’ı koruyabildiniz mi, koruyamadınız mı, onu söyleyin ve gidin. 
BAŞKAN – Buyurun
Sayın Bostancı, iki dakika süre veriyorum sataşma nedeniyle. (AK PARTİ
sıralarından alkışlar) 
VII.- SATAŞMALARA İLİŞKİN
KONUŞMALAR
1.- Amasya Milletvekili
Mehmet Naci Bostancı'nın, Adana Milletvekili Osman Faruk Loğoğlu’nun Millî
Savunma Bakanı İsmet Yılmaz’ın gündem dışı konuşmasından sonra CHP Grubu adına
yaptığı konuşması sırasında Adalet ve Kalkınma Partisine sataşması nedeniyle
konuşması
MEHMET NACİ
BOSTANCI (Amasya) – Sayın Başkan, değerli arkadaşlar; Özcan Bey’i biraz
sükûnete davet ediyorum. Sağlığından ciddi olarak endişe edeceğim. Biraz
öncesinden beri çok hararetli bir şekilde konuşuyor.
MEHMET METİNER
(Adıyaman) – Ruh sağlığı mı? 
MEHMET NACİ BOSTANCI (Devamla) – Bizim
için kıymetli, sağlığına bir şey olsun istemeyiz. 
ALİ ÖZGÜNDÜZ (İstanbul) – Sağlığımız
feda olsun ülkeye. Biz ülke adına endişe ediyoruz.
MEHMET NACİ BOSTANCI (Devamla) – Sayın
Loğoğlu diplomat, öyle bir gelenekten geliyor. Diplomatlar çok rasyonel
insanlardır, ne hamasi kışkırtmalara gelirler ne de siyasi angajmanlar esasen
onların değerlendirmelerini etkiler.
AYTUN ÇIRAY (İzmir) – Tüm bu
gelenekleri bozdunuz işte.
MEHMET NACİ BOSTANCI (Devamla) – Ancak
öyle anlaşılıyor ki Meclisin atmosferi ve bu siyasi münakaşalar, biraz,
diplomat geleneğinden gelen arkadaşları da etkiliyor. 
Sayın Loğoğlu’nun müktesebatında var
olan rasyonelliğe sesleniyorum: “AKP’lilerin fıtratında vatan için ölmek
yoktur.” cümlesi, doğru bir cümle olabilir mi?
AHMET YENİ (Samsun) – İade ediyoruz
kendisine. 
KEMALETTİN YILMAZ (Afyonkarahisar) –
Aynen doğru, çok doğru.
ÜNAL KACIR (İstanbul) – Bu ülkenin
yarısı ya.
AYTUN ÇIRAY (İzmir) – Oy verenleri
kastetmiyoruz, kimleri saydığımız belli.
KEMALETTİN YILMAZ (Afyonkarahisar) –
Pazarlama var, pazarlama.
MEHMET NACİ BOSTANCI (Devamla) – Bakın
arkadaşlar, AK PARTİ, “AKP’liler” dediği, bu milletin yarısıdır.
ÜNAL KACIR (İstanbul) – Bu milletin
yarısıdır.
MEHMET NACİ BOSTANCI (Devamla) – “AKP’liler”
dediği, bu milletin yarısıdır. (AK PARTİ sıralarından alkışlar)
Vatan için ölmek lazım geldiğinde, biz
inanıyoruz ki…
ALİ RIZA ÖZTÜRK (Mersin) – Kaçarsınız,
kaçarsınız.
MEHMET NACİ BOSTANCI (Devamla) – …hangi
partiden olursa olsun herkes kendisine düşen görevi yapar…
S. NEVZAT KORKMAZ (Isparta) – “Analar
ağlamasın, analar ağlamasın!”
KEMALETTİN YILMAZ (Afyonkarahisar) –
Savaşmazsınız sıvışırsınız.
MEHMET NACİ BOSTANCI (Devamla) –
...ancak AK PARTİ’nin önemli bir farkı var, o fark da şu.
OKTAY VURAL (İzmir) – “Analar ağlamasın!”
KEMALETTİN YILMAZ (Afyonkarahisar) –
Savaşma, sıvış.
MEHMET NACİ BOSTANCI (Devamla) –
Siyasetin asli görevi herkese ölüm yolunu göstermek değildir, insanları
yaşatabilmektir. (AK PARTİ sıralarından alkışlar) Gerektiğinde ölürüz…
ALİ ÖZGÜNDÜZ (İstanbul) – Ne için
ölürsünüz?
MEHMET NACİ BOSTANCI (Devamla) – …ama
her vesile hamasi bir kışkırtmayla insanları ölüme çağıran bir siyasi dil,
uygun bir dil değildir. 
ALİ ÖZGÜNDÜZ (İstanbul) – Ne için
ölürsünüz? Dolarlar için mi, vatan için mi?
MEHMET NACİ BOSTANCI (Devamla) - Sayın
Loğoğlu, bir de Türk milletine saygısızlıktan bahsetti…
(Mikrofon otomatik cihaz tarafından
kapatıldı) 
MEHMET NACİ BOSTANCI (Devamla) – …öyle
suçladı bizi ama kendi konuşması o saygısızlığın bir işaretiydi bence.
Saygılar sunuyorum. (AK PARTİ
sıralarından alkışlar)
ÖZCAN YENİÇERİ (Ankara) – Sayın Başkan,
doğrudan doğruya, sayın konuşmacı şahsımı, ismimi anarak bana sataşmıştır.
BAŞKAN – Şahsınız adına?
ÖZCAN YENİÇERİ (Ankara) – Evet.
BAŞKAN – Ne söyledi efendim?
KEMALETTİN YILMAZ (Afyonkarahisar) – Ne
demedi ki.
ÖZCAN YENİÇERİ (Ankara) – “Sağlığından
endişe ediyorum.” dedi yani “Sağlıksız.” demek istedi. Ben şimdi kimin
sağlıklı, kimin sağlıksız olduğunu…
MEHMET NACİ BOSTANCI (Ankara) – “Bizim
için kıymetli.” dedim. Ne takılması? Özcan, çok ayıp.
BAŞKAN – Buyurun Sayın Yeniçeri. (MHP
sıralarından alkışlar)
2.- Ankara Milletvekili Özcan
Yeniçeri'nin, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında şahsına sataşması nedeniyle konuşması
ÖZCAN YENİÇERİ (Ankara) – Evet, böyle
bir fırsatı verdiği için önce teşekkür ediyorum. 
KEMALETTİN YILMAZ (Afyonkarahisar) –
Aslan gibi, aslan!
ÖZCAN YENİÇERİ (Devamla) - Sayın
Başkan… 
ÜNAL KACIR (İstanbul) – Niye o kadar
neşelisin?
ÖZCAN YENİÇERİ (Devamla) - …şunu çok
açık bir şekilde söyleyeyim ki öfkemiz çok büyüktür, hiddetimiz çok büyüktür.
(AK PARTİ sıralarından “Oo” sesleri) Bu öfke ve hiddet sizi milletin önünde
mahvedecektir, bunu böyle bilin! 
Sizin, Süleyman Şah Türbesi’nin terkini
ve Türk askerinin onurunu ve haysiyetini ayaklar altına alan bu tutumunuz,
hiçbir suretle, hiçbir gerekçe altına alınarak savunulamaz; AKP Hükûmetinin
Türkiye sınırına 100 kilometre mesafedeki bir toprak parçasını koruyamadığının
net ve açık kanıtıdır. 
Ayrıca, bu çekiliş, AKP iktidarının
Türkiye’nin egemenliğini ve çıkarlarını koruma iradesinin olmadığını
göstermiştir; Kerkük, Musul, Telafer, Tuzhurmatu ve Süleyman Şah Türbesi’nin
bulunduğu bölgeye kadar uzanan coğrafyada yaşayan Türkmen nüfusunun tamamının
mahvedilmesi ve yok edilmesine giden yolu açmıştır. “Kobani düştü, düşecek.”
diyen Erdoğan, Süleyman Şah Türbesi’ni IŞİD havaya uçurmadan proaktif
davranarak kendisi havaya uçurmuştur. 
ADİL ZOZANİ (Hakkâri) – Süleyman Şah
düştü. 
ÖZCAN YENİÇERİ (Devamla) - Kobani’deki
teröristler direnerek IŞİD’i durdururken AKP kaçarak IŞİD ile PYD’nin önünü
açmıştır. 
PERVİN BULDAN (Iğdır) – Aynen öyle
olmuştur.
ÖZCAN YENİÇERİ (Devamla) - Süleyman Şah
Türbesi’nin bulunduğu alan Kobani’nin devamı olan bir bölgedir. Kobani’de
egemenliğini direnerek pekiştiren PKK, PYD önünde engel olan Süleyman Şah’taki
Türk egemenliğini de sona erdirmiştir ve PKK ve PYD’nin önü açılmıştır. Ruhsuz
ve şuursuz AKP’nin palavracı yöneticilerinin ecdat edebiyatı, terk edilen
türbenin enkazı altında kalmıştır. (AK PARTİ sıralarından gürültüler)
BEDRETTİN YILDIRIM (Bursa) – Aynaya
bak, aynaya!
ÜNAL KACIR (İstanbul) – Sayın Başkan… 
ÖZCAN YENİÇERİ (Devamla) - Geri
çekiliş, büyük bir başarısızlık ve onur kırıcı bir yenilginin adı hâline
gelmiştir. Gazze’yi kurtarmak için yola düşen Erdoğan, Süleyman Şah
Türbesi’nden ancak yakarak, yıkarak ve kaçarak kendisini kurtarmıştır. Erdoğan
ve Davutoğlu ikilisinin genelde Orta Doğu, özelde ise Suriye’de izlediği politikanın
iflası bu çekilişle tamamen tescillenmiştir. (MHP ve CHP sıralarından alkışlar)

BAŞKAN – Teşekkür ederim.
BEDRETTİN YILDIRIM (Bursa) – Aynaya
bak, aynaya!
ÖZCAN YENİÇERİ (Ankara) – Aynaya
baksam, benim aynada Alparslan, Fatih, Yavuz çıkar; siz bakın, Mondros'un
imzacıları çıkar ve siz bakın, Damat Ferit çıkar. (AK PARTİ sıralarından
gürültüler)
İBRAHİM KORKMAZ (Düzce) – Yürü! Yürü!
OKTAY VURAL (İzmir) – Damat Ferit’in
milletvekilleri!
BAŞKAN – Sayın milletvekilleri, bir
saniye…
Sayın Loğoğlu, buyurun, siz niye söz
istiyorsunuz?
OSMAN FARUK LOĞOĞLU (Adana) – Sayın
Başkan, sözlerim çarpıtıldı, sataşma var, ismen defalarca zikredildim; onun
için söz istiyorum.
BAŞKAN – Buyurun Sayın Loğoğlu, sataşma
nedeniyle iki dakika söz veriyorum.
3.- Adana Milletvekili Osman
Faruk Loğoğlu'nun, Amasya Milletvekili Mehmet Naci Bostancı’nın sataşma
nedeniyle yaptığı konuşması sırasında şahsına sataşması nedeniyle konuşması
OSMAN FARUK LOĞOĞLU (Adana) – Sayın
Başkan, teşekkür ediyorum.
Öncelikle, burada hamasetten bahsediyor
isek bunun ustaları bu sıralarda oturan, birazda arkamızda oturan Sayın
Bakanımızdır. 
AHMET YENİ (Samsun) – Ayıp, ayıp, şu
yaptığına bak!
OSMAN FARUK LOĞOĞLU (Devamla) –
İkincisi: Sayın Bostancı her zaman yaptığı gibi bilgili bir edayla ama
içeriğinin tümüne baktığınız zaman içinde terslikler olan, tutarsızlıklar olan
bir konuşma yapmıştır. 
MEHMET NACİ BOSTANCI (Amasya) –
Yapmayın!
OSMAN FARUK LOĞOĞLU (Devamla) – Şu
anlamda, onu söyleyeceğim: Rasyonalite, diplomasi mesleğine has ve onunla
sınırlı bir olay değildir. 
MEHMET NACİ BOSTANCI (Amasya) – Tabii
ki.
OSMAN FARUK LOĞOĞLU (Devamla) –
Rasyonalite, şurada en fazla hâkim olması gereken unsurdur. (CHP sıralarından
alkışlar) Ama şu sıralardan en az gördüğümüz unsur feraset, rasyonalite ve buna
benzer diğer değerlerdir. 
MEHMET NACİ BOSTANCI (Amasya) –
Yapmayın, yapmayın!
OSMAN FARUK LOĞOĞLU (Devamla) – Onun
için, evlerinize döndüğünüzde lütfen bu hesabı yapın, ellerinizi vicdanınıza
koyun, hakikaten rasyonel mi hareket ediyoruz, vicdanlı mı hareket ediyoruz; bu
soruları sorduğunuz zaman cevaplar gayet açıktır. 
Sataşma oluyor, “Efendim, siz
Suriye’nin sözcüsü durumunda mısınız?” diye.
MEHMET METİNER (Adıyaman) – Suriye de
çok rahatsız, siz de rahatsızsınız.
OSMAN FARUK LOĞOĞLU (Devamla) – Şimdi,
yani, bu, bir milletvekiline, Türkiye Cumhuriyeti halkı tarafından seçilmiş bir
milletvekiline söylenecek bir söz mü?
ÜNAL KACIR (İstanbul) – Ya, ben
sataştığımda siz konuşuyor muydunuz? 
OSMAN FARUK LOĞOĞLU (Devamla) –
Rasyonel bir söz mü? (CHP sıralarından alkışlar) 
ÜNAL KACIR (İstanbul) – Konuşmalarınıza
bakın, konuşmalarınıza!
OSMAN FARUK LOĞOĞLU (Devamla) – Onun
için, lütfen yani, her şeyi dengeli görelim, her şeyi kendi çapında görelim.
ÜNAL KACIR (İstanbul) – Konuşmalarınıza
bakın da özür dileyin bir.
İSMAİL AYDIN (Bursa) – Suriye’yle
paralelsiniz, Suriye’yle paralel.
OSMAN FARUK LOĞOĞLU (Devamla) –
Ağzınızı tutun lütfen, ağzınız çok konuşuyor, ağzınız yanlış konuşuyor. Onun
için, lütfen, lütfen…
Hepinize saygılar sunuyorum. (CHP
sıralarından alkışlar)
BAŞKAN – Teşekkür ediyorum.
OSMAN ÇAKIR (Düzce) – Türkiye’nin
yarısından özür dileyin.
ÜNAL KACIR (İstanbul) – Tutanakları
okuyun da gelin özür dileyin.
VI.- GÜNDEM DIŞI KONUŞMALAR
(Devam)
A) Hükümetin Gündem Dışı Açıklamaları
(Devam)
1.- Millî Savunma Bakanı İsmet
Yılmaz'ın, Süleyman Şah Türbesi’ne yapılan operasyona ilişkin gündem dışı
açıklaması ve HDP Grubu adına Van Milletvekili Nazmi Gür, CHP Grubu adına Adana
Milletvekili Osman Faruk Loğoğlu, MHP Grubu adına Ankara Milletvekili Yıldırım
Tuğrul Türkeş ve AK PARTİ Grubu adına İstanbul Milletvekili Şirin Ünal'ın
konuşmaları (Devam)
BAŞKAN - Gruplar adına üçüncü konuşmacı
Tuğrul Türkeş, Ankara Milletvekili.
Buyurun Sayın Türkeş.
MHP GRUBU ADINA
YILDIRIM TUĞRUL TÜRKEŞ (Ankara) – Sayın Başkan, çok değerli milletvekilleri;
Süleyman Şah Saygı Karakolu’yla ilgili dün sabahtan itibaren -evvelden de
duyduk ama- takip ettiğimiz konular ve bugün Sayın Millî Savunma Bakanının
burada yaptığı açıklamaların hiçbiri maalesef tatmin edici değildir ve gerçeği
de tam olarak yansıtmıyor.
Şimdi, dün,
Sayın Başbakan, Genelkurmay karargâhında sabahtan açıklama yapacak. Anonslar
yapılıyor altıdan, altı buçuktan itibaren; yedi buçukta yapıldı, yapılamadı;
sekizde, sekizi on geçe, bir heyecan yaratılıyor. Ondan sonra, Sayın Başbakan çıktı,
tarih, coğrafya, hamaset… Allah aşkına, Türkiye Cumhuriyeti’nin Başbakanı
Genelkurmay karargâhında siyasi şov içinde olmalı mı böyle? Oradaki konuşma
ciddi bir askerî operasyonun izahı mı, yoksa malumatfuruş şeklinde “Ben bunları
bilirim, ben oranın coğrafyasını da bilirim, tarihini de bilirim.” mi?
Değerli
arkadaşlar, bir kere neyi yaşadık? Neyi yaşadığımıza bir bakalım: Türkiye
Cumhuriyeti topraklarının dışındaki tek toprağımızı -Musul’daki konsolosluk
rezaletini konuşmuyorum, bugün ona çok fazla vaktimiz yok ama- Türkiye’nin
dışındaki tek toprağımızı terk ettik. Türkiye hududunun dibine de Amerikanvari
Iwo Jima taklidi bir bayrak kaldırma hareketini de marifet olarak kamuoyuna
sundunuz. Ya, utanmıyor musunuz? Ayıp değil mi bu?
SONER AKSOY
(Kütahya) – Sen utan!
YILDIRIM TUĞRUL
TÜRKEŞ (Devamla) – Hakikaten utanmıyor musunuz? 
SONER AKSOY
(Kütahya) – Sen utan! 
YILDIRIM TUĞRUL
TÜRKEŞ (Devamla) – Yani, oralardan, arkadan görünmeden laf etmek o kadar
problem değil. 
SONER AKSOY
(Kütahya) – Ayıp, ayıp, utanmıyorsun!
KEMALETTİN
YILMAZ (Afyonkarahisar) – Ar damarları çatlamış, ar damarları çatlamış.
YILDIRIM TUĞRUL
TÜRKEŞ (Devamla) – Ama Diyarbakır’daki 2’nci Hava Kuvvet Komutanlığının…
SONER AKSOY
(Kütahya) –“Utanmıyor musunuz?” ne demek, adam gibi konuş!
YILDIRIM TUĞRUL
TÜRKEŞ (Devamla) – Ah keşke bilginiz olsa, keşke anlasanız bunları da
zatıaliniz de gelip buradan konuşsanız. Oradan öyle üfürmek o kadar kolay ki,
bilgisiz olunca öyle oluyor, bilgisiz olunca öyle oluyor.
ÜNAL KACIR
(İstanbul) – Size bir şey demiyorum, Ahmet kardeşimin hatırı var; yüzüme
bakarak söylüyorsunuz da.
YILDIRIM TUĞRUL TÜRKEŞ (Devamla) –
2’nci Hava Kuvvet Komutanlığının bayrağını hâlâ bulabilmiş değilsiniz,
bulamadınız daha ve Türkiye'nin dışındaki tek toprağımızı kaybettiniz, boşalttınız,
geldiniz. 
Ha, bunun üstüne de seçim arifesi,
seçime dört ay var diye bir şov yapacaksınız, bir miğfer edebiyatına
gireceksiniz. Bu millet yemez onu, bu millet onu kabul etmez. Ben, size gayet
açık ve net söyleyeyim. 1974’te rahmetli Ecevit Kıbrıs Barış Harekâtı
sonrasında miğfer giydi, haklıydı; siz haksızsınız. 1996’da Sayın Tansu Çiller,
Kardak olayları sırasında dedi ki: “O bayrak inecek, o asker oradan gidecek.”
Ona da miğfer giydirdiler kampanyada, o da haklıydı; siz, gene haksızsınız.
1996’da Sayın Mesut Yılmaz, bu teröristbaşının Suriye’de baba Esad tarafından
himaye edildiği dönemde uyarılarını yaptı, ona da bir miğfer giydirdiler, o da
haklıydı; siz, hâlâ haksızsınız. Siz, Türk askerini çektiniz, Türk toprağını
boşalttınız. Sadece Türk toprağını boşaltmadınız, orada 14 tane Türkmen köyünü
de sahipsiz bıraktınız. Farkında mısınız yaptığınızın siz? 
NURSEL AYDOĞAN (Diyarbakır) – YPD var,
merak etmeyin onlar sahipli. 
YILDIRIM TUĞRUL TÜRKEŞ (Devamla) –
Ondan sonra da Sayın Başbakan başta olmak üzere, burada Sayın Bakan çıkıp, bunu
bir askerî başarı, bir ulusal kabiliyet, filan… “Biz onu yaparız, bunu…” Ya
insanların gözünün içine baka baka hezimeti, yanlışı, ayıbı, utanılması gereken
bir şeyi “başarı” diye, “marifet” diye sanki bir iş yapmışsınız gibi
anlatamazsınız, anlatamazsınız arkadaşlar. Bu, mümkün değil. (MHP ve CHP
sıralarından alkışlar) 
Ha, Sayın Bakan
gelip burada, bize birtakım şeyleri kendince anlatıyor. Sayın Başbakan meydan
meydan geziyor, parti içi çalışmalarında bile bunun ne kadar başarı olduğunu
anlatıyor ama kendi partiliniz bile inanmamış, iştahsız alkışlıyorlar, iştahsız
alkışlıyorlar. Yani parti çalışmasında da bugün büyük başarısını anlattı, onlar
bile yemedi.
Şimdi, Türk askerlerini kurtardınız.
Orada, ateş hattının içinde PYD ile IŞİD’in çatıştığı bölgede Türk askerinin
tehlikede bulunması hepimizin yüreğini havada tutuyordu. Türk askeri oradan
çekildi. Ama başarı değil; toprak kaybettiniz, “presence”nızı kaybettiniz,
oradaki mevcudiyeti kaybettiniz, en önemlisi oradaki Türkmenleri sahipsiz
bıraktınız. 
OKTAY VURAL (İzmir) – Onun için
yaptılar, ben açıklayacağım, PKK’yla beraber, birlikte…
YILDIRIM TUĞRUL TÜRKEŞ (Devamla) - 14
tane köy: Büyük Hammam, Küçük Hammam, Büyük Hayye, Küçük Hayye, Kabir, Harfen,
Cub El Kadir, El Cofe, El Tugal, Bir Hallo, Ed Tavşan… Hepsi Türkmen köyü
bunların Sayın Bakan. Bunlar, Süleyman Şah Saygı Karakolu’nun etrafındaydı ve
oradaki Türk askerinin manen, psikolojikman oradaki Türkmenlere bir güven
vermesi vardı. Siz, kolay bir başarı, Esad’ı itivereceğiz oradan büyük bir
başarı elde edeceğiz diye girdiğiniz yerde bir askerî birliğinizin dahi
güvenliğini koruyamaz hâle geldiniz. Ondan sonra da bunu burada bir basit
açıklamayla geçiştiremeyiz.
Bu HDP'li milletvekillerinin burada
yaptıkları açıklamalar var, inkar ediyorsunuz. Onların açıklamasını biz tekrar
etmeye kalktığımızda “Ee, ona mı itimat edeceksiniz bana mı itimat
edeceksiniz?” diyorsunuz.
Peki, gelin, bir genel görüşme yapalım.
Bu kadar basit bir açıklamayla bunu geçiştiremezsiniz. Sizin yandaş basınınız
bunu büyük bir zafer, yani imkân bulsalar dördüncü miğfer giydirme olayı… Sayın
Davutoğlu’nun başında bir miğferle seçim kampanyası yapmak için yapıyorsunuz
bunu, onun farkındayız. Ama olmaz, asker çektiniz, toprak kaybettiniz; tekrar
tekrar söylüyorum, bunu yapanın kafasına miğfer geçmez, başka şey geçmesi
lazım… 
FARUK BAL (Konya) – Çuval geçer, çuval!
YILDIRIM TUĞRUL TÜRKEŞ (Devamla) - …ama
bu Meclisin kürsüsünden söylemeye açıkçası ben utanıyorum, ben ar ediyorum.
Çok değerli milletvekilleri, çok
kıymetli arkadaşlarım; bu, buradaki bir Bakanımızın sade, basın haberlerinden
derlenmiş açıklamasıyla geçiştirilecek bir konu değildir. Bunun -madem o kadar,
sabaha kadar ceketini çıkartıp izlemiş ve etkilenmiş- Sayın Başbakanın dâhil
teşrifiyle birlikte, burada bir genel görüşmede toprak mı kaybettik, kazandık
mı… Türkiye hududuna bağlı bir yere, “Suriye Eşmesi” denilen yere -haritaya
meraklı olanınız var mı bilmiyorum- aldık bayrağımızı; naaşları da getirdik,
Türkiye’ye koyduk. Bu da başarı ha, bu da başarı(!) Bunların burada daha ciddi
konuşulması lazım. Bu HDP’li milletvekillerinin, oradaki Kürt unsurlarının
onayı, müsamahası, desteği, neyse, onunla geçtiğinizi söylüyorlar…
NURSEL AYDOĞAN (Diyarbakır) – Başka
nasıl olacak, başkasının topraklarına girerken izin almayacak mı yani?
YILDIRIM TUĞRUL TÜRKEŞ (Devamla) - …bu,
Türkiye Cumhuriyeti devleti açısından da Türk Silahlı Kuvvetleri açısından da
züldür, zül. Bu konuların Mecliste bir genel görüşme altında doğru dürüst
görüşülmesi lazım. 
Evet, bir başarınız yok, yeni ve büyük
bir hezimetiniz var, dünyanın gözü önünde büyük bir ayıbınız var ve bunu sakın
savunmaya kalkmayın. Hani Erzurum’un bir tabiri var “Sin külahın görünmesin.”
diyor, ya hiç sesiniz çıkmayacak, külahınızı bile göstermeyeceksiniz ya da eğer
hakikaten bunun iyi bir şey olduğuna inanıyorsanız burada bir genel görüşme
yapılması lazım.
Hepinizi saygıyla selamlıyorum. (MHP ve
CHP sıralarından alkışlar)
BAŞKAN – Teşekkür ediyorum.
İDRİS BALUKEN (Bingöl) – Sayın Başkan…
BAŞKAN – Bir saniye, “Başka söz talebi
var mı?” diye sorayım.
Başka söz talebi var mı?
OKTAY VURAL (İzmir) – Sayın Başkan,
Sayın Bakanın konuşmasında…
BAŞKAN – Sayın Vural, bir saniye, Sayın
Baluken sizden önce söz istemişti, onu vereyim.
Buyurun.
İDRİS BALUKEN (Bingöl) – Sayın Başkan,
demin kürsüde konuşma yapan sayın hatip, HDP milletvekilleri… Birilerinin
onayına, bilgisine ihtiyaç olunmuş gibi, böyle farklı bir algı yaratan cümleler
kullandı, grubumuza sataştı. Grubumuz adına bir açıklama yapacağız sataşmadan
dolayı. 
BAŞKAN – Buyurun.
İDRİS BALUKEN (Bingöl) – Sayın Ayla
Akat Ata konuşacak.
BAŞKAN – Sataşma nedeniyle Ayla Akat
Ata, Batman Milletvekili.
Buyurun Sayın Ata.
VII.- SATAŞMALARA İLİŞKİN
KONUŞMALAR (Devam)
4.- Batman Milletvekili Ayla
Akat Ata'nın, Ankara Milletvekili Yıldırım Tuğrul Türkeş’in Millî Savunma
Bakanı İsmet Yılmaz’ın gündem dışı konuşmasından sonra MHP Grubu adına yaptığı
konuşması sırasında Halkların Demokratik Partisine sataşması nedeniyle
konuşması
AYLA AKAT ATA (Batman) – Genel Kurulu
saygıyla selamlıyorum.
Öncelikle, bir milletvekilinin, burada
grubu bulunan bir siyasi parti için “Bu HDP milletvekilleri” şeklinde bir cümle
kullanması, Parlamentonun itibarına da ne yazık ki halel getirmiştir, bunu
belirterek başlamak istiyorum.
Diğer bir boyutu, arkadaşlar: Biraz
önce grubumuz adına konuşma yapan Van Vekilimiz Sayın Nazmi Gür, HDP Grubunun
açıklamasını sizinle paylaşmadı; bizzat, bugün, Kobani kantonu yönetiminin ve
askerî gücünün yapmış olduğu açıklama bu kürsüden okundu. 
KEMALETTİN YILMAZ (Afyonkarahisar) – O
daha vahim! 
AYLA AKAT ATA (Devamla) – Bugün, kabul
edilir ya da edilmez Kobani’de bir yönetim var. İlk kabul etmesi gereken ülke
Türkiye Cumhuriyeti’ydi, çünkü Türkiye Cumhuriyeti sınırları içerisinde de Kürt
halkı yaşıyor, Türkiye'nin de bir Kürdistan’ı var; nasıl ki Suriye’nin varsa,
nasıl ki Irak’ın varsa, nasıl ki İran’ın bir Kürdistan’ı varsa Türkiye
sınırları içerisinde de bir Kürdistan var.
KEMALETTİN YILMAZ (Afyonkarahisar) –
Çok vahim! 
AYLA AKAT ATA (Devamla) – Ve bugün, bu
Parlamento çatısı altında, dünyanın en örgütlü, 2015 yılında en örgütlü, artık
eylemleriyle hiçbir tartışma götürmeden terör örgütü olarak kabul edilen bir
örgüt karşısında dünyanın takdir ettiği bir direnişi ortaya koymuş bir örgütten
bahsederken biraz daha saygıyla, biraz daha o direnişin gereklerini anlayarak
ifade etmek lazım. İnanıyorum ki bugün, bu Parlamento çatısı altında oturan her
milletvekilimiz, eğer bir terör örgütü “Sizin toprağınız, sizin kadınlarınız,
sizin inancınız da dâhil olmak üzere her türlü değeriniz, bizim tarafımızdan
alaşağı edilecek, bize helaldir.” dediğinde, sanıyorum bu Parlamentodaki
herhangi bir milletvekili, durup yerinde bunu seyretmeyecektir, direnecektir…
KEMALETTİN YILMAZ (Afyonkarahisar) –
PKK terör örgütü müdür, değil midir?
AYLA AKAT ATA
(Devamla) – …toprağını savunacaktır, içinde bulunduğu kültürünü… 
KEMALETTİN YILMAZ (Afyonkarahisar) –
PKK terör örgütü müdür, değil midir; bunu söyle. 
NURSEL AYDOĞAN (Diyarbakır) – Değildir.
AYLA AKAT ATA (Devamla) – Ben çok açık
söylüyorum, hiçbir koşulda da bunun aksini söylemedik; bugün Türkiye toplumuna
empoze edilmek istenen bir “terör” ve “terörizm” kavramı var. Biz bunun doğru
olmadığını söylüyoruz. 
KEMALETTİN YILMAZ (Afyonkarahisar) –
PKK terör örgütü müdür, değil midir? 
NURSEL AYDOĞAN (Diyarbakır) – Değildir.
AYLA AKAT ATA (Devamla) – Bugün PKK
etrafında…
(Mikrofon otomatik cihaz tarafından
kapatıldı)
KEMALETTİN YILMAZ (Afyonkarahisar) –
PKK terör örgütü müdür, değil midir? Buradan değil oradan seslenin. 
AYLA AKAT ATA (Devamla) – Ben açık bir
şekilde söylüyorum, PKK bir terör örgütü değildir, ben görmüyorum ama sizler
tarafından da…
KEMALETTİN YILMAZ (Afyonkarahisar) –
Mesele yok o zaman!
S. NEVZAT KORKMAZ (Isparta) – AKP
vekillerine söyle.
AYLA AKAT ATA (Devamla) – …bunun
tartışılabileceği her zeminde tartışmaya hazırız. (HDP sıralarından alkışlar)
KEMALETTİN YILMAZ (Afyonkarahisar) –
Mesele yok o zaman!
BAŞKAN – Teşekkür ederim.
OKTAY VURAL (İzmir) – Sayın Başkan…
BAŞKAN – Buyurun Sayın Vural.
OKTAY VURAL (İzmir) – Efendim, tabii
“PKK bir terör örgütü değildir.” diyenlere karşı Hükûmetin suspus kalması
gerçekten bunu aynı zamanda onayladığını gösteren bir suskunluktur. 
KEMALETTİN YILMAZ (Afyonkarahisar) –
Aynen öyle.
OKTAY VURAL (İzmir) – Bize göre PKK bir
terör örgütüdür.
YILDIRIM TUĞRUL TÜRKEŞ (Ankara) – Millî
Savunma Bakanına soralım.
S. NEVZAT KORKMAZ (Isparta) – Hükûmet
bir cevap versin.
OKTAY VURAL (İzmir) – Hem de kundaktaki
Kürt kökenli insanları, Mazıdağı’nda, Ağrı’da, Diyarbakır’da, mezralarda
öldürülen kadınları, çocukları katletmiş, uyuşturucu ticareti yapan, zulmeden
bir terör örgütüdür. Milletin vicdanında bir terör örgütü olarak yaşamıştır. 
MÜNİR KUTLUATA (Sakarya) – Bakan
açıklasın.
OKTAY VURAL (İzmir) – Kürt kökenli
kardeşlerimiz nezdinde de PKK bir terör örgütüdür. Bunu tarih yazmıştır.
NURSEL AYDOĞAN (Diyarbakır) – Hayal
görüyorsunuz siz.
PERVİN BULDAN (Iğdır) – Senin yeğenin
de oradadır biliyorsun değil mi? Senin yeğenin de şu anda PKK saflarındadır.
OKTAY VURAL (İzmir) – Orada bu ölen
çocuklarımızın, öldürülen çocuklarımızın, bunların hepsi Kürt kökenliydi ama bu
zalim örgüt başta Kürt kökenli insanları öldürdü; onları koruyan askeri,
polisi, onlara hizmet gönderen mühendisimizi, öğretmenimizi öldürdü.
Dolayısıyla, PKK, cumhuriyet tarihinin en kanlı terör örgütüdür. 
FAYSAL SARIYILDIZ (Şırnak) – Şu an
dünyanın onurunu PKK koruyor. 
OKTAY VURAL (İzmir) – Üstelik,
gerçekten, o çocuklara yazık, günah; onlar şu bu değil, Kürt kökenli çocuklar
hem de. Böyle bir terör örgütüdür. 
BAŞKAN – Evet, teşekkür ediyorum Sayın
Vural.
OKTAY VURAL (İzmir) – Sayın Başkan,
Sayın Bakan konuşmasında, bu operasyona karşı çıkanları dış güçlerle
ilişkilendirdi, bu çerçevede Milliyetçi Hareket Partisi olarak bu operasyonla
ilgili eleştirilerimizi ilettik. Bu konuda Sayın Bakanın bu sataşmasıyla ilgili
söz almak istiyorum.
AYLA AKAT ATA (Batman) – Sayın Başkan…
BAŞKAN – Bir saniye. Sayın Akat’a…
Buyurun Sayın Akat.
AYLA AKAT ATA
(Batman) – Sayın Başkanım, biraz önce sataşmadan dolayı söz aldık ve konuştuk.
Çok açık ve nettir ki partimizin de, benim şahsımın da üzerine siyaset
yaptığımız değerler vardır. Bunlar bedel ödenerek yaratılmıştır; birincisi bu.
İkincisi: sayın Başkan, bugün burada
gündemimiz, benim, sataşmaya konu olan Sayın hatibin yapmış olduğu açıklama
esasında bir gündem çarpıtma pratiğidir, bütün dünyanın önünde eğildiği bir
direnişi bu çatı altında terörize etme girişimidir. Buna asla ve asla Türkiye
toplumunun “Evet.” demediğini bir kez daha belirtmek istiyoruz.
KEMALETTİN YILMAZ (Afyonkarahisar) –
Sizce, sizce.
AYLA AKAT ATA (Batman) – Bugün YPG
öncülüğünde YPJ’yle birlikte orada açığa çıkan koalisyon, insanlık değerlerinin
tamamına karşı koruma amacıyla IŞİD’e karşı direnen ve büyük bir zafer kazanan
bir örgüttür. 
BAŞKAN – Evet, teşekkür ediyorum.
AYLA AKAT ATA (Batman) – Bir kez daha
belirtelim. Burada hiçbir siyasi partinin “Kürt kökenli vatandaşlarımız böyle
düşünüyor, Kürt kökenli vatandaşlarımız böyle takdir ediyor.” deme hakkı
yoktur.
BAŞKAN – Öyle demedi zaten efendim,
dinledim ben. Öldürüldüğünü söyledi sadece.
AYLA AKAT ATA (Batman) – Önce Kürt
kökenli vatandaşlarımıza sormaları, Kürt kökenli vatandaşlarımızın bugüne kadar
ortaya koymuş olduğu iradeyi tanımaları ve görmeleri gerekir. Bugün burada
yapılan açıklama bir kez daha ortaya koymuştur ki inkâr devam ediyor…
BAŞKAN – Evet, teşekkür ederim.
AYLA AKAT ATA (Batman) – …düşünceyi
inkâr, siyasi iradeyi inkâr, ortaya koyulan eylemi inkâr devam ediyor.
Teşekkür ediyorum.
S. NEVZAT KORKMAZ (Isparta) – Meclis
Başkan Vekilinin bu propagandaya müsaade etmemesi lazım.
NURSEL AYDOĞAN (Diyarbakır) – Ne
propagandası, gerçekleri söylüyor.
MEHMET AKİF HAMZAÇEBİ (İstanbul) –
Sayın Başkan…
BAŞKAN – Sayın Vural, sataşmadan dolayı
söz istemiştiniz. 
Sataşma nedeniyle iki dakika söz
veriyorum.
Buyurun.
ERKAN AKÇAY (Manisa) – Bakanın açıklama
yapması lazım. Orada suspus oturuyor ya; ipliğini, yakasını PKK’ya kaptırmış.
“Türkiye Kürdistan’ı” diyor, gıkı çıkmıyor. Yazıklar olsun size be! Hükûmet
olarak söyleyeceğiniz iki çift laf yok mu? Çık burada, kürsüden açıklama yap.
Siz nasıl Bakansınız? Yazıklar olsun size!
BAŞKAN – Sayın Akçay, lütfen.
S. NEVZAT KORKMAZ (Isparta) – Bir
sözünüz olsun AKP vekilleri, hadi bakalım!
SİNAN OĞAN (Iğdır) – Niye suspus
oldunuz? Sesiniz çıksın, hadi!
AHMET AYDIN (Adıyaman) – Bunlar PKK’yla
değil, MHP’yle anlaşıyorlar zaten. 
İDRİS BALUKEN (Bingöl) – Sayın Başkan,
bizim ne söyleyeceğimize Hükûmet karar veremez, hiçbir siyasi parti karar
veremez. Biz doğru bildiğimiz her şeyi o kürsüden özgürce söyleriz. Hiç
kimsenin düzeltme hakkı da haddi de yoktur.
BAŞKAN – Buyurun Sayın Vural, sataşma
nedeniyle iki dakika söz veriyorum.
Buyurun efendim.
5.- İzmir Milletvekili Oktay
Vural'ın, Millî Savunma Bakanı İsmet Yılmaz’ın gündem dışı konuşması sırasında
Milliyetçi Hareket Partisine sataşması nedeniyle konuşması
OKTAY VURAL (İzmir) – Sayın Başkan,
değerli milletvekilleri; biraz önce yeni Türkiye’nin sıvışma bakanının gündem
dışı yaptığı konuşma… Türkiye, bugün, maalesef yenik bir Türkiye, Bakan da
sıvışma bakanıdır. Kendisinin bu başarılı sıvışmadan dolayı gerçekten ödüllendirilmesi
gerektiğini söylüyor, gerçekten. (MHP sıralarından alkışlar, AK PARTİ
sıralarından gürültüler)
AHMET AYDIN (Adıyaman) – Sayın Başkan,
arkadaşlara müdahale eder misiniz.
SİNAN OĞAN (Iğdır) – Alkışlıyoruz,
sıvışma bakanını alkışlıyoruz(!)
OKTAY VURAL (Devamla) – Şimdi, Medine
Savunması’nı…
BAŞKAN – Sayın Vural, Türkiye
Cumhuriyeti Savunma Bakanlığına, lütfen, öyle bir tabir… (AK PARTİ sıralarından
“O şekilde hitap edemezsiniz.” sesi)
OKTAY VURAL (Devamla) – Evet, evet.
BAŞKAN – Sayın Bakanla ilgili söyleyebilirsiniz
ama…
İDRİS ŞAHİN (Çankırı) – Bakanlık yapmış
birisin. Bunlar sana yakışmıyor.
OKTAY VURAL (Devamla) – Sayın Başkan,
Türk toprağını terk eden ve bunu onaylayan bir zihniyet sıvışan bir
zihniyettir. (AK PARTİ sıralarından gürültüler) 
İDRİS ŞAHİN (Çankırı) – “Sıvışma
bakanı” ne demek ya! Ne kadar ayıp bir şey. 
KEMALETTİN YILMAZ (Afyonkarahisar) –
Aynen, sıvışma bakanı! 
OKTAY VURAL (Devamla) – Bugün, Türk
toprağını terk etmiş bir Bakan olarak bunu Parlamentoda savunuyor. Ne dememi
bekliyorsunuz? Savundunuz mu? Savundu mu Sayın Bakan? (AK PARTİ sıralarından
gürültüler) 
BAŞKAN – Sayın Bakan dinliyor efendim,
evet. 
OKTAY VURAL (Devamla) – Sizin
vicdanınız da sızlıyordur, buradaki milletvekillerinin de vicdanı sızlıyordur.
Bu millet, vicdanı olan herkes, onun vekili olan herkes bundan gerçekten sızı
duyuyordur. 
Evet, bugün burada gördük ki PKK’yla
birlikte hareket etmişler. Bugün gördük ki 21 Ağustos 2014’te “Süleyman Şah
IŞİD’e veriliyor.” denilen haber, IŞİD’le yapılan anlaşmayla terk edilendir.
Şimdi, bununla ilgili olarak sizden orada istenen neydi biliyor musunuz, neydi?
Aslında, burada kale filan… Ama siz ne yaptınız biliyor musunuz… 
Çanakkale şiirinde şunu diyor: 
“Ne çelik tabyalar ister, ne siner
hasmından; 
Alınır kala mı göğsündeki kat kat iman?

Hangi kuvvet onu, haşa, edecek kahrına
ram? 
Çünkü tesis-i ilahî o metin istihkâm.” 
Siz bugün o milletin içindeki imanı
geri çektiniz biliyor musunuz, asıl kahreden odur biliyor musunuz, asıl
kahreden odur. Asıl kahreden, bu milletin imanına aykırı bir adım atmanızdır. 
(Mikrofon otomatik cihaz tarafından
kapatıldı) 
MEHMET ERDOĞAN (Adıyaman) – Haydi
oradan! 
OKTAY VURAL (Devamla) – Ve buradan ben
sesleniyorum… Sezai Karakoç’tan okudu, ben de Mehmet Akif’ten okuyayım. 
Sayın Başkan, sataşmalardan dolayı şey
oldu, müsaade ederseniz iki mısra okuyup bitireceğim. 
BAŞKAN – Sayın Vural, usulümüzü
biliyorsunuz, lütfen… 
FARUK BAL (Konya) – Tercümeye süre
veriyordu başkan vekili. 
OKTAY VURAL (Devamla) – Sezai
Karakoç’tan okudu, ben de Mehmet Akif’ten okuyayım. Anlayana saz, anlamayana…
(AK PARTİ sıralarından gülüşmeler) Anlayana sivrisinek saz, anlamayana davul
zurna az. 
“Bakmayın, hem tükürün çehre-i
murdarımıza!
Tükürün, belki biraz duygu gelir
arımıza!
Tükürün cephe-i lakaydına Şark’ın,
tükürün! 
Kuşkulansın, görelim, gayreti halkın,
tükürün! 
Tükürün milleti alçakça vuran
darbelere! 
Tükürün onlara alkış tutan kahpelere! 
Tükürün Ehl-î Salib’in o hayâsız
yüzüne!
Tükürün onların asla güvenilmez sözüne!

Medeniyet denilen maskara mahluku
görün, 
Tükürün maskeli vicdanına asrın,
tükürün!”
Hepinize saygılarımı arz ediyorum. (MHP
sıralarından alkışlar)
BAŞKAN – Teşekkür ediyorum.
ÜNAL KACIR (İstanbul) – Aynen
katılıyorum, aynen katılıyorum! Ve biz de tükürüyoruz!
MEHMET AKİF HAMZAÇEBİ (İstanbul) – Sayın
Başkan…
S. NEVZAT KORKMAZ (Isparta) – Sayın
Başkan…
BAŞKAN – Sayın Hamzaçebi söz istedi,
lütfen…
Sayın Hamzaçebi, buyurun.
S. NEVZAT KORKMAZ (Isparta) – Kayıtlara
geçmesi için...
BAŞKAN – Sayın Hamzaçebi söz istedi.
S. NEVZAT KORKMAZ (Isparta) – Tamam, ondan
sonra…
MEHMET AKİF HAMZAÇEBİ (İstanbul) –
Sayın Başkan, efendim, Sayın Bakan konuşmasında şöyle bir cümle kullandı: “Bu
bir millî davadır. Bu operasyona karşı çıkan dış güçlerin kim olduğuna
bakıldığında bu operasyonun ne kadar doğru olduğu ortaya çıkacaktır.” Bu
cümleden sonra konuşmasının diğer bölümlerinde sanki bu operasyona Türkiye'de
karşı çıkanlar da bu dış güçlerle beraber gibi bir izlenim verecek şekilde
grubumuza sataşmıştır efendim. Söz istiyorum.
İSMAİL AYDIN (Bursa) – Hâlâ
anlayamadınız mı, öyle zaten.
BAŞKAN – Buyurun Sayın Hamzaçebi. 
Onu kastetmiyor doğrusu ama…
Buyurun, sataşma nedeniyle söz
veriyorum.
6.- İstanbul Milletvekili
Mehmet Akif Hamzaçebi'nin, Millî Savunma Bakanı İsmet Yılmaz’ın gündem dışı
konuşması sırasında Cumhuriyet Halk Partisine sataşması nedeniyle konuşması
MEHMET AKİF HAMZAÇEBİ (İstanbul) –
Sayın Başkan, değerli milletvekilleri; zamanım çok kısa, hemen konuya
giriyorum. 
Şimdi, Süleyman Şah’la ilgili ilk haber
gazetelerde yer aldı. 13 Mart 2014 tarihinde Süleyman Şah Türbesi’nin olduğu
bölgenin IŞİD kontrolüne geçtiği haberi basında yer aldı. Onun üzerine zamanın
Başbakanı Sayın Erdoğan şunu söyledi: “Böyle bir yanlışlık olacak olursa gereği
neyse yapılacaktır. Bu topraklar bizim toprağımızdır. Bu topraklarda yapılacak
bir saldırı aynen Türkiye'ye yapılmış bir saldırıdır.” Müthiş bir kararlılık
ifade eden bir cümle. Sayın Davutoğlu o zaman bakan, o da aynı cümleleri
tekrarlıyor, Türkiye'nin kararlılığını vurguluyor “Topraklarımıza, Süleyman
Şah’a bir şey olursa yapanları perişan ederiz.” anlamında bir değerlendirme
yapıyor.
Tezkereyi görüşüyoruz, Suriye
tezkeresi. Tarih: 2/10/2014. Suriye tezkeresinin gerekçesinde deniliyor ki:
Süleyman Şah Karakolu tehdit altında. 
Onun için yetki aldınız Meclisten.
Gerçekte tezkereye gerek yoktu. Türk toprağı, vatan toprağına saldırı olursa
gidip Silahlı Kuvvetlerimizin cevabını vermesi lazım. Şimdi, tezkere
görüşülürken ben bunları söylüyorum. 
Sayın Bakan şu
cümleyi kullanıyor: “IŞİD’in Türkiye-Suriye sınırına 37 kilometre mesafede bulunan
Süleyman Şah Saygı Karakolu bölgesindeki mevcudiyeti ulusal güvenliğimize
yönelik apaçık bir risk, apaçık bir tehdit oluşturmaktadır. Türk ana vatanının
ayrılmaz bir parçası olan Süleyman Şah Saygı Karakolu’nu korumak devletimizin
asli vazifesidir.” 
Bu devletin asli görevi Süleyman
Şah’ı korumaktır, askerimizi oradan çekmek değildir. “Şam’a gidip Emevi
Camisi’nde cuma namazı kılacağız.” diyen Sayın Davutoğlu, Süleyman Şah
Türbesi’ni IŞİD’e teslim etmiştir, türbeden olduk.
Teşekkür ederim. 
Hepinize saygılar sunuyorum.(CHP
sıralarından alkışlar)
BAŞKAN – Teşekkür ediyoruz.
S. NEVZAT KORKMAZ (Isparta) – Sayın
Başkanım, kayıtlara geçmesi için söylüyorum efendim, söz talebim yok.
Biraz önce benim bulunduğum yerden
HDP sözcüsü Türkiye Cumhuriyeti’nin Anayasası’ndaki temel kabullere aykırı bir
konuşma yaparken siz sustunuz, Milliyetçi Hareket Partisi Sayın Grup Başkan
Vekili Millî Savunma Bakanına yönelik bir eleştiri getirdiğinde müdahale
ettiniz. Ben Genel Kurul huzurunda soruyorum: Acaba Türkiye Cumhuriyeti’ni bu
kadar zor duruma düşürmüş Millî Savunma Bakanının itibarı Türkiye
Cumhuriyeti’nin itibarından daha mı önde geliyor? Niye sustunuz? Niye bir
açıklama yapmadınız?
BAŞKAN – Evet, teşekkür ederim.
AHMET AYDIN (Adıyaman) – Sayın
Başkan…
MİLLÎ SAVUNMA BAKANI İSMET YILMAZ (Sivas) – Sayın Başkan…
BAŞKAN – Buyurun Sayın Bakan, söz talebiniz var galiba.
Sataşma nedeniyle mi efendim? Niçin efendim? Ne söyledi?
MİLLÎ SAVUNMA BAKANI İSMET YILMAZ (Sivas) – Evet.
BAŞKAN – Buyurun Sayın Bakanım.
İki dakika da size söz veriyorum sataşmadan. (AK PARTİ
sıralarından alkışlar)
ADİL ZOZANİ (Hakkâri) - Sayın Başkan, ifadeyi duymadık,
niçin söz istiyor? Sayın Başkanım, Sayın Bakan niye söz istedi, duymadık,
“sıvışma” kavramından mı?
ALİ ÖZGÜNDÜZ (İstanbul) - Sayın Başkan, söz istemiştik, bize
vermiyorsunuz. Hükûmetin türbeyi turneye çıkardığı söyleniyor, doğru mudur?
Sayın Bakan cevaplasın.
7.- Millî Savunma Bakanı
İsmet Yılmaz'ın, İzmir Milletvekili Oktay Vural ile İstanbul Milletvekili
Mehmet Akif Hamzaçebi’nin sataşma nedeniyle yaptıkları konuşmaları sırasında
şahsına sataşması nedeniyle konuşması
MİLLÎ SAVUNMA BAKANI İSMET YILMAZ (Sivas) – Sayın Başkan,
değerli milletvekilleri; Hükûmetimiz Mehmetçik’in canını korumuştur.
ALİ RIZA ÖZTÜRK (Mersin) – Kaçarak korudu, kaçarak!
MİLLÎ SAVUNMA BAKANI İSMET YILMAZ (Devamla) – Hükûmet Türk
milletinin onurunu korumuştur, Hükûmetimiz Türk milletinin hak ve hukukunu
korumuştur. 
S. NEVZAT KORKMAZ (Isparta) – Erkekliğin onda 9’u kaçmaktır.
Sizin düşünceniz bu!
MİLLÎ SAVUNMA BAKANI İSMET YILMAZ (Devamla) – Dışişleri
Bakanlığındaki dinlenme ifşa edildiğinde “Mehmetçik’in kanı üzerine siyaset
yapmayın.”, burada “Mehmetçik’in cesetlerini buraya göndermeyin, tabutların
gelmesini istemiyoruz.” diyenler, şimdi kalkıp da IŞİD tehdidinin 72 milletin
katılımıyla ne hâle geldiğini gördükten sonra da 1 Mehmetçik can verseydi o
zaman demeyecek miydiniz…
ERKAN AKÇAY (Manisa) – Vatanı verin o zaman! Mehmetçik neden
var orada? Bayrak neden dalgalanıyor? Yazıklar olsun sana!
MİLLÎ SAVUNMA BAKANI
İSMET YILMAZ (Devamla) – …“Dört bir tarafı IŞİD’le çevrili -nasıl ki Musul
Başkonsolosluğuna dediğiniz gibi- niye boşaltmadınız? Gerekli tedbirleri niye
almadınız?” Yaptığımız doğrudur. (AK PARTİ
sıralarından alkışlar; MHP sıralarından gürültüler)
S.
NEVZAT KORKMAZ (Isparta) – Bundan mı korktunuz!
MİLLÎ
SAVUNMA BAKANI İSMET YILMAZ (Devamla) - Biz Mehmetçik’imizi koruduk.
ERKAN
AKÇAY (Manisa) – Sen nasıl Mehmetçik’i koruyorsun!
MİLLÎ
SAVUNMA BAKANI İSMET YILMAZ (Devamla) - Bayrağımız da Suriye sınırları
içerisindeki Süleyman Şah Türbesi’nin bulunduğu yerde dalgalanıyor. 
S.
NEVZAT KORKMAZ (Isparta) – Bayrağı Türkiye sınırına getirseydiniz, içeride
dalgalandırsaydınız!
MİLLÎ
SAVUNMA BAKANI İSMET YILMAZ (Devamla) - Dolayısıyla, bu aziz milletin gönlü
ferah olsun. Bu Hükûmet, bu milletten aldığı yetkiye dayanarak da bu milletin
zerre kadar hakkını kaybettirmez. 
ERKAN
AKÇAY (Manisa) – Ne hakkı kaldı be!
MİLLÎ
SAVUNMA BAKANI İSMET YILMAZ (Devamla) - Bir başka husus da: Hangi örgütün terör
örgütü olup olmadığına, hangisinin olup olmadığına, açsınlar, Birleşmiş
Milletlerin kabullerine, Avrupa Birliğinin kabullerine ve Türkiye Cumhuriyeti
kanunlarına baksınlar. 
SİNAN
OĞAN (Iğdır) – Bir defa da siz söyleyin burada, siz söyleyin!
KEMALETTİN
YILMAZ (Afyonkarahisar) – Bir defa da siz söyleyin!
MİLLÎ
SAVUNMA BAKANI İSMET YILMAZ (Devamla) - Dolayısıyla, Birleşmiş Milletler
tarafından terör örgütü kabul edileni, Türkiye Cumhuriyeti tarafından terör
örgütü kabul edileni, dolayısıyla biz de terör örgütü olarak kabul ederiz. 
S.
NEVZAT KORKMAZ (Isparta) – İsmini ver! İsmini ver, ismini! 
MİLLÎ
SAVUNMA BAKANI İSMET YILMAZ (Devamla) - Bir başkasının kendi fikirlerini bize
empoze etme yükümlülüğü yoktur. 
S.
NEVZAT KORKMAZ (Isparta) – Niye korkuyorsun! İsmini versene! 
MİLLÎ
SAVUNMA BAKANI İSMET YILMAZ (Devamla) - PKK da terör örgütüdür, DEAŞ da terör
örgütüdür, biz korkmuyoruz.
S.
NEVZAT KORKMAZ (Isparta) –“PKK terör örgütüdür.” de!
MİLLÎ
SAVUNMA BAKANI İSMET YILMAZ (Devamla) - PKK da terör örgütüdür ama sizin
söylediğinizi söylemek zorunda değiliz.
KEMALETTİN
YILMAZ (Afyonkarahisar) – Niye iş birliği yapıyorsunuz o zaman?
MİLLÎ
SAVUNMA BAKANI İSMET YILMAZ (Devamla) - Biz bu milletin desteğini aldığımız
sürece, bu milletin her bir ferdinin hakkını korumaya devam edeceğiz.
S.
NEVZAT KORKMAZ (Isparta) – Niye iş birliği yaptınız o zaman!
KEMALETTİN
YILMAZ (Afyonkarahisar) – Terör örgütüyle niye iş birliği yapıyorsunuz o zaman!
MİLLÎ
SAVUNMA BAKANI İSMET YILMAZ (Devamla) - Hepinizi saygıyla selamlıyorum. (AK
PARTİ sıralarından alkışlar) 
BAŞKAN
– Teşekkür ediyorum.
Sayın
Aydın, daha önce söz talebiniz vardı. 
Buyurun.

AHMET
AYDIN (Adıyaman) – Sayın Başkanım, konuşmacılar hem grubumuzu hem de grup
başkanımızı ilzam ederek “Süleyman Şah Türbesi’ni IŞİD’e teslim ettiniz.” gibi
haksız bir ithamda bulunmuştur. Sataşmadan dolayı söz istiyorum.
OKTAY
VURAL (İzmir) – Kime teslim ettiniz ya? 
ERKAN
AKÇAY (Manisa) – Kime teslim ettin o zaman?
S.
NEVZAT KORKMAZ (Isparta) – Sayın Bakan, bayrağı sınırın bu tarafına
getirseydin, bu tarafa getirseydin daha güvenli olurdu. 
ERKAN
AKÇAY (Manisa) – Kime teslim ettiğinizi de söyleyin o zaman.
S.
NEVZAT KORKMAZ (Isparta) – Yazık! Yazık!
ERKAN
AKÇAY (Manisa) – Musul Konsolosluğunu kime teslim ettiniz?
BAŞKAN
– Buyurun Sayın Aydın.
8.- Adıyaman Milletvekili
Ahmet Aydın'ın, İzmir Milletvekili Oktay Vural ile İstanbul Milletvekili Mehmet
Akif Hamzaçebi’nin sataşma nedeniyle yaptıkları konuşmaları sırasında AK PARTİ
Grubuna ve AK PARTİ Grup Başkanına sataşması nedeniyle konuşması
AHMET
AYDIN (Adıyaman) – Teşekkür ediyorum Sayın Başkanım.
Öncelikle,
bu onuru Türkiye Cumhuriyeti’ne çok gören ve bu millet adına değil de aslında
Esed rejimiyle ortak dil kullananların kınanması lazım. (AK PARTİ sıralarından
alkışlar) Bir tek Esed rejimi çıktı, bunu inkâr etti. Esed rejimi çıktı, böyle
bir ikazda, böyle bir ihtarda Türkiye Cumhuriyeti’ne âdeta bulundu. 
ALİ
RIZA ÖZTÜRK (Mersin) - Kaçtınız, kaçtınız, IŞID’e teslim ettiniz orayı!
AHMET
AYDIN (Devamla) - Ama, maalesef, burada Türkiye Cumhuriyeti’nin bu millî
onurunu yaşayacağınıza kalkıp Esed rejimiyle ortak dili kullanmanız, asıl
kahreden bu millet adına budur. Bunun bilinmesi lazım. (AK PARTİ sıralarından
alkışlar; MHP sıralarından gürültüler) 
S.
NEVZAT KORKMAZ (Isparta) – Erkekliğin onda 9’u kaçmaktır, diyorsun Ahmet Aydın!
AHMET AYDIN (Devamla) - İkincisi: Masa
başında Musul’u, Kerkük’ü verenlerin kalkıp bu kürsüde konuşmaya hakları
yoktur. Masa başında Musul’u verdiniz, Kerkük’ü verdiniz, Süleymaniye’yi
verdiniz. Kalkıp şimdi de “Türkiye Cumhuriyeti toprak kaybediyor, bayrağı indirdiniz.”
demeye hakkınız yok. Türkiye Cumhuriyeti tek bir karış toprak kaybetmemiştir.
AHMET DURAN BULUT (Balıkesir) – Deli
misin!
S. NEVZAT KORKMAZ (Isparta) – Ya, sen
rüya mı görüyorsun!
OKTAY VURAL (İzmir) – Bu ne diyor ya!
AHMET AYDIN (Devamla) - O yangının
içerisinde bir tek askerini vermeden, bir tek kaza şehidimiz hariç,
tereyağından kıl çeker gibi o emanetleri almıştır, o emanetleri getirmiştir ve
istediği yere de o bayrağı dikmiştir, bunun alkışlanması lazım, bunun takdir
edilmesi lazım arkadaşlar. Lütfen, elimizi vicdanımıza koyalım.[AK PARTİ
sıralarından alkışlar; CHP sıralarından gülüşmeler(!)] Biz bu ülkenin onurunu
her beraber korumak zorundayız. Kalkıp başkalarının ağzıyla, başkalarının
söylemleriyle hareket edemeyiz.
S. NEVZAT KORKMAZ (Isparta) – Kaçırın,
kaçırın! Kıbrıs’ı da daha güvenli bir yere taşıyın! 
AHMET AYDIN (Devamla) - Bu ülkede tek
bir karış toprağı kaybettirmemişiz, kaybettirmeyiz; o bayrağı
dalgalandırmışız...
S. NEVZAT KORKMAZ (Isparta) – Kıbrıs’ı
başka bir yere taşıyın, daha güvenli olur!
AHMET AYDIN (Devamla) -
...dalgalandırmaya devam edeceğiz.
DİLEK AKAGÜN YILMAZ (Uşak) - Ege
adaları ne oldu Ahmet Bey, Ege adaları? Ege adalarını nasıl teslim ettiniz
Ahmet Bey?
AHMET AYDIN (Devamla) - Ama sizlere
rağmen de biz bunu yapmaya devam edeceğiz diyorum, hepinize teşekkür ediyorum.
PKK’nın terör örgütü olduğunu da bütün
dünya biliyor, malumun ilamına gerek yok. Evet, PKK, zalimane bir terör
örgütüdür ve bu manada...
DİLEK AKAGÜN YILMAZ (Uşak) – Ama
görüşmeleri yaparsınız PKK’yla.
AHMET AYDIN (Devamla) - ...son otuz
yılda 40 bine yakın canın kaybına vesile olmuştur, sebep olmuştur. 
KEMALETTİN YILMAZ (Afyonkarahisar) -
Niye anlaşma yapıyorsunuz? 
DİLEK AKAGÜN YILMAZ (Uşak) – Niye
görüşüyorsunuz o zaman PKK’yla?
S. NEVZAT KORKMAZ (Isparta) – Niye
onlarla pazarlık yapıyorsun o zaman? 
AHMET AYDIN (Devamla) - Teşekkür
ediyorum. (AK PARTİ sıralarından alkışlar) 
BAŞKAN – Teşekkür ederim. 
KEMALETTİN YILMAZ (Afyonkarahisar) –
Niye anlaşma yapıyorsunuz o zaman? Niye mücadele etmiyorsunuz?
AHMET AYDIN (Adıyaman) – Biz terör
örgütüyle anlaşma yapmıyoruz. 
KEMALETTİN YILMAZ (Afyonkarahisar) –
Mücadele niye etmiyorsunuz? Resmen anlaşıyorsunuz. 
AHMET AYDIN (Adıyaman) – Siyasetçilerle
görüşüyoruz bir daha bu acılar yaşanmasın diye. 
OKTAY VURAL (İzmir) – Sayın Başkan...
BAŞKAN – Buyurun Sayın Vural.
OKTAY VURAL (İzmir) – ...biraz önce
Türkiye Cumhuriyeti Hükûmeti ve Türkiye, PKK’yı ve onun PYD ve YPG’sini bir
terör örgütü olarak gören Türkiye Cumhuriyeti devleti bu konuşmalarla ilgili
yapılan bu konuşmada YPG’nin, yani PKK’nın yan kolu YPG’yle beraber, birlikte
bu operasyonu düzenlediklerine ilişkin ifadede bulunmuştur. 
Sayın Bakanın bu konuda herhangi bir
açıklama yapmaması, bugün Millî Savunma Bakanının sıvışma bakanı olarak PKK,
PYD ve YPG’yle birlikte bu operasyonu yaptığını da kabul etmiştir. Benim
sataşmama, bizim sataşmamıza söz veren, cevap veren bakan, bu konuda YPG’yle,
PKK’nın yan kolu YPG’yle birlikte hareket ettikleri iddiasına cevap vermeyerek
aslında ne yaptığını açıkça kabul etmiştir. Aziz milletim bunu görsün. 
BAŞKAN – Evet, teşekkür ediyorum.
MEHMET AKİF HAMZAÇEBİ (İstanbul) –
Sayın Başkan...
MİLLÎ SAVUNMA BAKANI İSMET YILMAZ
(Sivas) – Bir yalanı tekrar ederek yalan söylüyorsunuz.
OKTAY VURAL (İzmir) – Cevap bile
veremediniz, biliyor musunuz, cevap bile veremediniz. 
S. NEVZAT KORKMAZ (Isparta) –
Erkekliğin onda 9’u kaçmak!
MEHMET AKİF HAMZAÇEBİ (İstanbul) –
Sayın Başkan...
BAŞKAN – Buyurun Sayın Hamzaçebi, siz
ne için söz istediniz?
MEHMET AKİF HAMZAÇEBİ (İstanbul) –
Sayın Başkan, Sayın Ahmet Aydın, konuşmasında, benim konuşmamı kastetmek
suretiyle Esad’la bizim iş birliğimiz yönünde...
BAŞKAN – Buyurun Sayın Hamzaçebi. 
İki dakika söz veriyorum.
9.- İstanbul Milletvekili
Mehmet Akif Hamzaçebi'nin, Adıyaman Milletvekili Ahmet Aydın’ın sataşma
nedeniyle yaptığı konuşması sırasında şahsına sataşması nedeniyle konuşması
MEHMET AKİF HAMZAÇEBİ (İstanbul) –
Sayın Başkan, değerli milletvekilleri; Sayın Aydın benim eleştirilerime cevap
vermedi, başka bir şeyler söylüyor; “Musul” diyor, “Kerkük” diyor. Sayın Aydın,
sizin -“sizin” derken şahıs olarak, şahsınızı kastetmiyorum ama- Hükûmetinizin,
hükûmet etme anlayışınızın cumhuriyetle, Atatürk’le bir problemi var.
AHMET AYDIN (Adıyaman) – Yok, bir
problemimiz yok.
GÖKCEN ÖZDOĞAN ENÇ (Antalya) – Ne
alakası var ya.
MEHMET AKİF HAMZAÇEBİ (Devamla) –
Bakın, Türkiye Cumhuriyeti 1923 yılında Lozan Anlaşması’yla kurulduğunda bu
Süleyman Şah Türbesi cumhuriyetin sınırları içerisine alınmıştı. 
Daha eskiye gidelim: Cumhuriyet henüz
kurulmuş değil.
AHMET AYDIN (Adıyaman) – 1939’da,
1975’te taşındı. Taşınmadı mı?
MEHMET AKİF HAMZAÇEBİ (Devamla) – 1921
yılında, Ankara Anlaşması’yla, onun 9’uncu maddesiyle, Mustafa Kemal Atatürk,
Osmanlıdan miras bu Süleyman Şah Türbesi’ni Türkiye Büyük Millet Meclisi ile
Fransa arasında yapılan anlaşmaya konu ederek Türkiye'nin görevlendireceği, o
zaman Türkiye Büyük Millet Meclisi Hükûmetinin görevlendireceği muhafızlar
tarafından korunacağı yönünde bir hükmü oraya yerleştiriyor. 
AHMET AYDIN (Adıyaman) – 1939’da niye
taşındı? 1975’de niye taşındı?
MEHMET AKİF HAMZAÇEBİ (Devamla) –
Bakın, Atatürk’ün Osmanlıdan miras Süleyman Şah Türbesi’ne karşı olan tutumuna
bakın, bir de kendi Hükûmetinizin tutumuna bakın. (CHP sıralarından alkışlar)
Süleyman Şah Türbesi’ni IŞİD’e teslim etmişsiniz, IŞİD’e teslim olmuşsunuz.
Türk tarihinin en büyük lekesidir bu, tarihimizin en büyük lekesidir. Bunu
burada bir kahramanlık, övünç gibi anlatıyorsunuz. Ben üzüntü duyuyorum. Bu
milletin alnına bir leke sürülmüştür, bu lekeyi siz sürdünüz. 
ÜNAL KACIR (İstanbul) – Milletin alnı
aktır, ak. Siz kendinize bakın.
MEHMET AKİF HAMZAÇEBİ (Devamla) –
Değerli milletvekilleri, söyleyeceğim çok şey var.
Bakın, Taraf gazetesinin...
GÖKCEN ÖZDOĞAN ENÇ (Antalya) – Hangi
taraf o?
MEHMET AKİF HAMZAÇEBİ (Devamla) – ...bir
haberi vardı Ağustos 2014 tarihinde, Musul Konsolosluğundaki 49 görevlimiz
rehin alındığı zaman dendi ki: “Süleyman Şah Türbesi verilecek, 49 rehine
kurtarılacak.” İşte, o pazarlık bugün gerçek olmuştur, o pazarlık bugün
tahakkuk etmiştir. (CHP sıralarından alkışlar)
BAŞKAN – Evet, teşekkür ediyorum. 
Gündem dışı konuşma…
ENGİN ALTAY (Sinop) – Sayın Başkan…
BAŞKAN – Lütfen, Sayın Altay ama…
Buyurun.
ENGİN ALTAY (Sinop) – Başkanım, şunu
merak ediyorum artık… Beni çıldırtmayın yani!
BAŞKAN – Neyi merak ediyorsunuz Sayın
Altay? 
Buyurun, sizi dinliyoruz. 
ENGİN ALTAY (Sinop) – Bir grup başkan
vekili ayağa kalkmış, “Lütfen, Sayın Altay…” diyorsunuz, ben doğal hakkımı
kullanıyorum.
İktidar partisi grup başkan vekili,
kürsüde, “Musul’u, Kerkük’ü masa başında verenlerden bahsedin.” diyerek kimi
kastettiğini söylesin. Zannımca partimizin ikinci genel başkanını, hatta Gazi
Mustafa Kemal Atatürk’ü kastetti. Böyleyse, bu sadece Cumhuriyet Halk Partisine
değil, Türkiye Büyük Millet Meclisine de bir hakaret.
ALİ ÖZGÜNDÜZ (İstanbul) – O zaman,
sataşmadan söz istiyoruz.
ENGİN ALTAY (Sinop) – Ya, bir dakika
ya!
Önce sizin ona bir cevap vermeniz
lazım, oturduğunuz koltuktan sizin ona bir cevap vermeniz lazım, sonra biz de
parti olarak söz talep ediyoruz.
İZZET ÇETİN (Ankara) – Bilse verir,
bilmiyor ki. 
BAŞKAN – Evet, Sayın Hamzaçebi cevap
verdi ama Sayın Aydın burada yok. 
ENGİN ALTAY (Sinop) – Sayın Hamzaçebi
kendi konuşmasıyla ilgili hususa cevap verdi.
BAŞKAN – Sayın Aydın geldiğinde soralım
efendim, ona göre cevap verelim.
İZZET ÇETİN (Ankara) – Senin cevap
vermen gerekir Meclisi temsilen. Bilmiyorsun mademki söz ver, bilmiyorsan söz
ver, açıklayalım. 
BAŞKAN – Bir saniye efendim… Neyi
kastettiğini kendisine soracağız.
ENGİN ALTAY (Sinop) – Hayır, çok açık,
“Masa başında Musul’u, Kerkük’ü verenler…”
BAŞKAN – Evet, dinledik, Sayın Aydın
gelsin soralım kendisine efendim. 
İZZET ÇETİN (Ankara) – Ya, nesini
soracağız bunun?
ENGİN ALTAY (Sinop) – Kimi
kastediyorsunuz?
MAHİR ÜNAL (Kahramanmaraş) – Ahmet
Aydın gelsin, soralım.
BAŞKAN – Gündem dışı söz üzerine Adalet
ve Kalkınma Partisi Grubu adına söz isteyen Şirin Ünal, İstanbul Milletvekili.
Buyurun Sayın Ünal. (AK PARTİ
sıralarından alkışlar)
OKTAY VURAL (İzmir) – Sayın Başkan,
bakın, konuşmalar bitince…
ÜNAL KACIR (İstanbul) – Sayın Başkan,
kürsüde hatip var, lütfen…
OKTAY VURAL (İzmir) - …”Başka grup
adına söz var mı?” dediniz, “Yok.” dediniz, sataşmadan dolayı söz aldıktan
sonra söz veriyorsunuz.
VI.- GÜNDEM DIŞI KONUŞMALAR
(Devam)
A) Hükümetin Gündem Dışı Açıklamaları
(Devam)
1.- Millî Savunma Bakanı
İsmet Yılmaz'ın, Süleyman Şah Türbesi’ne yapılan operasyona ilişkin gündem dışı
açıklaması ve HDP Grubu adına Van Milletvekili Nazmi Gür, CHP Grubu adına Adana
Milletvekili Osman Faruk Loğoğlu, MHP Grubu adına Ankara Milletvekili Yıldırım
Tuğrul Türkeş ve AK PARTİ Grubu adına İstanbul Milletvekili Şirin Ünal'ın
konuşmaları (Devam)
AK PARTİ GRUBU ADINA ŞİRİN ÜNAL
(İstanbul) – Değerli Başkan, sayın milletvekilleri; Adalet ve Kalkınma Partisi
Grubu adına söz almış bulunmaktayım. Bu vesileyle yüce Meclisi saygıyla
selamlıyorum. 
OKTAY VURAL (İzmir) – İyi ki bu terfi
etmemiş ha! İyi ki almışsınız bunu ha! 
ŞİRİN ÜNAL (Devamla) – Sözlerime
başlamadan evvel, 21-22 Şubat tarihinde Süleyman Şah Türbesi’nin ve Saygı
Karakolu’nun taşınması, bir diğer adıyla “Şah Fırat Operasyonu” sırasında
yaşanan elim kaza sonucunda hayatını kaybeden şehidimiz Başçavuş Halit Avcı’ya
Allah’tan rahmet, ailesi ve silah arkadaşlarına sabır ve metanet dilerim.
Değerli milletvekilleri, malumunuz,
Süleyman Şah Türbesi Osmanlı Devleti’nin kurucusu Osman Gazi’nin büyükbabası
Süleyman Şah ve 2 askerinin naaşlarının bulunduğu mukaddes bir varlığımızdır.
Anadolu Selçuklu Devleti’nin kurucusu Süleyman Şah, amcası Sultan Melikşah’ın
kardeşi Tutuş’la yaptığı savaşta burada vefat etmiştir. Bu topraklar ise Yavuz
Sultan Selim zamanında 16’ncı yüzyılda yeniden fethedilmiştir.
Değerli milletvekilleri, 1921 yılında
Fransa ile Türkiye arasında imzalanan Ankara Anlaşması’nın 9’uncu maddesine
göre, Süleyman Şah Türbesi ve üzerinde bulunduğu Caber Kalesi Türk toprağı
olarak sayılmıştır. Suriye sınırları içerisinde Türkiye'nin toprağı olarak
uluslararası anlamda kabul edilen tarihî bir türbe özelliği taşımaktadır. Türk
Silahlı Kuvvetleri, görevli personel sayısını bir süre önce artırarak 50
civarında personel görevlendirmiştir. Personelin yarısı Özel Kuvvetler
Komutanlığına bağlı bordo berelilerden, diğer yarısı da astsubaylarımızdan ve
subaylarımızdan oluşmaktadır. 
Süleyman Şah Türbesi ve Saygı Karakolu,
bilindiği üzere, Suriye sınırları içerisinde bulunan, uluslararası hukuk
temelinde anlaşmalarla kayda geçirilmiş bir Türk toprağıdır. Türbe ve
müştemilatı, Caber Kalesi eteklerinde ilk yapım tarihinden bu yana bir dizi
yıkım, taşınma ve yeniden inşa faaliyetleri geçirmiştir. Son olarak, baraj
inşaatı nedeniyle 1975’te sınırlarımızdan 37 kilometre uzaklıktaki Münbiç
ilçesinin Karakozak köyüne taşınmıştır. Suriye’de devam eden çatışmalar ve
süregelen istikrarsızlık ortamı mukaddes bir değerimiz olan Süleyman Şah
Türbesi’nin, Saygı Karakolu’nun ve büyük bir fedakârlık ve kahramanlık
örneğiyle burayı bekleyen Türk Silahlı Kuvvetleri personelinin güvenliğine
yönelik ciddi bir risk oluşturmuştur. Bilhassa son dönemlerde görülen zaruret
üzerine gerekli tedbirlerin alınması uygun görülmüştür. Süper güç olan Amerika
Birleşik Devletleri de zaman zaman bu tür kararlar alarak büyükelçiliklerini
veya konsolosluklarını daha emniyetli ve güvenli bölgelere taşıyabilmektedir.
Hükûmetimiz 76 milyon vatandaşımızın emniyet ve refahından doğrudan sorumlu olarak
Şah Fırat Harekâtı’nı planlamış ve icra etmiştir. Millî harekât olarak icra
edilen bu harekât kapsamında hiçbir ülkeye bilgi verilmemiş ve PKK, IŞİD ve YPG
gibi terör örgütlerine karşı Türk Silahlı Kuvvetleri gerekli ve yeterli
güvenlik tedbirlerini de almıştır.
OKTAY VURAL (İzmir) – Vay!
YILDIRIM TUĞRUL TÜRKEŞ (Ankara) – Ne
yaptınız, askeri geri çektiniz.
ŞİRİN ÜNAL (Devamla) – Manevi
emanetlerin korunması ve Silahlı Kuvvetler mensuplarımızın güvenliklerinin
alınması için…
OKTAY VURAL (İzmir) – Senin Genelkurmay
Başkanı da istifa etsin.
ŞİRİN ÜNAL (Devamla) – …Türk Silahlı
Kuvvetlerine direktif verilmiştir.
Değerli milletvekilleri, başarılı
operasyonun ayrıntılarından bahsetmek gerekirse…
OKTAY VURAL (İzmir) – Genelkurmay da,
Millî Savunma Bakanı da istifa etsin.
ŞİRİN ÜNAL (Devamla) – …operasyon 21
Şubat Cumartesi günü saat 18.30 sularında başlamıştır. Bu operasyon için
bilhassa gece saatleri tercih edilmiştir. Zira, bölgede gerek YPG unsurları
gerekse IŞİD unsurlarının gece saatlerinde harekât kabiliyetlerinin daha az
oluşu göz önünde bulundurulmuştur. Öncesinde Türk Silahlı Kuvvetleri, insansız
hava araçları, termal kameralar ve bazı özel teçhizat ile bir dizi operasyon
düzenlemiştir. 18.30 sularında Süleyman Şah Türbesi ve Saygı Karakolu’nda bulunan
bölgeden bir tim Genelkurmay Başkanlığımızın Görüntü İzleme Merkezine görüntü
aktarmaya başlamıştır. Karargâhta Silahlı Kuvvetler Komuta Harekât Merkezi
içinde bir operasyon merkezi oluşturulmuş ve buradan bu görüntüler takip
edilmeye başlanmıştır. Operasyonun sevk ve idaresini buradan Sayın Başbakanımız
bizzat kendisi takip etmiş ve yönetmiştir. Şanlıurfa’da bulunan 20. Zırhlı
Tugay Komutanlığından çıkan Süleyman Şah operasyonunun birlikleri Suruç
ilçesindeki Mürşitpınar Sınır Kapısı’ndan saat 21.00’de çıkış yapmışlardır.
Tank ve zırhlı personel taşıyıcılarının da aralarında bulunduğu yaklaşık 100
araç ve özel birlikler Halep’in Münbiç ilçesine bağlı Karakozak köyü
yakınlarındaki 10 dönümlük bir arazide bulunan Süleyman Şah Türbesi ve Saygı
Karakolu’na doğru ilerleyişe geçmişlerdir. Türkiye’den yirmi dört saat izlenen
türbeye hareket eden özel birlikler, yola çıktığı andan itibaren insansız hava
araçlarımız tarafından takibe alınmıştır. İnsansız hava araçlarımızdan elde
edilen görüntüler Genelkurmay Başkanlığı Silahlı Kuvvetler Komuta Harekât
Merkezinde Sayın Başbakanımız, Millî Savunma Bakanımız, Genelkurmay Başkanımız
ve kuvvet komutanlarımız tarafından saniye saniye izlenmiştir. Diyarbakır’dan
kalkan F16 uçaklarımız, operasyon süresince muharebe hava devriyesi görevleri
kapsamında verilecek her türlü görevlere hazır olmak üzere havada hazır
beklemişlerdir. Bomba ve füze yüklü savaş uçaklarımız, sınır boyunca keşif
uçucu yapmış, askerlerimize tehdit oluşturabilecek her türlü gruplara karşı da
kesin olarak vur emri almışlardır. Türkiye sınırında konuşlandırılan fırtına
obüslerinin yönü topçu kalkanı oluşturulmak için bölgeye çevrilmiştir. 
Şah Operasyonu’na aralarında zırhlı
araçların da olduğu yaklaşık 100 aracımız katılmış, Türk Silahlı Kuvvetlerinin
seçkin birliklerinin yer aldığı konvoydaki tank sayısı da yaklaşık 40 olarak
kaydedilmiştir. İlaveten, operasyonda 572 personelle Suriye’ye giriş
yapılmıştır. Operasyon planlanırken tankların ve birliklerin yaklaşık iki
saatlik sürede Süleyman Şah’a ulaşması hedeflenmiş ancak IŞİD’in tuzaklaması
nedeniyle asfalt yollar kullanılamayınca zırhlı birlikler ve tanklar devreye
girmiştir. Fırat Nehri kıyısındaki Süleyman Şah’a çamurlu araziden tanklarımız
ulaşıp türbenin güvenliğini sağlamışlardır. Daha önce yeri iki kez değişen
türbede yer alan Ertuğrul Gazi’nin babası Süleyman Şah’ın ve 2 askerin naaşları
dualar eşliğinde araçlara yüklenmiştir. Naaşlar dâhil türbe içerisindeki
kıymeti eserler…
KEMALETTİN YILMAZ (Afyonkarahisar) –
Tam bir pandomim yaşattınız, pandomim. 
ŞİRİN ÜNAL (Devamla) - …herhangi bir
saldırı hâlinde zarar görmemesi için çelik kasalara konulmuş, Süleyman Şah ve 2
askerinin naaşları alınarak Türkiye’ye getirilmiş ve bir karargâhımızda koruma
altına alınmıştır. 
Ankara Antlaşması’ndan kaynaklanan haklarını
kullanan Türkiye, Süleyman Şah Türbesi’nin geçici olarak yapılması planlanan
sınırın 200 metre ötesindeki Suriye Eşmesi bölgesine tanklarını göndermiş ve 10
dönümlük araziyi çevirmiştir; tepenin bulunduğu hâkim noktaya konuşlanmış ve
türbenin geçici olarak inşa edilmesi planlanan Suriye Eşmesi’ne törenle Türk
Bayrağı çekilmiştir. 
Değerli milletvekilleri, son derece
başarılı bir operasyon daha gerçekleşmiştir. Bildiğiniz gibi, milletimizin
Anadolu’ya yürüyüşünün öncüsü olan Kayı boyunun lideri Süleyman Şah’ın Fırat
kenarında vefat etmesi, Caber Kalesi’ne defnedilmesi suretiyle orada bizim için
son derece mukaddes bir mekân oluşmuştur. 
Ben, bu uğurda kahramanca görev yapan
askerlerimizi büyük bir özveri ve emekle çaba harcayan kuvvet komutanlarımızı, Genelkurmay
Başkanımızı, Millî Savunma Bakanımızı ve bizzat sevk ve idaresini başarıyla
yürüten Sayın Başbakanımızı yürekten kutluyor, huzurunuzda bir kez daha teşekkür ediyorum.
Sayın Başbakanımızın da ifadesiyle, Şah Fırat Operasyonu
bizim için bir onur gecesidir.
YILDIRIM TUĞRUL TÜRKEŞ (Ankara) – Ya bırak, “şah mat”
oldunuz. 
ŞİRİN ÜNAL (Devamla) – Aziz bayrağımız Suriye semalarında
ebediyete kadar dalgalanmaya devam edecektir. (AK PARTİ sıralarından alkışlar) 
Sözlerime son verirken, merhum Mithat Cemal Kuntay’ın şu
dizeleriyle sözlerime son vermek istiyorum.
KEMALETTİN YILMAZ (Afyonkarahisar) – Ancak şiir okursunuz,
başka bir şey yapmazsınız siz. 
ŞİRİN ÜNAL (Devamla) – “Bayrakları bayrak yapan üstündeki
kandır; / Toprak, eğer uğrunda ölen varsa vatandır!” 
Hepinize saygılarımı sunuyorum. (AK PARTİ sıralarından
alkışlar) 
KEMALETTİN YILMAZ (Afyonkarahisar) – Ancak şiir okursunuz,
bayrağın kıymetini ne bilirsiniz siz?
OKTAY VURAL (İzmir) – Sana göre, toprak, eğer uğruna kaçan
varsa vatandır. Buna göre, kaçan varsa…
ERKAN AKÇAY (Manisa) – Korkmuşsun, kaçmışsın!
OKTAY VURAL (İzmir) – Kaçmışsın be!
BAŞKAN – Teşekkür ediyorum.
İç Tüzük’ün 58’inci maddesi gereğince Sayın İdris Baluken,
Sayın Adil Zozani ve Sayın Hasip Kaplan söz istemişlerdir; söz vereceğim.
Birleşime on dakika ara veriyorum.
Kapanma Saati : 15.56
İKİNCİ OTURUM
Açılma Saati:
16.11
BAŞKAN: Başkan
Vekili Sadık YAKUT
KÂTİP ÜYELER:
Bayram ÖZÇELİK(Burdur), Muhammet Rıza YALÇINKAYA (Bartın)
-----0-----
BAŞKAN – Sayın milletvekilleri, Türkiye
Büyük Millet Meclisinin 62’nci Birleşiminin İkinci Oturumunu açıyorum.
Şimdi, İç Tüzük’ün 58’inci maddesine
göre söz isteyen İdris Baluken, Bingöl Milletvekili. 
Buyurun Sayın Baluken. 
İki dakika söz veriyorum. 
VIII.- GEÇEN TUTANAK HAKKINDA
KONUŞMALAR
1.- Bingöl Milletvekili İdris
Baluken'in, 21/2/2015 tarihli 60’ıncı Birleşimdeki bazı ifadelerini
düzelttiğine ilişkin konuşması
İDRİS BALUKEN (Bingöl) – Teşekkürler
Sayın Başkan. 
Sayın Başkan, değerli milletvekilleri;
hepinizi saygıyla selamlıyorum. 
Geçen oturumdaki tutanakta 97’nci
sayfada, MHP Grubu adına konuşan Hasan Hüseyin Türkoğlu’na yönelik “AKP’yle
anlaştınız mı?”(x) şeklinde bir beyanım olmuş. Bundan
rahatsızlık duyan Milliyetçi Hareket Partililer bize ulaştılar ve kurumsal
olarak MHP’nin böyle suçlanamayacağını söylediler. Buradaki kastım, tabii,
genel politikalarda kurumsal olarak MHP’nin AKP’yle anlaştığı şeklinde değil,
Hasan Hüseyin Türkoğlu’nun şahsının usul tartışmasıyla ilgili bir anlaşma
yaptığı şeklindedir. Dolayısıyla bunun kayıtlara geçmesi için bu düzeltmenin
önemli olduğunu düşünüyorum.
Tabii, biraz önce önemli bir tartışma
yürütüldü. Aslında buradaki tartışma düzeyini, biz, çok geri bulduğumuzu ifade
etmek istiyoruz. Dünyanın gelmiş olduğu düzey açısından, artık, toprak alma,
toprak verme üzerinden bir tartışmanın demokratik değerlerle örtüşmediği
kanaatindeyiz. Biz, Orta Doğu coğrafyasında bu halkların başına bela olan en
önemli şeyin emperyal güçlerin dayattığı ulus devlet sınırları olduğunu
düşünüyoruz. Mayınlar, sınırlar, tel örgüler bu halkları karşı karşıya getirmek
için, birbirine boğazlatmak için özel olarak devreye girmiş planlardır. Bugün
Avrupa Birliği ülkelerine baktığınızda bu ülkelerin arasında bu sınırların
halkları birbirine karşıt pozisyona getiren, boğazlatan sınırların kalktığını
görürsünüz. Dolayısıyla, Ortadoğu’da da kalıcı bir barış için, demokratik bir
gelecek için halkların bir arada yaşama iradesine saygı duyulmalı, dış
politikada yapılan yanlışlar dürüstçe ortaya konmalı ve dünyanın vardığı
demokratik değerler açısından da rasyonel birtakım önermeler ortaya konmalı
diye düşünüyor, Genel Kurulu saygıyla selamlıyorum. (HDP sıralarından alkışlar)
BAŞKAN – Teşekkür ederim.
Şimdi, 58’inci madde gereğince söz
isteyen Hakkâri Milletvekili Adil Zozani. 
Buyurun Sayın Zozani. (HDP sıralarından
alkışlar)
2.- Hakkâri Milletvekili Adil
Zozani'nin, 21/2/2015 tarihli 60’ıncı Birleşimdeki bazı ifadelerini
düzelttiğine ilişkin konuşması (x)
ADİL ZOZANİ (Hakkâri) – Teşekkür
ederim.
21 Şubat günlü 60’ıncı Birleşimde biz
burada eylemdeyken bize bulunduğu yerden nahoş sözler söyleyen bir AKP milletvekiline
sarf ettiğim sözleri düzeltmek için söz aldım. 
Esasında sevimli bir hayvana benzettim.
Ona ilişkin, nasıl, bir insana “aslan” demek hakaret değilse başka bir şekilde
bir benzetme yapmak da hakaret sayılmaması gerekir diye düşünüyoruz.
Ayrıca, oturumu gayrimeşru bir şekilde
İç Tüzük’ün bütün kurallarını hiçe sayarak yöneten Sayın Sadık Yakut’un,
Milliyetçi Hareket Partisi Grup Başkan Vekili Oktay Vural ve Sinan Oğan’la
kürsü önündeki yaptığı pazarlık ve bu pazarlığa ilişkin olarak grubumuza
yönelik sarf ettiği sözleri henüz geri almadığını bir kez daha ifade edeyim. 
Şimdi, o arada, esasında, bize sarf
edilen sözler çok önemli değil; Sayın Sadık Yakut’un, MHP Grubunu saf duruma
düşürmüş olması bizim garibimize gitti. 
Şunu bilmeniz gerekirdi diye
düşünüyorum: Siz, yuva kaçkını Sadık Yakut’un size sadık kalacağını nasıl
düşünebilirsiniz bilmiyorum; böyle bir saflığı o esnada, o hengâmede nasıl
kabullendiğinizi anlamış değilim. Açıkça size yönelik bir kumpas kurdu, siz de
bu kumpası görmediniz ve size sarf edilen, size çekilen kumpas, maalesef,
üzerinize atılı olarak kaldı Sayın Oktay Vural. Sizi saf yerine koydu Sadık
Yakut. 
(Mikrofon otomatik cihaz tarafından
kapatıldı) 
ADİL ZOZANİ (Devamla) – Bunu burada bir
kez daha ifade etmiş olayım. (HDP sıralarından alkışlar) 
BAŞKAN – Evet, teşekkür ediyorum. 
OKTAY VURAL (İzmir) – Sayın Başkan…
BAŞKAN – Siz söz istiyor musunuz?
Buyurun Sayın Vural. 
OKTAY VURAL (İzmir) – Sayın Başkan, siz
bir cevap verecek misiniz? 
BAŞKAN – Yok, ben cevap vermeyeceğim. 
Buyurun siz. 
OKTAY VURAL (İzmir) – Sayın Başkan, bu
sataşmayı cevap vermeye değer görmüyorum. 
BAŞKAN – Ben de zaten değer görmediğim
için vermedim.
Buyurun. 
OKTAY VURAL (İzmir) – Ama, açıkçası,
orada bulunarak bu tabloyu yaşatanların ve bu tablonun yaşatılması karşısında
İç Tüzük hükümlerini kullanmayanların esas, beraber, birlikte hareket
ettiklerini düşünüyorum. Dolayısıyla, benim asıl yadırgadığım konu hem orada
böyle bir eylemin olması hem de buna izin verilmesidir. Bu konudaki tavrımızı
her zaman sürdüreceğiz. 
Asıl sorgulanması gereken, Meclis idare
amirleri, yöneticileri ne iş yapar? İç Tüzük’e göre hareket etmezse ne iş
yapar? 
Bu tabloları yakıştıramadığımızı ifade
etmek istiyorum. 
Teşekkür ederim. 
BAŞKAN – Teşekkür ediyorum. 
İç Tüzük’ün 58’inci maddesi gereğince
söz isteyen Hasip Kaplan, Şırnak Milletvekili. 
Buyurun Sayın Kaplan. 
3.- Şırnak Milletvekili Hasip
Kaplan'ın, 21/2/2015 tarihli 60’ıncı Birleşimdeki bazı ifadelerini düzelttiğine
ilişkin konuşması
HASİP KAPLAN
(Şırnak) – Sayın Başkan, önceki birleşimde Başkanlık Divanına hitaben
“Önergemiz var.” dedim. Fakat o kadar gürültü patırtı içinde Başkanlık Divanı
kendinden geçmişti ki, Başkanlık Divanına yazılı verdiğimiz önergenin hangi önerge
olduğunu dikkate almamıştı. Şimdi tekrar o önergeyi okuyorum, bahsettiğim
önerge: “684 sıra sayılı Tasarı’nın 110’uncu maddesinin, 1’inci maddeden önce,
İç Tüzük 83’üncü madde uyarınca görüşülmesini arz ve teklif ederiz.” (x)

Sayın Başkan, bu
83’üncü madde uyarınca, “kamu ve ahlak düzeni” kavramının 1’inci maddeden önce
görüşülmesi gerekirdi ki bu güvenlik paketi hangi kamunun, hangi ahlak
düzeninin korunmasına özgürlük getiriyor, baskı getiriyor, totaliter bir rejim
getiriyor, bunun net anlaşılması için. Ancak benim tutanaktaki “Önergem vardır”
sözü -nokta nokta- tamamlanmasına dahi izin verilmediği için ne tür bir önerge
olduğu da anlaşılmıyor. Şimdi, Meclis Başkanlık Divanının benim önergemi
görmeme, işleme koymama gibi bir keyfiyeti, lüksü yoktur. Bu önergem 83’üncü
madde uyarınca verilen bir önergeydi. Bu önergemin dikkate alınarak tekrar
görüşülmesini Sayın Başkanlık Divanından istiyorum çünkü tutanakta, o karmaşada
önergeler birbirine karışıyor. Benim madde önergelerimi ise Başkanlık Divanının
okumasının yanlış olduğunu, kâtip üyenin okuması gerektiğini de ifade ediyorum.
Durum bundan ibarettir. 
Ayrıca Sayın
Başkan, karambole gelmemesi için, bir önergem daha vardı, onu ne yapacaksınız?
BAŞKAN – Sayın Kaplan, önergelerin her
ikisi de geldi, tasarıyla ilgili olduğu için tasarı görüşülürken görüşeceğiz
efendim.
HASİP KAPLAN (Devamla) – Usul… Tamam,
tamam, sağ olun. 
BAŞKAN – Hayır, konuşacağım, cevap
vereceğim size.
Başkanlığın Genel Kurula sunuşları
vardır. 
Meclis araştırması açılmasına ilişkin
üç önerge vardır. Ayrı ayrı okutuyorum: 
IX.- BAŞKANLIĞIN GENEL KURULA
SUNUŞLARI
A) Meclis Araştırması
Önergeleri
1.- İstanbul Milletvekili
Mustafa Sezgin Tanrıkulu ve 25 milletvekilinin, Hakkâri ilinin sorunlarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1221)
Türkiye Büyük
Millet Meclisi Başkanlığına
Hakkârili yurttaşlar ekonomik, sosyal,
siyasal, psikolojik alandaki binlerce sorunla boğuşurken, ciddi bir yalnızlık
ve sahipsizlik duygusu içinde yaşamakta, aidiyet duygularını yitirmekte ve
sorunlarına karşı kendi çarelerini üretmenin peşine düşmektedirler. Bu bakımdan
Hakkâri ilimizin sorunlarının araştırılması ve çözüm önerilerinin sunulması
amacıyla Anayasa'nın 98’inci ve TBMM İçtüzüğü’nün 104’üncü ve 105’inci
maddeleri gereği, bir Meclis araştırması açılmasını arz ederiz.
Saygılarımızla.
1) Mustafa Sezgin Tanrıkulu  (İstanbul)
2) Sena Kaleli  (Bursa)
3) Ali Rıza Öztürk  (Mersin)
4) Kamer Genç  (Tunceli)
5) Veli Ağbaba  (Malatya)
6) Gürkut Acar  (Antalya)
7) Ramazan Kerim Özkan  (Burdur)
8) Kadir Gökmen Öğüt  (İstanbul)
9) Recep Gürkan  (Edirne)
10) Mehmet Şeker  (Gaziantep)
11) Ahmet Toptaş  (Afyonkarahisar)
12) Mehmet Hilal Kaplan  (Kocaeli)
13) Hülya Güven   (İzmir)
14) İhsan Özkes  (İstanbul)
15) Osman Kaptan  (Antalya)
16) Levent Gök  (Ankara)
17) Ali İhsan Köktürk  (Zonguldak)
18) Mustafa Serdar Soydan  (Çanakkale)
19) Ali Demirçalı  (Adana)
20) Metin Lütfi Baydar  (Aydın)
21) Yıldıray Sapan  (Antalya)
22) Sedef Küçük  (İstanbul)
23) Selahattin Karaahmetoğlu  (Giresun)
24) Ramis Topal  (Amasya)
25) Namık Havutça  (Balıkesir)
26) Hasan Ören  (Manisa)
Gerekçe:
Ülkemizin İran ve Irak sınırında
bulunan ve 2010 Adrese Dayalı Nüfus Kayıt Sistemi sonuçlarına göre 251.302
kişilik nüfusu barındıran Hakkâri'de nüfusun yüzde 54'ü şehirde, yüzde 46'sı da
köylerde yaşamaktadır. 1990'lı yıllarda pek çok köyün boşaltıldığı Hakkâri'de
temel geçim kaynağı olan tarım ve hayvancılık, mera ve yayla yasaklarından
ötürü hızlı bir inişe geçmiştir.
TÜİK'in tespitlerine göre Hakkâri'de
şehirleşme oranı, nüfus artış hızı, kişi başına gayrisafi yurt içi hasıla,
sanayi iş kolunda çalışanların toplam istihdama oranı bakımından Türkiye
ortalamasının altındadır. Tarım kolunda çalışanların toplam istihdam oranı ise
Türkiye ortalamasının üstündedir. Ancak tarım kolundaki istihdam oranının
yüksekliği, yurttaşların geçim koşullarını düzeltmeye yaramamaktadır. Zira bu
iş kolunda çalışanlar başka hiçbir istihdam alanı bulamamakta ve bu şekilde
temel geçimlerini bile sağlayamamaktadırlar.
TÜİK'in 2010 tarihinde yaptığı ve dört
ili kapsayan (Van, Muş, Bitlis ve Hakkâri) "Bölgesel Göstergeler"
araştırmasına göre bu illerdeki işsizlik oranı yüzde 17 iken, Türkiye
ortalaması yüzde 11'dir. Aynı araştırma, iş gücüne katılım konusunda da
Hakkâri'nin Türkiye ortalamasının altında olduğunu ortaya koymaktadır. Söz
konusu araştırmaya göre maaşlı çalışan sayısı yüzde 0,4, maddi mallara ilişkin
brüt yatırımların Türkiye toplamı içindeki payı da yüzde 0,7'dir. Hakkâri'de
yıllık nüfus artış hızının yüzdelik oranının eksi 21,5 olması da dikkat
çekicidir.
Ülkemizde sanayi tesislerinin en az
olduğu illerden Hakkâri'nin hava kalitesi bakımından Türkiye'nin en düşük ili
olması da ayrıca dikkatlere şayandır. Hava kalitesi istatistikleri 2010-2011'e
göre kükürtdioksit (S02) ortalamasının en yüksek bulunduğu il ve ilçe
merkezleri içinde Hakkâri birinci sıradadır. Hava kalitesindeki bu düşüklüğün
özellikle çocuklarda ve yaşlılarda ne tür sağlık sorunlarına yol açtığına dair
net bir veriye sahip değiliz. Bu konunun araştırılması ve Hakkâri ile
ilçelerindeki hava kirliliğine karşı önlem alınması elzem görünmektedir.
Hakkârili öğrencilerin özellikle
üniversite sınavlarına hazırlık sürecinde eğitim olanaklarına erişim konusunda
yaşadıkları sıkıntılar, bu ilimizin başarı oranını da açık bir biçimde
etkilemekte, Hakkâri, üniversite sınav sonuçları sıralamasında neredeyse
istikrarlı bir biçimde Türkiye'nin en başarısız illeri içinde yer almaktadır.
Kürt sorununun en fazla görünür olduğu
illerden Hakkâri'de sivil halkın gündelik hayatta ticaret ilişkileri, eğitim,
sanat, sosyal aktiviteler, sağlık ve suya erişim konusunda ciddi sorunlar
yaşadığı bilinmektedir. Bu sorunların tespiti ve çözüm için gerekli önerilerin
ortaya konması gerekmektedir.
Bölgede yaşanan çatışmalardan en fazla
kadın ve çocukların etkilendiği varsayıldığında, ciddi psikososyal problemler
de yaşanmaktadır. Özellikle kadınların yaşadıkları travmalara karşı çözüm
arayışlarına girmek elzemdir. 
Öte yandan, mera ve yayla yasaklarının,
keza mülki amirliğin sivillere yasakladığı alanların ve mayın riskinin
bulunduğu yörelerin, yöre halkının gündelik hayatını, ticari aktivitelerini
nasıl etkilediğini, bölgedeki hayvancılık ve tarım faaliyetlerini ne hâle
getirdiğini tespit etmek gerekmektedir.
Yüksekova ilçemizde, 1980'li yıllara
kadar Türkiye'nin sayılı kuş cennetlerinden biri olan Nehil Irmağı'nın önünün
açılarak Zap Suyu'na karışmasına sebebiyet verildiği için kuşların yaşam alanı
olan Nehil Sazlığı'nın kurutulduğu bilinmektedir. Nehil Sazlığı'nın yeniden
eski hâline getirilmesi ve doğu ile batı arasında yolculuk yapan kuşlar için
elzem bir duraklama mekânına yeniden kavuşturulması gerekmektedir.
Özellikle yoğun çatışmaların ve coğrafi
koşulların yarattığı olumsuzluklar neticesinde Çukurca ilçesinin neredeyse dış
dünyadan yalıtıldığı bilinmektedir. Burada işsizlik had safhada olup yöre
köylülerinin neredeyse tek geçim kaynağı geçici köy koruculuğundan elde
ettikleri maaştır. Gençler ise eğitim olanakları da olmadığı için ülkenin
batısına göç etmek dışında bir seçeneğe sahip değillerdir. Göçün sadece il
dışına değil, il içinde de devam ettiğini vurgulamak gerekir. Çukurca'dan
Yüksekova veya Hakkâri merkeze, Şemdinli'den Yüksekova'ya veya köylerden il ve
ilçelere doğru sürekli bir göç yaşanmakta, yöredeki halk âdeta geçinmek için
yarı göçebe bir hayat sürdürmektedir.
Hülasa, Hakkârili yurttaşlar ekonomik,
sosyal, siyasal, psikolojik alandaki binlerce sorunla boğuşurken, ciddi bir
yalnızlık ve sahipsizlik duygusu içinde yaşamakta, aidiyet duygularını
yitirmekte ve sorunlarına karşı kendi çarelerini üretmenin peşine
düşmektedirler.
2.- Mersin Milletvekili Ali
Öz ve 19 milletvekilinin, S-70 Skorsky helikopter kazalarının sebeplerinin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1222)
Türkiye Büyük
Millet Meclisi Başkanlığına
Doğu ve güneydoğuda terörle mücadele
kapsamında artış gösteren aynı tip ve marka S-70 Skorsky helikopter kazalarının
sebeplerinin araştırılarak alınacak önlemlerin belirlenmesi konusunda
Anayasanın 98’inci ve İç Tüzük’ün 104 ve 105’inci maddeleri gereğince ekte
sunulan gerekçe çerçevesinde Meclis araştırması açılmasını arz ve teklif
ederiz.
1) Ali Öz (Mersin)
2) Mehmet Şandır (Mersin)
3) Oktay Vural (İzmir)
4) S. Nevzat Korkmaz (Isparta)
5) Özcan Yeniçeri (Ankara)
6) Yusuf Halaçoğlu (Kayseri)
7) Muharrem Varlı (Adana)
8) Mesut Dedeoğlu (Kahramanmaraş)
9) Ali Halaman (Adana)
10) Seyfettin Yılmaz (Adana)
11) Emin Çınar (Kastamonu)
12) Hasan Hüseyin Türkoğlu (Osmaniye)
13) Mehmet Erdoğan (Muğla)
14) Mehmet Günal (Antalya)
15) Ahmet Duran Bulut (Balıkesir)
16) Lütfü Türkkan (Kocaeli)
17) D. Ali Torlak (İstanbul)
18) Ali Uzunırmak (Aydın)
19) Alim Işık (Kütahya)
20) Kemalettin Yılmaz (Afyonkarahisar)
Gerekçe:
Türk Silahlı Kuvvetlerinin 1990
yılından itibaren Skorsky helikopterlerinin bilinen 17 adet kazası
bulunmaktadır ve bu kazalarda 87 asker şehit olmuştur.
Siirt'in Pervari ilçesinde 17 askerin
şehit olmasına yol açan helikopter kazası yakın zamanlardaki diğer kazaları da
akıllara getirmiştir. Kazalar hakkında yapılan yorumlar rahatsız edici
boyutlardadır.
Diyarbakır-Lice: 1 şehit, 7 yaralı
(11/10/2012)
Diyarbakır'ın Lice İlçesi Abalı köyü üs
bölgesinde personel değişimi sırasında Skorsky tipi helikopter, kalkışı
sırasında kuyruk kısmı tele çarpınca kontrol kaybına uğramış ve acil iniş
sırasında gövdesi üzerine düşmüştür. Kazada, Uzman Çavuş İlyas Genel şehit
olurken, biri ağır 7 asker yaralanmıştır.
Dağlıca: 5 şehit, 7 yaralı (22/07/2012)

Hakkâri Dağlıca'da 4 mürettebat ve 11
kişilik emniyet timini taşıyan askerî helikopter inişe geçtiği sırada
düşmüştür. 5 asker şehit olurken 7 asker de yaralanmıştır.
Kabil: 5 şehit (16/03/2012)
Afganistan'da bir Türk helikopterinin
düşmesi sonucu 5 Türk askeri şehit olmuştur. Helikopter, Kabil'e bir buçuk saat
uzaklıktaki Bagrami kasabasında teknik bir arıza sonucu bir evin üzerine
düşmüştür. Olayda evdeki 2 Afgan vatandaşı da hayatını kaybetmiştir.
Helikopterlerin düşüş nedenleri
arasında teknik arıza öne çıkıyor. Oysa sabotaj, saldırı, tedbirsizlik,
dikkatsizlik ve ihmal seçenekleri de göz ardı edilmemelidir. Aynı tip
helikopterlerin arkası arkasına kaza kırıma uğraması uyarıcı olmalı ve alarm
vermelidir.
S-70 Skorsky helikopterlerin metal
yorgunu ve uçuş saatlerini doldurmuş olmaları ve ek olarak helikopter
sayısındaki yetersizlikle birlikte mevcut taşıma kapasitelerinin aşılarak
kullanılması felaketlere davetiye çıkarmaktadır.
Türk Silahlı Kuvvetlerinin hava ve kara
taşıt araçlarının yenilenmesi ve çağın şartlarına uygun donanıma sahip olması
acil alınacak tedbirler içerisinde yer almalıdır.
S-70 Skorsky helikopterleri hangi ülke
tarafından ve hangi yıldan bu yana yapılmaktadır? Bu helikopterleri bizim
dışımızda kullanan kaç ülke vardır? Bu ülkelerde de bizde olduğu gibi sık ve
benzer kaza kırım olmakta mıdır?
Konunun TBMM tarafından da
araştırılması, son dönemlerde S-70 Skorsky helikopterlerinin kaza kırım
sayılarının artması, tüm ayrıntı ve yönleriyle incelenmesini ve derinlemesine
araştırılmasını sağlayacaktır.
Helikopter kazalarına son vermek için
sorumluluk mevkisinde bulunan herkesin harekete geçmesi gerekmektedir. Bu
kapsamdaki kazaların önüne geçilmesi için gerekli önlemler alınmaz ve tedbirler
adım adım uygulanmazsa, bundan sonra ortaya çıkabilecek her kayıp ve acının
vebali bu duruma göz yuman ve ağırdan alan herkesin üzerine olacaktır.
Önergemiz bu amaçla hazırlanmıştır. 
3.- HDP Grubu adına, Grup
Başkan Vekili Iğdır Milletvekili Pervin Buldan’ın, araştırma görevlilerinin
çalışma hayatında yaşadıkları sorunların araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/1223) 
Türkiye Büyük
Millet Meclisi Başkanlığına
Araştırma
görevlilerinin çeşitli sorunlarına eğilmek, bugün diğer dünya ülkelerinin de
karşılaştığı, kaliteli elemanların üniversiteden ayrılıp endüstriye kaymaları,
gelecekte araştırmacı ve öğretim üyesi sıkıntısı yaşanması sorunlarına çözüm
olacaktır. Bu nedenle ülkemizde araştırma görevlilerinin çalışma hayatında
yaşadıkları sorunların araştırılması ve çözüm yollarının tespiti için
Anayasa'nın 98’inci ve İç Tüzük’ün 104 ve 105’inci maddeleri gereğince
"Meclis araştırması" açılmasını saygılarımla arz ederim. 
 Pervin
Buldan
 Iğdır
 HDP
Grup Başkan Vekili
Gerekçe:
Üniversitelerimizdeki öğretim
elemanları, 2547 sayılı Yasa’da öğretim üyeleri, öğretim görevlileri,
okutmanlar ve öğretim yardımcıları olmak üzere dört grupta sınıflandırılmıştır.
Bunlardan öğretim yardımcıları grubunu araştırma görevlileri olarak
adlandırılan kesim oluşturmaktadır. 2547 sayılı Yükseköğretim Kanunu’nun
33’üncü maddesinde araştırma görevlilerinin görev tanımları açık olarak
yapılmıştır: "Araştırma görevlileri, yükseköğretim kurumlarında yapılan
araştırma, inceleme ve deneylerde yardımcı olan ve yetkili organlarca verilen
ilgili diğer görevleri yapan öğretim yardımcılarıdır." Bu yasa maddesi
açık ve net olarak belirtmese de araştırma görevliliğinin üniversite öğretim
üyeliğinin temel basamağını oluşturduğu ve öğretim üyeliğinin genelde araştırma
görevliliğinden başladığı uygulamada en sık rastlanan durumdur. Üniversitelere
alınan araştırma görevlileri yurt içinde lisansüstü eğitim için kurulan
enstitülerde, yurt dışında ise 2547 sayılı Yasa’nın 33’üncü ve 35’inci maddelerinin
öngördüğü biçimde lisansüstü öğretim yoluyla yetiştirilmektedirler.
Her şeyden önce, "araştırma
görevlisi" kavramının, "kimdir ve yetki ve sorumlulukları
nelerdir" anlamında açıklığa kavuşturulması gereği açıktır. Ülkemizde,
araştırma görevlileriyle ilgili uygulamada karşılaşılan sorunlar, bu görevlerin
tanımlarının açık olarak yapılmayışından kaynaklanmaktadır. Araştırma
görevlileri, yasada görev tanımının net olmamasından kaynaklı olarak,
görevlerinin dışında da birçok iş yapmak zorunda kalmaktadırlar.
Görev tanımı ile ilgili olarak yaşanan
zorlukların yanı sıra, maddi konularda ve olanakların yetersizliği de yaşanan
sorunlar arasındadır. Lisansüstü eğitimi en iyi koşullarda tamamlayabilmek için
yeterli maddi ortamın -laboratuvar ve araç-gereç, bilgisayar, fotokopi,
kütüphane kaynakları gibi- ve olanakların -tatmin edici ücretler, araştırma
fonundan katkı, konaklama ve ulaşım desteği gibi- olmaması da mesleklerini ifa
ederken araştırma görevlerinin yaşadıkları sıkıntılar arasındadır.
Ayrıca, gerek yurt içinde gerekse yurt
dışında lisansüstü eğitimlerini tamamlayanların göreve başlatılmaları konusunda
yaşanan isabetsizlikler konusunda gerekli önlemler alınmalı ve üniversitelerin
bu elemanları ellerinden kaçırmaları önlenmelidir.
Araştırma görevlilerinin görev
tanımlarının yapılması, yurt dışına gönderilme olanaklarının artırılması
-özellikle kısa dönemli görevlendirmeler- doktora sonrasında yardımcı doçent
kadrolarının yeterli düzeyde artırılması, üniversitelerin bünyesinde yabancı
dil merkezleri açılıp bunlardan ücretsiz yararlanma olanağı sağlanması,
laboratuvar, araç-gereç, kütüphane, bilgisayar, İnternet, fotokopi gibi
olanakların artırılması, kısa dönem askerlik tazminatı ödenmesi, araştırma ve
doktora tezlerinin TÜBİTAK, araştırma fonları veya çeşitli bakanlıklarca
finanse edilmesi, yılda bir defa olmak üzere eğitim-öğretim-yayın tazminatı
ödenmesi, araştırma fonları ve döner sermayeden yararlanma olanağının
arttırılması ve bu şekilde ek gelir sağlayamayanların maaşlarında ayarlama
yapılması, bir kurumda araştırma görevlisi olarak çalışırken başka bir kurumda
lisansüstü öğrenim görenlere ulaşım ve konaklama için ek maddi yardım
yapılması, lisansüstü eğitimin özlük haklarına ve maaşlara yansıtılması ve
maaşların özendirici düzeye getirilmesi, araştırma görevlilerinin yönetimde
temsil edilmesi olarak sıraladığımız istekler, gerçekten araştırma
görevlilerinin günlük yaşamlarında açıkça görülen, karşı karşıya bulundukları
sorunlarla ilişkilidir. Bu koşulların düzeltilmesi geleceğin öğretim üyelerinin
daha iyi koşullarda yetişmesine fırsat verecektir. Bu sorunların ve yaşanan
diğer sorunların tespiti ve çözüm yollarının araştırılması için bir Meclis
araştırması açılmasının fayda sağlayacağı kanaatindeyiz.
BAŞKAN – Bilgilerinize sunulmuştur. 
Önergeler gündemdeki yerlerini alacak
ve Meclis araştırması açılıp açılmaması konusundaki görüşmeler sırası
geldiğinde yapılacaktır. 
Bir gensoru önergesi vardı, önerge daha
önce bastırılıp sayın üyelere dağıtılmıştır. 
Şimdi, önergeyi okutuyorum: 
B) Gensoru Önergeleri
1.- MHP Grubu adına Grup
Başkan Vekilleri İzmir Milletvekili Oktay Vural ve Kayseri Milletvekili Yusuf
Halaçoğlu’nun, kamu düzenini sağlamada görevlerini yürütemediği, PKK/KCK’nın
faaliyetlerini engelleyemeyerek paralel devlet yapılanmasına zemin hazırladığı,
rüşvet ve yolsuzluk soruşturmasını akamete uğratma girişimlerinde bulunduğu
iddiasıyla İçişleri Bakanı Efkan Ala hakkında gensoru açılmasına ilişkin
önergesi (11/45)
Türkiye Büyük
Millet Meclisi Başkanlığına
Kamu düzenini sağlamada görevlerini
yürütemediği; terör örgütü ve uzantılarıyla kamu düzeninin sağlanması pazarlığı
yapılmasına zemin hazırladığı; PKK/KCK'nın sözde mahkeme kurmasını, vergi
toplamasını, asayiş birimleri kurmasını, İçişleri Bakanlığı müfettişlerinin
raporlarında yer aldığı hâlde kamu ihalelerinin ve sosyal yardımların
kendilerinin belirlediği kişilere dağıtılmasını engelleyemeyerek paralel devlet
yapılanmasına zemin hazırladığı; rüşvet ve yolsuzluk soruşturmasında adli
kolluğa emir ve talimat verdiği, görev yerlerini değiştirerek kanunen suç
sayılan hususlarının soruşturulmasını akamete uğratma girişimlerinden dolayı
İçişleri Bakanı Sayın Efkan Ala hakkında Anayasa’nın 98'inci ve 99'uncu, İç
Tüzük’ün 106'ncı maddeleri uyarınca gensoru açılmasını Milliyetçi Hareket
Partisi Grubu adına arz ve talep ederiz.
 Oktay Vural Yusuf
Halaçoğlu
 İzmir Kayseri
Gerekçe:
Egemenlik hakkının kayıtsız şartsız
millete ait olduğu ve egemenliğin kullanılmasının hiçbir surette hiçbir kişiye,
zümreye veya sınıfa bırakılamayacağı Anayasa’nın benimsediği hükümlerdir.
1982 Anayasası’nın da benimsediği
üniter hukuki modelde yargı yetkisinin Türk Milleti adına bağımsız mahkemelerce
kullanılacağı ve vergilerin ancak kanunla konulabileceği, millî güvenliğin
sağlanmasından da Bakanlar Kurulu ve ilgili bakanların TBMM'ye karşı siyaseten
sorumlu olduğu açıkça belirtilmiştir. Bu görev ve yetkileri kullanacak devlet
organlarının kuruluşu ve işleyişiyse kanunlarla düzenlenmiştir.
İç güvenliğin ve asayişin sağlanması
ile kamu düzeninin korunması İçişleri Bakanlığı Teşkilat Kanunu'nun temel amacı
olarak belirlenmiştir. Aynı kanunun 2'nci maddesiyle iç güvenlik kuruluşlarını
idare etmek suretiyle devletin ülkesi ve milletiyle bölünmez bütünlüğünü,
yurdun iç güvenliğini ve asayişini, kamu düzeni ve genel ahlakı koruma görevi
İçişleri Bakanlığına verilmiştir. Bu görevlerin yerine getirilmesindense
İçişleri Bakam sorumlu tutulmuştur. Türkiye Cumhuriyeti'nin iç ve dış
tehditlerle ne şekilde mücadele edeceği ve bu görevin sorumluları gerek
Anayasa’mızda gerekse ilgili kanunlarda açıkça belirtilmiştir.
Kamu düzeni ve millî güvenliği
sağlamakla görevli makamların bu görevleri yürütemediği anlaşılmaktadır. Terör
örgütünün şehir yapılanması olan KCK'nın şehir merkezlerinde mahkemeler
kurduğu, Kandil’deyse üst mahkeme kurularak yargı fonksiyonu yürütüldüğü ifade
edilmektedir.
Terör örgütünün doğu ve güneydoğu
illerimizde asayiş birimleri ve karakollar kurarak kolluk faaliyeti üstlendiği,
askerî makamların ve emniyetin bu bölgelere karadan giremediği ve insansız hava
uçakları kullanmak zorunda kaldıkları, vergi toplayıp adli ve idari para
cezaları verdiği Genelkurmay Başkanlığının açıklamaları arasında yer
almaktadır.
Kamu ihalelerinin terör örgütü tarafından dağıtıldığı ve
sosyal yardımların YDG-H onayını alan kişilere verildiği iddialarıysa Bakanlık
müfettişlerinin 28 Ekim-3 Kasım 2014 tarihli denetimlerinde tespit ettiği
bulgular olarak basın organlarında yer almıştır. Bakanlık bu iddiaları
yalanlamamıştır. İllerdeki idarecilerin toplumsal olayları öngöremediği, terör
örgütünün okul, mahkeme ve güvenlik birimleri oluşturduğu, bölgelerde kamu
görevlilerinin hizmet binaları ve lojmanlarından çıkamadıkları raporda yer
aldığı iddia edilen konulardır.
Türkiye gündemini uzun süre meşgul eden
17-25 Aralık yolsuzluk ve rüşvet operasyonlarında soruşturmayı yürüten adli
kolluk görevlilerine İçişleri Bakanı tarafından emir ve talimat verildiği,
kolluk görevlilerinin haklarında soruşturma açılarak görev yerlerinin
değiştirildiği iddiaları ülke gündemindeki yerini korumaktadır. Buna karşın,
TSK'nın Şırnak'taki operasyon taleplerinin Bakan emriyle vali tarafından
reddedildiği ve Diyarbakır Emniyet Müdürünün terör örgütünün sözde liderinden
eylemlerde fazla olay çıkmaması için ricacı olduğu iddiaları da gündemde yer
almıştır.
Bakan Ala, PKK elebaşlarından Sabri
Ok'un 2006 yılında Ankara'ya geldiği ve yetkililerle görüşmesini “Bu olaylar
sizin çok ilginizi çeken teferruatlardır ama biz detaylarla ilgilenmiyoruz. Biz
genel siyaseti ve genel yönlendirmeyi yapıyoruz." diyerek hukuka
aykırılığı meşrulaştırmıştır.
Yukarıda yer alan hususlar hem gündemde
yer almış hem de bölgede yaşayan vatandaşlarımızın yaygın şikâyet ve
endişelerine konu olmuştur.
İçişleri Bakanı Sayın Efkan Ala,
sorumlu olduğu kamu düzeni, huzur ve asayişin sağlanmasında acz gösterdiği gibi
kanunen sahip olduğu yetkileri kullanmayarak üniter yapının fiilen bozulmasına
ve ülkemizin belirli bölümlerinde paralel bir devlet yapılanması kurulmasına
zemin hazırlamaktadır. 
BAŞKAN – Bilgilerinize sunulmuştur.
Gensorunun gündeme alınıp alınmayacağı
hususundaki görüşmenin günü daha sonra Danışma Kurulu önerisiyle onayınıza
sunulacaktır.
OKTAY VURAL (İzmir) – Sayın Başkan…
BAŞKAN – Buyurun Sayın Vural.
OKTAY VURAL (İzmir) – Biz bu gensoru
önergesini verdiğimiz zaman imzalarımız Oktay Vural, Milliyetçi Hareket Partisi
Grup Başkan Vekili, İzmir Milletvekili; Yusuf Halaçoğlu, Milliyetçi Hareket
Partisi Grup Başkan Vekili, Kayseri Milletvekili olarak yazıldı.
BAŞKAN – Tabii.
OKTAY VURAL (İzmir) – Ama, maalesef,
yazılan metinde Oktay Vural, İzmir… İzmir ne yani? Tasarruftan dolayı mı
basmadı bunları? Dolayısıyla tutanaklara da bu şekilde geçmesini teminen
-muhtemelen bir hatadır- ben sadece ifade ettim. 
BAŞKAN – Sayın Vural, yanlışlık
düzeltilecek, tutanaklara düzgün geçecek ve bundan sonra da yapılmayacaktır.
IV.- AÇIKLAMALAR (Devam)
5.- Bingöl Milletvekili İdris
Baluken'in, Türkiye Büyük Millet Meclisi Başkanının Başkanlık Divanını
görevlendirmesine ilişkin açıklaması
İDRİS BALUKEN (Bingöl) – Sayın Başkan,
19 ve 20 şubat tarihinde yapılan Genel Kurul görüşmelerinde Meclis Başkan
Vekili olarak Sayın Ayşe Nur Bahçekapılı’nın yönettiği oturumlarda bir nöbet
değişiminiz söz konusu olmuştu. Hatırlarsanız, her üç siyasi partinin grup
başkan vekilleri de bu nöbet değişimiyle ilgili bir yazılı talimatın olup
olmadığını, Meclis Başkanı Sayın Cemil Çiçek’in bir yazılı nöbet kâğıdı, evrakı
imzalayıp imzalamadığını sorgulamışlardı. O gün her üç siyasi partinin grup
başkan vekilleri de Sayın Meclis Başkanına ulaşarak böyle bir yazılı kâğıdın
düzenlenip düzenlenmediğini sorduğunu ve bu bilgiyi sizinle paylaştığımızı
biliyorsunuz. 
Sayın Meclis Başkanı böyle bir kâğıdı
imzalamadığını ve bugün idare edilmesi gerektiğini bizim grup başkan
vekillerimize ve diğer siyasi partilerin grup başkan vekillerine iletmiştir.
Genel Kurulda yapılan tartışmalarda da size yöneltilen bu soru üzerine siz
Meclis Başkanından telefonla olur aldığınızı ve herhangi bir sorun olmadığını
ifade ettiniz ve bu Meclis tutanaklarında da var. Ancak, bir gün sonra yapılan
oturumda yani 21 Şubat 2015 tarihli oturumda ise elimdeki belgede Sayın Cemil
Çiçek’in ıslak imzasıyla tanımlanmış olan bir görev kâğıdı var ve bu görev
kâğıdında da Meclis Başkanlık Divanında görev alacak olan Meclis Başkan
vekillerinin isimleri de “Sayın Ayşe Nur Bahçekapılı ve Sayın Sadık Yakut” diye
özellikle açık olarak belirtilmiş ve altına da ıslak imzayla Meclis Başkanı bu
evrakı imzalamış.
Şimdi, tabii, burada bir çelişki ortaya çıkıyor. Yani eğer
Meclis Başkanı size telefonla “Bu oturumu yönetebilirsiniz.” gibi bir şey ifade
etmişse, doğal olarak, ertesi gün de böyle bir görevlendirme kâğıdına ihtiyaç
duymadan telefonla bu görev yetkisini bildirmesi gerekirdi. Ancak bizim
düşüncemiz odur ki bir gün sonra Meclis Başkanı ıslak imzasıyla bu
görevlendirme kâğıdını, görev yetki kâğıdını eğer göndermişse bir önceki gün
sizin yazılı görev kâğıdınız olmadığı için yönetmiş olduğunuz oturumdaki bütün
düzenlemeler geçersiz sayılmalıdır. İç Tüzük’ün 15’inci maddesine, biz, 21
Şubattaki bu evrakın uygun olduğunu, sizin “Telefon aracılığıyla ben görevlendirildim,
yetkilendirildim.” şeklinde ifade etmiş olduğunuz beyanatın da uygun olmadığını
düşünüyoruz. Dolayısıyla yazılı görev kâğıdı olmadan burada nöbet değişimi
şeklinde yapmış olduğunuz Genel Kurul oturumlarındaki bütün o görüşmelerin
geçersiz sayılması gerektiğini, bu konuda Meclis Başkan Vekili olarak da
yetkinizi kullanmanız gerektiğini ifade ediyorum. 
Eğer bu konuyla ilgili aksi bir durumunuz olursa da
tutumunuzla ilgili usul tartışması açılmasını talep ediyorum. 
BAŞKAN – Teşekkür ediyorum. 
O gün de açıklamada bulunmuştuk; Sayın Meclis Başkanıyla da
telefonla görüşüldü, grup başkan vekilleriyle toplantı yapıldı. Türkiye Büyük
Millet Meclisinin açıldığı günden itibaren tüm uygulamalarda zaman zaman Meclis
başkan vekillerinin ve zaman zaman da kâtip üyelerin gerek rahatsızlıkları
sebebiyle gerek mazeretleri sebebiyle nöbet değiştirmelerinin geçmişten bu
tarafa gelen bir teamül olduğu, Sayın Meclis Başkanının da nöbet değişimiyle
ilgili…
İDRİS BALUKEN (Bingöl) – O zaman bir gün sonra bu kâğıdı
niye gönderdi?
BAŞKAN – …herhangi bir problemin olmadığını söylediğini
burada ifade ettim ben. Dolayısıyla yapılacak herhangi bir işlem yoktur. 
İDRİS BALUKEN (Bingöl) – Usul tartışması açıyoruz. 
BAŞKAN – Usul tartışması açacak bir şey yok efendim.
İDRİS BALUKEN (Bingöl) – Sayın Başkan…
BAŞKAN – Yok efendim. Bunu konuştuk daha önce.
MAHİR ÜNAL (Kahramanmaraş) – Sayın Başkan, madde 15’te…
İDRİS BALUKEN (Bingöl) – Hayır, bir
grup başkan vekili usul tartışması istiyor.
BAŞKAN – Şimdi, Sayın Baluken, bunu o
gün konuştuk ve konu çözüldü efendim.
İDRİS BALUKEN (Bingöl) – O gün
konuşmamız meselenin bittiği anlamına gelmiyor ki. Biz bu konuda tatmin
değiliz. Usul tartışmasıyla ilgili talepler diğer işlerden öne alınır.
MAHİR ÜNAL (Kahramanmaraş) – Sayın
Başkan, İç Tüzük 15 gayet açık. İç Tüzük 15’te Başkanın görevlendirilmesinin
yazılı olarak yapılacağına dair bir ifade yok. 
İDRİS BALUKEN (Bingöl) – O zaman bir
gün sonra niye bu yapılıyor Sayın Başkan?
MAHİR ÜNAL (Kahramanmaraş) – Ama Sayın
Başkan Meclis grup başkan vekillerinin talebini dikkate almış ve bir yazı
göndermiştir. Bunu uzatmaya gerek yok efendim.
BAŞKAN – Evet, teşekkür ediyorum.
Önceki birleşimlerdeki usul
tartışmasını şimdi açamayız efendim.
İDRİS BALUKEN (Bingöl) – Sayın Başkan,
hayır hayır, bu usul tartışması yapılmadı. 
BAŞKAN - Sayın Baluken, teşekkür
ediyorum. 
Halkların Demokratik Partisi Grubunun
İç Tüzük’ün 19’uncu maddesine göre verilmiş bir önerisi vardır, okutup işleme
alacağım ve oylarınıza sunacağım.
X.- ÖNERİLER
A) Siyasi Parti Grubu
Önerileri 
1.- HDP Grubunun, Grup Başkan
Vekili Bingöl Milletvekili İdris Baluken tarafından, AKP Hükûmetinin sağlık
politikaları alanında uygulamaya koyduğu özelleştirme politikalarının
araştırılması amacıyla 18/2/2013 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin Genel Kurulun
bilgisine sunulmak üzere bekleyen diğer önergelerin önüne alınarak Genel
Kurulun 23 Şubat 2015 Pazartesi günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
23/02/2015
Türkiye Büyük
Millet Meclisi Başkanlığına
Danışma Kurulunun 23/02/2015 Pazartesi
günü (bugün) yaptığı toplantısında, siyasi parti grupları arasında oy birliği
sağlanamadığından grubumuzun aşağıdaki önerisini, İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 Pervin
Buldan
 Iğdır

 Grup
Başkan Vekili
Öneri: 18 Şubat 2013 tarihinde, Bingöl
Milletvekili Grup Başkan Vekili İdris Baluken tarafından verilen (2620 sıra
no.lu), “AKP Hükûmetinin sağlık politikaları alanında uygulamaya koyduğu
özelleştirme politikalarının araştırılması” amacıyla, Türkiye Büyük Millet
Meclisine verilmiş olan Meclis araştırma önergesinin, Genel Kurulun bilgisine
sunulmak üzere bekleyen diğer önergelerin önüne alınarak, 23/02/2015 Pazartesi
günlü birleşiminde sunuşlarda okunması ve görüşmelerinin aynı tarihli
birleşimde yapılması önerilmiştir.
BAŞKAN – Halkların Demokratik Partisi
grup önerisi lehinde söz isteyen Demir Çelik, Muş Milletvekili.
Buyurun Sayın Çelik. (HDP sıralarından
alkışlar) 
DEMİR ÇELİK (Muş) – Teşekkürler Sayın
Başkan.
Sayın Başkan, değerli milletvekilleri;
sizleri saygıyla selamlıyorum.
Sayın Başkan, değerli milletvekilleri;
son otuz yıldır küreselleşmenin açığa çıktığı neoliberal politikaların bütün
dünyayı kasıp kavurduğu bir sürecin Türkiye’deki son on üç yıllık versiyonunu
ya da siyasal travmalarını tartışmak üzere gündeminize bir araştırma önergesi
taşımış bulunmaktayız. 
AKP’nin on üç yıllık tarihi, iktidara
ve sermayeye hizmeti esas alan, toplumun ve toplum dinamiklerinin ihtiyaçlarını
ise göz ardı eden bir yaklaşım ve zihniyetle geçmiştir. Neoliberal
politikaların piyasalaştırma, taşeronlaştırma ve metalaştırma anlayışı ve
zihniyeti, AKP’nin Türkiye’de on iki yıl boyunca savunduğu, 13’üncü yılında da
savunmaya devam ettiği bir politik hat ve çizgi olmuştur. Özellikle sağlık
gibi, insanın da, toplumun da olmazsa olmaz, temel ihtiyaçlarına metavari ya da
alınıp satılan bir mal olarak yaklaşıyor olması kabul edilmezdir. Sağlıksız birey
sağlıksız toplum demektir, sağlığından yoksun toplum ise hem siyaseten hem
kültürel ve sosyal politikaları itibarıyla da üretkenlikten alıkonulmuştur.
Türkiye Cumhuriyeti devletinin 1982 Anayasası’nın 2’nci maddesindeki sosyal ve
hukuk devleti olma vurgusuna rağmen -özelleştirmenin haddi var, hesabı yok,
önüne geçilmez- özelleştirme politikalarıyla da insanlar, toplumlar ve
topluluklar sağlık gibi temel ihtiyaçlarından alıkonulan bir noktada kalmıştır.

Sayın Başkan, değerli milletvekilleri;
dünya literatüründe sağlık denilince, ruhsal, bedensel olduğu kadar insanın
siyasal, sosyal ve kültürel iyi hâli olarak anlaşılmalıdır. Düşününüz ki
ülkemizde dillerin yok sayıldığı, inkâr edilip asimilasyonist politikalara tabi
tutulduğu bir süreçte ruhsal, kültürel ve sosyal iyi hâl olabilir mi? Yine,
ülkemizde birçok dinin yanı sıra birçok inancın olması gerçeğine karşın
inançların inkâr edilip asilimisyonist politikalara tabi tutulduğu ve bu manada
birçok inancın, kültürün mevcut var olan taleplerinin karşılanamadığı ortamda
iyi hâlden, sağlığın iyi hâlinden bahsedilebilir mi? Ruhsal, sosyal ve kültürel
haklarından mahrum kalmış kitlelerin taleplerini karşılamak var iken, Sağlıkta
Dönüşüm Politikası adı altında ve buna da “reform” söylemini ve yaftasını
yapıştırarak bizler, halklar, inançlar aldatılmıştır. Sağlıkta Dönüşüm
Politikası adı altında yapılmak istenen bir reform değil, aksine sosyal
devletin yerine getirmesi gereken görev ve kamusal hizmet özelleştirilerek
parayla alınıp satılan bir metaya dönüştürülmüştür. Parası olanın hizmeti görme
hakkına sahip olduğu, parası olmayanla birlikte sosyal güvenlikten yoksun
olanlarınsa ölüme terk edildiği bir anlayış hem sosyal devlet hem de hukuk
devletiyle bağdaşmaz. Ama görünen o ki bu uygulamayı devam ettirmekte beis görmeyen
AKP, mevcudu da süsleyerek elmalı şekerler olarak bize sunmaya da devam ediyor.
Son iç güvenlik paketinden de anlaşılacağı gibi, özgürlük ve barış yanlısı
olunması gereken bir süreçten geçiyor olmamıza karşın, yetkilendirilmiş ve
vazife salahiyetiyle toplum üstünde önemli bir erke sahip olan polise yeni
görevler, yeni sorumluluklar, yeni haklar verilerek var olan, kadim olan(´) haklara da el
konuluyor, gasbediliyor. Bunu en çok sağlıkta hissetmek mümkündür. 
Sayın Başkan, değerli milletvekilleri;
kamu hastanelerinin hiçleştirildiği, özel sağlık hizmetlerinin de kutsandığı
bir süreçte sağlık ve sosyal güvenlikten yoksun insanların, parasız, mülksüz
insanların bu hizmeti almadığı gerçeğini ne zaman göreceksiniz? Parası
olmayanın sağlık güvenlik hakkı ve sağlık güvenlik sahibi olmasına karşın, üç
aydan daha uzun süreyle buna erişmeden yoksun kalan insanlarımız var. Röntgen,
MR çekimi, ultrason başta olmak üzere, insanlara eğer referansı yoksa, eğer
torpili yoksa üç aydan daha kısa bir süre verilemez; kanser gibi, şeker
hastalığı, kolesterol, tansiyon gibi önemli hastalıklarda, anın, dakikanın ve
saniyenin bile önemli olduğu bu hastalıkların tedavisinde göz ardı ediliyor.
Parası olmayanın sosyal güvenlikten yararlanma hakkına sahip olması gerekirken
Abdullah amcanın Ayşe kızı Ankara’da tedavi görecek, yatacak hastane bulamadığı
için ölüme terk edilmiştir. Üç yıl öncesinde Van’ın Gürpınar ilçesinde hava
nakil aracıyla ulaştırılması, nakledilmesi gereken Muharrem çocuğumuz babasının
sırtında 16 kilometre boyu saatlerce taşınıp ölüme terk edilmiştir. Yakın
zamanda birçok insanımız İstanbul’da, İzmir’de yatacak ve tedavi görecek
hastane bulamadığı için ve aynı zamanda acil müdahaleye maruz kalan hastalık
sahibi olmasından kaynaklı mağduriyetler yaşamıştır, yaşıyorlar. 
Sağlıkta dönüşüm olacaksa parasız
olmalı, sağlıkta dönüşüm olacaksa ana dilde sağlık hizmeti olmalıdır, sağlıkta
dönüşüm olacaksa, sağlık reformu yapılacaksa herkesin kimliğine, diline,
dinine, ırkına, mezhebine ya da zengin yoksul olduğuna bakmaksızın, sosyal
devlet olmanın, hukuk devleti olmanın gereği bu sağlık hizmetinin yapılmasıdır;
erişilemeyen, ulaştırılamayanın da eriştirilmesi, ulaştırılması hakkıdır.
Bakınız, kış ayı içindeyiz. Ardahan’da,
Kars’ta, Ağrı’da, Muş’ta, Van’da, Hakkâri’de hüküm süren ağır kış şartlarında
doğum hastası kadınlar maalesef hava nakil araçlarıyla ulaştırılamadığı, yollar
da kapalı olduğu için ilkel araçlarla, kızaklarla ya da omuzdaki bir kısım
araçlarla taşınmak durumunda kalmışlardır. Bu insanın kendisiyle birlikte taşıdığı
can hiçe sayılmıştır, ölüme terk edilmiştir.
Yine, görüyoruz ve izliyoruz ki birçok
hastanenin kalorifer sistemi, ısıtma sistemi felç olmuş, ısıtılamamış olmaktan
dolayı yoğun bakım ünitesi hastaları ve serviste birçok yatan hastalar buz ve
donmayla karşı karşıya kalmışlardır ama iş saraya gelince, elektrik faturası 1
milyon 150 bin olduğunda, doğal gaz harcamalarında 10 binin üzerinde evin
ısınmasına yetecek bir faturayla karşı karşıya kaldığında onu harcamakta, bu
kaynağı oluşturmakta beis görmüyor devlet. Devlet sadece Cumhurbaşkanı için,
Başbakanı için, Meclisi için yoktur, devlet iktidar dışı kalmış, yönetim dışı
kalmış tüm emekçilerin, ezilenlerin, yoksulların devletiyse onlara karşı da
adil olup bu haklarını kullanma fırsatını vermelidir. Devlet kimliklere,
inançlara, siyasal düşüncelere karşı nötr olacağına tarafgir olmuştur, tarafgir
davranmaya devam ediyordur. 
Sayın Başkan, değerli milletvekilleri;
bu manada, herkesi ama herkesi adalet, eşitlik, hukuk arayışı içerisinde
duyarlılığa davet ediyoruz. Bu duyarlılığın gereği olarak, sağlıkta dönüşümün,
radikal dönüşümün olabilmesine fırsat veren ama buna rağmen de AKP iktidarı
tarafından yürütülen bir kısım hukuk dışı uygulamalarla emekçilerin, sağlık
çalışanlarının özlük haklarından yoksun bırakılıp sürgüne ve mağduriyete tabi
tutuldukları bu süreci göz önünde bulundurarak herkesi AKP’nin sağlık
politikalarının araştırılması yönlü verdiğimiz araştırma önergesine desteğe
davet ediyor, saygılar sunuyorum. (HDP sıralarından alkışlar)
BAŞKAN – Teşekkür ediyorum.
Halkların Demokratik Partisi grup
önerisi aleyhinde söz isteyen Ali Öz, Mersin Milletvekili.
Buyurun Sayın Öz. (MHP sıralarından
alkışlar)
ALİ ÖZ (Mersin) – Teşekkür ediyorum
Sayın Başkanım.
Sayın Başkan, değerli milletvekilleri;
İç Tüzük gereği Halkların Demokratik Partisinin vermiş olduğu grup önerisinin
aleyhinde söz almış bulunuyorum ama tabii ki Türkiye’deki sağlık sorunlarının
araştırılmasıyla alakalı lehte konuşacağımı da ifade etmek istiyorum.
Adalet ve Kalkınma Partisi iktidara
geldiği 2002 yılından itibaren “Sağlıkta Dönüşüm Programı” adı altında,
Türkiye’de sağlık politikalarının yeniden şekillendirilmesi uğruna yeni
birtakım değişiklikler yapmış. Adalet ve Kalkınma Partisinin her zaman yaptığı,
bizim de sık sık şahit olduğumuz bir hususu özellikle vurgulayarak sözlerime
başlamak istiyorum. 
Sağlıkta, nitelikli ve kaliteli bir
hizmetin sunulması için tüm dünyanın evrensel kurallarıyla kabul edilen temel
realiteler var. Bunların başında da anne ölüm hızı, bebek ölüm hızı gibi
ifadeler, değerler yer almakta. Yüce Parlamentoyla paylaşmak isterim ki:
Türkiye’de bebek ölüm hızı 1993 yılında binde 52,6; 1998 yılında binde 42,7;
2003 yılında yani Adalet ve Kalkınma Partisinin iktidarının ilk yılında binde
28,5; 2008 yılında binde 17; 2012 yılında binde 7,4; 2013 yılında da binde 7,8.
Yani burada ifade etmemiz gereken şu ki: Siz, henüz daha parti olarak bile
kurulmadan, 1993 yılı ile 2003 yılları arasını analiz ettiğimizde, bebek ölüm
hızının hızlı bir şekilde, tüm dünyada olduğu gibi, ülkemizde de düşmüş
olduğunun net rakamlarıdır. Oysa ki siz, sağlıktaki bu dönüşüm programının
başarısını anlatırken bu rakamlara maalesef her şeyde milat kabul ettiğiniz
2002 yılından başlayarak yüce halkımızı aldatmaya ve kandırmaya devam
etmektesiniz.
Yine, anne ölüm hızına baktığımızda
1998 yılında binde 70; 2006 yılında binde 28,5; 2013 yılında binde 15,9.
Özellikle, yapılan araştırmalar göstermiştir ki anne ölüm hızı noktasından
baktığınız zaman Türkiye’de bölgeler arasında ciddi bir fark var. Oysa ki Türkiye’yi
tüm coğrafi bölgeleriyle, 77 milyon insanıyla bir bütün olarak
değerlendirdiğinizde bölgeler arası farkın… Sizin uygulamış olduğunuz dönüşüm
programı gerçekten gerçekçi ve Türkiye’deki sağlık alanındaki hizmet kalitesini
artırıcı nitelikte olsa tüm bölgelerde bu anne ölüm hızının aynı oranda
düşmesini beklemek herhâlde en doğal hakkımız olması gerekir. Peki, bunun
karşılığında ne yapılmış? Bunun karşılığında, Sağlıkta Dönüşüm Programı’yla
beraber başlayan, sağlık harcamalarında her yıl üzerine ilave olarak yüksek
oranda bir artış olduğunu görüyoruz. Sadece, devletin genel bütçeden sağlık
harcamalarındaki artış yükünün artmasıyla beraber, aynı zamanda,
vatandaşlarımızın cepten yapmış olduğu sağlık harcamalarında da kendilerine
günden güne bir külfet geldiğini ifade etmek lazım. Artık, iş, Sosyal Güvenlik
Kurumunun sağlık harcamalarını karşılayamayacağı duruma gelmiş olmalı ki,
sağlıkta temel bazı hizmetlerin alınması noktasında özel sigortalar devreye
girmek durumunda kalıyor. Dolayısıyla, vatandaşların, gerçekten eşit,
ulaşılabilir, nitelikli sağlık hizmeti alması anayasal hakları olmasına rağmen,
sağlıktaki bu dönüşümle vatandaşlarımıza günden güne artan bir yük binmekte. 
Sağlıkta Dönüşüm Programı’yla beraber
hemen ilk başlattığınız şeylerden bir tanesi, hastanelerde, gerek eğitim ve
araştırma hastanelerinde gerekse üniversite hastanelerinde performansa dayalı
bir sistem başlatmak oldu. 
Biz, muhalefet partileri olarak,
özellikle sağlık alanında yapmış olduğumuz her konuşmada, performans sisteminin
sağlıkta kaliteyi yakından etkilediğini, sağlık hizmet sunucularının bu
sistemden memnun olmadığını, yapılan anketlerde bunun net olarak ortaya
çıktığını, bu sağlıktaki performans sistemi uygulamasının defaten yeniden
gözden geçirilmesini talep etmemize rağmen, bu konuyla alakalı bugüne kadar bir
gelişme olmadığını belirtmek istiyorum.
Yine, sağlık hizmetleri noktasında,
ülkemizdeki tüm sektörlerde olduğu gibi sağlık alanındaki taşeronlaşma Adalet
ve Kalkınma Partisinin iktidarı döneminde âdeta pik yapmış, rekor üzerine rekor
kırmıştır.
Sağlık çalışanlarının özlük
haklarındaki iyileşme, Hükûmetiniz tarafından -Cumhurbaşkanı Sayın Recep Tayyip
Erdoğan’ın Hemşireler Günü’nde yapmış olduğu bir konuşmada da ifade edildiği
gibi- fiilî hizmet zammının, yıpranma payının en kısa zamanda mutlaka
verileceği ifade edilmiş olmasına rağmen, maalesef, iktidarınız tarafından bu
söz de askıda bırakılmıştır. 
Tabii ki sağlık harcamaları içinden
çıkılmaz bir hâle gelince, sağlık uygulama tebliğinde vatandaşlarımızın normal
şartlarda alması gereken sağlık hizmetlerine sürekli olarak bir kısıtlama
yoluna gidiyorsunuz. Mesela, son yapmış olduğunuz uygulamada, özellikle fizik
tedavi ve rehabilitasyon alanında vatandaşların alması gereken sağlık
hizmetlerinden birtakım hizmetleri Sosyal Güvenlik Kurumunun ödemeleri dışına
çıkarttınız. Dejeneratif hastalıkların, çok önemsediğiniz obeziteyle mücadele,
toplumun, belki de tüm dünyanın önemli bir bulaşıcı hastalığı olarak kabul
edilen obezitenin önlenmesi noktasında devletin ödemesi gerekenleri ödeme
kapsamı dışına çıkarttınız. 
Sağlıktaki sağlık hizmet sunucuları
arasındaki kadrolaşma sağlığın önemli sorunlarından bir tanesidir. Her ne kadar
kabul etmekte zorlansanız da Türkiye’deki tüm kamu kurumlarında yapmış
olduğunuz siyasi kadrolaşma -ister adını sadece “sendika”, “AKP” veya “paralel
cemaat olgusu” olarak vurgulayın- sağlık alanında da kendisini oldukça belirgin
hâlde göstermekte, maalesef, liyakat esasına dayalı olmayan bir kadrolaşmayı
burada da yapmaktasınız. Bunun örneğini çıkartmış olduğunuz kanunlarla millî
eğitimde yaptınız. Biz sizleri uyarıyoruz, sağlıktaki yapmış olduğunuz bu
kadrolaşma, tıpkı bugün başınıza musallat olmuş olan ve siz kabul etmeseniz de
birlikte yol yürümüş olduğunuz cemaat benzeri bir yapılanmanın sağlık kadrolaşması
içerisinde de yer aldığını her biriniz görmezlikten gelmeyin, geç olmadan
bununla alakalı da gereken önlemlerin alınması lazım. 
Dünyada, belki
de Türkiye kadar, yeni kurulmuş olan bir sendikanın, hızlı bir şekilde
kadrolaşması, üyeye sahip olması, yandaş sendika dışında örneği olmayan bir
sendikal tutum olarak karşımıza çıkmakta. Burada da bu sendikadaki
kadrolaşmayla beraber sağlıkta hizmet sunucularının kadrolaşmasına sürekli
fırsat tanıdınız. Sağlık çalışanlarının ücret artışı yetersizliği önemli bir
sorun olmasına rağmen, özellikle sağlık çalışanlarının büyük çoğunluğu emekli
olduktan sonra çok düşük ücretler aldıklarından, yaşamlarını idame ettirebilmek
adına başka işlerle uğraşmak zorunda bırakıldığından, oradaki yeni alanın, yeni
istihdam alanının oluşmaması da önemli sorunlardan bir tanesi. 
Türkiye’de,
hepimizin bildiği gibi, bu dönemde, son on yıl içerisinde ilaç fiyatlarında
ciddi manada bir düşüş oldu. Bu kabul edilebilir ve gerçekte de doğru olan bir
yaklaşım. Ancak, aslında ilaç fiyatlarında bu kadar düşüş olmasına rağmen,
devletin ilaca ödemiş olduğu miktarın bununla paralel düşmeyişini de sorgulamak
mecburiyetindeyiz. Yani, kurmuş olduğunuz, o çok övündüğünüz, sadece birkaç
haftalık eğitimden sonra bir sertifika vererek sizin uydurduğunuz aile
hekimliği uygulamasından sonra, ilaç tüketim sayısında, kutu bazında ülke
nüfusuyla orantısız olarak ciddi manada bir artış var. Manzara şu ki vatandaş
kalkıyor aile hekimine veya hastaneye gidiyor ama orada hekimin hastasına
ayıracağı yeterli zaman olmadığından hastanın şikâyeti, derdi doğru düzgün
dinlenmediğinden bir reçeteyle vatandaş geri gönderiliyor. Bakın, bu, ülke
ekonomisine zarardır. Bu, sağlıkta kaliteyi düşüren bir metot ve yöntemdir.
Bunun mutlaka önüne geçme adına hekimin merkezinde olduğu sağlık hizmet
sunumunu önceleyen yeni bir yapıyı kurmak zorundayız. 
Tabii ki bunun
dışında, övünerek “Özel hastaneleri tüm vatandaşımızın hizmetine açıyoruz.”
dediniz. Ama özel hastanelerden Sosyal Güvenlik Kurumu kapsamında olanlar bile
çok ciddi manada fark ücretleri ödemeden buradan yararlanamıyorlar. Yani, bu
sorunların hiçbirisi yokmuş gibi “Sağlıkta çağ atladık.” demeniz yapmış
olduğunuz iyi hizmetleri gölgeler niteliktedir. Dolayısıyla, bu konunun detaylı
bir şekilde araştırılmasının gerçekten Türkiye için elzem olduğuna inanıyoruz.
Dolayısıyla, verilen grup önerisinin lehinde olduğumuzu ifade ediyor, yüce
heyetinizi saygılarımla selamlıyorum. (MHP sıralarından alkışlar) 
BAŞKAN – Sayın
milletvekilleri, birleşime beş dakika ara veriyorum. 
Kapanma Saati: 17.07
ÜÇÜNCÜ OTURUM
Açılma Saati:
17.17
BAŞKAN: Başkan
Vekili Sadık YAKUT
KÂTİP ÜYELER:
Bayram ÖZÇELİK (Burdur), Muhammet Rıza YALÇINKAYA (Bartın)
-----0-----
BAŞKAN – Sayın milletvekilleri, Türkiye
Büyük Millet Meclisinin 62’nci Birleşiminin Üçüncü Oturumunu açıyorum.
Halkların Demokratik Partisi grup
önerisinin lehinde ikinci konuşmacı Aytun Çıray, İzmir Milletvekili.
Buyurun Sayın Çıray. (CHP sıralarından
alkışlar)
AYTUN ÇIRAY (İzmir) – Sayın Başkan,
değerli milletvekilleri; biraz önce önerge üzerinde konuşan meslektaşımın da
söylediği gibi, sağlık sadece Sağlık Bakanlığının ya da Sosyal Güvenlik
Bakanlığının sorumluluğundan ibaret bir hadise değildir. Aslında insan
sağlığını hükûmetlerin politikalarının tümü belirler. Yani, insanların ekonomik
ve sosyal seviyelerini yükseltirseniz, refah dağılımını düzeltirseniz, gelir
dağılımındaki adaletsizliği giderirseniz insanlar ruh ve beden sağlığı
açısından, koruyucu sağlık hizmetleri açısından çok daha iyi durumda olurlar.
Sağlıkla ilgili diğer sözlerime geçmeden
önce, Sayın Bakan buradayken bir iki cümle ifade etmek istiyorum. Kendisine bir
soru önergesi vermiştim, “2014 yılında ne kadar Türk Bayrağı indirildi?” diye
sormuştum. Kendisi de cevabında 51 defa Türk Bayrağı’nın indirildiğini, böyle
bir girişimde bulunulduğunu söylemişti. 52’ncisi de bu Hükûmet olmuştur. Bu
Hükûmet, Süleyman Şah Türbesi’ndeki Türk Bayrağı’nı indirmiş ve haklarımızı
koruyamamıştır. Şimdi, Sayın Erdoğan’ın çıkıp “CHP, CHP, CHP” diye böyle
vurgulayarak, şeddeli konuşarak söylediği CHP’ye baktığımız zaman, CHP,
Lozan’la ve Ankara Anlaşması’yla Süleyman Şah Türbesi’ni ve oradaki toprak
haklarımızı korumuştur. Hatay yine Cumhuriyet Halk Partisi döneminde savaşmadan
Türkiye topraklarına katılmıştır. (CHP sıralarından alkışlar) Aynı şekilde,
Montrö Anlaşması’yla 1936 yılında yine Boğaz’daki haklarımız sonsuza kadar
bizim egemenliğimiz altına girmiştir. AKP iktidarında ise aslında bu ilk toprak
kaybımız değildir, esasen ülkenin bir bölümünde egemenlik devrinde bulundunuz,
orada bayraklarımızı -biraz önce ifade ettiğim gibi- koruyamıyorsunuz, diğer
yandan Annan Planı’yla birlikte Kıbrıs’taki haklarımızdan vazgeçtiniz ve şimdi
de Süleyman Şah yani AKP iktidarında Türkiye üçüncü defadır toprak kaybına
uğruyor. Böyle politikaların olduğu bir ülkede ve bu ülkede herkesin
Cumhurbaşkanı olması gereken bir şahsiyetin sürekli gerginlik politikası
uyguladığı bir ülkede insanların ruh sağlığının ve beden sağlığının normal
olmasını bekleyemezsiniz. Bir ülkenin en üst seviyesindeki devlet adamı ülkenin
yarısını yok farz ederek siyaset yaparsa, diğer yarısı üzerinde sürekli baskı
yaratılırsa ve şimdi “İç Güvenlik Yasa Tasarısı” adı altında bir yasayı getirip
buradan yeni bir baskı yasasını çıkarmaya çalışıyorsanız toplumsal depresyonun
kapısını açmışsınız demektir. Nitekim bunların işaretleri var burada. Bakınız,
devletin verilerine, TÜİK’in verilerine göre uyuşturucuyla ilgili suçlardan
cezaevlerine girenlerin sayısı 2009-2013 yılları arasında yüzde 355 oranında
artış kaydetmiş ve 2.601’den 11.500’e çıkmış. 
Değerli arkadaşlar, sentetik
uyuşturucuda yani bonzai filan diye adını söylediğimiz uyuşturucuda artış oranı
AKP iktidarı döneminde yüzde 300.(x) Bütün bunlar AKP siyasetinin
genelinin insan sağlığını bozduğunu gösteren veriler. 
NECDET ÜNÜVAR (Adana) – Sentetik
uyuşturucu iki üç yıldır var Sayın Çıray.
AYTUN ÇIRAY (Devamla) – Şimdi, değerli
arkadaşlar, narkotikteki artışı söyledik. 
Doğrusu, değerli mevkidaşım, daha önce
de size ifade ettiğim gibi, Adalet ve Kalkınma Partisi başlangıçta bizim de
desteklediğimiz politikalarla sağlıkta dönüşüme başladı. Hastanelerin tek çatı
altında toplanması, hastane eczanelerinde sıraların kaldırılması yani ilaç
alımlarının eczanelere devredilmesi ve benzeri uygulamaları biz desteklemiştik
fakat ne zamana kadar? 
NECDET ÜNÜVAR (Adana) – CHP karşı
çıkmıştı biliyorsunuz o düzenlemeye. Hayır, CHP karşı çıkmıştı 2005’te.
AYTUN ÇIRAY
(Devamla) – Sağlıkta ne zaman ki finansman kontrolünü elinizden kaçırdınız, ne
zaman ki sağlığın temel yapısını unuttunuz… Yani, sağlık diğer sektörlere
benzemeyen, arz-talep dengesinin farklılık arz ettiği, yani talebin zorunlu
olduğu, bir insanın hasta olduğu zaman talep etmek zorunda olduğu bir sektör
olduğunu unuttu AKP iktidarı ve özelleştirme konusunda işi kontrolden kaçırdı,
performans konusunda tıp etiğini ve her türlü ahlakı ortadan kaldırdı ve işte o
zaman sistem çöktü.
Değerli
arkadaşlar, üstelik öyle bir çöküş ki, Türkiye’de bu çöküşü örtbas etmek için
geçmiş Başbakan, bir önceki Başbakan kürtaj tartışması açmak zorunda kaldı. Bu
kürtaj tartışmasının açılmasının nedeni şuydu: 2002’de yüzde 21 olan sezaryen
oranı, 2011’de yüzde 47’ye sıçramıştı. Bunun durdurulması gerekiyordu. Bu
hatayı ikrar etmek yerine, başka bir tartışmayı bahane ederek sözde manevi
duygular adı altında, hepimizin paylaştığı manevi duygular adı altında böyle
bir viraj alınmaya çalışıldı.
Bakın
arkadaşlar, performans sistemi o kadar yanlış bir sistem ki, biliyorsunuz,
bütün dünya sağlıkta teşhise dayalı sistemlerle satın alma modellerine geçti
istismarları önlemek için. Sağlık Bakanlığı hastanelerinde performans
sisteminden sonra 2002-2013 yılları arasında yapılan ameliyatlarda artış oranı
yüzde 114’tür.
NECDET ÜNÜVAR
(Adana) – İnsanlar hizmet almaya başladı.
AYTUN ÇIRAY (Devamla) – Üniversite
hastanelerindeki ameliyatların artış oranı yüzde 116’dır. Özel hastanelerde
yapılan ameliyatların sayısındaki artış oranı yüzde 561’dir. Bu artışlar
Türkiye’nin nüfus artış oranlarıyla bağdaşmıyor. Bu artışların bilimsel izahı
yok. Bu artışlar tamamen bir sistemin istismarından ibaret. Bakınız, bana kim
anlatabilir Türkiye’de 2011 yılında ortalama her 9 kişiden 1’ine bilgisayarlı
tomografi çekilmesinin bilimsel olduğunu? Bana kim anlatabilir her 10 kişiden
1’ine de MR çekilmiş olmasının bilimsel olduğunu? Bu, AKP sisteminin ortaya çıkardığı
sağlıksız bir durumdur. Sağlığı düzeltmek demek, sadece güzel fiziki yapılar
yapmaktan ibaret değil. Sayın Müsteşar, siz de çok iyi biliyorsunuz, o dönemde
görevde değildiniz, hastaneler sistemi getirildi, şehir hastaneleri sistemi.
Türkiye'nin sağlığını aldınız, yirmi-yirmi beş senelik borçlandırıyorsunuz,
önceden yiyorsunuz. Bugünün parasıyla 25-26 milyar lira -eski parayla katrilyon
lira- bu ülkeyi borçlandırıyorsunuz. Sonra da işin kötüsü, onları yaparken de
diğer hastaneleri yıkma kararı alıyorsunuz yani yatak sayısında bir artış da
sağlanamayacak. O hâlde, bunu yapmanın, bu işi böyle götürmenin anlamı ne?
Üstelik 21’inci yüzyılda artık devasa hastaneler dönemi bitti, kompakt,
ulaşılabilir, semtlere dağıtılmış hastanelere ihtiyacımız var. Yani, şunu
söylemeye çalışıyorum: Sonuçta, iş geldi dayandı, Adalet ve Kalkınma Partisi
sağlık politikalarının yanlış finansman modeli yüzünden elini milletin cebine
attı. Eski Bakan da dâhil olmak üzere en çok övündükleri şey ne: “Biz
muayenehaneleri kapattık, millet ile sağlık personeli arasındaki para alışverişini
bitirdik.” deniyordu değil mi? Bakın, tam aksi oldu, 2002 senesinde, sabit
kurlara göre 92 dolar olan cepten sağlık harcamaları bugün 169,5 dolara çıktı
kişi başına. Bunlar TÜİK’in raporları, devletin raporları. 
Hani millet rahat edecekti? Hani sosyal
adalet? Biraz önce, değerli meslektaşım burada konuşurken ifade etti, yeni
kısıtlamalara gittiniz fizik tedavide. İşte bizim kaçak saraya itirazımız
buradan. Milletin bir kısmı fakir, ilaçsız, 300’e yakın ilaç piyasada
olmayacak, mukopolisakkaridoz hastalığı yüzünden 1 kız çocuğumuz ölecek, hâlâ
kan fabrikası kurulmamış olacak; böyle bir ülkenin saray yaptırmak gibi bir
hakkı olabilir mi? 
Değerli arkadaşlar, onun için, söylemek
istediğim şey şu: Cumhuriyet Halk Partisi olarak buradan Türk milletine
sesleniyoruz: Gelince bu bozuk sağlık düzenini düzelteceğiz ve ilk yapacağımız
iş, performans sistemi yerine başka bir sistem ortaya koyup sağlıkta katkı
payını kaldıracağız. 
Ey Türk milleti, senin cebinden alınan
16 milyar lira katkı payını Cumhuriyet Halk Partisi kaldırmaya söz veriyor. 
Hepinize en derin saygılarımı sunarım.
(CHP sıralarından alkışlar) 
BAŞKAN – Teşekkür ediyorum.
Halkların Demokratik Partisi grup
önerisi aleyhinde söz isteyen Salih Koca, Eskişehir Milletvekili.
Buyurun Sayın Koca. (AK PARTİ
sıralarından alkışlar)
SALİH KOCA (Eskişehir) – Sayın Başkan,
değerli milletvekillerimiz; Halkların Demokratik Partisi grup önerisi aleyhine
söz almış bulunuyorum. Yüce heyetinizi saygıyla selamlıyorum.
AK PARTİ’nin en güçlü olduğu,
vatandaşlarımız tarafından da en yüksek teveccüh aldığı alanlardan biri de
sağlık sistemimizdir. Bu anlamda, sağlık, AK PARTİ Hükûmetimizin en önemli
önceliklerinden olmuştur ve bugüne kadar en yüksek bütçelerden biri de sağlığa
ayrılmıştır. Sağlık alanında insanımıza daha kaliteli, daha adil ve kolay
ulaşılabilir hizmet sunma yolunda hayal edilemeyen birtakım başarılar bu
dönemde gerçekleştirilmiştir. Sağlık hizmetlerini temel bir insan hakkı olarak
kabul eden iktidarımız, Sağlıkta Dönüşüm Programı’yla sağlık alanında pek çok
yapısal düzenlemeler gerçekleştirmiştir. Kamu hastanelerini tek çatı altında
birleştirerek bütün vatandaşlarımızın bu hastanelerden hizmet almalarına imkân
sağlanmıştır. Üniversite ve özel hastane kapıları bütün vatandaşlarımıza
açılmış, vatandaşlarımızın sağlık sigortalarıyla tüm sağlık kurumlarından
hizmet almaları sağlanmıştır.
Modern sağlık anlayışının temel
unsurları arasında yer alan aile hekimliği uygulamasına bu dönemde geçilmiştir.
Halkımızın tümünün sağlık hizmetlerinden aynı standartlarda faydalandığı,
yoksulların primlerinin devletimizce karşılandığı, 18 yaşın altındaki
çocuklarımızın tamamının sağlık güvencesi altında olduğu sağlık sigortası
sistemi hayata geçirilmiştir. Tüm vatandaşlarımızın birinci basamak sağlık
hizmetlerini ücretsiz almaları sağlanmıştır. Yalnızca şehirlerde değil,
köylerde de 112 acil sağlık hizmeti sunmaya başlanılmıştır. Bu kapsamda,
istasyon sayıları artırılıp ambulanslarımız en son teknolojilerle donatılırken
sisteme hava ve deniz taşıma araçları eklenmiştir. Böylece, gelişmiş ülkelerin
otuz yılda ulaştığı hedeflere AK PARTİ iktidarıyla on yılda ulaşılmıştır.
Herkes için ulaşılabilir, nitelikli, sürdürülebilir ve güçlü bir sağlık sistemi
kurulmuştur. Gelişmiş ülkelerde toplumun ancak bir kısmının satın alabildiği
hizmetler yeni Türkiye’de halkın tamamına büyük ölçüde bedelsiz olarak
sunulmaktadır. Sosyal kimliğine, gelir durumuna, siyasi eğilimine, bölgesel
konumuna bakılmaksızın milletimizin her kesiminin her türlü sağlık hizmetine
eşit ve adil erişimi sağlanmıştır.
Bu düşüncelerle, bundan sonra
yapacağımız çalışmalarla da sağlıkta daha iyi noktaya geleceğimize inanıyor,
HDP grup önerisinin aleyhinde olduğumuzu bildiriyor, yüce heyetinizi saygıyla
selamlıyorum. (AK PARTİ sıralarından alkışlar)
BAŞKAN – Teşekkür ediyorum. 
Sayın Hamzaçebi, buyurun.
IV.- AÇIKLAMALAR (Devam)
6.- İstanbul Milletvekili
Mehmet Akif Hamzaçebi'nin, Adıyaman Milletvekili Ahmet Aydın’ın sataşma
nedeniyle yaptığı konuşmasındaki bazı ifadelerine ilişkin açıklaması
MEHMET AKİF HAMZAÇEBİ (İstanbul) –
Teşekkür ederim Sayın Başkan.
Benim kürsüden yaptığım bir konuşmada
yaptığım eleştiriler üzerine Sayın Ahmet Aydın söz alarak bir konuşma yaptı ve
Cumhuriyet Halk Partisini kastederek dedi ki: “Masa başında Musul’u verdiniz,
Kerkük’ü verdiniz, Süleymaniye’yi verdiniz.” Buna yönelik Sayın Engin Altay’ın
eleştirisi, itirazı üzerine siz de “Sayın Ahmet Aydın’a soralım.” dediniz ama
şu ana kadar Sayın Ahmet Aydın Genel Kurula gelmiş değil.
Ben şunu söylemek istiyorum: Kurtuluş
Savaşı Türkiye Cumhuriyeti’nin kuruluş mücadelesidir, bir imparatorluğun
yıkıntıları üzerine yeni bir devletin bir millet olarak doğuşunun
mücadelesidir. Bu soru son derece anlamsız. Bu soru şöyle de sorulabilir:
“Neden Osmanlı İmparatorluğu’nun sınırlarına Türkiye Cumhuriyeti, Mustafa Kemal
Atatürk sahip çıkmadı? Neden Irak’ı verdiniz, neden Suriye’yi verdiniz, neden
Balkanları kaybettiniz, neden Filistin’i kaybettiniz, neden Arabistan’ı
kaybettiniz?” Böylesi büyük bir mücadelenin yıllarıdır o yıllar, masa başında
verilen bir şey yoktur, Türkiye Cumhuriyeti’nin kurulması, var olması, bir
devletin, bir milletin doğuşu mücadelesidir. Ama öyle anlıyorum ki, Sayın Aydın
bu cümlesiyle Türkiye Cumhuriyeti’nin o zaman bir toprak kaybettiğini düşünerek
“Biz de bugün Süleyman Şah’ı verdik.” demek istiyor, oraya sığınmak istiyor.
Oysa o tarihte verilen hiçbir şey yoktur, bir millet, devlet olarak, cumhuriyet
olarak doğmuştur o tarihte. 
Teşekkür ederim.
BAŞKAN – Teşekkür ediyorum. 
X.- ÖNERİLER (Devam)
A) Siyasi Parti Grubu
Önerileri (Devam)
1.- HDP Grubunun, Grup Başkan
Vekili Bingöl Milletvekili İdris Baluken tarafından, AKP Hükûmetinin sağlık
politikaları alanında uygulamaya koyduğu özelleştirme politikalarının
araştırılması amacıyla 18/2/2013 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin Genel Kurulun
bilgisine sunulmak üzere bekleyen diğer önergelerin önüne alınarak Genel
Kurulun 23 Şubat 2015 Pazartesi günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN – HDP grup önerisini…
III.- YOKLAMA
(CHP sıralarından bir grup milletvekili
ayağa kalktı)
MEHMET AKİF HAMZAÇEBİ (İstanbul) –
Yoklama istiyoruz Sayın Başkan.
BAŞKAN – Evet, yoklama talebi var,
yerine getireceğim.
Sayın Hamzaçebi, Sayın Çıray, Sayın
Yılmaz, Sayın Öner, Sayın Şeker, Sayın Erdemir, Sayın Acar, Sayın Öz, Sayın
Tamaylıgil, Sayın Akar, Sayın Öztürk, Sayın Loğoğlu, Sayın Demiröz, Sayın
Çetin, Sayın Türeli, Sayın Aldan, Sayın Özkan, Sayın Aygün, Sayın Öztrak, Sayın
Susam.
Evet, iki dakika süre veriyorum. 
(Elektronik cihazla yoklama yapıldı)
BAŞKAN – Sayın milletvekilleri,
toplantı yeter sayısı vardır.
X.- ÖNERİLER (Devam)
A) Siyasi Parti Grubu
Önerileri (Devam)
1.- HDP Grubunun, Grup Başkan
Vekili Bingöl Milletvekili İdris Baluken tarafından, AKP Hükûmetinin sağlık
politikaları alanında uygulamaya koyduğu özelleştirme politikalarının
araştırılması amacıyla 18/2/2013 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin Genel Kurulun
bilgisine sunulmak üzere bekleyen diğer önergelerin önüne alınarak Genel
Kurulun 23 Şubat 2015 Pazartesi günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN – Halkların Demokratik Partisi
Grubunun önerisini oylarınıza sunuyorum: Kabul edenler… Kabul etmeyenler… Kabul
edilmemiştir.
Milliyetçi Hareket Partisi Grubunun İç
Tüzük’ün 19’uncu maddesine göre verilmiş bir önerisi vardır, okutup işleme
alacağım ve oylarınıza sunacağım.
OKTAY VURAL (İzmir) – Sayın Başkan, kısa
bir söz talebim var efendim.
BAŞKAN – Buyurun.
IV.- AÇIKLAMALAR (Devam)
7.- İzmir Milletvekili Oktay
Vural'ın, Kırım Halk Cumhuriyeti ilk Başkanı Numan Çelebi Cihan’ın 97’nci ölüm
yıl dönümüne ilişkin açıklaması
OKTAY VURAL (İzmir) – Teşekkür ederim
Sayın Başkan. 
Bugün 23 Şubat. 23 Şubat 1918’de Numan
Çelebi Cihan Kırım Halk Cumhuriyeti’nin ilk başkanı. Numan Çelebi Cihan
eğitimini İstanbul’da yapmış, Vefa Lisesinde okurken Tatar Gençlik Örgütünü
kurmuş, Kırım Tatar Öğrenci Birliği ve Vatanın kurulmasında rol almış, 1917’de
Millî Partiyi kurmuştur. Daha sonra Kırım Halk Cumhuriyeti’nin ilk başkanı
olmuştur. Ancak, Ocak 1918’de Bolşevik güçlerinin Kırım’ı ele geçirmesi
esnasında tutuklanmış, kurşuna dizilmiş ve denize atılmıştır. 
Bu ölüm yıl dönümünde Numan Çelebi
Cihan’ı saygıyla, rahmetle anıyor, Kırım Tatar Türklerini bu şanlı
mücadelesinde… Bundan sonraki dönemde de bu şanlı mücadelesinin bağımsız bir
cumhuriyete doğru gitmesini diliyorum.
Teşekkür ederim. 
BAŞKAN – Teşekkür ediyorum.
X.- ÖNERİLER (Devam)
A) Siyasi Parti Grubu
Önerileri (Devam)
2.- MHP Grubunun,
Afyonkarahisar Milletvekili Kemalettin Yılmaz ve arkadaşları tarafından,
ülkemizde pancar üretiminin ve üreticilerinin sorunlarının araştırılması,
alınması gereken önlemlerin tespit edilmesi ve bunlara ilişkin yapılacak
düzenlemelerin ele alınabilmesi amacıyla 12/7/2013 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin Genel
Kurulun bilgisine sunulmak üzere bekleyen diğer önergelerin önüne alınarak
Genel Kurulun 23 Şubat 2015 Pazartesi günkü birleşiminde sunuşlarda okunmasına
ve ön görüşmelerinin aynı tarihli birleşiminde yapılmasına ilişkin önerisi
BAŞKAN – Öneriyi okutuyorum: 
23/2/2015
Türkiye Büyük
Millet Meclisi Başkanlığına
Danışma Kurulunun 23 Şubat 2015
Pazartesi günü (bugün) yaptığı toplantısında siyasi parti grupları arasında oy
birliği sağlanamadığından grubumuzun aşağıdaki önerisinin İç Tüzük’ün 19’uncu
maddesi gereğince Genel Kurulun onayına sunulmasını arz ederim.
 Oktay
Vural
 İzmir
 MHP
Grup Başkan Vekili
Öneri:
12 Temmuz 2013 tarih ve 2013/16290 sayı
ile TBMM Başkanlığına Afyonkarahisar Milletvekili Kemalettin Yılmaz ve
arkadaşlarınca ülkemizde pancar üretiminin ve üreticilerinin sorunlarının
araştırılması, alınması gereken önlemlerin tespit edilmesi ve bunlara ilişkin
yapılacak düzenlemelerin ele alınabilmesi amacıyla verilmiş olan Meclis
araştırma önergemizin 23 Şubat 2015 Pazartesi günü (bugün) Genel Kurulda
okunarak görüşmelerinin bugünkü birleşimde yapılması önerilmiştir.
BAŞKAN – Milliyetçi Hareket Partisi
grup önerisi lehinde söz isteyen Kemalettin Yılmaz, Afyonkarahisar
Milletvekili.
Buyurun Sayın Yılmaz. (MHP sıralarından
alkışlar)
KEMALETTİN YILMAZ (Afyonkarahisar) –
Sayın Başkan, değerli milletvekilleri; şeker, oluşturduğu katma değer, tarımda
ve sanayide sağladığı istihdam nedeniyle ülkemizde üretilen ve stratejik öneme
sahip temel gıda maddelerinden biridir. Şeker sektörü ise ülkemizde ithalata
gerek kalmaksızın kendi kendine yeterliliği sağlayan ender sektörlerimizdendir.
Dünyada yılda 170 milyon ton civarında üretilmekte olan beyaz şekerin yaklaşık
beşte 1’i pancardan, beşte 4’ü ise kamıştan elde edilmektedir. Bu iki ham
maddeden elde edilen şekerler arasında tat, kalite ve görünüm bakımından bir
fark bulunmamaktadır. Kristal şeker üretimi yapan 111 ülkenin 69’u kamış, 35’i
pancar ve 7’si hem kamış hem de pancar yetiştiricisidir. Dünyanın en büyük
şeker üreticisi ve ihracatçısı, kamış üretimi şeker üreticisi olan
Brezilya’dır. 160 milyon ton civarında olan dünya yıllık şeker tüketiminde ise
sırasıyla Hindistan, Avrupa Birliği, Çin ve Brezilya en büyük paya sahiptir.
Dünya pancar şekeri üretiminde ülkemiz, Amerika Birleşik Devletleri, Fransa,
Rusya ve Almanya’nın ardından 5’inci, Avrupa’nın ise 4’üncü büyük ülkesidir.
Ülkemizde son tamamlanan 2013-2014 pazarlama yılında 16,5 milyon ton pancardan
2 milyon 390 bin ton pancar şekeri üretimi gerçekleştirilmiştir ve bu üretim 57
vilayete bağlı 3.665 ayrı yerleşim biriminde 126 bin çiftçi tarafından ve de
toplam 291 bin hektar alanda gerçekleştirilmiştir. Birleşmiş Milletler Gıda ve
Tarım Örgütü (FAO) 2013 verilerine göre hektar başına pancar verimi ülkemizde
53 tondur. Bu oran Fransa’da 85 ton, Almanya’da 64 ton, İngiltere’de 68 ton,
Polonya’da ise 55 tondur. 
Değerli milletvekilleri, ülkemizde
tarım ve sanayi entegrasyonunun en güzel örneklerinden biri olan pancar tarımı
ve şeker sanayisi, geçmişten günümüze kalkınma yolunda sağladığı çok yönlü
katkılarıyla stratejik konumunu bugün de hâlâ korumaktadır. Türk şeker sektörü
ve pancar üretimi, yalnız şeker üretmek için ham madde kullanmakla kalmayıp
yarattığı istihdam ve yan sektörlerle sağladığı önemli katkılarla da tarım
sektörümüzün içerisinde en fazla çiftçi geliri sağlamaktadır. Şeker sanayisi ve
pancar tarımının ülke tarımına, hayvancılığa, taşımacılık sektörüne, kimya,
ilaç, alkol, yem ve maya sektörüyle ilgili geniş ve kapsamlı bir alana hitap
ettiği gerçeği gözden kaçırılmamalıdır. Bu yollarla doğrudan ve dolaylı olarak
ilişkilendirilen 10 milyon insanımıza iş ve aş imkânı sağlayan şeker sektörü,
ülkemizin ekonomik ve sosyal gelişimi bakımından karşılaştırmalı bir üstünlüğe
de sahiptir. 
Şeker üretimi, şeker pancarı üreticisi
çiftçiyle birlikte organize edilen bir sanayi faaliyetidir. Bu üretim, bir
yönüyle tarladaki tarımsal faaliyet, diğer yönüyle de ağır sanayiye
dayanmaktadır. İkisini de birbirinden ayırmak mümkün değildir. Pancar üretimi
dışındaki tarımsal ürünleri üreten çiftçi bu ürününü rekabet şartları
içerisinde tercih ettiği, dilediği alıcıya satabilmektedir. Oysa şeker
pancarının tek alıcısı vardır, o da şeker fabrikasıdır. Pancar üreten çiftçinin
ürettiği pancarı fabrika dışında başka bir alıcıya satması mümkün değildir. Tek
bir alıcının olması, fiyat politikası bakımından da bağımlılığı beraberinde
getirmektedir. Pancarın saklanmasının, depolanmasının güçlüğü, kısa sürede
bozulması nedeniyle pancarın bir an önce şeker fabrikasına satılıp işlenmesi
gerekmektedir. Bu sürenin kısalığı çiftçiyi fabrikaya daha da bağımlı hâle
getirmektedir. Fabrika da sürekli olarak aynı üreticiyle beraber çalışmak
zorundadır. Pancarın şeker fabrikalarına uzak yerlerden getirilmesinin güçlüğü
ve yüksek maliyetli olması fabrika civarındaki üreticiyle karşılıklı bir çıkar
bağımlılığını beraberinde getirmektedir, devam ettirmektedir. Bundan dolayı da
fabrika çiftçilere tohum, fide, ilaç, gübre gibi girdileri temin etmek
durumunda kalmaktadır. Tarım ve sanayinin bu derece karşılıklı olarak birbirine
sıkı bir şekilde bağlı olduğu başka bir sektör bulunmamaktadır. Bu organik bağ
şeker fabrikalarının çiftçiler tarafından kooperatif şeklinde örgütlenmesini de
zorunlu hâle getirmiştir. Kooperatif çiftçiyi şeker fabrikasına bağlamakta ve
bu organik bağın sürekliliğini sağlamaktadır. 
Değerli milletvekilleri, ülkemizde
1990’lı yıllardan başlayan nişasta bazlı şeker üretimi, toplam kapasitesi 1,3
milyon tona ulaşan 9 fabrikada sürdürülmekte olup bunların 4’ü sadece ihracata
yönelik faaliyet göstermektedir. Şeker Kurumu tarafından nişasta bazlı şeker
üreticileri için tespit edilen kotanın Bakanlar Kurulu kararıyla geçmiş
yıllarda sürekli olarak yüzde 50 arttırıldığı gerçeği pancar şekeri aleyhine
olmuştur. Daha net bir ifadeyle ülkemizde son iki yılda yapılan nişasta bazlı
şeker uygulamalarıyla milletimizin ağzının tadı kaçırılmaya devam etmektedir.
Bu arada yanlış tercih ve uygulamalarınızla 2,5 milyon tonluk şeker
üretilememiştir. Yine bu yanlış uygulamalarla 320 bin hektar alanda pancar
tarımı yapılamamıştır. 4,4 milyar dolarlık katma değer kaybına uğranmıştır. 80
bin tarım işçisi maalesef işini kaybetmiştir. 6,3 milyon ton küspenin ve 840
bin ton melasın üretilememesi ve dolayısıyla besicilik sektörü olumsuz
etkilenmiş ve 210 bin tonluk et açığı oluşmuştur. Pancar şekeri sanayisinin
yüzde 60 kapasiteyle çalışmasına neden olunmuş ve neticede maliyetlerin
artmasına neden olmuştur. 
Değerli milletvekilleri, tüm
çiftçilerimiz ve üreticilerimizde olduğu gibi pancar üreticisi de tedirgindir.
Dünyanın en pahalı girdileriyle üretim yapmak mecburiyetinde kalmaktadırlar.
Milat kabul ettiğiniz 2002 yılında çiftçimiz 1 litre mazot almak için 10
kilogram pancar teslim etmesi yeterliyken bu sene 1 litre mazot alabilmek için
28-30 kilogram pancar teslim etmek zorunda kalmıştır. Çiftçilerimiz maalesef
başka yapacak işi olmadığından boğaz tokluğuna üretmeye devam etmektedirler. Bu sene Orta
Anadolu’da pancar ekim bölgelerinde görülen hastalık nedeniyle de polar
oranlarının oldukça düşük çıkması üreticimizi ciddi bir gelir kaybına uğratmıştır.
Yine, 16 polar 1 ton pancar 144 liradan alınmıştır. Bu ücret çiftçimizin
masraflarını karşılamaktan çok uzaktır. Avrupa Birliği ülkelerindeki üreticiler
gibi ülkemiz çiftçisi de girdi fiyatları konusunda mutlaka sübvanse edilmeli,
desteklenmelidir. 
Tarımın –üreticinin- en büyük girdileri olan mazot, ilaç,
gübre, tohum, fide, fidan, yem ve sulamada kullanılan elektrikte ÖTV ve KDV
mutlaka sıfırlanmalıdır. Yoksa, zaten SOS vermekte olan çiftçilerimizin cenaze
namazını hep beraber kılacağız. 
Değerli milletvekilleri, şeker fabrikalarının özelleştirme
kapsamında olması gerek fabrika çalışanlarını gerekse şeker pancarı
üreticilerini son derece tedirgin etmektedir. TÜRKŞEKER’in olası
özelleştirilmesi durumunda ülkemizde büyük kayıplar yaşanacaktır. Kurulu
yatırım değerleri yaklaşık 3 milyar dolar civarında olan fabrikalarımızın
kapanmakla karşı karşıya olması, başta doğu illerimiz olmak üzere bölgede
kalkınmayı sekteye uğratacak, ülkenin göç ve güvenlik sorunlarını hızla
artıracaktır. Yaklaşık 1 milyon dekar alanda pancar tarımı yapılamayacak ve
şeker üretimi 650 bin ton daralacaktır. 
Şeker üretimi azalmış ve tarım alanları daralmış bir konumda
iken o çok istediğiniz Avrupa Birliğine tam üyeliğin gerçekleşmesi durumunda,
Avrupa Birliği Şeker Rejimi Reformu gereği ülkemiz şeker sektöründen tamamen
çekilmek zorunda kalabilecektir. 
Modern
dünyanın gelişmiş ülkelerinde şeker sektörü devletlerin eliyle desteklenmekte,
mümkün olduğunca korunmakta ve teşvik edilmektedir. Ülkemizde ise şeker
sektöründe dünyadaki gelişmelerin tam aksine bir süreç yaşanmakta, 2003 yılında
özelleştirmeye ilişkin yol haritası belirlenen TÜRKŞEKER hızlı ilerleyen bir
özelleştirme sürecindedir. Ancak, yapılagelen uygulamaların günümüz
koşullarında yetersiz kaldığı ve değişen dinamiklere göre yeniden ele alınması
ve güncellenmesi gerekliliği ortaya çıkmıştır. TÜRKŞEKER’in özelleştirme
programında bulunduğu 2008-2014 yılları arasında -altı yıllık dönemde-
TÜRKŞEKER’e ait fabrikaların coğrafi bazlı portföy grupları hâlinde, varlık
satışı yöntemiyle yapılan özelleştirme ihaleleri sonuçlandırma aşamasına
gelindiğinde, gerek mahkeme kararları gerekse Özelleştirme Yüksek Kurulu
kararlarıyla iptal edilmiştir. Özelleştirme Yüksek Kurulunun 18 Ağustos 2011
tarih ve 2011/67 sayılı Kararı’yla özelleştirme işlemlerinin 31 Aralık 2014
tarihine kadar tamamlanması kararlaştırılmış idi. Bugüne kadar portföy
gruplarından hiçbirisinin satılması mümkün olmamıştır. Bu arada, Özelleştirme
Yüksek Kurulu, TÜRKŞEKER’in özelleştirme işlemlerinin 31/12/2014 tarihinden
itibaren iki yıl uzatılmasına karar vermiştir. Yani, TÜRKŞEKER’in
özelleştirilme süreci maalesef ısrarlı bir şekilde devam ettirilmektedir.
Değerli
milletvekilleri, sektördeki sorunların tespiti ve çözülmesi, ülke ekonomisinde
yaşanacak ve telafisi imkânsız kayıpların önlenmesi için özelleştirme sürecinin
acilen durdurulması gereklidir. Diğer taraftan, sektörün dünyayla rekabet gücü
kazanması için, pancar üreticileri, şeker işçileri ile kamunun birlikte yer
aldığı yeni bir model oluşturulması için ciddi bir çalışma yapılmalıdır. 
Bu
amaçla, Milliyetçi Hareket Partisi olarak vermiş olduğumuz bu önergeye
desteklerinizi bekliyor, yüce heyetinizi saygıyla selamlıyorum. (MHP
sıralarından alkışlar) 
BAŞKAN
– Teşekkür ediyorum.
Milliyetçi
Hareket Partisi grup önerisi aleyhinde söz isteyen Nurdan Şanlı, Ankara
Milletvekili.
Buyurun
Sayın Şanlı. (AK PARTİ sıralarından alkışlar) 
NURDAN
ŞANLI (Ankara) – Sayın Başkanım, değerli milletvekilleri; bugün Genel Kurulda
görüşülmek üzere Milliyetçi Hareket Partisinin talep etmiş olduğu grup
önerisinin üzerinde söz aldım ve Genel Kurulu saygılarımla selamlıyorum. 
Milliyetçi
Hareket Partisinin vermiş olduğu bu öneri, ülkemizde pancar üretiminin ve
üreticilerinin sorunlarının araştırılması, ele alınması ve gereken önlemlerin tespit
edilmesi ve bunlara ilişkin yapılacak olan yasaların ve düzenlemelerin ele
alınmasıyla ilgili.
Değerli milletvekilleri, tabii ki bu
konu Genel Kurulda görüşülebilecek bir konu. Hatta, sadece pancar üretimi ve
üreticilerinin sorunları değil, başka alanlarda da faaliyet gösteren, üretim
yapan, üretimin ve üreticilerin sorunlarını da tabii ki doğal olarak burada hep
birlikte konuşacağız ve paylaşacağız. Ancak, bugünün gündemi çok daha önceden belirlendiği için
onu yerine getirmek durumundayız ve ben, bu nedenle, bu önerinin aleyhinde
olduğumuzu belirtiyor, Genel Kurulun takdirlerine sunuyorum.
Saygılarımla. (AK PARTİ sıralarından alkışlar)
BAŞKAN – Teşekkür ediyorum. 
Milliyetçi Hareket Partisi grup önerisi lehinde söz isteyen
İlhan Demiröz, Bursa Milletvekili. 
Buyurun Sayın Demiröz. (CHP sıralarından alkışlar) 
İLHAN DEMİRÖZ (Bursa) – Sayın Başkan, çok değerli
milletvekilleri; şeker pancarı ve şeker üretimiyle ilgili Milliyetçi Hareket
Partisinin, sorunları araştırarak, önlemlerin tespiti amacıyla vermiş oldukları
araştırma önergesi üzerine söz almış bulunuyorum. Hepinizi saygı ve sevgiyle
selamlarım. 
Sözlerime başlamadan önce, benden önce çıkan hatibin
konuşmasıyla ilgili bir şey söylemek istemiyordum ama bugünlerde hep moda oldu,
“Efendim, bugünkü gündem farklıdır ve şeker pancarı ile şeker pancarı
üreticilerinin sorunları önemsizdir. Onun için, böyle bir araştırmaya ve böyle
bir araştırma önergesine...” Nedir? Aleyhte olduklarını ifade ediyor.
Arkadaşlar, ileriki bölümde geleceğim, eğer daha önceki dönemlerde de bizim,
şeker pancarıyla ve şeker üreticileriyle ilgili verdiğimiz araştırma
önergelerine AKP Grubu sahip çıksaydı bugün bunlarla karşılaşmamış olacaktık. 
Değerli arkadaşlar, yıllık üretimi ve tüketimi 160 milyon
tonun üzerinde olan şekerin dünyada, yaklaşık olarak yüzde 28’i şeker
pancarından, yüzde 72’si şeker kamışından üretilmektedir. Hâlbuki ülkemizde
şekerin tamamı şeker pancarından üretilmektedir. Ülkemizde yaklaşık 100 bin
çiftçi ailesi, yılda 170-180 bin hektar arasında değişen ekim alanlarında
pancar yetiştirmekte ve bu pancarlar TÜRKŞEKER’e bağlı 23 fabrikada
işlenmektedir. Benden önceki konuşmacı arkadaşımızın da ifade ettiği gibi,
şeker pancarı tarımı ve sanayisi her yıl yaklaşık 400 bin pancar ekicisi ile
250 bin tarım, 30 bin sanayi işçisi ve alt sektör çalışanlarının aileleriyle
birlikte toplam 10 milyon insanımızı doğrudan ilgilendirmektedir. Bunun yanı
sıra, pancar tarımı, hayvancılık, ilaç, et, süt, nakliye ve hizmet
sektörleriyle de iç içe geçmiş durumdadır.
Şeker Yasası’yla şekerde başlanan ekim
alanlarının azaltılması küçük aile çiftçilerine büyük zararlar vermiştir.
Değerli milletvekilleri, şeker fabrikaları çok önemlidir. Bulunduğu bölgede,
sanayinin olmadığı bir bölgede, âdeta üniversite gibi, örnek tarım
uygulamalarıyla, sosyal faaliyetleriyle o bölgeye büyük kazanç olmuştur ama
gelin görün ki bu Hükûmet şeker fabrikalarının özelleştirilmesi konusunda hâlâ
ısrar etmektedir. Korkarım ki bu ısrarla -daha önce TEKEL’le, tütünle ilgili
yapılan, fabrikalarının kapanması gibi- TÜRKŞEKER fabrikalarının
özelleştirildikten sonra kapanması durumunda bütün sıkıntıyı şeker pancarı
üreticisi, köylüsü, çiftçisi ve ona bağlı diğer kolların çekeceğini burada
belirtmek isterim. 
Ayrıca, değerli milletvekilleri, şeker
fiyatlarıyla ilgili alım fiyatlarının düşük tutulması da yavaş yavaş şeker
pancarı çiftçilerinin bu sektörden uzaklaşmasını sağlamaktadır. 
Şeker pancarıyla ilgili, bu sektörlere
ve toprağa vermiş olduğu fayda konusunu çok belirtmek istemiyorum ama şunları
da söylemeden geçemeyeceğim: Şeker pancarı kendinden sonra ekilen ürünlerde
verim artışı sağladığı gibi, kırsal kesimde ayçiçeğine göre 4,4 kat, buğdaya
göre de 18 kat fazla istihdam oluşturmaktadır. 
Değerli milletvekilleri, 2002 ile 2014
yılları arasında, şeker pancarının Türkiye Şeker Fabrikası Anonim Şirketi
tarafından belirlenen fiyatı yüzde 113 artmıştır. Buna karşılık, girdi
fiyatlarının artış miktarı yüzde 300’dür. Değerli arkadaşlar, bunu şunun için
söylüyorum: 2014 yılında Şeker Kurumunun açıklamış olduğu fiyat 137 kuruş/kilogram.
Peki, bu rakam 2013’te kaçtı? 144 kuruştu. Yani 2013’ten sonra, 2014 yılında
hiçbir girdi fiyatında artış olmadı, bundan dolayı 137 kuruşa çekildi! 
Başka ne oldu arkadaşlar? 2014 yılında
yağışlar ve bölgede görülen hastalıklar nedeniyle şekerde polar düşüşü yaşandı.
Bu ne anlama gelmektedir? Polar düşüklüğü açıklandığı takdirde belirtilen bu
fiyatın altında alım gösterir. İşte, örneğin, benim bölgem Bursa Yenişehir’de
-ziraat odası başkanından aldım bu rakamı- 97 kuruşa düştü arkadaşlar. Yani 137
kuruş ilan ettiniz ama polardan dolayı 97 kuruşa düşürdünüz. 
İşte, az önce bahsettiğim gibi, eğer
verdiğimiz bu önergeleri zamanında dikkate alsaydı AKP sıralarındaki
milletvekili arkadaşlar, bugün bu çiftçilerin, pancar ekicilerinin bu
sıkıntılarını bir nebze de olsa gidermiş olurduk. Hatta, şunu da özellikle
söylemek istiyorum, AKP döneminde değil çünkü AKP çiftçinin, köylünün dostu
değil, ondan önceki dönemlerde polar düşüklüğünde şu yapılmıştır: Polar 14 baz
alınmış, onun altındaki polar düşüklükleri dikkate alınmadan fiyatlar
ödenmiştir. İnanın, bugün bu konuyla ilgili, Türkiye’deki tüm pancar
üreticileri çok sıkıntılı ve aynı zamanda da zor durumdadır.
Değerli arkadaşlar, devlet desteği
olmayan, tarımı desteklemeyen bu Hükûmet, yine, her zaman olduğu gibi başka bir
şey daha yapmaktadır. Ne yapmaktadır? Nişasta bazlı şeker üretimini teşvik
etmektedir. Peki, nişasta bazlı şeker üretimi nedir? Nişasta bazlı şeker
üretimi, mısırdan glikoz, fruktoz şeker üretmektir. Peki, kabul ediyoruz. Bu,
AB ülkeleri içerisindeki kota ile bizi karşılaştırğıdınız zaman bizde yüzde 10
ve Bakanlar Kurulunun yüzde 50 artırmasıyla devam etmektedir yani 250 bin ton
Türkiye’de ortalama nişasta bazlı şeker üretilmektedir. Nereye gelmek
istiyorum? Arkadaşlar, nişasta bazlı şekeri ürettiriyorsunuz, çok güzel, şeker
pancarından uzaklaşıyorsunuz. Peki, ne yapıyorsunuz? Mısır. Mısırda ne
yapıyorsunuz? Mısırda da ithalat yapıyorsunuz. (CHP sıralarından alkışlar) Ne
kadar yaptınız değerli arkadaşlar? AKP döneminde 10 milyon ton mısır ithal
edildi, biz üretemiyor muyuz? 10 milyon tona ödediğiniz para 5,6 milyar TL
ithalat için ödenmiştir.
ÖNDER MATLI (Bursa) – Dünyanın en büyük
2’nci yumurta ihracatçısı oldu bu ülke, İlhan Bey’im unutma.
İLHAN DEMİRÖZ (Devamla) – ABD’den,
Brezilya’dan, Arjantin’den mısır ithal eden Hükûmet kendi üreticisini
desteklemeyip dışarıdakilere destek sağlamaktadır. 
ÖNDER MATLI (Bursa) – Bak, ben
buradayım İlhan Bey.
İLHAN DEMİRÖZ (Devamla) – Arkadaşlar,
nişasta bazlı şekerdeki kota kimle ilgili? Çok uluslu şirketlerle ilgili
olduğunu ifade etmek istiyorum. 
Evet, Bursa milletvekili her zaman
olduğu gibi yandan parazitlik yapıyor ama ona şunu söylüyorum. (CHP
sıralarından alkışlar) Bursa’da kendisi tarımcı, bir Cargill var, Cargill, çok
uluslu nişasta bazlı bir şeker fabrikası. Hangi dönemde, nasıl kurulduğunu,
bugüne kadar nasıl ruhsatlı çalıştığını ve Karacabey’de mısır üretilip oraya
geldiğini biliyor mu arkadaşımız? 
ÖNDER MATLI (Bursa) – Ne zaman kuruldu,
ne zaman?
İLHAN DEMİRÖZ (Devamla) – Maalesef
bilmiyor. Bunların işi gücü bu şekilde hareket etmek. Buraya gelir
konuşursunuz.
Arkadaşlar, bu kadar karamsar bir tablo
çizmek istemezdim ancak bu bir gerçek, bunu söylememiz lazım. Buradan pancar
üreticilerimize, köylülerimize, çiftçilerimize şunu söylemek istiyorum: Bu
karamsar tablo gerçektir ama biz CHP iktidarında, Sayın Kılıçdaroğlu’nun
başbakanlığı döneminde... 6-7 Aralıkta Ankara’da hiçbir partinin olmayan tarım
programını biz açıkladık. Burada bu programımızla pancar üretimine ve size
gereken desteği vereceğiz. Ne yapacağız? Ülkemizin şeker politikası kendine
yeterli ve dünya piyasalarında önemli bir üretim aracı olacak. Türkiye’de
nişasta bazlı kotaları durduracağız, AB kotalarını getireceğiz. Şeker
üretiminin maliyetlerini düşürecek ve şeker pancarı tarımını destekleyeceğiz
diyorum ve size de bu kürsüyü bırakıyorum, gel cevap ver. 
Saygılar ve sevgiler sunuyorum. (CHP ve
AK PARTİ sıralarından alkışlar)
BAŞKAN – Teşekkür ediyorum.
DİLEK AKAGÜN YILMAZ (Uşak) – Şeker
fabrikalarını kapatmayacağız, özelleştirmeyeceğiz! 
BAŞKAN – Milliyetçi Hareket Partisi
grup önerisi aleyhinde söz isteyen Ali Ercoşkun, Bolu Milletvekili.
Buyurun Sayın Ercoşkun. (AK PARTİ
sıralarından alkışlar) 
ALİ ERCOŞKUN (Bolu) – Teşekkür ederim.
Sayın Başkan, değerli milletvekilleri;
Milliyetçi Hareket Partisi grup önerisi aleyhinde söz almış bulunuyorum. Bu
vesileyle yüce heyetinizi saygıyla selamlıyorum.
Öncelikle, benden önce söz alan Ankara
Milletvekilimiz Sayın Nurdan Şanlı’nın ifadesini tekrarlamak istiyorum çünkü
şeker üretimi, şeker pancarı üretimi gerçekten Türkiye’de oldukça geniş
kesimleri ilgilendiren, üretim miktarı olarak ve üretim tekniği olarak da
oldukça önemle değerlendirilmesi gereken bir konu. Nurdan Hanım da bu konunun
değerlendirilmesi gerektiğini, konuşulması gerektiğini ifade ettiler. Bunun bir
kez daha burada altını çizmek isterim.
Sanayi, Ticaret, Enerji, Tabii
Kaynaklar, Bilgi ve Teknoloji Komisyonu olarak 2014 yılı içerisinde şeker
pancarı ve buna dayalı sanayiyle ilgili oldukça fazla çalışmayı iktidarıyla
muhalefetiyle birlikte gerçekleştirdik. Yani, konuyla alakalı, gerek şeker
üreticileri gerekse şeker pancarı üreticileri, bunun sanayi ayağı ve malumunuz
olan konuyla ilgili kotalar, bu kotaların nasıl dağıtıldığı, bunların ne zaman
gerçekleştirildiği noktasında tüm Sanayi, Ticaret, Enerji, Tabii Kaynaklar,
Bilgi ve Teknoloji Komisyonu üyelerinin iktidar ve muhalefet partisi
milletvekilleri dâhil olmak üzere bilgileri oldu. Evet, önümüzdeki dönemde
Türkiye Büyük Millet Meclisi içerisinde en önemli konulardan birisinin bu Şeker
Kanunu ve buna bağlı kotalarla alakalı düzenlemeleri olduğunu söyleyebiliriz.
Bu manada bu çalışmaları da iktidar ve muhalefet olarak hep birlikte siyaset
üstü değerlendirmemiz lazım. Bu konuya katılıyoruz.
KEMALETTİN YILMAZ (Afyonkarahisar) – Destekliyor
musunuz?
İLHAN DEMİRÖZ (Bursa) – Yalnız, dolar
düşüklüğüyle çiftçiler zor durumda. 
ALİ ERCOŞKUN (Devamla) - Fakat,
malumunuz olan noktada iç güvenlik yasasıyla alakalı, bu reformla alakalı
başlamış olduğumuz bir yasa var. 
İZZET ÇETİN (Ankara) – Ya, bu reform
değil, reform deme sen. 
ALİ ERCOŞKUN (Devamla) - Dolayısıyla,
bu yasayı devam ettirip bitirdikten sonra, bunların hepsini görüşebileceğimizi
ümit ediyorum. (CHP ve MHP sıralarından gürültüler)
DİLEK AKAGÜN YILMAZ (Uşak) – Araştırma
komisyonu kurulmasının ne gibi bir sakıncası var?
ALİ ERCOŞKUN (Devamla) - Ben, bu görüş
ve düşüncelerle Milliyetçi Hareket Partisinin grup önerisini Genel Kurulun
takdirlerine arz ediyor, sizleri saygıyla selamlıyorum. (AK PARTİ sıralarından
alkışlar) 
BAŞKAN – Teşekkür ediyorum. 
ENGİN ALTAY (Sinop) – Karar yeter
sayısı…
BAŞKAN – Milliyetçi Hareket Partisi
grup önerisini oylarınıza sunacağım, karar yeter sayısı arayacağım.
Kabul edenler… Kabul etmeyenler… Karar
yeter sayısı yoktur. 
Birleşime on dakika ara veriyorum. 
Kapanma Saati:
18.04
DÖRDÜNCÜ OTURUM
Açılma Saati:
18.17
BAŞKAN: Başkan
Vekili Sadık YAKUT
KÂTİP ÜYELER:
Bayram ÖZÇELİK (Burdur), Muhammet Rıza YALÇINKAYA (Bartın)
-----0-----
BAŞKAN – Sayın milletvekilleri, Türkiye
Büyük Millet Meclisinin 62’nci Birleşiminin Dördüncü Oturumunu açıyorum.
Milliyetçi Hareket Partisi grup
önerisinin oylanmasında karar yeter sayısı bulunamamıştı.
Şimdi, öneriyi tekrar oylarınıza
sunacağım ve karar yeter sayısı arayacağım. 
Elektronik cihazla oylama yapacağız ve
iki dakika süre veriyorum. 
(Elektronik cihazla oylama yapıldı)
BAŞKAN - Sayın milletvekilleri, karar
yeter sayısı vardır. 
Öneri kabul edilmemiştir. 
Cumhuriyet Halk Partisi Grubunun İç
Tüzük’ün 19’uncu maddesine göre verilmiş bir önerisi vardır, okutup işleme alacağım
ve oylarınıza sunacağım: 
3.- CHP Grubunun, Türkiye
Büyük Millet Meclisi Genel Kurulunun 23/2/2015 tarihinde saat 19.00’a kadar
çalışmasına ilişkin önerisi
Sayı: 1147 23/2/2015
Türkiye Büyük
Millet Meclisi Başkanlığına
Danışma Kurulunun 23/2/2015 Pazartesi
günü (Bugün) yaptığı toplantısında, siyasi parti grupları arasında oy birliği
sağlanamadığından, Grubumuzun aşağıdaki önerisini İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
  Engin
Altay
 
Sinop
 
Grup Başkanvekili
Öneri:
Türkiye Büyük Millet Meclisi Genel
Kurulunun 23/2/2015 tarihinde saat 19.00’a kadar çalışması önerilmiştir.
BAŞKAN – Cumhuriyet Halk Partisi Grup
önerisi lehinde söz isteyen Sinop Milletvekili Engin Altay. 
Buyurun Sayın Altay. (CHP sıralarından
alkışlar)
ENGİN ALTAY (Sinop) – Teşekkür ederim.
Sayın Başkan, sayın milletvekilleri;
Genel Kurulu saygıyla selamlıyorum.
Sayın milletvekilleri, salı gününden
beri yani yedi günden beri sözde iç güvenlik paketi kanun tasarısını görüşmeye
çalışıyoruz. Elbette muhalefetin rezervleri var, çekinceleri var. Bu rezerv ve
çekinceler sırf salt muhalefet olsun, muhalefet yapalım anlayışından kaynaklı
değil; bunu sanırım siz de anladınız. Esasen, kendi kendinize kaldığınızda,
vicdanlarınızla baş başayken bu Yasanın demokrasiyi rafa kaldırdığını, askıya
kaldırdığını siz de kabul ediyorsunuz. Ancak, bununla beraber gerek Sayın
Cumhurbaşkanının gerek Sayın Başbakanın bu yasayla ilgili inadına da -inat da
bir murattır mantığından kaynaklı inadına da- teslim olmuş bir grup hâliniz
var. Olabilir, iktidar partisinin Hükûmetten gelen kanun tasarılarını
desteklemek gibi bir geleneği de, usulü de, mecburiyeti de vardır; bunlara
bizim hiçbir itirazımız yok. Burada itirazımız olan konu… Muhalefet partileri
olarak bizler de diyoruz ki: Kanun koyucu, Anayasa koyucu Türkiye Büyük Millet
Meclisi İçtüzüğü’nü yaparken iktidar muhalefet dengesini gözetmiş, iktidarın
kullanabileceği imkânları da, muhalefetin kullanabileceği imkânları da İç
Tüzük’e yerleştirmiş. 
Şimdi, burada hepimize düşen, burası
dağbaşı olmadığına göre, Türkiye Büyük Millet Meclisi olduğuna göre, kanun
koyma yeri olduğuna göre, bir kere Başkanlık Divanının -özellikle Başkanlık
Divanının ki İç Tüzük de bizce bir kanundur- bu İç Tüzük’e mutlak suretle
uyması lazım. Daha önce söyledim ama anlaşılmadığı için tekrar söylemek
zorundayım: Bu İç Tüzük, Başkanlık Divanına bazı tasarrufları bırakmış, takdir
yetkilerini bırakmış ama keyfî uygulamanın da kapısını kapatmıştır. Sayın
başkanların, oturumu yöneten sayın Meclis başkan vekillerinin “Efendim, siz
bunu bi hakkın suistimali olarak kullanıyorsunuz, kötü niyetle
kullanıyorsunuz.” diyerek, İç Tüzük’te yazılı hakları muhalefetin kullanmasına
karşı bir tavır geliştirme, bir keyfî uygulama yapma hakkı yoktur. Bu
Parlamentoda bir hafta boyunca hem Türkiye’ye hem dünyaya yeteri kadar rezil
olduk. Yani Parlamentoya yakışmayacak görüntüler yaşandı; gasp yaşandı, şiddet
yaşandı, argo yaşandı, küfür yaşandı, ne yaşandıysa yaşandı. 
Şimdi, burada yapılması gereken bir şey
var, aslında iki şey var. Hükûmetin de şunu anlamış olması lazım, Hükûmetten de
Sayın Bakan burada: Yani 3 ayrı siyasi parti bir araya gelebiliyorsa, burada
bir şey var. Milliyetçi Hareket Partisiyle, özellikle Halkların Demokratik
Partisinin kolay kolay aynı noktada durduklarına son üç buçuk yıldır pek tanık
olmadık.
ERKAN AKÇAY (Manisa) – Hiç tanık
olmadık, hiç tanık olmadık. 
ENGİN ALTAY (Devamla) – Yani, buradan
bile Hükûmetin bir şey anlaması lazım. Bizim samimi, yapıcı bir önerimiz var.
Başından beri söylüyoruz. Başbakan ya da İçişleri Bakanı her vesileyle diyor
ki: “Ee, muhalefet önerilerini getirsin bakalım, oturalım, konuşalım.” Ya, bu
böyle olmaz. Burada ayaküstü bu işler “Öneri getir, ha beğendik, beğenmedik...”
Bu olmaz. Bir tane şey yapılması lazım. Aksi takdirde, eminim ki muhalefet
partileri dirençlerini göstermeye devam edecek. 
Hükûmet, bu tasarıyı geri çekebilir,
Komisyon geri çekebilir. Hızlı bir şekilde -öyle, uzun, birkaç gün demiyorum- bir
günde, bilemediniz iki günde 4 siyasi partinin temsilcileri oturur, bu
tasarıdaki çekinceler, bizim çekincelerimiz doğrultusunda tasarı demokrasiye ve
Anayasa’ya uygun bir hâle getirilebilir ya da Komisyon geri çekmez, Türkiye
Büyük Millet Meclisi çalışmalarına bir gün ara verir, 4 siyasi parti gene ister
Komisyon Başkanı nezaretinde, başkanlığında, ister İçişleri Bakanının
nezaretinde, başkanlığında bir araya gelinir, bu yasa tasarısının muhalefetçe
sakıncalı görünen unsurları, Anayasa’ya aykırı görünen unsurları olabildiğince
temizlenmeye çalışılır ve buradan bu kanun geçer. Çok değil daha bir ay önce,
hep söylüyorum bunu, Sayın Nurettin Canikli’nin bir kanunu buradan bir günde
geçti, madde sayısı da oldukça fazlaydı. “Hayır, yok, bizim çoğunluğumuz var,
biz bu çoğunlukla bu yasayı geçiririz.” derseniz, geçirirsiniz. Ben “Bu yasa
buradan zinhar geçmez.” demem. Bu yasa buradan geçer ama çok geç geçer,
sıkıntılı geçer. Gene söylüyorum, bunu bu kürsüden söylemekten de hicap
duyuyorum, üzülüyorum ama Parlamento rezil oldu, itibarını kaybetti, itibar
zafiyeti geçirdi. Siz biz bu yasayı geçirelim de Parlamentonun itibarı bizim
için önemli değil diyorsanız, onu bilemem. Ama buranın üyesi olarak toplumda
bir karşılığınız var. İtibarsız bir Parlamentonun üyeleri de toplum nezdinde
doğal olarak itibar kaybına uğrar. Size samimi bir çağrı yapıyoruz. Bu şekilde
sabah 5’lere kadar Meclisi çalıştırmak zaten hem en basit tabiriyle insan
haklarına da aykırı, çok yanlış, ruh sağlığı bozuluyor insanların, gereksiz
sıkıntılar çıkıyor burada. Gelin, bunlara gerek yok, samimi, yapıcı bir el
uzatıyoruz ana muhalefet partisi olarak. Yani bu yasa bu şekilde buradan üç
haftada geçer, bir haftada geçer ama bir günden bir şey olmaz. Parlamento
çalışmalarına ara vermeli, partiler bir araya gelmeli ve bu konuda bir çözüm
bulunmalı. Aksi takdirde, hem Meclisin zamanını israf etmiş olursunuz hem de
görünen yani basına, kamuoyuna yansıyan manzara itibarıyla da Türkiye Büyük
Millet Meclisinin itibarını zedelemeye devam etmiş olursunuz. Buradan samimi
bir çağrı yaptım. 
Bir samimi talebim ve çağrım da tabii
ki Başkanlık Divanına; oturumu yöneten, yönetmiş olan, bundan sonra yönetecek
olan bütün başkan vekillerine diyorum ki: İç Tüzük’ün size verdiği takdir
haklarını kullanırsınız, saygı duyarız ama İç Tüzük’ün amir hükümlerini… “Ben
burada usul tartışması açmaya gerek görmüyorum.” diyemezsiniz, böyle bir
hakkınız yok. Hele hele usul tartışmasını açmak isteyen bir grup başkan
vekiliyse -bir siyasi partinin grup başkan vekiliyse- o tartışma açılmak
zorundadır. Biz vara yoğa da usul tartışması istemeyiz. İçimize sinmeyen bir
durum için usul tartışması isteriz ve açarız. Açmazsanız burayı gene germiş
olursunuz. 
68’i -lütfen- Meclisi yöneten bütün
başkan vekillerinin uygulaması lazım. Yani, “Efendim, orada 55 var, ben 55’e
göre işlem yapıyorum.” diyemezsiniz. Burada milletvekillerinin kafası gözü
yarılırken 55’e göre orada ara vermeye hakkınız yok Sayın Başkan. Sayın
başkanlar, burada insanların kafası yarılırken “Birleşime on dakika ara
veriyorum.” deme hakkınız yok. Ayağa kalkacaksınız: “Genel Kurulu, oturumu
kapatırım, ayrılın, sakinleşin, sükûneti sağlayın…” İdare amirlerini göreve
çağıracaksınız. Buna rağmen gürültü devam ediyorsa kapatacaksınız. İkincisinde
de gene gürültü devam ediyorsa temelli yani bir günlüğüne birleşimi
kapatacaksınız. “Ee, ben bunu yapmam.” “Niye yapmazsın?” “Muhalefet suistimal
ediyor.” 
MUSTAFA ELİTAŞ (Kayseri) – Doğru. 
ENGİN ALTAY (Devamla) – Ya, muhalefet
niye suistimal etsin? Muhalefet, yapıcı, kendince haklı olduğu önerilerini
getiriyor. Gülüp durmayın, gülüp durmayın, şuranın iklimini bozmayın yani şuna
güvenmeyin: Dün Halkların Demokratik Partisine mensup milletvekilleri burada
oturdu. Çok şükür, iyi bir iş yaptınız yani haddinizi bildiniz. 
FATİH ŞAHİN (Ankara) – Güleriz bak.
ENGİN ALTAY (Devamla) – Ama şimdi
Cumhuriyet Halk Partisi ve Milliyetçi Hareket Partisine mensup
milletvekillerine yönelik bir anda efeleşiyorsunuz. 
ERKAN AKÇAY (Manisa) – Efe değil, çalı
kakıcı bunlar. 
FATİH ŞAHİN (Ankara) – Öyle demeyin, güleriz.

ENGİN ALTAY (Devamla) – Yani bunun tadı
kaçacak, onu söylüyorum. Siz de, biz de buna uyacağız, buradaki haklarımızı
kullanacağız.
Kanun geçmez demiyorum, geçer, üç hafta
sonra geçsin, bir şey olmaz. Polisin zaten yüzüne peçe takanı, molotof atanı yakalamaması
ve hâkimin, savcının Türk Ceza Kanunu’ndan onlara ceza vermemesi diye bir şey
söz konusu değil, bunların hepsi var. 
Bu bakımdan, bizim grup önerimiz, bugün
Meclisin çalışmalarını 19.00’a kadar sürdürmesi ve kapanmasıdır. Bu,
Parlamentonun bundan sonraki çalışma iklimine yönelik bir olumlu doping
yapacaktır ve bu olumlu dopinge, Parlamento ikliminin yumuşamasına herkesin
ihtiyacı var. Ben burada, tabii, MHP ve HDP grup başkan vekillerine de işin
doğrusu çok görüyorum. Yani muhalefetin görevlerinde bu kanunla ilgili olarak
zaman zaman aksamalar olduğunu, yaptıklarını da düşünüyorum. Takdir
kendilerinindir ben onu bilmem.
Bu arada Süleyman Şah Türbesi’yle
ilgili sadece bir şey söyleyeceğim. Ortada bana göre bir kepazelik var. Türkiye
Cumhuriyeti Başbakanının, Millî Savunma Bakanının söyledikleri burada,
zamanımız yok, bunları okumayacağım. Ama Hükûmetin bu son yaptığı şuna benzedi.
Anadolu’da itfaiyecilerin kullandığı bir tabir vardır. Yangın çıkar, itfaiye
yangını söndüremez, ev yanıp biter, kül olur. İtfaiyeciler şehre geri döner
-özellikle bu köylerde çok yaygındır- itfaiyecilere sorarlar: Ne oldu?
İtfaiyeciler “Evi kurtaramadık.” demez, “Ev yandı.” demez. “Tarlayı kurtardık.”
der. Siz Süleyman Şah Türbesi’ndeki tarlayı bile kurtaramadınız. Hükûmeti bu
aczi için de kınıyorum, açıktan kınıyorum.
Genel Kurulu
saygıyla selamlıyorum. (CHP sıralarından alkışlar) 
BAŞKAN –
Teşekkür ediyorum.
MEHMET GÜNAL
(Antalya) – Sayın Başkanım, Sayın Altay konuşması sırasında iki defa grubumuzu
töhmet altında bırakacak açıklamada bulunmuştur “Zaman zaman görevlerini
yapmıyor.” diye. Müsaade ederseniz 69’a göre…
ERKAN AKÇAY
(Manisa) – Efe değil bunlar, çalı kakıcı, eşkıya!
BAŞKAN – Buyurun
Sayın Günal.
Sataşma
nedeniyle iki dakika söz veriyorum.
VII.- SATAŞMALARA İLİŞKİN
KONUŞMALAR (Devam)
10.- Antalya Milletvekili
Mehmet Günal'ın, Sinop Milletvekili Engin Altay’ın CHP grup önerisi üzerinde
yaptığı konuşması sırasında MHP Grubuna sataşması nedeniyle konuşması
MEHMET GÜNAL
(Antalya) – Teşekkür ederim.
Sayın Başkan,
değerli milletvekilleri; Sayın Altay “zaman zaman” dedi ama biz görevimizi
yapıyoruz. Milliyetçi Hareket Partisi olarak bu kanunun neresine karşı
olduğumuzu, içerisinde kullandığınız bonzai gibi, peçe gibi şeylerin zaten
kanunlarda mevcut olduğunu, Terörle Mücadele Kanunu’nda mevcut olduğunu, bu
kanun içerisinde temel özgürlükleri, hakları yasaklayan; idarecilere, valiye,
kaymakama bütün özgürlükleri kısıtlama, hâkim, savcı yerine geçme yetkisi
veren; polis teşkilatını yok eden, Jandarmayı yok eden, bir süre sonra federal
bir yapının altyapısını oluşturarak jandarma komutanını dahi valinin atamasına
cevaz veren düzenlemeler var. Onun için Cumhuriyet Halk Partisi Grup Başkan
Vekilinin söylediği şey gerçek dışıdır. Milliyetçi Hareket Partisi her zaman
bunu söylüyor. 
S. NEVZAT
KORKMAZ (Isparta) – Kendilerine baksınlar.
MEHMET GÜNAL
(Devamla) - Ben aynen kendilerine baksınlar diliyorum. Yani “Bize
efeleniyorlar” diyorlar ama bize efelenemediler. 
ERKAN AKÇAY
(Manisa) – Bunlar efelenemezler, çalı kakıcı onlar!
MEHMET GÜNAL
(Devamla) – Bilmiyorum yani, efelik ayrı bir şey. Bir de efelik Aydın’ın
doğasında var. 
ERKAN AKÇAY (Manisa) - Bize
efelenemezler. Çalı kakıcı onlar, çalı kakıcı. Bunlar zalim, namert. AKP için
söylüyorum ben bunu. 
MEHMET GÜNAL (Devamla) – Bunu efelik
diye nitelendirmek de doğru değil Sayın Altay bence. O, efelik olmuyor; o, kaba
kuvvete başvurmak oluyor. Efelikte biraz delikanlılık oluyor. 
HAYDAR AKAR (Kocaeli) – 300 kişiyle
saldırmazlar. Bravo. (CHP sıralarından alkışlar) 
MEHMET GÜNAL (Devamla) – Hani Sayın
Cumhurbaşkanının Fuat Avni’ye dediği gibi, hani “Delikanlıysan çık.” diyor, o
başka bir şey oluyor. 
OKTAY VURAL (İzmir) – Fuat Avni,
neredesin? 
MEHMET GÜNAL (Devamla) – Maalesef bu
kanunla ilgili, değerli arkadaşlar… Yalnız, Sayın Altay’ın diğer söylediğine
katılıyorum. Yani MHP Grubuyla ilgili söylediklerini kendisine iade ediyoruz
ama çalışma düzeniyle ilgili, verilen önergeyle ilgili hakikaten bu işi bir
gözden geçirmek gerekiyor. Çoğunlukçu anlayışla, dayatmayla bunların
olmayacağını biliyorsunuz. Onun içerisindeki tekliflerimizi daha önce de
söyledik. Onunla ilgili bir şey varsa ayırt edin, bunlara biz destek olalım.
Terörle mücadele etme niyetiniz olmadığını biliyoruz ama samimiyetiniz varsa
getirin onlara destek olalım, onun dışında özgürlükleri yasaklayan maddelere
karşı çıkmaya her zaman devam edeceğiz. 
İDRİS BALUKEN (Bingöl) – Sayın Başkan…
BAŞKAN – Buyurun Sayın Baluken.
İDRİS BALUKEN (Bingöl) – Sayın Başkan,
yani önemli bir yasa tasarısı görüyoruz; ülkenin demokratik geleceğini karartabilecek,
mevcut özgürlükleri sınırlandırabilecek bir yasa tasarısı. Bu yasa tasarısıyla
ilgili hem komisyon aşamasında hem de kamuoyuyla yaptığımız paylaşımlarda biz
Halkların Demokratik Partisinin ne düşündüğünü ve nasıl bir muhalefet
göstereceğini ortaya koymuştuk. Nitekim, Genel Kurul aşamasında da AKP’nin
şiddet ve zor yöntemlerine rağmen Halkların Demokratik Partisi olarak biz bu
yasa tasarısına karşı en etkin muhalefeti geliştirmek için büyük bir çaba
içerisindeyiz. Hâl böyleyken, HDP’nin duruşu bu kadar ortadayken demin
Cumhuriyet Halk Partisi adına konuşan Grup Başkan Vekili Sinop Milletvekili
Sayın Engin Altay “Muhalefet partileri zaman zaman işlerini iyi yapmıyorlar.”
demek suretiyle Halkların Demokratik Partisinin de Genel Kuruldaki çalışmalarını
iyi yapmadığını, buradaki muhalefet duruşunu iyi ortaya koymadığını ifade
etmiştir. Dolayısıyla, grubumuza açıktan bir sataşmada bulunmuştur. Müsaade
ederseniz grubumuz adına
Sayın Adil Zozani bir cevap verecek.
BAŞKAN – Buyurun Sayın Zozani, sataşma nedeniyle iki dakika
söz veriyorum. 
11.- Hakkâri Milletvekili
Adil Zozani'nin, Sinop Milletvekili Engin Altay’ın CHP grup önerisi üzerinde
yaptığı konuşması sırasında HDP Grubuna sataşması nedeniyle konuşması
ADİL ZOZANİ (Hakkâri) – Teşekkür ediyorum.
Sayın Grup Başkan Vekili, Sayın Altay, 21 Şubat günü tüm
Türkiye kamuoyu HDP Grubunun burada AKP Grubunun despotik yöntemlerle
uygulamaya çalıştığı yasama çalışmalarına karşı nasıl direnç gösterdiğini yedi
saat boyunca gördü. Tüm Türkiye kamuoyu bir şeyi daha gördü: AKP Grubu her
türlü hakarete yüzünü yere eğerek karşılık vermiştir. Ne söylersen söyle her
şey…
MUSTAFA ELİTAŞ (Kayseri) – Hakaret yaptığını söylüyorsun.
HAKAN ÇAVUŞOĞLU (Bursa) – Mahkemede bu delil olacak. 
ADİL ZOZANİ (Devamla) – AKP Grubuna ne söylersen söyle
“Nisan yağmuru, Yarabbi şükür!” diyor. Öyle bir noktaya geldiler. Öyle bir
noktaya geldiler. Bu size yeter, fazla bile!
RECEP ÖZEL (Isparta) – Hadi oradan! Hadi oradan!
ADİL ZOZANİ (Devamla) – Bakın, 21 Şubat tutanağından
okuyorum size…
RECEP ÖZEL (Isparta) – Oku bakalım!
ADİL ZOZANİ (Devamla) – 21 Şubat tutanağından okuyorum…
FATİH ŞAHİN (Ankara) – Davalar açılınca görürsün,
tebligatlar gelince…
ADİL ZOZANİ (Devamla) – Bir saniye… 
“Biz erkek adamın, sözünde duran adamın bu Mecliste Başkan
Vekilliği yaptığını zannediyorduk.” dedi. Bu tutanaktadır, tutanakta.
FATİH ŞAHİN (Ankara) – O hakaretlerin hepsinin bedelini
ödeyeceksiniz.
ADİL ZOZANİ (Devamla) – “Yarabbi şükür!” dediniz, “Bu da
bize geldi, bize bunu da gösterdiniz.” dedi. (AK PARTİ sıralarından gürültüler)
Burada var, burada var. Her şeye, her şeye “Nisan yağmuru, deyip Yarabbi
şükür!” dediniz ya biz bunu gördük, Türkiye kamuoyuna bu yüzünüzü gösterdik. En
büyük direniş budur!
Cumhuriyet Halk Partisi eğer 21 Şubat günü yarım saat daha
direnç göstermiş olsaydı, çekilmeseydi, kürsü hevesine kapılmamış olsaydı biz
bugün daha iyi bir noktada olurduk bu yasaya karşı. 
MUSTAFA ELİTAŞ (Kayseri) – Anlaşmayı bozmuşsunuz! Sözünüzde
durmamışsınız!
ADİL ZOZANİ (Devamla) – Esas görevlerini biraz daha dirençle
yapmış olsalardı biz size o direnci gösterirdik. 
RECEP ÖZEL (Isparta) – Ya ne yapsan da bu yasa bitecek.
ADİL ZOZANİ (Devamla) – Evet, siz şunu gördünüz…
FATİH ŞAHİN (Ankara) – Anlaşmıştınız değil mi?
ADİL ZOZANİ (Devamla) – Siz şunu gördünüz: HDP geleneğinde
direniş olduğunu gördünüz.
(Mikrofon otomatik cihaz tarafından kapatıldı)
ADİL ZOZANİ (Devamla) – Bizim fıtratımızda direnmek vardır,
sizin fıtratınızda da oy vermek vardır. İşte bu! (HDP sıralarından alkışlar) 
HAYDAR AKAR (Kocaeli) – Bunlar yenilir yutulur laflar değil
Sayın Başkan, davet edin burayı.
ENGİN ALTAY (Sinop) – Sayın Başkan…
BAŞKAN – Buyurun Sayın Altay.
ENGİN ALTAY (Sinop) – Sayın Başkanım,
sayın hatip konuşmasında… 
BAŞKAN – Konu anlaşıldı Sayın Altay,
buyurun. Sormuyorum. Sataşma nedeniyle söz istiyorsunuz.
Buyurun efendim.
HAYDAR AKAR (Kocaeli) – Ama bir
açıklasın Sayın Başkan. 
12.- Sinop Milletvekili Engin
Altay'ın, Hakkâri Milletvekili Adil Zozani’nin sataşma nedeniyle yaptığı
konuşması sırasında CHP Grubuna sataşması nedeniyle konuşması
ENGİN ALTAY (Sinop) – Teşekkür ederim. 
Sayın Başkan, sayın milletvekilleri;
Halkların Demokratik Partisi sözcüsü, bizce bu kanuna kamuoyunun büyük
çoğunluğu karşı olduğu için bizi kamuoyunda bu kanunun geçmesine gereği kadar
direnç göstermemekle itham etti.
Şimdi, “direnç” diyorum, “direnme
hakkı” diyoruz. Demokrasi tepki ve protesto rejimidir. Eğer bir memlekette bir
iktidar gerek Parlamentoda gerek sokakta tepki ve protestoya tahammül edemez
hâle geldiyse, işte bu getirdiğiniz yasa ve benzeri yasalarla diktatörlüğünü
pekiştirmek için, kendine yönelik eleştirileri sıfırlamak için tedbirler alır.
Bu yasa da odur zaten. Bu ayrı bir boyutu.
Cumhuriyet Halk Partisi bu yasaya
başından beri, gerek komisyon aşamasında gerekse Genel Kurulda gereği gibi
karşı çıkmaktadır. Halkların Demokratik Partisini, biz, Cumhuriyet Halk Partili
üyeler, Komisyonda yeteri kadar mücadele ederken keşke görebilseydik de bu yasa
bu Genel Kurula bu şekilde belki gelmezdi diye de düşünüyorum. Takdir
kendilerinin. Ama direnmenin değişik yol ve metotları vardır. Her siyasi
partinin de kendisine göre bir direnme stratejisi vardır. Elbette muhalefet
direnecek, iktidar bastıracak. İktidar bastırırken, muhalefet direnirken de
herkesin -biz ne dedik- uyması gereken, Türkiye Büyük Millet Meclisi
İçtüzüğü’dür. 
Ancak bu konuda metot olarak,
Milliyetçi Hareket Partisinin metodu farklıdır, ki bana göre pasif bir metottur
Milliyetçi Hareket Partisinin metodu, doğru bir metot değildir. 
OKTAY VURAL (İzmir) – Sayın Başkan…
Sayın Başkan… 
MEHMET GÜNAL (Antalya) – Bunları
uyarmanız lazım Sayın Başkan.
HASAN HÜSEYİN TÜRKOĞLU (Osmaniye) –
Sayın Başkanım, pasif kalmayın, müdahale edin. Bize “pasif” diyor. 
ENGİN ALTAY (Devamla) – Halkların
Demokratik Partisinin metodunun kendilerine göre kendi içinde bir bütünlüğü
vardır. 
Cumhuriyet Halk Partisinin direnişi,
direnci, kanunlardan, Anayasa’dan ve Türkiye Büyük Millet Meclisinden aldığı
imkânlar nispetindedir. 
Biz hep şunu söylüyoruz, “Kimse kanun
dışına çıkmasın!” diyoruz.
MUSTAFA ELİTAŞ (Kayseri) – Kimse de
kürsüye çıkmasın. Kimse oraya çıkmasın!
ENGİN ALTAY (Devamla) - Geçen oturumda,
nitekim, oturumu yöneten Meclis Başkan Vekilini de kanun dışılıkla itham ettim.
Niye itham ettim? İç Tüzük’e uymadığı için itham ettim. Yine uymazsa yine itham
ederim.
Genel Kurulu saygıyla selamlıyorum.
(CHP sıralarından alkışlar) 
BAŞKAN – Evet, teşekkür ediyorum.
MUSTAFA ELİTAŞ (Kayseri) – Biz de
diyoruz ki: “Kimse kanun dışına çıkmayacağı gibi kürsüye de çıkmasın! Başkanlık
makamına çıkmasın!”
OKTAY VURAL (İzmir) – Sayın Başkan…
BAŞKAN – Buyurun Sayın Vural. 
OKTAY VURAL (İzmir) – Tabii, bu böyle
süre gelmesi… Ama, yani, kürsüde, açıkçası, pasif davranmakla bir şey yapıldı.
Milliyetçi Hareket Partisi olarak hem Komisyonda hem Parlamentoda neleri
yaptığımızı, neleri ettiğimizi kürsüden milletimize herhangi bir başka
sataşmaya da yer vermeksizin ifade etmek durumunda kaldığımızı ifade etmek
istiyorum. 
Sataşmadan dolayı söz talebimiz var. 
BAŞKAN – Sayın Vural, buyurun sataşma
nedeniyle. 
OKTAY VURAL (İzmir) – Sayın Hasan
Hüseyin Türkoğlu konuşacak. 
BAŞKAN – Aslında, söylemeseniz de siz
el kaldırınca ben sataşma olduğunu anlıyorum. 
Buyurun Sayın Türkoğlu. 
MEHMET GÜNAL (Antalya) – Hayır,
normalde sormayınca vermiyorsunuz ya, onun için yani, “İllaki bir söyle.” diyorsunuz.

13.- Osmaniye Milletvekili
Hasan Hüseyin Türkoğlu'nun, Sinop Milletvekili Engin Altay’ın sataşma nedeniyle
yaptığı konuşması sırasında MHP Grubuna sataşması nedeniyle konuşması
HASAN HÜSEYİN TÜRKOĞLU (Osmaniye) –
Teşekkür ederim. 
Sayın Başkan, Türk milletinin
saygıdeğer milletvekilleri; bu, biraz sonra müzakere etmeyi düşündüğünüz
tasarıyla ilgili olarak Cumhuriyet Halk Partisi Grup Başkan Vekili Sayın Engin
Altay, Milliyetçi Hareket Partisinin bu konudaki tavrıyla ilgili, tarzıyla
ilgili “pasif” nitelemesinde bulundular. Bu nitelemeye katılmak mümkün değil.
Bu tasarı Türkiye Büyük Millet Meclisi gündemine, (1/995) sayısı ile Komisyona
geldiği günden itibaren Milliyetçi Hareket Partisinin iki Komisyon üyesi olarak
Muğla Milletvekili Sayın Mehmet Erdoğan ve ben aralık ayının başından bu yana
hem esas Komisyonda hem de alt komisyon üyesi olarak ayrıca ben olabildiğince
Milliyetçi Hareket Partisinin bu konudaki değerlendirmelerini hem kamuoyuyla
hem Komisyon üyeleriyle hem de tasarı sahibi Hükûmetle paylaştık ve
fikirlerimizi beyan ettik. Biz bu fikirlerimizi beyan eder iken ortada Adalet
ve Kalkınma Partisinden, maalesef, fikirlerimizi dinleyen ve anlayışla
karşılayan ne Komisyon üyesi insanlar vardı ne de Hükûmet vardı. Onlar sadece
şu anda olduğu gibi cep telefonlarıyla oynuyorlardı, mesaj çekiyorlardı ve
önergelerimize sadece Başkanın gözüne bakmak suretiyle “evet” ya da “hayır”
şeklinde cevap veriyorlardı. 
Ayrıca, Halkların Demokratik Partisi
Grubundan olan milletvekili arkadaşlarımız da Komisyon çalışmalarına neredeyse
hiç katılmadılar, çok az katıldılar. Ancak bir gün HDP Eş Genel Başkanı çıkıp
“CHP, MHP, biz buna hep beraber karşıyız.” deyince o günden beri Başbakan
“Bakın, görüyor musunuz, MHP, HDP, CHP aynı tarafta.” diye değerlendirmelerde bulunmaya
başladı. Burada bir danışıklı dövüş olduğunu değerlendiriyoruz. Milliyetçi
Hareket Partisinin bu konudaki tavrı İç Tüzük ve Anayasa hükümlerine göre
devletin ve milletin menfaatleri doğrultusundadır. Bunun aksini düşünen de
söyleyen de yalan söylüyordur. (MHP sıralarından alkışlar)
BAŞKAN – Evet, teşekkür ediyorum.
İDRİS BALUKEN (Bingöl) – Sayın Başkan…
ENGİN ALTAY (Sinop) – Yalan söylüyor
Başbakan, yalan!
BAŞKAN – Buyurun Sayın Baluken, sataşma
nedeniyle söz veriyorum.
İDRİS BALUKEN (Bingöl) – Ama iki ayrı
sataşma var, öyle yani.
BAŞKAN – Buyurun efendim, buyurun,
sataşma…
ADİL ZOZANİ (Hakkâri) – İki ayrı
sataşma var.
BAŞKAN – Aynı şeyi Sayın Altay’a da
yaptık efendim.
İDRİS BALUKEN (Bingöl) – CHP adına olan
sataşmaya ben cevap vereceğim; Sayın Hasan Hüseyin Türkoğlu’nun da sataşması
var, Adil Bey cevap verecek.
BAŞKAN – Buyurun.
14.- Bingöl Milletvekili
İdris Baluken'in, Sinop Milletvekili Engin Altay’ın sataşma nedeniyle yaptığı
konuşması sırasında HDP Grubuna sataşması nedeniyle konuşması
İDRİS BALUKEN (Bingöl) – Sayın Başkan,
değerli milletvekilleri; gerçekten siyasi partilerdeki paniği, telaşı görünce
ne kadar doğru yolda olduğumuzu biz bir kez daha görme fırsatını yakalıyoruz. 
Biz şu bilgiyi biliyoruz: Saraya giden
anketlerde, Başbakana giden anketlerde, AKP’de tarihin belki de en dramatik
düşüşünün olduğu bir dönemi yaşıyoruz. Yüzde 39’lara doğru hızla düşen bir oy
oranına sahipsiniz.
HAYDAR AKAR (Kocaeli) – Daha da aşağı,
35. 39 büyük bunlar için artık.
MUHAMMET BİLAL MACİT (İstanbul) – On
iki yıldır aynı cümleler, her seçim aynı cümleler.
İDRİS BALUKEN (Devamla) – Aynı şekilde
Cumhuriyet Halk Partisini de, on üç yıldır, muhalefet yapamamaktan kaynaklı,(´) sizi sürekli
iktidara getirip bu şekilde antidemokratik yasaları halkın gündemine getirmekten
dolayı Türkiye halkı önemli oranda cezalandırmaya başlamış. Dolayısıyla, CHP’de
de aynı oranda düşünün yaşandığını çok iyi biliyoruz. 
Yine, on üç yıllık iktidarınıza büyük
katkısı olan, etkin bir muhalefet yapamayan Milliyetçi Hareket Partisi de bu kadar
olumsuzluk içerisinde bu anketlerde yerinde saymaya devam ediyor. 
Özellikle o anketleri -bilenleriniz kaç
kişidir bilmiyorum ama- bir inceleme şansınız olursa Türkiye’de yeni bir
muhalefet partisinin yükseldiğini, Halkların Demokratik Partisinin giderek
Türkiye’nin bütün illerinde âdeta bir parlayan yıldız şeklinde halkımızın umudu
hâline geldiğini görürsünüz. 
Dolayısıyla, burada “Komisyonda etkin
çalışmadı.” demekle ya da HDP’yi zan altında bırakacak birtakım söylemlerle hem
AKP’ye ait hatipler hem CHP’ye ait hatipler konuşabilirler. Biz bu paniğinizi
anlıyoruz, telaşınızı anlıyoruz, 8 Haziranda inşallah burada görüşeceğiz
diyoruz. (HDP sıralarından alkışlar)
BAŞKAN – Sataşma nedeniyle Sayın
Zozani, buyurun.
Sataşma nedeniyle son konuşmacı
efendim, çok net söyleyeyim.
HAYDAR AKAR (Kocaeli) – Nasıl yani
Sayın Başkan? Öyle şey mi olur Sayın Başkan ya? 
ENGİN ALTAY (Sinop) – Ara verirsen
olur.
HAYDAR AKAR (Kocaeli) - Ara verin Sayın
Başkan, ara verin. Öyle şey olur mu ya?
BAŞKAN – Buyurun.
15.- Hakkâri Milletvekili
Adil Zozani'nin, Osmaniye Milletvekili Hasan Hüseyin Türkoğlu’nun sataşma
nedeniyle yaptığı konuşması sırasında HDP Grubuna sataşması nedeniyle konuşması
ADİL ZOZANİ (Hakkâri) – Esasında biraz
önce bıraktığım yerden devam etme arzusundayım çünkü bu konu değişmedi. Biraz
önce de gördüğümüz kadarıyla sizin 20 ve 21 Şubattaki tavrınız devam edecek, ne
söylenirse söylensin, burada “Nisan yağmuru, Yarabbi şükür.” diyeceğinizi
biliyoruz. Bu sizin çöküşünüzün göstergesidir, bu sizin çöküşünüzün başlangıcıdır.
Bu paket, bu darbe paketi, AKP Hükûmetinin, AKP iktidarının başlangıcı oldu,
siz de bunu biliyorsunuz.
İDRİS BALUKEN (Bingöl) – AKP
iktidarının sonunun başlangıcı.
ADİL ZOZANİ (Devamla) – O nedenle
burada her şeye artık “Yarabbi şükür.” demek durumunda kaldınız, bu bir.
MUHAMMET BİLAL MACİT (İstanbul) –
Hakaret etmeye utanmıyorsun!
ADİL ZOZANİ (Devamla) – Biz
bulunduğumuz komisyonlara bir kişi dahi gitsek sokağın sesini Meclise
taşıdığımız için, komisyonlara taşıdığımız için, halkın sesini taşıdığımız
için, halkın duygularını taşıdığımız için Türkiye kamuoyunun önünde başımız dik
dolaşabiliyoruz. Biz Türkiye’nin her tarafında dolaşabiliyoruz; Rize’de
dolaşabiliyoruz, İstanbul’da dolaşabiliyoruz, Tekirdağ’da dolaşabiliyoruz. Bize
oy veren vermeyen Türkiye Cumhuriyeti mensubu her vatandaş “Türkiye’de onurlu,
başı dik siyaset.” deyince Halkların Demokratik Partisi olduğunu ifade eder.
Herkesin gündemidir. Eğer bugün 30 milletvekiliyle burada temsil edilen bir
parti Türkiye kamuoyunun gündeminde MHP’ye, CHP’ye, AKP’ye oy vermiş herkesin
birinci gündemi pozisyonundaysa bu, HDP’nin bu Parlamento çatısı altında başı
dik, onurlu muhalefetinden geçiyor. 
MUSTAFA ELİTAŞ (Kayseri) – Küfürlü
muhalefetinden, küfürlü, küfürlü!
ADİL ZOZANİ (Devamla) - Bunu biliyorsunuz,
bunu biliyorsunuz ama öyle görünüyor ki ar damarınız o kadar esnemiş ki her
şeyi kabul etmek durumunda kalıyorsunuz. (HDP sıralarından alkışlar)
HAYDAR AKAR (Kocaeli) – Hayda!
MİHRİMAH BELMA SATIR (İstanbul) – Hadi
oradan!
MUSTAFA ELİTAŞ (Kayseri) – Sayın
Başkan…
BAŞKAN – Evet, konu kapanmıştır
efendim, teşekkür ediyorum, lütfen…
MİHRİMAH BELMA SATIR (İstanbul) –
Ahlaksız şey!
HAYDAR AKAR (Kocaeli) – Ar damarından
bahsetti ya Başkan.
BAŞKAN – Efendim tartışma bitmiştir,
teşekkür ediyorum.
ENGİN ALTAY (Sinop) – Başkanım, Sayın
Başkanım…
MUSTAFA ELİTAŞ (Kayseri) – Sayın
Başkan, müsaade eder misiniz. Sayın Başkan, terbiyesizce konuşmaya müsaade
ediyorsunuz. Terbiyesizce konuşmayı sataşma olarak kabul etmiyorsunuz.
BAŞKAN – Şimdi, Cumhuriyet Halk Partisi
grup önerisi…
ENGİN ALTAY (Sinop) – Sayın Başkanım…
BAŞKAN – Vermeyeceğim efendim, lütfen.
MEHMET GÜNAL (Antalya) – Bunu da
dinlemek zorundasınız!
BAŞKAN – Tutanakları isteyeceğim ondan
sonra efendim.
Cumhuriyet Halk Partisi grup önerisi
aleyhinde söz isteyen, Hasip Kaplan, Şırnak Milletvekili.
Buyurun Sayın Kaplan.
ENGİN ALTAY (Sinop) – Bunu nasıl
vermeyeceğinizin usulü, oturuma ara verirsiniz, vermezsiniz. Bu keyfîlik olmaz.
Ara verirsen vermezsin. Böyle bir sataşmaya nasıl cevap vermez? Ara ver Başkan,
bana ne ya. Ya sataşma var.
BAŞKAN – Sayın Kaplan buyurun lütfen. 
ENGİN ALTAY (Sinop) – On üç yıldır
muhalefet…
BAŞKAN – Sayın Kaplan, buyurun.
ENGİN ALTAY (Sinop) – Nereye
gidiyorsun, bir dakika ya!
BAŞKAN - Sayın Altay, böyle bir usul
var mı yani? Lütfen Sayın Altay. (Gürültüler)
ADİL ZOZANİ (Hakkâri) – Yanılıyorsunuz
Başkan, İç Tüzük 68’e göre ara ver.
BAŞKAN – Niye ara vereceğim,
tutanakları istedim.
Sayın Kaplan, buyurun.
ENGİN ALTAY (Sinop) – Biraz önce…
BAŞKAN - Siz bilirsiniz Sayın Kaplan.
Sayın Altay, böyle bir usul… 
ENGİN ALTAY (Sinop) – Başkanım, biraz
önce dedim ki, bu kürsüden söyledim: Bunu keyfî kullanamazsın Başkan! Ara ver,
verme. Ara verirsen olur.
BAŞKAN - Efendim, tutanakları istemek
için ara vermedim. Sayın Altay, tutanakları istedim efendim, vereceğim diyorum,
tamam. (Gürültüler)
MUSTAFA ELİTAŞ (Kayseri) – Sayın
Başkan, Sayın Kaplan vazgeçti.
MEHMET GÜNAL (Antalya) – Nasıl
istiyorsun, duymadın mı ya? O zaman demin nasıl söz verdin? Duymuyor musun, ne
tutanağı ya? Demin dinlemeden veriyordun!
BAŞKAN - Tamam efendim konu anlaşıldı,
tutanakları istedim, gelince okuyacağım.
OKTAY VURAL (İzmir) - Sayın Başkan, “ar
damarı” diye söyledi ya.
MEHMET GÜNAL (Antalya) – Daha ne
söyleyecek?
MUSTAFA ELİTAŞ (Kayseri) – Sana ne
kardeşim ya, sana ne!
MEHMET GÜNAL (Antalya) – Size ne, size
ne?
BAŞKAN - Buyurun Sayın Kaplan.
X.- ÖNERİLER (Devam)
A) Siyasi Parti Grubu
Önerileri (Devam)
3.- CHP Grubunun, Türkiye
Büyük Millet Meclisi Genel Kurulunun 23/2/2015 tarihinde saat 19.00’a kadar
çalışmasına ilişkin önerisi (Devam)
HASİP KAPLAN (Şırnak) – Arkadaşlar,
altıncı günde Mecliste herkes tırlatmaya başladı.
Açık söyleyeyim bakın: 20 Şubatta bu
psikolojik ve patolojik durumu gördüm ve bu dilekçeyi verdim Başkana, Başkanlık
Divanına. O zaman “Korsan Başkanlık Divanı” diyordum, şimdi de diyorum. Diyorum
ki: Günde 15 saat çalışmak ve sürekli sabah dörtlere, beşlere kadar çalışmak
Türkiye’nin taraf olduğu Avrupa İnsan Hakları Sözleşmesi’nin 4’üncü maddesine
göre zorla çalıştırmaya girer, angaryadır dedim angarya! Kulak asmadınız.
HAYDAR AKAR (Kocaeli) – Babaları için
çalışmazlar bu kadar be!
HASİP KAPLAN (Devamla) – “Sözleşmenin
3’üncü maddesine göre bu, milletvekillerine kötü muameledir, işkencedir.”
dedim, dilekçe verdim, cevap vermediniz. Sayın Başkan, niye cevap vermiyor
Başkanınız? (AK PARTİ sıralarından gülüşmeler)
TÜLAY KAYNARCA
(İstanbul) – İşi var.
BAŞKAN – Yasaya gelince vereceğiz.
HASİP KAPLAN (Devamla) – Ya, bunu
nereye koyacaksınız, bunu nereye koyacak Başkanlık Divanı? Ne zamana kadar? Al
bunu götür nereye götürürsen, Kanada’ya mı götürürsün...
RECEP ÖZEL (Isparta) – Sakin...
Sakin... Sakin ol.
HASİP KAPLAN (Devamla) – Bakın
arkadaşlar, burada -çok açık söylüyorum- yaşananlar rezalettir tek kelimeyle.
Bir milletvekili çıkıyor “Ben psikopatım, böyle vurdum, böyle vurdum.” diyor.
Birisi çıkıyor “Elim taş gibi, böyle vurdum kadınlara.” diyor. Birisi
çıkıyor... Yaşananları bu tutanaklardan anlatırsam yüzünüz kızarır. 
RECEP ÖZEL (Isparta) – Buna sebep ne?
HASİP KAPLAN (Devamla) – Bakın şu an
canlı yayındayız. 
MUSTAFA ELİTAŞ (Kayseri) – Canlı yayın
yok.
HASİP KAPLAN (Devamla) – Psikopat olan
milletvekili hakkında işlem yapmadınız Başkanım, kadın döven Elitaş hakkında da
yapmadınız. 
HAYDAR AKAR (Kocaeli)­ – Onlar
dedelerinden alışık kadın dövmeye.
HASİP KAPLAN (Devamla) – Ondan sonra,
grup haklarını vermediniz. Grup haklarını vermeyince ne oldu biliyor musunuz?
Soru-cevaba da izin vermediniz. Arkasından, bölüm üzerinde konuşmaya da izin
verilmedi, karar yeter sayısı istendi, uygulanmadı. Ve buradaki manzara neydi en
son, en son neydi biliyor musunuz? Biz, burada oturmuş alkışlarla, sloganlarla
protesto ederken Oktay Vural’ın saçları diken diken olmuştu, kapışıyordunuz. Bu
tutanaklardan çıkan sözlere iyi bir bakın, şu tutanaklardaki sözlere çok iyi
bakın. Bu tutanaklarda yüz kızartıcı kelimeler var.
RECEP ÖZEL (Isparta) – Hep sizin
konuşmalarınız.
HASİP KAPLAN (Devamla) – Şimdi, bir
taraftan Engin Altay’a baktım, Sinoplu sakin bir insan Diyojen gibi ama gitmiş
o sakinlik, Karadeniz’in fırtınaları gibi dalgalı, kıpkırmızı, kürsünün önünde
kıyamet kopuyor. (CHP sıralarından “Vay vay vay!” sesleri) Ya, psikolojisini
görünce şaşırdım kaldım. Mahir Ünal’a baktım, kaşlarını çatmış, etrafa bakıyor.
Grup başkan vekillerimiz havale geçiriyorlar. Bu Mecliste en hanımefendi Mihrimah
Hanım’dı, sakindi diye bakıyordum, o bile buradaki hatibe “Yürü, yürü, yürü!”
demeye başlamıştı. (Gülüşmeler) 
Söylenen kelimelere baktığımız zaman,
bunların hepsi, hepsi eksi notlarınızdır. Bakın, açık söyleyeyim, en kötüsü ne
biliyor musunuz? Şu Meclis Başkanlık kürsüsünden şu sözleri nasıl bulursunuz,
bir bakın Allah’ınızı severseniz? Okumak zorundayım arkadaşlar, sabırla… 
HAYDAR AKAR (Kocaeli) – Oku, oku, oku,
bekliyoruz.
İZZET ÇETİN (Ankara) – Meclis Başkan
Vekilinin tutumunu görsünler. 
HASİP KAPLAN (Devamla) – Bir meclis
başkan vekili hatibe ne diyor biliyor musunuz kürsüden? “Eşkıya da sensin,
ahlaksız da sensin.” 
MİHRİMAH BELMA SATIR (İstanbul) – Hatip
ne dedi önce?
AHMET AYDIN (Adıyaman) – Peki, hatip ne
diyor ona? Hatip ne diyor?
HASİP KAPLAN (Devamla) – Şimdi, ha,
dur…
MUSTAFA ELİTAŞ (Kayseri) – Hasip, hatip
ne diyor? 
HASİP KAPLAN (Devamla) – Hayır, hayır…
MUSTAFA ELİTAŞ (Kayseri) – Hasip, hatip
ne diyor, onu söyle. Hasip, onu söyle. 
AHMET AYDIN (Adıyaman) – Hatip ne
diyor, hatip? 
HASİP KAPLAN (Devamla) – Şimdi, bir
başkan vekili çıkıyor bir başka milletvekiline ne diyor? 
AHMET AYDIN (Adıyaman) – Hatibin
söylediğini de söylesene Hasip. 
HASİP KAPLAN (Devamla) – Bakın,
muhalefet elbette ki İç Tüzük haklarını kullanacak. Oynatırsanız da bakın… (AK
PARTİ sıralarından gürültüler) 
Cumhurbaşkanı Elâzığ’da “Bu paket
geçecek.” dedi, sonra Davutoğlu “Geçecek.” dedi. E, siz de, 7 Haziranda seçim
var, aday olacaksınız. “Terracotta” askerler gibi dizildiniz hepiniz,
ayrılamıyorsunuz da, öyle bu paket geçmezse hiçbiriniz milletvekili olamayacak,
yüzde 80’iniz burada görülmeyecek. 
MUSTAFA ELİTAŞ (Kayseri) – Ben aday
değilim, ne olacak? Ben aday değilim. 
HASİP KAPLAN (Devamla) – Zaten senin
şeyin kaynamış. 
HAYDAR AKAR (Kocaeli) – Senin işin
bitti zaten. “Senin işin bitmiş.” de… İmam işini bitirmiş. 
AHMET AYDIN (Adıyaman) – Elitaş aday
değil, Elitaş. 
HASİP KAPLAN (Devamla) – Şimdi, bir
Bursa, bir Kocaeli sataşması, çatışması yaşandı burada. 
AHMET AYDIN (Adıyaman) – Hasip Bey, siz
de aday mısınız? Siz de aday değilsiniz, siz de gidiyorsunuz. 
HASİP KAPLAN (Devamla) – “Dangalak”
kelimesinden tutun “Sen git Bursa’ya misket oynamaya.”, oradan tutun da bilmem
neye, arkasından da söylenen sözler ve burada Başkanlık Divanı seyrediyor. Ya,
bu tırlatma değil de nedir? Tımarhaneye döndü Meclis. 
OSMAN ÇAKIR (Düzce) – Sayenizde,
sayenizde!
HASİP KAPLAN (Devamla) – Milletin
iradesinin bu kutsal mekânını buna çevirmeye hakkınız var mı Sayın Başkan? Ey
milletvekilleri, kimin hakkı var? Kimin köle çalıştırmaya hakkı var burada? Kim
bu şekilde insanları çalıştırabilir? Burada yüzüm kızarıyor, bazı sözler var ki
okuyamayacağım. 
MUSTAFA ELİTAŞ (Kayseri) – Oku, oku,
kim söylemiş? 
HASİP KAPLAN (Devamla) – Okuyamayacağım
ama tutanakları alın okuyun.
MUSTAFA ELİTAŞ (Kayseri) – Kim
söylemiş? Oku. 
HASİP KAPLAN (Devamla) – Çünkü orada
birbirine söylenen bu sözlerin içinde hakikaten çok çok ilginç sözler var. 
AHMET AYDIN (Adıyaman) – İşine
gelenleri okuyorsun gelmeyenleri okumuyorsun be!
HASİP KAPLAN
(Devamla) – Şimdi, Sayın Ahmet Aydın çıktı, en sakin adamdır dedik, burada
bütün muhalefete hakaret etti. Allah’tan özür diledi de hadi onun yakasını
bıraktık. E, millet sizin yakanızı bırakır mı şimdi? Bu “özgürlük paketi”
dediğiniz bu faşizm paketinin içinde, bu cehennem paketinin içinde bütün bunlar
olurken bu Meclisin psikolojisini, sağlığını siz bozarken… 
Biz öğle
namazında geliyoruz dikkat ettiniz mi arkadaşlar? Mesaimiz başlıyor, 2’de
namazdan sonra buraya giriyoruz. Sabah namazı, ezan okunuyor, eve giriyoruz. 
FATİH ŞAHİN (Ankara)
– Doğru. 
HASİP KAPLAN
(Devamla) – Şimdi, bu çalışma tarzına insan hakları, hukuk, demokrasi…
HAYDAR AKAR
(Kocaeli) – Sen Allah için kılıyorsun, onlar Tayyip için!
HASİP KAPLAN
(Devamla) – Milletvekili kendi hakkını koruyamayınca yurttaşın hakkını korur
mu? Korumaz arkadaşlar, korumaz. Ha, dişinizi sıkarsınız, belki bu dönemde
milletvekili olacaksınız diye bekliyorsunuzdur ama yüzde 80’i buradan gidecek;
gideceksiniz ve gelmeyeceksiniz.
AHMET AYDIN
(Adıyaman) – Elitaş kesin yok. 
HASİP KAPLAN
(Devamla) – Bakın, inanın, şu altıncı günde milletvekilleri artık sabahları
evden çıkarken çocuklarıyla helalleşerek buraya geliyor; ya merdivenden
düşürürler ya kürsüde vururlar.
YILMAZ TUNÇ
(Bartın) – Sayenizde!
ÖMER SELVİ
(Niğde) – Millet için fedakârlık ağrınıza mı gidiyor, millet için fedakârlık? 
HASİP KAPLAN
(Devamla) – Ya, şu çiçekler var ya, şu çiçekler tehlike arz ediyor. İktidar
boğa gibi saldırıyor. 
MUSTAFA ELİTAŞ
(Kayseri) – Ayıp, ayıp!
HASİP KAPLAN
(Devamla) – Ya, buraya kim düşürdü Çam’ı? Şu çiçeklerin içinde Çam’ın ne işi
vardı Allah aşkına? Hiç mi bu fotoğraf sizi utandırmadı?
SEDEF KÜÇÜK
(İstanbul) – Kendi kendine düşmüş o!
HASİP KAPLAN
(Devamla) – Peki, Sayın Başkan, hiç mi sizi ilgilendirmiyordu bu kadar darbın,
bu kadar yaralamanın… 
İZZET ÇETİN
(Ankara) – O zevk alıyor.
HASİP KAPLAN
(Devamla) – O tokmak kanlıdır, hâlâ niye orada duruyor? Değiştirdiniz mi
tokmağı?
SAKİNE ÖZ
(Manisa) – Şiddete eğilimi var…
HASİP KAPLAN
(Devamla) – Kanlı bir tokmak duruyor orada. Kaç kişi yaralandı biliyor musunuz?

HAYDAR AKAR
(Kocaeli) – Şiddete eğilimli insanlar var, tokmağı saklayın.
HASİP KAPLAN
(Devamla) – E, yani, Başkan seyirci; kim küfreder, kim vurur, kim kırar, kim
döker, böyle bir Meclis düzeni olabilir mi? Böyle bir olay hangi dünya
meclisinde var? İlkel kabilelerden alın Romalılardan girin; Antik Yunan’a gelin
Spartaküs’e gidin; Uganda’ya gelin, Zelanda’ya gidin, dünyanın en ilkel
kabilesine gidin bu kadar ilkel çalışma koşulları olan bir meclis yoktur. Bu
ilkel çalışma koşullarını da… 
YILMAZ TUNÇ (Bartın)
– Sayenizde.
İZZET ÇETİN
(Ankara) – Başkanın sayesinde.
HASİP KAPLAN
(Devamla) – Nedir, biliyor musunuz?
HÜSEYİN ÜZÜLMEZ
(Konya) – İç Tüzük’ü değiştirelim, daha rahat olsun.
HASİP KAPLAN (Devamla) – Size kısa özet
diyeyim: Neoosmanlı jingoizm siyaset propaganda tarzı size hâkim olmaya
başladı. Bu jingoist propaganda tarzı kibir taşıyor. 
HAYDAR AKAR (Kocaeli) – Kötü bir şey mi
söylüyorsun bunlara sen?
HASİP KAPLAN (Devamla) – Jingoizmi,
girin Google’dan öğrenin. Aşırı ırkçı, şoven, hükümran, başkalarını küçümseyen,
ayrımcılık yapan, hakaret eden, tahakküm eden, zorbalık uygulayan yayılmacı
politikaların adı Jingoizmdir. 
RECEP ÖZEL (Isparta) – Tam kendinizi
tarif ediyorsunuz.
HASİP KAPLAN (Devamla) – Jingoizmin
bugün temsilciliğini yapmaya soyunan bir iktidarın karşısında direnmek…
HAYDAR AKAR (Kocaeli) – Ya, olanı
veriyorlar, kaçıyorlar, kahramanlık türküleri söylüyorlar türbeyi yıktık diye.
HASİP KAPLAN (Devamla) – …en namuslu
duruştur, en onurlu duruştur, en ahlaklı duruştur, en hukuki duruştur. Bu
duruşu sergileyenlere selam olsun. (HDP ve CHP sıralarından sürekli alkışlar,
AK PARTİ sıralarından gürültüler) Bu duruşa selam duran sendikalara selam
olsun, sivil toplum örgütlerine selam olsun, aydınlara selam olsun. Hırsızlara
lanet olsun, yolsuzluk yapanlara lanet olsun, işkencecilere lanet olsun,
çakallara(x) lanet olsun…
HAYDAR AKAR (Kocaeli) – Hayvanları
karıştırmayın, onlar masum.
HASİP KAPLAN (Devamla) – …bu ülkeyi
soyanlara lanet olsun, bu ülkenin parasını çalanlara lanet olsun, vergi
vermeyenlere lanet olsun, zekât vermeyenlere lanet olsun, milletine,
vatandaşına zulmedenlere lanet olsun; lanet olsun insan gibi yaşamayana, insan
gibi davranmayana, insan gibi onurlu, dik ve özgür duramayanlara; lanet olsun
zulme boyun eğenlere, lanet olsun teslim olanlara, lanet olsun bir milletvekili
adaylığı için buna “evet” diyenlere; lanet olsun, lanet olsun, lanet olsun!
(HDP ve CHP sıralarından alkışlar, AK PARTİ sıralarından gürültüler)
HAYDAR AKAR (Kocaeli) – Olsun, olsun!
BAŞKAN – Cumhuriyet Halk Partisi grup
önerisi…
ENGİN ALTAY (Sinop) – Sayın Başkan,
tutanaklar geldi mi efendim?
BAŞKAN – Efendim?
ENGİN ALTAY (Sinop) – Sayın Başkan,
“Tutanakları isteyeceğim.” demiştiniz. Geldi mi?
BAŞKAN – İstedim, gelmedi efendim;
gelince izah edeceğim, merak etmeyin, okuyacağım tutanakları. Okuyacağım
efendim, okuyacağım.
BAŞKAN – Cumhuriyet Halk Partisi grup
önerisi…
MUSTAFA ELİTAŞ (Kayseri) – Sayın
Başkanım, Başkanın sözünü kesmek nerede var Allah aşkına?
AYKAN ERDEMİR (Bursa) – Sayın Başkan,
hatip tırlattığımızı iddia etti, sataşmadan söz almak istiyorum.
BAŞKAN – Efendim?
MUSTAFA ELİTAŞ (Kayseri) – Sayın
Başkanım, başlayalım…
AYKAN ERDEMİR (Bursa) – Tırlattığımızı
iddia etti hatip, sataşmadan söz almak istiyorum.
BAŞKAN – Sayın milletvekilim,
“Cumhuriyet Halk Partisi grup önerisi” diyorum, bir işlem yapacağız. Lütfen
ama… 
İZZET ÇETİN (Ankara) – Ya, ne işlemi?
MELDA ONUR (İstanbul) – Sayın Başkan…
BAŞKAN - Grup önerisi lehinde söz
isteyen Oktay Vural, İzmir Milletvekili.
Buyurun Sayın Vural.
OKTAY VURAL (İzmir) – Sayın Seyfettin
Yılmaz konuşacak.
MELDA ONUR (İstanbul) – Sayın Başkan,
söz istiyorum.
BAŞKAN – Sayın Seyfettin Yılmaz, Adana
Milletvekili.
Buyurun Sayın Yılmaz.
MELDA ONUR (İstanbul) – Sayın Başkan…
BAŞKAN – Lütfen efendim, işlem bitsin,
ondan sonra…
İZZET ÇETİN (Ankara) – Milletvekilini
dinlemek zorundasınız.
MELDA ONUR (İstanbul) – Sayın Başkan,
her defasında burada hayvanların konu edilmesinden rahatsızım. Görüyorum,
çakallardan söz etti.
BAŞKAN - Buyurun Sayın Yılmaz.
MELDA ONUR (İstanbul) - Her defasında milletvekilleri
çıkıp sataşmadan söz alıyor. Sataşmadan söz istiyorum.
İZZET ÇETİN (Ankara) – Milletvekilini
dinlemek zorundasınız.
BAŞKAN – İşlem yapıyorum efendim, sayın
milletvekilinin de ona müsaade etmesi lazım. (CHP sıralarından gürültüler)
SEYFETTİN YILMAZ (Adana) – Sayın
Başkan…
AYKAN ERDEMİR (Bursa) – Sayın Başkan,
herkesin tırlattığını kabul mu ediyorsunuz? (AK PARTİ sıralarından “Otur
yerine!” sesleri)
BAŞKAN – Sayın Yılmaz, buyurun.
SEYFETTİN YILMAZ (Devamla) – Sayın
Başkan…
MUSTAFA ELİTAŞ (Kayseri) – Sen devam et
kardeşim, sen devam et.
SEYFETTİN YILMAZ (Devamla) – Sayın
Elitaş, sen yönetmiyorsun Meclisi. 
MUSTAFA ELİTAŞ (Kayseri) – Sen devam
et.
SEYFETTİN YILMAZ (Devamla) – Anladım,
orası yönetiyor, senin emrinle mi hareket edeceğiz? 
MUSTAFA ELİTAŞ (Kayseri) – Sayın
Başkan, diyor ki: “Benim konuşmama müsaade edin, bunları susturun.”
BAŞKAN – Sayın Yılmaz, buyurun, tekrar
ediyorum, buyurun.
HAYDAR AKAR (Kocaeli) – Sayın Başkan,
Elitaş’la yerinizi değiştirir misiniz, çok meraklı, giderayak bir otursun orada
biraz.
SEYFETTİN YILMAZ (Devamla) – Sayın
Başkan, değerli milletvekilleri; Cumhuriyet Halk Partisinin verdiği grup
önerisi hakkında söz almış bulunuyorum. Hepinizi saygıyla selamlıyorum.
Bu önerge de bugün saat yediye kadar
çalışmayı öngörüyor. Saat de yaklaşık yediye yaklaştı. 
RECEP ÖZEL (Isparta) – Tam yedi.
SEYFETTİN YILMAZ (Devamla) – Yedi
olmuş.
Şimdi, buradan şunu ifade etmek
istiyorum: Yani, bu çalışma düzeni doğru bir çalışma düzeni değil. Bir talimat
geldi, bu talimat gereği bu yasanın çıkarılması için Adalet ve Kalkınma Partisi
Grubuyla beraber Meclisi yöneten başkan vekilleri…
HAMZA DAĞ (İzmir) - Size nereden
talimat geldi?
SEYFETTİN YILMAZ (Devamla) – Biz
hayatımızda hiçbir yerden talimat almayız ama sizin nereden talimat aldığınız ortadadır.
HAMZA DAĞ (İzmir) – Nereden talimat
geldi, söylesene. 
SEYFETTİN YILMAZ (Devamla) – Bakın,
açık ve net söylüyorum: Şimdi, bu yasa tasarısı geldiği andan itibaren Meclis
başkan vekilleri önce bir iki gün sakin bir şekilde, muhalefetin İç Tüzük’ten
ve Anayasa’dan kaynaklanan haklarını kullanması noktasında adil bir şekilde…
HAMZA DAĞ (İzmir) – Kandil’den mi geldi
talimat?
SEYFETTİN YILMAZ (Devamla) – Senin
talimatı aldığın yer Kandil’dir! Senin aldığın yerdeki talimatlara bak sen!
(Gürültüler)
HAMZA DAĞ (İzmir) – Sana nereden geldi?
SEYFETTİN YILMAZ (Devamla) – Senin
aldığın talimatlara bak, biz yüce Türk milletinden talimat alırız, senin gibi
emir eri olmayız!
MUSTAFA ELİTAŞ (Kayseri) – Türk
milletinin yüzde 50’si bize talimat veriyor, yüzde 10’u sana veriyor.
HAMZA DAĞ (İzmir) – Ben emir eri
olmuyorum ki… Emir erisin işte.
FARUK BAL (Konya) – Sayın Başkan, niçin
bu milletvekiline müsaade ediyorsunuz?
HASAN HÜSEYİN TÜRKOĞLU (Osmaniye) –
Seyfettin, o, TÜRGEV’den harçlığını alıyor, harçlığını.
SEYFETTİN YILMAZ (Devamla) – Şimdi,
sayın başkan vekillerine şunu söyleyeceğim: Ne zaman ki bununla ilgili olay
normal, bu başkan vekilleri olayı sükûnetle götürüp muhalefetin bu yasayla
ilgili İç Tüzük’ten ve Anayasa’dan kaynaklanan hakları karşısında olumlu bir duruş
sergilediler, demokratik bir tavır içerisine girdiler ama ne zaman ki
Cumhurbaşkanı Recep Tayyip Erdoğan’ın Elâzığ ve Malatya’dan… Cumhurbaşkanlığı
tarafsız bir makamdır. Cumhurbaşkanlığı Türk devlet geleneğine göre, bizim
anlayışımıza göre saygı duyulması gereken bir makamdır ama en önemli husus da
şudur ki bu koltuklarda bulunan devlet büyüklerinin de bulundukları
koltuklardaki saygınlığı muhafaza etmeleri, en başta onların görevidir. Bizim
anlayışımızda, bizim devlet geleneğimizde büyüklere saygı vardır ama oradan,
Elâzığ’dan, Malatya’dan, bu yasa önüne geldiğinde onaylayacak olan tarafsız bir
Cumhurbaşkanı “Bu yasa ya çıkacak, ya çıkacak.” dedikten sonra bir baktık ki 2
tane Meclis başkan vekilinin tavrı da demokrasiden uzaklaştı, İç Tüzük’ten uzaklaştı,
Adalet ve Kalkınma Partisinin tutumu da uzaklaştı. 
Şimdi, buradan sormak istiyorum: Ey
Meclis başkan vekilleri -hem Bahçekapılı için söylüyorum hem Yakut için
söylüyorum- şu bir hafta içerisinde Meclisi yönettiğinizdeki yönetim tarzınızı
bir gün Allah rızası için alın, televizyonlardan bir izleyin bakalım. Ondan
sonra vicdan muhasebesi yapın. 
Gelelim Adalet ve Kalkınma Partisine.
Ondan sonra, burada bu kanunun çıkmaması için muhalefetin kullandığı hakları
yok saymaya çalışan ve bunu da buradaki sayısal çoğunluğuyla burada 3 kişiye, 5
kişiye, 10 kişiye 30 kişilik bir ekiple hücum ederek bir sindirme pozisyonu
izlendi. Şimdi, buradan soruyorum: Burada, bu süre içerisinde, beş altı günlük
süre içerisinde 7-8 tane milletvekili yaralandı. 
HAMZA DAĞ (İzmir) – Nasıl anlatacaksın
HDP’yle kürsü önünde oturduğunuzu. 
SEYFETTİN YILMAZ (Devamla) – Bir
milletvekili şuradan aşağı düştü. Allah göstermesin, onun başına bir şey
gelmemesi… Ben verilmiş sadakası vardır diye düşünüyorum. Allah göstermesin,
ölüme neden olabilirdi veya felç olarak kalabilirdi. 
BÜLENT TURAN (İstanbul) – Ne işiniz
vardı orada?
SEYFETTİN YILMAZ
(Devamla) – Burada itilenler, kakılanlar, dövülenler, tokmakla dövülenler…
Şimdi, ey Meclis Başkan Vekili, bu İç Tüzük’teki disiplin cezaları ne zaman
işlem görecek, ne zaman işlem yapılacak? Burada insanlar ölüm noktasına
geldiğinde, ağır yaralananların olduğu yerde, tokmakla saldırıldığı hâlde,
sandalyeyle saldırıldığı hâlde, iktidarıyla muhalefetiyle kim haksızsa ceza
verilmesi lazım.
HAMZA DAĞ (İzmir)
– HDP’yle iş yapıyorsunuz.
SEYFETTİN YILMAZ (Devamla) – Evet,
bakın, HDP’ye gelelim. Şimdi, ne zaman ki bu ülkede seçim zamanı başladığı
zaman, şu anda, Cumhurbaşkanı çıkıyor…
HAMZA DAĞ (İzmir) – Anlatacağız herkese
hepsini.
SEYFETTİN YILMAZ (Devamla) – Biz de
anlatacağız.
Bir Cumhurbaşkanı, bir Başbakan diyor
ki: “MHP ile HDP aynı saftadır.”
AHMET YENİ (Samsun) – Doğru, öyle değil
mi?
HAMZA DAĞ (İzmir) – Evet.
SEYFETTİN YILMAZ (Devamla) – İnsan
Allah’tan korkar. Milliyetçi Hareket Partisi hep haklının ve milletin yanında
olmuştur ama birileri gibi siyasi cambazlık yapmamıştır.
HAMZA DAĞ (İzmir) – Göreceksin!
SEYFETTİN YILMAZ (Devamla) – Abdullah
Gül’ün Cumhurbaşkanlığı seçiminde Meclise girdiğimizde bize şunu söylediler:
“AKP’nin koltuk değneği.” dediler; 4+4+4’te, inandığımız hususta Adalet ve
Kalkınma Partisiyle oy kullandığımız için birileri tarafından “Adalet ve
Kalkınma Partisinin koltuk değneği.” dediler.
HAMZA DAĞ (İzmir) – Siz asıl HDP’nin
kuyruğu oldunuz, şimdi HDP’nin kuyruğu oldunuz. 
SEYFETTİN YILMAZ (Devamla) – Diğer bir
hususta Cumhuriyet Halk Partisinin yanında oy kullandığımız için Cumhuriyet
Halk Partisinin vagonuna şey yaptılar ama bizi kendileriyle karıştıranlara şunu
söylemek istiyorum: Biz milletin yanındayız, biz doğrunun yanındayız. Bu
doğruyu Adalet ve Kalkınma Partisi söylerse o doğruya yine “doğru” deriz,
Cumhuriyet Halk Partisi söylerse yine “doğru” deriz.
KEMALETTİN AYDIN (Gümüşhane) –
Söylüyoruz işte şimdi.
SEYFETTİN YILMAZ (Devamla) – Ama sizin
gibi otuz yıl dizinin dibinde büyüdüğünüz, siyasi rehber olarak kabul
ettiğiniz… Bu Adalet ve Kalkınma Partisini kuranlar gibi “Bizim liderimiz
Erbakan’dır.” diyenlerden, Erbakan dışındaki liderleri lider kabul
etmeyenlerden, düşünceleri düşünce kabul etmeyenlerden, otuz yıl boyunca dizinin
dibinde siyaset yapıp ondan sonra da “Biz, Millî Görüş gömleğini çıkardık.”
diyenlerden hiçbir zaman için olmadık. 
RECEP ÖZEL (Isparta) – Ne oldunuz?
SEYFETTİN YILMAZ
(Devamla) – On üç yıl boyunca, “Hoca Efendi’nin bir emri varsa yerine getirmeye
hazırız…” Fethullah Gülen’e Devlet Bahçeli “Okyanus ötesi.” dediği zaman, Recep
Tayyip Erdoğan’ın “Ona söz söylemek ihanettir, bu ihaneti ülkücü tabana nasıl
anlatacaksınız?” diye ifadeleri var. Ondan sonra, grubunuzun içerisinde o
Pensilvanya’ya akın akın giden, onun görüşmelerine katılan ama ne zaman ki
işinize gelmediğinde, 17-25 Aralık çıktığında, hepsi hain ilan edildiğinde
suspus olanlardan asla olmadık, olmayacağız da. Dün, bizi HDP’yle bir tutanlara
şunu söylüyorum, Sayın Genel Başkanımız grup toplantısında da söyledi, bu
konudaki konuşmamız nettir, biz diyoruz ki: Yer yarılsa, gök çatlasa HDP
anlayışıyla kıyamette bile bir araya gelmemiz mümkün değildir. Ama Abdullah
Öcalan’la pazarlık yapan sizsiniz, görüşmelerde bulunan sizsiniz, pazarlıkları
yürüten sizsiniz. Bugün, seçim yaklaştığında, her dönemdeki gibi, oylarınızın
düştüğü ortamda, şahin politikalara sığınıyorsunuz. Şunu söylüyorsunuz: “Bu
ülkede barışı getirmek için, çözümü getirmek için her yolu deneyeceğiz, tabii
ki görüşeceğiz.” Böyle onlarca açıklamanız var, Başbakanın da açıklaması var,
Cumhurbaşkanının da açıklaması var. 
AHMET YENİ
(Samsun) – Doğru, doğru.
SEYFETTİN YILMAZ
(Devamla) – Ama şimdi bakıyoruz, yine Elâzığ meydanlarında, efendime
söyleyeyim, Malatya meydanlarında, PKK terör örgütünü de bırakmış, HDP’ye diyor
ki: “Onlarla beraber olanların, onların amacı terörü önlemek değil.” Elinizi
vicdanınıza koyun. Biz bu hususta ne diyoruz? Biz, poşu mu, getirin bir
saniyede kabul edelim; molotofkokteyli mi, getirin bir saniyede kabul edelim;
bonzai mi, getirin bir saniyede kabul edelim diyoruz. İnsan Allah’tan korkar
bunları söylerken.
AHMET YENİ
(Samsun) – Geçti, geçti, onlar kabul edildi.
SEYFETTİN YILMAZ
(Devamla) – Sizin terörle mücadele etmek için hangi yasaya ihtiyacınız varsa
getirin burada uygulayalım. (*)
BÜLENT TURAN
(İstanbul) – Getirdik.
OKTAY VURAL
(İzmir) – Uygulamadılar ki.
SEYFETTİN YILMAZ
(Devamla) – Ama şunu yapacaksanız, devletin kurumlarını yok edecekseniz,
devletin kurumlarını çökertecekseniz, birileri hırsızlık yaptığında işinize
gelmediği zaman da o soruşturmayı yürütecek polis teşkilatını ortadan
kaldıracaksanız, terörle mücadelede jandarmayı kontrolünüz altına alıp da
terörle mücadeleyi aksatacaksanız o zaman sizin işlemlerinizde bir tutarlılık
yok.
Şimdi, poşudan
bahsediyorsunuz, molotofkokteylinden bahsediyorsunuz. Allah’ınızı severseniz
ben size soruyorum: Şırnak’ta, Cizre’de, ülkenin belli bir bölümünde uzun
namlulu silahlarla, roketatarlarla cirit atanlara niye sesinizi
çıkarmıyorsunuz? Onlar orada kuş mu avlıyor, kuş mu avlıyor? Poşuyla mı bu işi
çözeceksiniz? (MHP sıralarından alkışlar)
ERKAN AKÇAY
(Manisa) – İş birliği hâlindeler, iş birliği. PKK’dan asayiş dileniyor bunlar,
asayiş.
SEYFETTİN YILMAZ (Devamla) –
Çözecekseniz yine getirin ama insanda tutarlılık olur. 
ERKAN AKÇAY (Manisa) – Kamu düzeni
istiyorlar Kandil’den. 
SEYFETTİN YILMAZ (Devamla) - Bunları
bir irdeleyin, bunları bir vicdanınızda potadan geçirin, ondan sonra, gelin
konuşalım. Bizim, hayatta talimat aldığımız bir yer olmaz. Bizim talimatımız
milletin talimatıdır. Siz de keşke iradenizi ortaya koysanız da doğruya doğru,
haklıya haklı diyebilseniz. On üç yıllık bir vicdan muhasebesi yaptığımızda, bu
kürsüden birçok doğruyu söylediğimizi göreceğiz ama iradeyi ipotek altına
alırsanız, emin olun, yarın…
(Mikrofon otomatik cihaz tarafından
kapatıldı) 
SEYFETTİN YILMAZ (Devamla) – …vicdanı
mahşerde hesap verirsiniz, çocuklarınıza karşı mahcup olursunuz. 
Onun için, hep beraber, gelin, doğruyu
yapalım. 
Teşekkür ediyorum. (MHP ve CHP
sıralarından alkışlar) 
BAŞKAN – Teşekkür ederim. 
PERVİN BULDAN (Iğdır) – Sayın Başkan,
sayın hatip, biraz önceki konuşmasında grubumuza sataşmada bulunmuştur.
Grubumuz adına Sayın Sebahat Tuncel cevap verecek. 
BAŞKAN – Ne diye sataştı?
PERVİN BULDAN (Iğdır) - Ayrıca, grubumuz
adına konuşma yapan Sayın Hasip Kaplan yanlış bir değerlendirmede bulundu. Buna
ilişkin de yine Sebahat Tuncel açıklamada bulunacak. 
MUSTAFA ELİTAŞ (Kayseri) – Açıklamaya
açıklama yapmak. Burası, avukatlık değil Sayın Başkan, mahkeme değil. Basın
toplantısı yapar, kendisi açıklar. 
MELDA ONUR (İstanbul) – Sayın Başkan… 
PERVİN BULDAN (Iğdır) – “Kadın
milletvekillerimiz dayak yedi, biz dayak yemedik.” Buna ilişkin Sayın Sebahat
Tuncel açıklama yapacaklar. 
HASİP KAPLAN (Şırnak) – Elitaş, bu
sefer kılıç mesafesini geçmeyesin ha!
BAŞKAN – Bir saniye… Sayın Onur’u bir
dinleyelim önce. 
Buyurun Sayın Onur. 
MELDA ONUR (İstanbul) – Sayın Başkan,
defalarca burada aynı şey yapıldı, artık dayanamıyorum. Ben, Hayvan Hakları Alt
Komisyonu Sözcüsüyüm ve her defasında, burada, hayvanlar malzeme ediliyor.
“Çakallar gibi” dedi. Ben, hayvanlar hakkında söz almak istiyorum. Sataşmadır,
ben de onların burada temsilcisiyim. 
BAŞKAN – Sataşma nedeniyle. 
MELDA ONUR (İstanbul) – Evet, sataşma
nedeniyle. 
BAŞKAN – Buyurun Sayın Onur. (CHP
sıralarından alkışlar) 
VII.- SATAŞMALARA İLİŞKİN
KONUŞMALAR (Devam)
16.- İstanbul Milletvekili
Melda Onur'un, Şırnak Milletvekili Hasip Kaplan’ın CHP grup önerisi üzerinde
yaptığı konuşması sırasında hayvanlara sataşması nedeniyle konuşması
MELDA ONUR (İstanbul) – Değerli
arkadaşlar, ben, Çevre Komisyonu üyesiyim ve orada kurulan hayvan haklarıyla
ilgili bir alt komisyonun üyesiyim, Başkanımız da Selçuk Özdağ, bilmiyorum
burada mı. 
Burada, çeşitli defalarda, 24’üncü
Dönemde gelen çeşitli arkadaşlar çok kötü bir şey söyleyecekleri zaman “Ya,
hayvanlar bile yapmaz.” Affedersiniz şu, affedersiniz ayı, affedersiniz eşek,
affedersiniz domuz… Az önce, Sayın Hasip Kaplan “çakallar gibi” dedi. Ben,
hayvan hakları savunucusu olarak, insanların hayvanları hiçbir şekilde
konuşmalarına malzeme etmelerini istemiyorum. (AK PARTİ sıralarından alkışlar)
Bu yüzden de Sayın Hasip Kaplan’ı kınıyorum; bir. 
Bakınız, çok
çeşitli defalar hayvanlar küfür olarak getirilirler. Efendim “köpekler gibi.”
Köpekler kendi kendilerine dövüşmezler, köpekleri insanlar dövüştürür, burada
sizi kim dövüştürüyor? Çakallar, sırtlanlar, bunların ekolojik dengede bir
rolleri vardır, bunların her biri o sistemden beslenirler. Hiçbir hayvan, ne
çakal ne sırtlan, ihtiyacından fazlasını yemez bazıları gibi beyler, sakın
onlara da sataşmayın bundan sonra. (CHP sıralarından alkışlar) 
MUSTAFA ELİTAŞ
(Kayseri) – Saldırmaz konuşana, konuşana da saldırmaz.
MELDA ONUR
(Devamla) - Ve siz bunları söylediğiniz müddetçe ben her defasında sataşmadan,
hayvanlara sataşmadan dolayı söz alacağım.
Sayın Hasip Kaplan, sizi de kınıyorum.
Ayrıca, burada, domuzlara da, eşeklere de çakallara da laf edenleri kınıyorum.
Çakallar ihtiyacını yer, çakal olmayan insanlar, çakallara benzemeyenler
ihtiyacından fazlasını yer. Onların kim olduğunu biliyoruz. (CHP sıralarından
alkışlar)
BAŞKAN – Teşekkür ediyorum.
ENGİN ALTAY (Sinop) – Sayın Başkan…
BAŞKAN – Efendim, şimdi tutanağa…
ENGİN ALTAY (Sinop) – Sayın Başkan…
BAŞKAN - Sayın Altay ve…
Bir saniye efendim, tutanak geldi,
okutayım, ondan sonra, en son efendim, oturun lütfen, vereceğiz, merak etmeyin.
Sayın Baluken’in konuşmasından
dolayıydı değil mi Sayın Altay?
ENGİN ALTAY (Sinop) – Evet.
BAŞKAN – “Biz şu bilgiyi biliyoruz,
saraya giden anketlerde, Başbakana giden anketlerde AKP’de tarihin belki de en
dramatik düşüşünün olduğu bir dönemi yaşıyoruz. Yüzde 39’lara doğru hızla düşen
bir oy oranına sahipsiniz. Aynı şekilde, Cumhuriyet Halk Partisini de on üç
yıldır muhalefet yapamamaktan kaynaklı, sizi sürekli iktidara getirip bu
şekilde antidemokratik yasaları halkın gündemine getirmekten dolayı Türkiye
halkı önemli oranda cezalandırmaya çalışmış, başlamış, dolayısıyla CHP'de de
aynı oranda düşüşün yaşandığını çok iyi biliyoruz. 
Yine, on üç yıllık iktidarınıza büyük
katkısı olan, etkin bir muhalefet yapamayan Milliyetçi Hareket Partisi de bu
kadar olumsuzluk içerisinde bu anketlerde yerinde saymaya devam ediyor.
Özellikle, o anketleri bilenleriniz kaç kişidir bilmiyorum ama bir inceleme
şansınız olursa Türkiye'de yeni bir muhalefet partisinin yükseldiğini,
Halkların Demokratik Partisinin giderek Türkiye'nin bütün illerinde âdeta
parlayan…” diye devam ediyor. 
Benim okuduğum bu cümlelerde her 3
partiye de eleştiriler var.
ENGİN ALTAY (Sinop) – Başkanım, şimdi,
bu…
BAŞKAN - Sataşma olarak kabul ettiniz.
Buyurun efendim, iki dakika söz
veriyorum.
ENGİN ALTAY (Sinop) – Akif Bey cevap
verecek.
BAŞKAN – Buyurun Sayın Hamzaçebi. (CHP
sıralarından alkışlar) 
17.- İstanbul Milletvekili
Mehmet Akif Hamzaçebi'nin, Bingöl Milletvekili İdris Baluken’in sataşma
nedeniyle yaptığı konuşması sırasında Cumhuriyet Halk Partisine sataşması
nedeniyle konuşması
MEHMET AKİF HAMZAÇEBİ (İstanbul) –
Sayın Başkan, değerli milletvekilleri; Cumhuriyet Halk Partisi olarak bizim
muhalefet anlayışımızda muhalefet partilerine muhalefet etmek diye bir şey
yoktur. Biz Adalet ve Kalkınma Partisi hükûmetlerinin yanlış uygulamalarını
halkımıza anlatırız, bunun karşısında da Cumhuriyet Halk Partisinin çözüm
önerilerini anlatırız. 
Ama mecburum,
şimdi, Sayın İdris Baluken Cumhuriyet Halk Partisine yönelik çok ağır bir
eleştiride bulundu, Cumhuriyet Halk Partisinin on üç yıldır yapmış olduğu
muhalefeti beğenmiyor, kendilerinin etkin muhalefet yaptıklarını söylüyor.
Elbette, kendi muhalefetlerini kendileri değerlendirebilir ama ben şimdi bizim
muhalefet ettiğimiz bazı konularda Halkların Demokratik Partisinin nasıl
muhalefet ettiğine ilişkin birkaç örnek vermek istiyorum size: Örneğin 4+4+4
millî eğitim temel sisteminde değişiklik öngören, Türkiye’yi laik eğitim
sisteminden, modern sistemden uzaklaştırıp daha geri bir konuma taşımak isteyen
bu yasa tasarısına, yasaya karşı Cumhuriyet Halk Partisi günlerce Komisyonda ve
Genel Kurulda etkin bir muhalefet göstermiştir ama ben, doğrusu, Halkların
Demokratik Partisinin orada etkin muhalefetini hatırlamıyorum.
ÜNAL KACIR
(İstanbul) – Sayın Başkan, özellikle sataşıyor.
MEHMET AKİF
HAMZAÇEBİ (Devamla) – Hemen 17 Aralık soruşturmasından sonra getirilen HSYK
düzenlemesi Hükûmetin yargıya açıkça müdahalesini kapsayan düzenlemeler içeriyordu,
o yasada Halkların Demokratik Partisi oylamada dahi bulunmadı. Sabahlara kadar
burada görüşmeler yaptık gelip hayır oyu vermeye bile üşendiler, oy vermediler.
Bakanların yolsuzluk iddialarıyla ilgili olarak burada tek bir söz etmediler.
Hatta gruba mensup bir milletvekili “Türkiye Cumhuriyeti’nin parası
çalınmıştır, bizi ilgilendirmez.” anlamında bir konuşma yaptı. Tutuklu
milletvekilleriyle ilgili, biz ayrım yapmaksızın bütün milletvekillerini
sahiplendik ama onların…
(Mikrofon
otomatik cihaz tarafından kapatıldı) 
MEHMET AKİF
HAMZAÇEBİ (Devamla) - …sahiplenişini ben tüm milletvekilleri için görmedim.
Hepinize
saygılar sunuyorum. (CHP sıralarından alkışlar) 
BAŞKAN –
Teşekkür ediyorum.
Sayın Erkan
Akçay, Manisa Milletvekili. (MHP sıralarından alkışlar)
PERVİN BULDAN
(Iğdır) – Sayın Başkan, söz hakkımızı vermeyecek misiniz?
BAŞKAN –
Vereceğim efendim, tutanakla ilgili konuşuyoruz, bir saniye.
18.- Manisa Milletvekili
Erkan Akçay'ın, Bingöl Milletvekili İdris Baluken’in sataşma nedeniyle yaptığı
konuşması sırasında Milliyetçi Hareket Partisine sataşması nedeniyle konuşması
ERKAN AKÇAY (Manisa) – Hepinizi
saygıyla selamlıyorum.
Değerli arkadaşlar, her partinin, eğer
iktidarsa bir iktidar anlayışı, politikası olur, muhalefetse de bir muhalefet
anlayışı olur. Kırk altı yıldır Türk siyasi hayatında aktif bir şekilde ve
Türkiye Büyük Millet Meclisinde grubuyla temsil edilen Milliyetçi Hareket
Partisi de ilkeli, sorumlu, sorun çözen, çözüm üreten bir siyaset anlayışını
yürütmektedir ve bunun gayreti içerisindedir. Kırk altı yılın Meclis
tutanakları da ortada. Biz, iyiye “iyi”, eğriye “eğri”, doğruya “doğru”,
yanlışa “yanlış” deriz. Biz kediye “kedi”, hırsıza “hırsız” deriz. Eğer bir
yanlışlık varsa -bu pakette olduğu gibi- millet yararına görmediğimiz şeylere karşı
çıkarız, “hayır” deriz ve bunun mücadelesini veririz; bu paketle ilgili görüşme
tutanaklarını, oylama tutanaklarını da lütfen inceleyin, bunları görürsünüz.
Biz, Milliyetçi Hareket Partisi ve
milletvekilleri olarak, fikri hür, vicdanı hür milletvekilleriyiz, sizler gibi
kişiye tabi, köle olmuş, iradesini satmış kişi ve gruplar değiliz. (AK PARTİ
sıralarından gürültüler) Bunu bileceksiniz. Kendinizle çelişki hâlindesiniz.
Bizim partimizin sivri ucu, (X)Türk
milletinin ve Türkiye'nin yarar ve çıkarlarına doğru saplanmıştır, kişilere ve
şahıs iradelerine göre bu şekillenmez, bunu bileceksiniz. Biz, Milliyetçi
Hareket Partisi olarak, tavrımızı şu partiye, bu partiye göre belirlemeyiz,
bizim bir programımız ve tüzüğümüz vardır, kırk altı yıldır bu çizgi içerisinde
devam ederiz. Milliyetçi Hareket Partisi, bütün meselelere diğer siyasi
partilerden farklı olarak bir tarih şuuru içerisinde bakar, bizim programımız
da, politikamız da bu şekilde hayat bulur.
Hepinize saygılar sunuyorum. (MHP
sıralarından alkışlar)
BAŞKAN – Teşekkür ediyorum.
MEHMET NACİ BOSTANCI (Amasya) – Sayın
Başkan…
BAŞKAN – Buyurun Sayın Tuncel.
19.- İstanbul Milletvekili
Sebahat Tuncel'in, Adana Milletvekili Seyfettin Yılmaz’ın CHP grup önerisi
üzerinde yaptığı konuşması sırasında HDP Grubuna sataşması nedeniyle konuşması
SEBAHAT TUNCEL (İstanbul) – Teşekkür
ederim Sayın Başkan. 
Sayın Başkan, değerli milletvekilleri;
aslında burada iç güvenlik yasa tasarısı görüşülürken gerçekten ciddi anlamda
bir insan hakları ihlali var. Âdeta, AKP Grubu bütün gruplara, CHP’ye, MHP’ye
ve Grubumuz HDP’ye “mobbing” uyguluyor ve bu konuda sağlıklı çalışma
koşullarını ortadan kaldırıyor. On dört-on beş saat çalıştırarak sağlıklı
değerlendirilemiyor. Biraz önce Hasip Kaplan arkadaşımız da sanırım bunun
psikolojik durumunu ifade etti. 
Önce şu durumu düzeltelim: Doğru,
burada HDP’li kadınlara yönelik, bu kürsüde durmasından dolayı AKP Grubu
tarafından, Mustafa Delitaş(x) tarafından bir şey düzenlenmiştir,
biz buna karşı tavrımızı koyduk. (HDP sıralarından alkışlar) Ama, kadınların
dövülmesi mümkün değildir, kimsenin haddi değildir, bunun altını çizmek
istiyoruz, böyle bir durum yok. (HDP sıralarından alkışlar) 
Sevgili arkadaşlar…
MİHRİMAH BELMA SATIR (İstanbul) – O
zaman niye “Dayak yedik.” deyip duruyorsunuz?
MUSTAFA ELİTAŞ (Kayseri) – Niye “Dayak
yedim.” diye yalan söylüyorsun?
SEBAHAT TUNCEL (Devamla) – Biz dayak
falan yemedik.
MİHRİMAH BELMA SATIR (İstanbul) –
Televizyonlarda “Dayak yedik.” diyorsunuz!
MUSTAFA ELİTAŞ (Kayseri) – Niye yalan
söylüyorsun peki?
PERVİN BULDAN (Iğdır) – İtelediniz
Sayın Elitaş.
SEBAHAT TUNCEL (Devamla) – Bunu siz
televizyon televizyon gezip anlattınız, acizliğinizi, zavallılığınız
anlattınız.
MUSTAFA ELİTAŞ (Kayseri) – Niye yalan
söylüyorsunuz?
SEBAHAT TUNCEL (Devamla) – Size cevap
vermek zorunda değilim.
Sayın Başkan, lütfen… 
MUSTAFA ELİTAŞ (Kayseri) – Sen benim
adımı niye kullanıyorsun?
SEBAHAT TUNCEL (Devamla) – Muhatap
almıyorum sizi.
MUSTAFA ELİTAŞ (Kayseri) – “Dayak
yedim.” diye yalan söylüyorsun bir de! 
SEBAHAT TUNCEL (Devamla) – Diğer bir
konu: Yine, Milletvekili arkadaşımız Melda Hanım’ın bu türcülük konusunda,
hayvan hakları konusunda söylediklerine katılıyorum. Hasip Bey bu konuda zaten
bir düzeltme yapacak.
Değerli arkadaşlar, Halkların
Demokratik Partisi Türkiye’nin demokrasi, eşitlik ve özgürlük meselesinde
olmazsa olmaz partisidir. Bugün burada direnişin, mücadelenin, halktan,
emekten, özgürlükten, barıştan yana olmanın ne demek olduğunun pratiğini
sergilemektedir. Kadınıyla erkeğiyle biz burada milletvekiliyiz, cinsiyet ayrımcılığı
yapmıyoruz. AKP Hükûmetinin milliyetçilik yedirilmiş cinsiyetçi politikalarına
karşı burada direnmek bizim en temel hakkımızdır. Şimdiye kadar direndik,
bundan sonra da direneceğiz. Halkımız için, kadınlar için, gençler için, bir
daha bu ülkede savaş olmasın diye eğer bugün Halkların Demokratik Partisi Sayın
Öcalan’la görüşüp barış için emek harcıyorsa herkes teşekkür etmelidir. Kalkıp
burada hamaset yaparak olmaz bu iş. Barış herkesin ihtiyacıdır, yarın sizin de
ihtiyacınız olacak. Her gün çocuklarımız ölüyor. Eğer çocukların ölmesini
istemiyorsanız, yapacağınız şey barıştan yana tavır almaktır.
Teşekkür ederim. (HDP sıralarından
alkışlar) 
BAŞKAN – Evet, teşekkür ediyorum. 
MEHMET NACİ BOSTANCI (Amasya) – Sayın
Başkan…
BAŞKAN – Buyurun Sayın Bostancı.
MEHMET NACİ BOSTANCI (Amasya) –
Efendim, biraz önceki hatip AK PARTİ Grubunu göstererek …
ENGİN ALTAY (Sinop) – Hangi hatip
“biraz önceki” derken?
İDRİS BALUKEN (Bingöl) – Sebahat Hanım
mı?
MEHMET NACİ BOSTANCI (Amasya) –
…“Köleleştirilmiş, iradesi elinden alınmış…” Erhan Bey, MHP’den milletvekili.
ERKAN AKÇAY (Manisa) – “Erkan Akçay”
Sayın Başkan!
MEHMET NACİ BOSTANCI (Amasya) – Evet. O
konuda sataşmadan söz istiyorum.
BAŞKAN – Sayın Bostancı, iki dakika
süre veriyorum sataşma nedeniyle. 
Buyurun. (AK PARTİ sıralarından
alkışlar)
20.- Amasya Milletvekili
Mehmet Naci Bostancı'nın, Manisa Milletvekili Erkan Akçay’ın sataşma nedeniyle
yaptığı konuşması sırasında AK PARTİ Grubuna sataşması nedeniyle konuşması
MEHMET NACİ BOSTANCI (Amasya) – Sayın
Başkan, değerli arkadaşlar; bu sözlere ve benzeri sözlere karşı tavrımız çok
açık. Buraya, esasen, buna mukabil etmek, cevap vermek amacıyla çıkmış değilim.
Bundan sonra da bu tür sözler söylendiğinde kesinlikle bu sözlerin sahiplerini
grup olarak mahkemeye vereceğiz, kişi olarak mahkemeye vereceğiz, haklarımızı
mahkemelerde arayacağız.
ERKAN AKÇAY (Manisa) – Hayhay,
memnuniyetle Sayın Başkan Vekili.
ADİL ZOZANİ (Hakkâri) – Ondan da para
kazanırsınız. Para kazanmanın yolunu öğrenmişsiniz siz. 
MEHMET NACİ BOSTANCI (Devamla) – İkaz
ediyorum arkadaşları. Çünkü, şöyle bir strateji var: AK PARTİ Grubu sabırla,
yasaya geçilsin, yasa müzakere edilsin diye beklerken sürekli kışkırtılarak
“Olay çıksın, yasaya geçilmesin.” stratejisi uygulanıyor. Biz de buna
sessizlikle mukabele ediyoruz. Ne kadar kışkırtma tekniği kullanılırsa
kullanılsın, sabırla yasayı müzakere etmek üzere bekliyoruz, bizim tavrımız bu.
Muhalefete ayrıca şunu hatırlatayım: İç
Tüzük size birtakım haklar veriyor. Bu hakları kullanabilirsiniz.
ENGİN ALTAY (Sinop) – Lütfettiniz Sayın
Bostancı, lütfettiniz.
MEHMET NACİ BOSTANCI (Devamla) – Bu
haklar çerçevesinde elbette söz alırsınız, itiraz edersiniz, engellemeye
çalışırsınız ama İç Tüzük size burada iktidar olan bir iradeye karşı fiilî
durum yaratarak iktidar olma hakkını vermez; Meclisin çalışmalarını tayin etme,
dilediğiniz gibi kanunları geçirme veya kanunlara mâni olma hakkını vermez.
FARUK BAL (Konya) – Cumartesi akşam ne
yaşandı Sayın Bostancı? Cumartesi akşam fiilen Meclisi ıskat ettiniz.
MEHMET NACİ BOSTANCI (Devamla) – Eğer
böyle davranırsanız, burada yasaların müzakere edilmesine mâni olucu şekilde İç
Tüzük’ü sonuna kadar istismar ederseniz yaptığınız, demokrasiye, hakka, hukuka,
yasaya, hiçbir şeye uymaz.
MUHARREM VARLI (Adana) – Hangi
demokrasiden bahsediyorsun, hangi demokrasiden bahsediyorsun Sayın Bostancı?
MEHMET NACİ BOSTANCI (Devamla) – Çünkü,
bu insanlar sokaktan gelmedi, bunlar tıpkı sizler gibi milletin iradesini
temsil ediyor, üstelik, yüzde 50’nin iradesini temsil ediyor. Dolayısıyla, bu yasa
İç Tüzük çerçevesinde elbette görüşülecek ama İç Tüzük haklarını kullanarak siz
bu yasanın görüşülmesine engel olamazsınız.
(Mikrofon otomatik cihaz tarafından
kapatıldı) 
MEHMET NACİ BOSTANCI (Devamla) – Bu,
hukuka uymaz, bunu da bilin.
SEDEF KÜÇÜK (İstanbul) – Bak, Allah
bile sesini kesti.
BAŞKAN – Evet, teşekkür ediyorum.
İDRİS BALUKEN (Bingöl) – Sayın Başkan…
BAŞKAN – Sayın Baluken, buyurun. Siz
niye söz istemiştiniz efendim?
İDRİS BALUKEN (Bingöl) – Sayın Akif
Hamzaçebi, konuşması sırasında ismimi de anarak 4+4+4 yasa tasarısı sırasında
ve HSYK’yla ilgili yasa tasarısı sırasında etkin muhalefet yapmadığımızı ifade
etti.
BAŞKAN – Buyurun Sayın Baluken.
21.- Bingöl Milletvekili
İdris Baluken'in, İstanbul Milletvekili Mehmet Akif Hamzaçebi’nin sataşma
nedeniyle yaptığı konuşması sırasında şahsına ve HDP Grubuna sataşması
nedeniyle konuşması
İDRİS BALUKEN (Bingöl) – Sayın Başkan,
değerli milletvekilleri; sürekli bu kürsüye çıkıp cevap verme merakımız yok.
Yani, biz burada belli eleştirileri dile getiriyoruz. 
Cumhuriyet Halk Partisine yönelik de
ben burada çok objektif bir eleştiri ortaya koydum. Bu ülkede sosyal demokrat
bir partinin iktidar olması için bütün koşulların uygun olduğunu düşünüyorum.
Yani, bu ülkede açlık var, yoksulluk var, yolsuzluk var, savaş var, sokak
ortası infazları var, işkence var; bir sosyal demokrat partinin iktidar olması
için gerekli olan bütün koşullar olmasına rağmen on üç yıldır iktidarda AKP
var. Yani, bu tablonun sorumluluğunda, biz, Cumhuriyet Halk Partisinin direkt
olarak ana muhalefet partisi görevini yerine getirmediğinin katkısı olduğunu
düşünüyoruz. Dolayısıyla, dile getirdiğim eleştiriler de bu çerçevedeydi.
Sizin 4+4+4 ve HSYK’yla ilgili ortaya
koyduğunuz tavrı -halkımız takip ediyor- kimin etkin muhalefet yapıp yapmadığını,
bırakın, halkımız takdir etsin. HSYK seçimlerinde siz bir yıl boyunca AKP’yi
yargıda kadrolaşmakla suçladınız, AKP’yi yargıyı yürütmenin emrine vermekle
suçladınız ama HSYK seçimlerinde her üç siyasi partiye yakın olan bileşenler
bir araya geldi, hep beraber orada âdeta bir koalisyon oluşturdunuz.
Dolayısıyla, daha önce AKP’nin yargı kadrolaşması üzerine söylemiş olduğunuz
bütün cümleleri de elinizin kenarıyla bir tarafa ittiniz. 
Dolayısıyla, dediğim gibi, buraya
sürekli çıkma meraklısı değiliz ancak objektif olarak da hangi siyasi parti
hakkında eleştirel bir bakış açımız varsa onu burada ortaya koymaktan
çekinmeyeceğiz diyorum. 
Genel Kurulu saygıyla selamlıyorum.
(HDP sıralarından alkışlar)
BAŞKAN – Evet, teşekkür ediyorum.
ENGİN ALTAY (Sinop) – Başkanım,
yerimden…
BAŞKAN – Sayın Altay, lütfen ama artık…
ENGİN ALTAY (Sinop) – Sayın Başkanım,
ama tutanağa geçmesi gerekir, takdir ederseniz. 
BAŞKAN – Konu anlaşıldı efendim,
karşılıklı sözler verdim. 
ENGİN ALTAY (Sinop) – Yani, Cumhuriyet
Halk Partisinin HSYK seçimlerine yönelik bir tasarrufu olmamıştır, kimseyle bir
iş birliği, ittifak yapılmamıştır. Parti olarak, kurumsal olarak böyle bir
yaklaşımımız olmamıştır. Tutanaklara geçsin. 
ADİL ZOZANİ (Hakkâri) – Kimse kurumsal
olarak yapamadı zaten. 
BAŞKAN – Teşekkür ederim. 
Sayın Kaplan, buyurun. 
HASİP KAPLAN (Şırnak) – Melda Hanım,
adımı vererek gerçekten, çok açık bir şekilde, çakallarla ilgili söylemimi
çarpıtarak beni özür dilemeye davet etti ve ismimi zikretti. Bu konuda…
BAŞKAN – Yerinizden açıklama yapın
efendim. 
HASİP KAPLAN (Şırnak) – Niye yerimden
yapayım ki? 
BAŞKAN – Efendim, sataşma söz konusu
değil yani. 
HASİP KAPLAN (Şırnak) – Sataşma için
kendisi oraya, kürsüye çıksın, ben niye yerimden yapayım?
BAŞKAN – Sataşmadan söz istemediniz,
sataşma da söz konusu değil. 
HASİP KAPLAN (Şırnak) – Özür dilememi
istedi, kürsüden özür dilemem gerekebilir.
BAŞKAN – Yerinizden yapın. 
HASİP KAPLAN (Şırnak) – Sataşma 69’a
göre, Sayın Başkan. 
BAŞKAN – Buyurun Sayın Kaplan,
sataşmaysa buyurun. 
22.- Şırnak Milletvekili
Hasip Kaplan'ın, İstanbul Milletvekili Melda Onur’un sataşma nedeniyle yaptığı
konuşması sırasında şahsına sataşması nedeniyle konuşması
HASİP KAPLAN (Şırnak) – Tabii,
arkadaşlar, atasözleri vardır. İnsan haklarının olmadığı Mecliste Melda Hanım
hayvan haklarını korumayı gündeme alarak üstelik soyadı “Kaplan” olan bana çok
ağır bir sataşmada bulundu. (HDP, CHP ve MHP sıralarından gülüşmeler) Önce, şu
sözlerine katılıyorum: “Çakal da olsa doyacağı kadar yer veya çalar.” Bu konuda
katılıyorum. Zaten çakallarla ilgili bu atasözlerimiz bizi perişan etti,
çakallarla ilgili atasözlerimiz var ya. Diyor ki: “Akıllı olmayanı neylesin
sakal, kayışı tarladan götürür çakal.” Aslında, o atasözlerine istinaden biraz
da “çakallar gibi götürenleri, yiyenleri, yolsuzluk yapanları” dedim fakat
burada bir düzeltme yapmam gerekiyor hakikaten. Çakal ihtiyacı kadar çalıyor;
yol yapıp götüren -rüşvet, ihale, şu bu- kendisine değil, sülalesine yetecek
kadar götürüyor. O yönden hakikaten o hayvanları korumak gerekiyor. O diğer
insanlara da gereğini yapmak gerekiyor. Bu Meclisin aslında onun için kanun
çıkarması gerekiyor ama bu Mecliste bir baktık ki tekme, tokat atma, vurma,
kırma, hakaret… Bu torba kanun, güvenlik paketi geldi, bu Mecliste terör
estiriliyor ve olan oluyor. Onun için, “Çakal eniği kurt olmaz, çarşı iti koyun
beklemez.” gibi atasözleri de çok çapraşık şeyler ve bunları dikkate alınca
çakalların da tilkileri perişan ettiğini bilirsiniz. Buradan dikkat çekiyoruz
ama hayvanları da korumak adına olsun, ben özür diliyorum hayvanlar adına,
hepsini korumak adına. 
Teşekkür ederim. (HDP ve CHP
sıralarından alkışlar)
X.- ÖNERİLER (Devam)
A) Siyasi Parti Grubu
Önerileri (Devam)
3.- CHP Grubunun, Türkiye
Büyük Millet Meclisi Genel Kurulunun 23/2/2015 tarihinde saat 19.00’a kadar
çalışmasına ilişkin önerisi (Devam)
BAŞKAN – Öneri üzerinde söz isteyen
Ramazan Can, Kırıkkale Milletvekili.
Buyurun Sayın Can. (AK PARTİ
sıralarından alkışlar)
RAMAZAN CAN (Kırıkkale) – Sayın Başkan,
değerli milletvekilleri; Genel Kurulu saygıyla selamlıyorum.
Bu kürsüden beş günde çok ilginç sözler
çıktı: “Bu kanunu çıkartamazsınız.” “Bu kanuna geçit vermeyeceğiz.” “Boşa
uğraşıyorsunuz, bu kanun çıkmaz, çıkartmayacağız.” Arkadaşlar, kime
söylüyorsunuz siz bu sözleri? Türkiye'de 2 kişiden 1 kişinin oyunu almış, 312
kişilik bir gruba söylüyorsunuz. 
ÖZCAN YENİÇERİ (Ankara) – Diktatör,
faşist kanun çıkmaz bu Meclisten.
RAMAZAN CAN (Devamla) - Anayasa’da
kanun çıkarma yetkisi düzenlenmiştir. Peki, kanunu çıkarmama yetkisi
düzenlenmiş midir? Kanunu çıkarmama yetkisi diye bir yetki ben hatırlamıyorum.
Demokrasilerde böyle bir ifade olabilir mi? Böyle bir ifade olamaz. Efendim,
“Talimat aldınız.” Evet, biz talimat aldık. Kimden aldık? 
ALİ ÖZGÜNDÜZ (İstanbul) – Kimden?
RAMAZAN CAN (Devamla) - Aziz
milletimizden yüzde 50’lik oyla aldık. (AK PARTİ sıralarından alkışlar) 
ALİ ÖZGÜNDÜZ (İstanbul) – Geç onu, geç,
palavra, palavra, sallıyorsun! Talimatı nereden aldığınızı biliyoruz.
RAMAZAN CAN (Devamla) - Efendim, bizim
milletvekili sayımız 312. Netice itibarıyla 184’ün olduğu bir yerde 139’la
kanun çıkabilir. O zaman şöyle bir tersinden değerlendirelim: 20 kişilik bir
grup gelsin buraya, biz kanun çıkartmayız… Sevsinler sizi, öyle şey olabilir
mi? (AK PARTİ sıralarından alkışlar) 
ALİ ÖZGÜNDÜZ (İstanbul) – Ya, üç ay
sonra “Yanlış yaptık.” diyeceksin, üç ay, üç ay.
RAMAZAN CAN (Devamla) - Bu millete 9
seçimde hesap verdik, yine 7 Hazirana kadar olan süreçte de hesap vereceğiz,
biz bunları anlatacağız.
ALİ ÖZGÜNDÜZ (İstanbul) – Üç ay sonra değişiklik önergesi
vereceksiniz. Üç ay sonra “Hata yaptık.” diyeceksiniz, daha önce yaptığınız
gibi. 
RAMAZAN CAN (Devamla) - “Efendim, çok çalışıyoruz,
yoruluyoruz.”
ÖZCAN YENİÇERİ (Ankara) – Yüzde 51 istemiyor, yüzde 49
istiyor.
RAMAZAN CAN (Devamla) - Biz çalışacağız, bunun için
milletten oy istedik, millet bize bu yetkiyi bu şekilde verdi. Gerekirse
evlerimizi, ailemizi unutacağız, çocuklarımızı unutacağız, kimin için? Aziz
milletimiz için. (AK PARTİ sıralarından “Bravo” sesleri, alkışlar) 
ALİ ÖZGÜNDÜZ (İstanbul) – Palavra! Palavra! Palavra!
Kendinize çalışıyorsunuz, kendinize.
RAMAZAN CAN (Devamla) - “Efendim, haklarımızı kullanıyoruz.”
Tabii ki hakkınızı kullanacaksınız, bir şey mi dedik? Biz de hakkımızı
kullanacağız. İç Tüzük’ten kaynaklanan boşluklarla ya da bir hak olmadığı hâlde
hakkı kullanmakla ya da bir hak varken bu hakkı istismar etmekle kanun
engellenemez.
“Efendim, Anayasa’ya aykırı.” Arkadaşlar, Anayasa’ya
aykırılık iddiası komisyonlarda dile getirilir. Komisyon reddetti, Genel
Kurulda dile getirilir. Genel Kurul da reddedebilir, bu bir siyasi
değerlendirmedir.
HASAN HÜSEYİN TÜRKOĞLU (Osmaniye) – Müzakere edilmedi
Anayasa’ya aykırılık, müzakere edilmedi. Önerge işleme bile alınmadı.
RAMAZAN CAN (Devamla) - Bunun hukuki değerlendirmesi,
Anayasa’nın kanunlara uygunluğu murakabesi, kanunların Anayasa’ya murakabesi…
Anayasa Mahkemesi niye kurulmuş? 
ALİ ÖZGÜNDÜZ (İstanbul) – İptal ettiriyoruz, Anayasa’ya
aykırı, söylüyoruz. Bunu da iptal ettireceğiz, iptal! Bir ay içinde iptal
olacak.
RAMAZAN CAN (Devamla) - Netice itibarıyla, bunun yargısal
denetiminin yeri Anayasa Mahkemesidir. Netice itibarıyla, Anayasa Mahkemesi hep
birlikte, oy birliğiyle çıkarmış olduğumuz kanunu dahi iptal edebilir. Mevhumu
muhalifinden aldığımız takdirde… 
ALİ ÖZGÜNDÜZ (İstanbul) – Yargı yetkisi yürütmeye
devrediliyor, olmaz!
RAMAZAN CAN (Devamla) - …meclisler anayasaya aykırı kanun
çıkarma yetkisini de haizdir.
ALİ ÖZGÜNDÜZ (İstanbul) – Öyle mi? Ya, yazıklar olsun! Bir
milletvekili nasıl söyler? Anayasa’ya aykırı kanunlar çıkarıyorsunuz bile bile.

DİLEK AKAGÜN YILMAZ (Uşak) – Anayasa’ya aykırı yasa mı
çıkarmış!
RAMAZAN CAN (Devamla) - Bu şu demek değildir: İlla ki
Anayasa’ya aykırı kanun çıkar. Bunların hepsi bir denetimden geçmek durumuyla
olabilir. Netice itibarıyla, komisyonlar, Genel Kurul ve Anayasa Mahkemesi
bunun için vardır. (CHP ve MHP sıralarından gürültüler)
“Efendim, biz hakkımızı kullanıyoruz.” Peki, Medeni Kanun’un
1’inci maddesi: “Kanun, lafzıyla ve ruhuyla temas ettiği bütün meselelerde
meridir." Pozitif hukuk, meri hukuk… Neye uygulanacak bu? Medeni Kanun’un
2’nci maddesi. Ne diyor 2’nci madde? “Bir hakkın sırf gayri ızrar eden
suistimalini kanun himaye etmez.” Haklar ve borçlar kullanılırken dürüstlük
kurallarına riayet etmek durumundayız. Peki, biz dürüstlük kurallarına riayet
ediyor muyuz? 
OKTAY VURAL (İzmir) – Etmiyorsunuz! Etmiyorsunuz!
DİLEK AKAGÜN YILMAZ (Uşak) – Siz ediyor musunuz? 
RAMAZAN CAN (Devamla) - Riayet ediyorsak problem yok.
OKTAY VURAL (İzmir) – Etmiyorsunuz! Etmiyorsunuz!
RAMAZAN
CAN (Devamla) - Peki, biz beş günde, Allah aşkına, beş günde kanuna
geçememişiz. Ben 22’nci Dönemde de milletvekiliydim, 23’te ara verdik, 24’te de
milletvekiliyim. Ben gündem dışı konuşmalara dört saat geç çıkıldığına hayret
ediyorum. Yani, böyle bir şey olabilir mi? 
HASAN
HÜSEYİN TÜRKOĞLU (Osmaniye) - Bakarsan var! Fazilet Partisinin ne yaptığına
bak! Sen Meclis tutanaklarına bak! 
RAMAZAN
CAN (Devamla) - Bu Meclis nasıl kanun çıkaracak? Bu milletin problemlerini
nasıl çözeceğiz arkadaşlar? Allah aşkına, bir empati yapın! (AK PARTİ
sıralarından “Bravo” sesleri, alkışlar)
ALİ
ÖZGÜNDÜZ (İstanbul) - Çıkardı, çıkardı! Yüzlerce kanun çıktı! Yüzlerce geçmişte
kanun çıktı! Binlerce maddelik kanun çıktı 22’nci, 23’üncü Dönemde. Bilmiyor
musun?
RAMAZAN
CAN (Devamla) - Bir sitemim de Divana olacak. Şimdi, arkadaşlar, İç Tüzük
19’uncu madde 63’üncü maddeye atıf yapıyor. 
ALİ
ÖZGÜNDÜZ (İstanbul) - Anayasa’ya aykırı kanun çıkarmayı da kendinde hak
görüyorsan yazık olsun o diplomaya!
RAMAZAN
CAN (Devamla) - 63’üncü maddeye yapmış olduğu yollamayla grup önerileri
üzerinde 4 söz var; 2 leh, 2 aleyh. 
AHMET
AYDIN (Adıyaman) – En fazla, en fazla.
RAMAZAN
CAN (Devamla) - Hâlbuki 63’üncü maddeye bakıldığında 2 kişiye söz veriliyor, 4
kişiye kadar, 2 kişiye de söz verebilir; beş dakikaya kadar, üç dakika ile beş
dakika arasında da söz verebilir. 
SAKİNE
ÖZ (Manisa) – Onu da kısıtlayacaksınız ha!
RAMAZAN
CAN (Devamla) - Ama, bu, 4X10=40 dakika olarak kullanılıyor. Buna da bir şey
demiyoruz, bir teamül oluşmuş, kullanılsın, muhalefet sözlerini yerine
getirsin.
OKTAY
VURAL (İzmir) – Senin deme hakkın var mı buna ya?
RAMAZAN
CAN (Devamla) - Arkadaşlar, şu söze katılıyorum: “Eğer iktidarların olduğu
yerde muhalefet yoksa orada demokrasi yoktur.” Doğrudur, muhalefet olacak.
Muhalefet olursa bizim saygınlığımız artar. 
ÖZCAN
YENİÇERİ (Ankara) – Muhalefet sizin istediğiniz gibi olacak ama!
ALİ
ÖZGÜNDÜZ (İstanbul) – Muhalefetin sesini kısmayacaksın!
RAMAZAN
CAN (Devamla) - Fakat muhalefet de muhalefetliğini hukuk ve teamül kuralları
içerisinde yerine getirecek. İç Tüzük’te, kanunda Anayasa’da olmayan bir
yetkiyi kullanmaya kalkarsa orada kaos olur. 
ÖZCAN
YENİÇERİ (Ankara) – Olan yetkiyi kullandığı zaman ne yapıyorsunuz?
RAMAZAN
CAN (Devamla) - Ne demek “Siz kanunu çıkartamazsınız.” Biz bu kanunu
çıkartırız.
S.
NEVZAT KORKMAZ (Isparta) – Senin çıkardığın kanunun nesi Anayasa’ya uygun ya!
RAMAZAN
CAN (Devamla) - Çünkü millete borcumuz var, millete sorumluluğumuz var ve
millete vermiş olduğumuz sözleri yerine getireceğiz. (AK PARTİ sıralarından
alkışlar) 
ALİ
ÖZGÜNDÜZ (İstanbul) – Biz de Anayasa Mahkemesine iptal ettiririz, bunun da
hesabını sorarız.
RAMAZAN
CAN (Devamla) - Bu nedenle şu sözleri de söyleyerek… 
ALİ
ÖZGÜNDÜZ (İstanbul) – Siz burada çoğunluğa dayanarak Anayasa’yı ihlal edici
kanun çıkaramazsınız! Anayasa’ya aykırı kanun çıkaramazsınız! İptal ettiririz!
Yaptık, geçmişte de yaptık!
RAMAZAN
CAN (Devamla) - Arkadaşlar, burada o kadar nahoş hadiseler oluyor ki, o kadar
galiz, çirkin hadiseler oluyor ki bir an bir düşünün, empati yapalım, bu
sözleri aile ortamında sarf edebilir miyiz? Sarf edemeyiz. Bu manada ben kendi
adıma ve grubumuz adına bu sözlerden dolayı da özür diliyorum, inşallah
muhalefet partileri de özür diler. 
Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ediyorum.
OKTAY
VURAL (İzmir) – Sayın Başkan…
BAŞKAN
– Buyurun Sayın Vural.
OKTAY
VURAL (İzmir) – Sayın Başkan, Milliyetçi Hareket Partisinin bu kanunla ilgili
görüş ve düşünceleri açıktır. “Kullandıkları hususlar bu kanunu çıkartmamak
amacına yönelik.” olarak hatip tarafından yanlış bir şekilde
değerlendirilmiştir. Milliyetçi Hareket Partisinin bu konudaki görüşünü izah
etmek üzere sataşmadan dolayı söz talep ediyorum.
BAŞKAN
- Buyurun. 
OKTAY
VURAL (İzmir) - Sayın Faruk Bal efendim.
BAŞKAN - Sataşma nedeniyle iki dakika söz veriyorum. 
Sayın Bal, buyurun. (MHP sıralarından alkışlar) 
VII.- SATAŞMALARA İLİŞKİN
KONUŞMALAR (Devam)
23.- Konya Milletvekili Faruk
Bal'ın, Kırıkkale Milletvekili Ramazan Can’ın CHP grup önerisi üzerinde yaptığı
konuşması sırasında Milliyetçi Hareket Partisine sataşması nedeniyle konuşması
FARUK BAL (Konya) – Sayın Başkan, değerli milletvekilleri;
bu dediklerimi anlayabilmeniz için demokrasinin denge ve denetim
mekanizmasından kısaca söz etmem lazım. Siyasi partiler, parlamenter demokrasi
içerisinde Meclisten hükûmet çıkarır. O hükûmeti ilk denetleyecek olan,
hükûmeti kuran partidir. Bu, AKP içerisinde işlememektedir. 
Diğer taraftan, denge denetim mekanizması olmak üzere,
Mecliste muhalefet partisinin Anayasa’dan, İç Tüzük’ten doğan hakkı vardır. Ne
hakkı vardır? Kanunun esası hakkında genel konuşma hakkı vardır, maddeleri
üzerinde önerge verme hakkı vardır, sataşma üzerine söz alma hakkı vardır, bir
konu gündeme geldiğinde önemli ise o konu hakkında görüşlerini bildirme hakkı vardır.
Bütün bunların hepsi cumartesi günü fiilen işgal edilmiş, AKP’nin dayatmacı,
despot ve fiilen saldıran hâli ile ortadan kaldırılmıştır. Cumartesi günü
yaşanan olay, dünyanın hiçbir ülkesinde ortaya çıkmamıştır. Muhalefet
partilerinin söz hakkını, muhalefet partilerinin bakana soru sorma hakkını,
önerge verme hakkını ve oylamada karar yeter sayısı talep etme hakkını Sayın
Başkan ortadan kaldırmış ve meşruiyetini yitirmiştir. Bütün bunlar ortada iken,
Adalet ve Kalkınma Partisi adına biraz önce konuşan hatibin muhalefet partisini
suçlamasının bir tek anlamı vardır, o da Goebbels politikasıdır “Savunmanın en
uygun yolu taarruzdur.” anlayışıyla sağa sola sataşıyorsunuz. Bu sataşmalar
size bir fayda sağlamayacağı gibi, getirilen ve inşa edilmek istenen polis
devletine demokratik ve hukuki bir anlam da yüklemeyecektir. 
Bu çerçeve içerisinde Milliyetçi Hareket Partisi bu kanunda
olumlu bulduğu maddelere oy vermişti; siz farkında bile değilsiniz. Hedef
olarak Milliyetçi Hareket Partisini görmekten ve iftiranın en büyüğünü, en
aşağılığını, en münafıklığını yapıp, bizi başka bir partinin safında
görmekle itham edecek alçaklığı iddia edebiliyorsunuz. (MHP sıralarından
alkışlar)
BAŞKAN – Teşekkür ederim. 
X.- ÖNERİLER (Devam)
A) Siyasi Parti Grubu
Önerileri (Devam)
3.- CHP Grubunun, Türkiye
Büyük Millet Meclisi Genel Kurulunun 23/2/2015 tarihinde saat 19.00’a kadar
çalışmasına ilişkin önerisi (Devam)
BAŞKAN - Öneriyi oylarınıza
sunuyorum...
III.- YOKLAMA
(MHP sıralarından bir grup milletvekili
ayağa kalktı)
OKTAY VURAL (İzmir) – Yoklama
istiyoruz.
BAŞKAN – Yoklama talebi var, yerine
getireceğim.
Sayın Vural, Sayın Akçay, Sayın Bal,
Sayın Oral, Sayın Erdem, Sayın Erdoğan, Sayın Dedeoğlu, Sayın Bulut, Sayın
Korkmaz, Sayın Şandır, Sayın Akşener, Sayın Demirel, Sayın Kutluata, Sayın
Işık, Sayın Torlak, Sayın Yılmaz, Sayın Türkoğlu, Sayın Varlı, Sayın Şeker,
Sayın Günal. 
İki dakika süre veriyorum. 
(Elektronik cihazla yoklama yapıldı) 
BAŞKAN – Sayın milletvekilleri,
toplantı yeter sayısı vardır. 
X.- ÖNERİLER (Devam)
A) Siyasi Parti Grubu
Önerileri (Devam)
3.- CHP Grubunun, Türkiye
Büyük Millet Meclisi Genel Kurulunun 23/2/2015 tarihinde saat 19.00’a kadar
çalışmasına ilişkin önerisi (Devam)
BAŞKAN – Cumhuriyet Halk Partisi grup
önerisini oylarınıza sunuyorum: Kabul edenler... Kabul etmeyenler... Kabul
edilmemiştir.
Bir saat ara veriyorum.
Kapanma Saati:
19.42
BEŞİNCİ OTURUM
Açılma Saati:
20.46
BAŞKAN: Başkan
Vekili Sadık YAKUT
KÂTİP ÜYELER:
Bayram ÖZÇELİK (Burdur), Muhammet Rıza YALÇINKAYA (Bartın)
-----0-----
BAŞKAN – Sayın milletvekilleri, Türkiye
Büyük Millet Meclisinin 62’nci Birleşiminin Beşinci Oturumunu açıyorum.
Alınan karar gereğince, gündemin “Kanun
Tasarı ve Teklifleri ile Komisyondan Gelen Diğer İşler” kısmına geçiyoruz.
1'inci sırada yer alan, Türkiye Büyük
Millet Meclisi İçtüzüğünde Değişiklik Yapılmasına Dair İçtüzük Teklifi ve
Anayasa Komisyonu Raporu'nun görüşmelerine kaldığımız yerden devam edeceğiz.
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma
Partisi Grup Başkanvekilleri İstanbul Milletvekili Ayşe Nur Bahçekapılı,
Kayseri Milletvekili Mustafa Elitaş, Giresun Milletvekili Nurettin Canikli,
Kahramanmaraş Milletvekili Mahir Ünal ve Adıyaman Milletvekili Ahmet Aydın’ın;
Türkiye Büyük Millet Meclisi İçtüzüğünde Değişiklik Yapılmasına Dair İçtüzük
Teklifi ile Tunceli Milletvekili Kamer Genç’in; Türkiye Büyük Millet Meclisi
İçtüzüğünün Bir Maddesinin Değiştirilmesi Hakkında İçtüzük Teklifi ve Anayasa
Komisyonu Raporu (2/242, 2/80) (S. Sayısı: 156)
BAŞKAN - Komisyon? Yok.
Ertelenmiştir.
2'nci sırada yer alan, Devlet Sırrı
Kanunu Tasarısı ve Avrupa Birliği Uyum Komisyonu ile Adalet Komisyonu
Raporlarının görüşmelerine kaldığımız yerden devam edeceğiz.
2.- Devlet Sırrı Kanunu
Tasarısı ve Avrupa Birliği Uyum Komisyonu ile Adalet Komisyonu Raporları
(1/484) (S. Sayısı: 287)
BAŞKAN – Komisyon? Yok.
Ertelenmiştir.
3’üncü sırada yer alan, Ceza İnfaz
Kurumları Güvenlik Hizmetleri Kanunu Tasarısı ve Adalet Komisyonu Raporu’nun
görüşmelerine başlayacağız.
3.- Ceza İnfaz Kurumları
Güvenlik Hizmetleri Kanunu Tasarısı ve Adalet Komisyonu Raporu (1/742) (S.
Sayısı: 616)
BAŞKAN – Komisyon? Yok.
Ertelenmiştir.
4’üncü sırada yer alan, Askeri Hakimler
Kanunu ile Bazı Kanunlarda Değişiklik Yapılmasına Dair Kanun Tasarısı ve Adalet
Komisyonu Raporu’nun görüşmelerine kaldığımız yerden devam edeceğiz.
4.- Askeri Hakimler Kanunu
ile Bazı Kanunlarda Değişiklik Yapılmasına Dair Kanun Tasarısı ve Adalet
Komisyonu Raporu (1/1008) (S. Sayısı: 685)
BAŞKAN – Komisyon? Yok.
Ertelenmiştir.
5’inci sırada yer alan, Polis Vazife ve
Salahiyet Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile İstanbul Milletvekili Mahmut Tanal'ın;
Nüfus Hizmetleri Kanununda Değişiklik Yapılmasına Dair Kanun Teklifi, İstanbul
Milletvekili Bülent Turan'ın; Nüfus Hizmetleri Kanununda Değişiklik Yapılması
Hakkında Kanun Teklifi, Çanakkale Milletvekili İsmail Kaşdemir'in; Kimlik
Bildirme Kanununda Değişiklik Yapılmasına Dair Kanun Teklifi, İstanbul Milletvekili
Mustafa Sezgin Tanrıkulu ve Kocaeli Milletvekili Mehmet Hilal Kaplan'ın; 2559
Sayılı Polis Vazife ve Salahiyet Kanununda Değişiklik Yapılmasına İlişkin Kanun
Teklifi, Adana Milletvekili Osman Faruk Loğoğlu'nun; Emniyet Teşkilatı
Kanununda Değişiklik Yapılması Hakkında Kanun Teklifi, Mersin Milletvekili
Ertuğrul Kürkcü'nün; Polis Vazife ve Salahiyet Kanununda Değişiklik Yapılması
Hakkında Kanun Teklifi, İstanbul Milletvekili Mustafa Sezgin Tanrıkulu ve
Cumhuriyet Halk Partisi Grup Başkanvekilleri Sinop Milletvekili Engin Altay,
Ankara Milletvekili Levent Gök ile 4 Milletvekilinin; Nüfus Hizmetleri
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporlarının görüşmelerine kaldığımız yerden
devam edeceğiz.
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda Değişiklik
Yapılması Hakkında Kanun Teklifi, İstanbul Milletvekili Mustafa Sezgin
Tanrıkulu'nun; 5490 Sayılı ve 25/4/2006 Tarihli Nüfus Hizmetleri Kanununda
Değişiklik Yapılması Hakkında Kanun Teklifi ile Avrupa Birliği Uyum Komisyonu
ve İçişleri Komisyonu Raporları (1/995, 2/422, 2/514, 2/909, 2/1518, 2/1579,
2/1632, 2/2443, 2/2469) (S. Sayısı: 684) (x)
BAŞKAN - Komisyon? Yerinde.
Hükûmet? Yerinde.
İç Tüzük’ün 91’inci maddesine göre
temel kanun olarak görüşülen tasarının 21/2/2015 tarihli 60’ıncı Birleşimde birinci
bölümde yer alan 10’uncu maddesi kabul edilmişti.
HASİP KAPLAN (Şırnak) – Sayın Başkan…
BAŞKAN – Sayın Kaplan, iki dilekçeniz
var, birincisi: “684 sıra sayılı Tasarı’nın 110’uncu maddesinin 1’inci maddeden
önce İç Tüzük 83’üncü madde görüşülmesini arz ve teklif ederiz.”
HASİP KAPLAN (Şırnak) – Bir de 63’e
göre…
BAŞKAN – Evet.
İkincisi: “Önceki birleşimde grup adına
söz hakkım, önergeler üzerine konuşmalarım, karar yeter sayısı talebi ve
110’uncu maddenin öncelikli görüşülmesi talebimiz işleme alınmamıştır. 
Bu nedenle, İç Tüzük 63’üncü madde
uyarınca usul hakkında söz istiyorum.”
LEVENT GÖK (Ankara) – Sayın Başkan,
bizim de taleplerimiz var. 
HASİP KAPLAN (Şırnak) – İki önerge
hakkında beraber söz almak istiyorum.
BAŞKAN – Efendim? 
HASİP KAPLAN (Şırnak) – İkisini
birleştirerek…
BAŞKAN – Önce birinci dilekçenize cevap
veriyorum: Sayın Kaplan’ın Genel Kurulun 21 Şubat 2015 tarihli 60’ıncı
Birleşiminde gerçekleştirilen bazı işlemlerden dolayı Birleşim Başkanlık
Divanına bir başvurusu olmuştur. Sayın Kaplan başvurusunda bahsettiği
birleşimdeki söz ve karar yeter sayısı taleplerinin karşılanmadığını, bir maddenin
diğerinden önce konuşulmasına dair önergenin işleme alınmadığını belirterek
usul hakkında söz istemektesiniz.
HASİP KAPLAN (Şırnak) – Evet.
BAŞKAN – Sayın Kaplan’ın görüştüğümüz
684 sıra sayılı Kanun Tasarısı’nın 110’uncu maddesinin 1’inci maddeden önce
görüşülmesine dair İç Tüzük’ün 83’üncü maddesine göre bir talebi olmuştu. İç
Tüzük’ün 83’üncü maddesinde: “Genel Kurulda bir maddenin diğerinden önce konuşulmasına
işaret oyuyla karar verilebilir.” denilmektedir. Görüştüğümüz kanun tasarısının
İç Tüzük’ün 91’inci maddesine göre temel kanun olarak görüşülmesi kabul
edilmiştir. Malumunuz, temel kanun yönteminde tasarı ve teklifler maddeler
hâlinde değil bölümler hâlinde görüşülmekte. Konuşmalar maddeler üzerinde değil
bölümler üzerinde yapılmaktadır. Temel kanun şeklinde görüşülen bir tasarı ve
teklifte İç Tüzük’ün 83’üncü maddesinin uygulama imkânı bulunmadığından
talebinizi yerine getiremiyoruz, işleme alamıyoruz efendim.
HASİP KAPLAN (Şırnak) – Sayın Başkanım…
BAŞKAN – 60’ıncı Birleşimde
gerçekleştirilen işlemle de ilgili olarak bu birleşimde Başkanlık Divanı olarak
yapabileceğimiz bir işlem değildir. Bu talebiniz için Meclis Başkanlığına
başvurmanız uygun olacaktır Sayın Kaplan.
HASİP KAPLAN (Şırnak) – Hayır Sayın
Başkan, siz Başkanlık Divanısınız. 
OKTAY VURAL (İzmir) – Sayın Başkan,
uygulamanız doğru değil efendim.
HASİP KAPLAN (Şırnak) – Bu konuda 63’e
göre usule ilişkin talepte bulunuyorum ve siz Başkanlık Divanısınız, size
başvuruyoruz, bu önergeleri size veriyoruz. Siz, aynı zamanda Meclis Başkanlık
Divanı olarak görev yapıyorsunuz. Burada İç Tüzük 13’e göre çok açık bir hüküm
var. Bu konuda talebimiz vardı, talebimiz doğrultusunda söz istiyoruz Sayın
Başkan. Söz vermeyecekseniz aleyhinizde usul tartışması açmak zorunda
kalacağım.
OKTAY VURAL (İzmir) – Ama hayır efendim
vermek…
HASİP KAPLAN (Şırnak) – Vermek
zorundasınız.
BAŞKAN – 13’üncü maddenin ikinci
fıkrasını okuyorum.
HASİP KAPLAN (Şırnak) – Sayın Başkan,
bana okumayın.
BAŞKAN – Kime okuyayım o zaman Sayın
Kaplan, Genel Kurula okuyorum.
ÜNAL KACIR (İstanbul) – Zaten Genel
Kurula okuyacak.
HASİP KAPLAN (Şırnak) – Sayın Başkan,
kendi bildiğinizi okuyamazsınız. Ben talepte bulunuyorum.
BAŞKAN – Tamam, ben de okuyorum
efendim.
HASİP KAPLAN (Şırnak) – Diyorum ki:
Talepte…
BAŞKAN – Sayın Kaplan, bunu İç Tüzük
hükümlerine göre yapmayacak mıyız?
HASİP KAPLAN (Şırnak) – Sayın Başkanım,
bir önceki oturumda karar yeter sayısı istiyoruz, Başkanlık Divanı işleme
koymamış. Bir önceki oturumda önergemiz var diyoruz, görüşülmemiş. Bir önceki
oturumda yoklama diyoruz, dikkate alınmamış ve 63’e göre İç Tüzük’te usulsüzlük
olduğu zaman bu konuda söz ister. Başkanlık Divanının usulsüzlüklerine karşı
bir milletvekili ister.
BEDRETTİN YILDIRIM (Bursa) – Başkanın
takdirindedir efendim.
HASİP KAPLAN (Şırnak) – Burada takdir
durumunuz yoktur. Biz bunu 13’üncü maddeye göre gerekçelendireceğiz, eğer
tutumunuz buysa aleyhte söz istiyorum. 
OKTAY VURAL (İzmir) – Divan toplansın,
kararını versin. 
BAŞKAN – Evet, efendim müsaade eder
misiniz 13’üncü maddenin ikinci fıkrasını bir okuyayım. 
HASİP KAPLAN (Şırnak) – Müsaade
etmiyorum efendim. 
BEDRETTİN YILDIRIM (Bursa) – Bu ne ya,
yeter be!
ÜNAL KACIR (İstanbul) – Allah Allah! 
HASİP KAPLAN (Şırnak) – Ben size takdir
yetkisi vermiyorum. 
BAŞKAN – Okuyacağım ben efendim. 
“Başkanlık Divanı kanunlar ve İçtüzük
gereğince verilen görevleri yerine getirir.” (Gürültüler) 
Niye okutmuyorsunuz siz 13’üncü
maddenin ikinci fıkrasını? 
HASİP KAPLAN (Şırnak) – Sayın Başkan,
ben usul tartışması açıyorum 63’e göre, takdiriniz yok. 
OKTAY VURAL (İzmir) – Okuyun, okuyun. 
BAŞKAN – Siz usul tartışması
açamazsınız, sadece talep edersiniz Sayın Kaplan. Benim okuduğumu bir dinleyin
önce. 
“Genel Kuruldaki oylamalarda ve
seçimlerde önemli bir yanlışlık olduğu iddia edilirse, Başkan usul görüşmesi
açabilir ve gerekirse oya başvurarak düzeltme yapar.” Biz bunu geçen birleşimde
yaptık. 
OKTAY VURAL (İzmir) – Yapmadık. 
HASİP KAPLAN (Şırnak) – Hayır, hayır. 
BAŞKAN – Hayır, bunun için değil, sizin
itiraz ettiğiniz konuyla ilgili değil, başka konuda diyorum. 
HASİP KAPLAN (Şırnak) – Hayır. Efendim
yok, işte benim talebimle yapılmadı. 
BAŞKAN – Efendim, müsaade edin lütfen,
devam ediyorum: “Yanlışlık birleşimden sonra anlaşılırsa Meclis Başkanı, Divanı
toplayarak takip edilecek yolu kararlaştırır.” 
S. NEVZAT KORKMAZ (Isparta) – Evet,
işte bunu… 
OKTAY VURAL (İzmir) – Tamam. 
BAŞKAN – Efendim, “Meclis Başkanı”
diyor “Başkan Vekili” demiyor efendim burada. 
HASİP KAPLAN (Şırnak) – Mesele bu, bunu
istiyoruz, bunu istiyoruz. 
BAŞKAN – “Başkan kendisine ait
görevlerin yerine getirilmesi bakımından gerekli görürse, Divanın görüşünü
alabilir.” 
OKTAY VURAL (İzmir) – O ayrı bir konu,
o ayrı bir konu. 
HASİP KAPLAN (Şırnak) – Sayın Başkan,
mesele budur zaten. Bu takdire…
S. NEVZAT KORKMAZ (Isparta) – Yanlış
bir işlem yapıldığı söyleniyor…
BAŞKAN – O ayrı, tamam ama ikinci
fıkrasının son cümlesi çok net bir şekilde Meclis Başkanının toplayacağını…
HASİP KAPLAN (Şırnak) – Sayın Başkan,
sizin yorumladığınız gibi yazmıyor İç Tüzük, çok açık. Yani burada İç Tüzük’ü
uygulamak zorundasın. 
OKTAY VURAL (İzmir) – Sayın Başkan,
birleşim içinde yapılacak olanı belirlemiş, birleşimden sonra yapılacak olanı
belirlemiş. Birleşim bitmiştir, yeni birleşim olduğuna göre Sayın Meclis
Başkanının yapacağı şey, Divanı toplayarak bununla ilgili karar oluşturacak, bu
kadar açık.
HASİP KAPLAN (Şırnak) – Düzelteceksiniz
yani. 
BAŞKAN – Evet, Meclis Başkanı yapacak
bunu. 
OKTAY VURAL (İzmir) – Evet, yapmadan
geçemezsiniz. 
S. NEVZAT KORKMAZ (Isparta) – Sizin bu
konuda karar verme yetkiniz yok. 
OKTAY VURAL (İzmir) – Yok. “Meclis
Başkanını çağırır” diyor, açık hüküm var. 
HASİP KAPLAN (Şırnak) – Başkanlık
Divanı kararı verildikten sonra ancak görüşme yapılabilir. 
LEVENT GÖK (Ankara) – Sayın Başkan, ben
de geçen birleşimde yapılan yanlışlıkları bir tutanağa geçirmek istiyorum. 
BAŞKAN – Şimdi, Sayın Gök, Sayın Vural
ve Sayın Kaplan; bir defa birleşim Başkanlık Divanı ile Meclis Başkanlık Divanı
farklı farklı şeylerdir. 
HASİP KAPLAN (Şırnak) - Sayın Başkan,
sizin hatanızı Başkanlık Divanı tamir edecek, siz değil.
S. NEVZAT KORKMAZ (Isparta) – “Aynı
şey” mi dedik ya? 
HASİP KAPLAN (Şırnak) - Siz yanlış
yapmışsınız, yanlışınıza karşı Başkanlık Divanını istiyoruz. İç Tüzük öyle
diyor. 
OKTAY VURAL (İzmir) – Sayın Başkan,
yanlışlığı düzeltmek için size verilen yetki ayrıdır, Meclis Başkanına verilen
yetki ayrıdır. Biz de diyoruz ki: Meclis Başkanı bu yanlışlığı düzeltsin, sonra
görüşülsün. 
HASİP KAPLAN (Şırnak) – Yani sorun bu. Bu konuda ya
taleplerimi kabul edersiniz ya da usul tartışması açarsınız.
OKTAY VURAL (İzmir) – Bir karar vereceksiniz. Yani buna siz
karar veremezsiniz, doğru…
BAŞKAN – Efendim, karar verecek durumdayım ama usul
tartışması açıyorum.
ADİL ZOZANİ (Hakkâri) – Hayır, usul tartışmalık bir durum
yok. 
BAŞKAN – Buyurun, lehte aleyhte söz isteyenler… (Gürültüler)
MEHMET DOĞAN KUBAT (İstanbul) – Lehte.
LEVENT GÖKT (Ankara) – Sayın Başkan…
ADİL ZOZANİ (Hakkâri) – Hayır, açık bir ihlal var, ne usul
tartışması! Geç orayı sen!
BAŞKAN – Ne yapacağım? 
ADİL ZOZANİ (Hakkâri) – Sen kalkacaksın oradan, Meclis
Başkanı gelecek, seni düzeltecek.
BAŞKAN – Nasıl konuşuyorsunuz siz? Sayın Zozani, bir oturur
musunuz lütfen, ona göre.
ADİL ZOZANİ (Hakkâri) – Öyle şey mi olur? Sen kalkacaksın,
ben kalkmayacağım.
BAŞKAN – Sizin dediğiniz mi olacak yani?
OKTAY VURAL (İzmir) – Sayın Başkan…
BAŞKAN – Nasıl şey olur peki?
HASİP KAPLAN (Şırnak) – Karar yeter sayısı istenmiş mi,
istenmemiş mi, incelensin; yoklama istenmiş mi, istenmemiş mi? Sayın Başkan,
çok açık bir şekilde…
ADİL ZOZANİ (Hakkâri) – Yanlış yapmışsın bir de şey… Ara
ver! Ara ver!
LEVENT GÖK (Ankara) – Sayın Başkan… Sayın Başkan, bir de
beni dinleyin!
OKTAY VURAL (İzmir) – Sayın Başkan, Meclis Başkanı var.
HASİP KAPLAN (Şırnak) – “Başkan - Sayın Kaplan…” diyor ve
oradan hemen karar yeter sayısı istiyorum, uygulamadan geçiyorsunuz; hemen
arkasından, “Sayın Başkan…” yine…
BAŞKAN – 13’ün ikinci fıkrasını okur musunuz, üçüncü
fıkrasını okur musunuz Sayın Kaplan? Hep siz söylüyorsunuz ama.
HASİP KAPLAN (Şırnak) – Sayın Başkan, 75’inci sayfayı açın,
“Hasip Kaplan (Şırnak) – Karar yeter sayısı…” diyor. Önergem oylanıyor, dikkat
edin. 
ADİL ZOZANİ (Hakkâri) – Diğer grupların da benzer talepleri
var.
İDRİS BALUKEN (Bingöl) – Hasip Bey, diğer gruplar da…
HASİP KAPLAN (Şırnak) – Aynı şeyi Oktay Vural istemiş. 
İDRİS BALUKEN (Bingöl) – Yani tek bir grubun dile getirdiği
bir husus değil. 
HASİP KAPLAN (Şırnak) – Üç grup istemiş. Buna keyfiniz yok
ki. Buna takdiriniz yok ki.
S. NEVZAT KORKMAZ (Isparta) – Dört gruptan üç tanesi “İç
Tüzük’e açıkça aykırılık var.” diyor. Bunu siz çözemezsiniz. 
BAŞKAN – Efendim, benim burada yapabileceğim bir şey yok.
(CHP, MHP ve HDP sıralarından gürültüler)
HASİP KAPLAN (Şırnak) – Var, var. 
BAŞKAN – Meclis Başkanlığına dilekçe vereceksiniz. Teşekkür
ediyorum. 
LEVENT GÖK (Ankara) – Sayın Başkan, biz dilekçe verdik.
BAŞKAN – Evet, 11’inci madde üzerinde üç adet önerge vardır,
okutuyorum…
HASİP KAPLAN (Şırnak) – Hayır Sayın Başkan…
Arkadaşlar, Başkanlık Divanında toplanalım, versin veya
kapatsın.
LEVENT GÖK (Ankara) – Sayın Başkan, biz Meclis Başkanlığına
dilekçe verdik. Sayın Başkan olumlu…
HASİP KAPLAN (Şırnak) – 13’üncü maddeyle ilgili buna
yetkiniz yok.
(Kâtip Üye Burdur Milletvekili Bayram Özçelik tarafından
önerge okunmasına başlandı)
“Türkiye Büyük Millet Meclisi
Başkanlığına
Görüşülmekte olan 684…”
HASİP KAPLAN (Şırnak) – Sayın Başkan, yapamazsınız!
Yapamazsınız!
(Bir grup milletvekilinin Başkanlık Divanı kürsüsü önünde
toplanmaları, gürültüler)
LEVENT GÖK (Ankara) – Sayın Başkan, biz Meclis Başkanlığına
dilekçe verdik. 
HASİP KAPLAN (Şırnak) – Sayın Başkan, ne yapmamız lazım?
Yanlışlarınızı nasıl düzelteceğiz?
LEVENT GÖK (Ankara) – Sayın Başkan, biz Meclis Başkanlığına
dilekçe verdik. Yanlış yapıyorsunuz.
OKTAY VURAL (İzmir) – Sayın Başkan…
LEVENT GÖK (Ankara) – Sayın Başkan, ben geçen birleşimde
yapılan yanlışlıkları burada anlatmak istiyorum. Tutanaklar elimde.
Tutanakların hepsi elimde.
OKTAY VURAL (İzmir) – Sayın Başkan…
LEVENT GÖK (Ankara) – Sayın Başkan, geçen birleşimde
yaptığınız yanlışlıkları anlatmak istiyorum. 
ALİ RIZA ÖZTÜRK (Mersin) – Levent, yanına git.
HASİP KAPLAN (Şırnak) – Sayın Başkan, usulsüz oylama var. 
OKTAY VURAL (İzmir) – Kime başvuralım ya? Yargıya mı
başvuralım?
ADİL ZOZANİ (Hakkâri) – Despot musun, nesin ya? Bu ne biçim
iş?
MAHMUT TANAL (İstanbul) – Sayın Başkan, ama bakar mısınız…
BAŞKAN – Sayın Tanal…
MAHMUT TANAL (İstanbul) – Ama bakın...
BAŞKAN – Sayın Tanal, lütfen…
ALİ RIZA ÖZTÜRK (Mersin) – Ya oku işte.
Öğren. Öğren Başkan, öğren. Öğrenmek ayıp değil.
BAŞKAN – Birleşime on beş dakika ara
veriyorum.
Kapanma Saati:
20.58
ALTINCI OTURUM
Açılma Saati:
21.45
BAŞKAN: Başkan
Vekili Sadık YAKUT
KÂTİP ÜYELER:
Bayram ÖZÇELİK (Burdur), Muhammet Rıza YALÇINKAYA (Bartın)
-----0-----
BAŞKAN – Sayın milletvekilleri, Türkiye
Büyük Millet Meclisinin 62’nci Birleşiminin Altıncı Oturumunu açıyorum.
684 sıra sayılı Kanun Tasarısı’nın
görüşmelerine devam edeceğiz. 
Komisyon ve Hükûmet yerinde. 
Sayın Hasip Kaplan’ın İç Tüzük’ün 13’üncü
maddesinde belirtilen, 60’ıncı Birleşimde gerçekleştirilen işlemlerle ilgili
olarak itirazının neticesi incelendi. 
Başkanlık Divanı olarak yapacağımız bir
işlemin bulunmadığı…
HASİP KAPLAN (Şırnak) – Sayın Başkan…
BAŞKAN – Bir saniye Sayın Kaplan, bir
sözümüz bitsin lütfen ya!
Sayın Kaplan, biz herkesi sonuna kadar
dinliyoruz ama. 
HASİP KAPLAN (Şırnak) – Siz bizi
dinlemeden karar veriyorsunuz ama. 
BAŞKAN – …yetkinin Meclis Başkanında…
Meclis Başkanının Divanı toplayarak takip edilecek yolu kararlaştıracağı
anlaşıldığı, zaten dilekçenin Meclis Başkanlığına yazıldığı, bizim de Meclis
Başkanına hitaben üst yazıyla itirazları göndereceğimizi bilgilerinize
sunuyorum. 
HASİP KAPLAN (Şırnak) – Peki, Sayın
Başkan… 
BAŞKAN – Buyurun. 
HASİP KAPLAN (Şırnak) – Bu konuda usul
tartışması açalım, siz de karar verin, Başkanlık Divanına gönderin. 
BAŞKAN – Usul tartışması olur mu Sayın
Kaplan?
MUSTAFA ELİTAŞ (Kayseri) – Sayın
Başkan, Sayın Kaplan usul tartışması istedi. 
HASİP KAPLAN (Şırnak) – Sayın Başkan,
63’e göre bir talebim var. 
BAŞKAN – Buyurun Sayın Kaplan, usul
tartışması açıyorum. 
HASİP KAPLAN (Şırnak) – Aleyhinizde…
MEHMET DOĞAN KUBAT (İstanbul) – Lehte…
HİLMİ BİLGİN (Sivas) – Lehte…
MEHMET AKİF HAMZAÇEBİ (İstanbul) –
Aleyhte…
ENGİN ALTAY (Sinop) – Aleyhte…
OKTAY VURAL (İzmir) – Aleyhte…
BAŞKAN – Birer tane vereyim size.
Anlaşın, konuşun, kendi aranızda. 
Evet, talepleri okuyorum: Lehte, Doğan
Kubat, İstanbul Milletvekili; Oktay Vural, İzmir Milletvekili. Aleyhte, Hasip
Kaplan, Şırnak Milletvekili; Akif Hamzaçebi, İstanbul Milletvekili. 
Şimdi, ilk söz Mehmet Doğan Kubat,
İstanbul Milletvekili.
Buyurun Sayın Kubat. (AK PARTİ
sıralarından alkışlar)
XII.- USUL HAKKINDA
GÖRÜŞMELER
1.- Oturum Başkanı TBMM
Başkan Vekili Sadık Yakut’un, Şırnak Milletvekili Hasip Kaplan’ın Genel Kurulun
21/2/2015 tarihli 60’ıncı Birleşiminde söz ve karar yeter sayısı taleplerinin
karşılanmadığıyla ilgili başvurusunu ve 684 sıra sayılı Kanun Tasarısı’nın
110’uncu maddesinin 1’inci maddesinden önce görüşülmesine dair önergesini işleme
almamasının İç Tüzük hükümlerine uygun olup olmadığı hakkında
MEHMET DOĞAN KUBAT (İstanbul) – Sayın
Başkanım, çok değerli milletvekili arkadaşlarım; açılan usul görüşmesinde
Başkanlığımızın tutumu lehinde görüşlerimi ifade etmek üzere söz almış bulunuyorum.
Bu vesileyle yüce heyetinizi saygılarımla selamlarım.
Değerli arkadaşlar, geçen hafta da buna
benzer bir tartışma yaşadık. Başkanlık Divanı dayanağını Anayasa’dan alan bir
kuruluştur, organdır. Yine, İç Tüzük’ün 9’uncu maddesinde ne şeklide kurulacağı
belirlenmiştir. Başkanlık Divanı 1 başkan, 4 başkan vekili, 7 kâtip üye ve 3
idare amirinden kurulur. Şimdi, 13’üncü madde Başkanlığın yapmış olduğu,
seçimler veya oylamalardaki, yanlışlıklar sebebiyle bunların düzeltilmesine
ilişkin usulün ne şekilde olacağına dair bir düzenleme getirmiş. Eğer bu oylama
ve seçimlerdeki yanlışlıklar hemen o oylama veya seçimin akabinde, o anda
Başkanlık yani oturumu yöneten Başkanlık tarafından tespit edilirse buna
ilişkin usul görüşmesi açılıp anında oya başvurmak suretiyle gerekli düzeltmeyi
yapacağını belirtiyor 13’üncü maddenin ikinci fıkrası. Ki bu uygulamayı geçen
hafta yaptık.
Yine ikinci fıkranın son cümlesinde
yanlışlığın birleşimden sonra anlaşılması hâlinde uygulanacak yöntem de
açıklıkla düzenlenmiş. Bu durumda Meclis Başkanına salt yetki verilmiş ve
Meclis Başkanına, böyle bir iddia var ise yani seçimlerde veya oylamalarda bir
yanlışlık olduğu iddia edilirse -ki bu iddiayı araştırıp, inceleyip, netice
itibarıyla Divanı toplayıp bir karara bağlama yetkisi salt Meclis Başkanına
verilmiş- Meclis Başkanı bu iddiaları değerlendirip Divanı toplayarak ona göre
takip edilecek usulü belirleyecektir. 
Dolayısıyla, şu anda oturumu yöneten
Sayın Başkanımızın da belirttiği üzere bu konuda Meclis Başkanlığına yazılı
talepler ve Başkanlığa da resen havalesi söz konusu. Bu noktada Genel Kurulun
bu çalışmasını sürdürmesinde İç Tüzük’e ve Anayasa’ya aykırı herhangi bir yön
yoktur. Başkanlık bu iddiaları araştıracak, ama üç gün sonra, ama beş gün
sonra, eğer varsa böyle bir yanlışlık, iddialar doğruysa buna göre izlenecek
usulü de 13’üncü maddenin ikinci fıkrasına göre belirleyecek ve Genel Kurula
arz edecektir, Genel Kurul da ona göre takdir hakkını kullanacaktır.
Dolayısıyla, Başkanımızın tutumu yerindedir.
Yüce heyetinizi saygılarımla
selamlıyorum. (AK PARTİ sıralarından alkışlar)
BAŞKAN – Teşekkür ediyorum.
Aleyhte söz isteyen Hasip Kaplan,
Şırnak Milletvekili.
Buyurun Sayın Kaplan.
HASİP KAPLAN (Şırnak) – Sayın Başkan,
Başkan Vekili olarak göreviniz şu İç Tüzük’ü uygulamaktır. Muhalefet partileri
demokrasinin vazgeçilmez unsurlarıdır. Muhalefet partilerinin bir talebi söz
konusu olduğu zaman bu İç Tüzük’e göre Başkanlık Divanınızın bunu dikkate alıp
gereğini İç Tüzük uyarınca yapması gerekir. 
Bakın, benim önergem okunduğu zaman bir
önceki birleşimde –dikkat edin, bu birleşimde değil- aynen tutanakta, bende
gözüken 75’inci sayfada “Hasip Kaplan: ‘Karar yeter sayısı.’” diye söylüyorum,
stenograflar geçiyor, tutanakta var, arkasından “Oktay Vural, İzmir: ‘Karar
yeter sayısı.’” diyor, o da geçiyor. Başkanlık Divanı ne yapıyor? Karar yeter
sayısı istemeden “Önergeyi oylarınıza sunuyorum: Kabul edenler… Etmeyenler…
Önerge kabul edilmemiştir…” 
Arkadaşlar, bu İç Tüzük’te karar yeter
sayısı diye bir madde var mı? Var. Yoklama istenmesine ilişkin bir madde var
mı? Var. Peki, Meclis başkan vekilinin “Ben bunu uygulamam.” keyfiyeti var mı?
Yok. İç Tüzük’te böyle bir takdir keyfiyeti başkan vekiline verilmemiş. Burada,
oylamada usulsüzlük var, usulsüzlük var oylamada. Bu oylama nedir? Muhalefet
milletvekili olarak Hasip Kaplan’ın istediği karar yeter sayısının
uygulanmamasıdır. Nedir? Yoklamanın uygulanmamasıdır. Sonra bakıyoruz ki,
tartışmamız devam ediyor, yine 76’ncı sayfada “Hasip Kaplan: ‘Yoklama
isteğimize cevap vereceksiniz.’” diyorum Sayın Başkan. Buna cevap verilmiyor.
“Sayın Başkan, siz Başkansınız, Divan kâtipleri önergemizi okur.” Ona da cevap
vermiyor. 
Şimdi, bunun örnekleri çok ama İç
Tüzük’te ikinci fıkrada çok açık bir hüküm var: Bir önceki birleşimden sonra
anlaşılırsa bu sorunu Başkanlık Divanı çözer arkadaşlar, burası değil. Şimdi,
Başkan, bu usul tartışması geçti, ondan önceki fıkraydı, burada oylatamazsınız.
Bir tek yapacağınız şey var, aslında hemen oturumu kapatıp Başkanlık Divanına
talebimizi iletmek. Ayrıca, Başkanlık Divanına talep verdik, sizin de burada
yapmanız gereken karar Başkanlık Divanına bu talebi iletmek. Bunun dışında
yapacağınız her talep bir başka usulsüzlük, bir başka hak gasbı, bir başka tür
İç Tüzük çiğnemesi olacaktır. Takdir yetkiniz yok, kesinlikle yok, bu konuda
hemen karar veriniz, Meclisi de bu sorunlarla meşgul etmeyiniz diyorum.
(Mikrofon otomatik cihaz tarafından
kapatıldı)
BAŞKAN – Evet, teşekkür ediyorum. 
Şimdi, lehte söz isteyen Oktay Vural,
İzmir Milletvekili.
Buyurun Sayın Vural. (MHP sıralarından
alkışlar)
OKTAY VURAL (İzmir) – Teşekkür ederim
Sayın Başkan.
Şimdi biz burada neyi tartışıyoruz?
Aslında cumartesi günü çoğunluk iradesinin ve Meclisi yöneten başkan vekilinin
İç Tüzük’e aykırı hukuksuzluklarını ve usulsüzlüklerini konuşuyoruz. 
Aziz vatandaşlarım, maalesef burada
hukuk ayaklar altına alınmıştır. Maalesef, burada, İç Tüzük'ün gerektirdiği
karar yeter sayısı olmadan, toplantı yeter sayısı olmadan, oldubittilerle
maddeler geçirilmiştir. Milliyetçi Hareket Partisi Grubuna ait söz hakkı
tanınmamıştır. Önergeler gerekçe okutulmadan oylanmıştır, olmayan milletvekili
sayısıyla “Kabul edilmiştir.” denilmiştir. Vahim bir hukuk hatası vardır.
Milletin hukukunu ayaklar altına alan bir çoğunluk iradesine karşı biz milletin
hukukunu savunuyoruz. Milletin hukukunu ayaklar altına alan bir Parlamento bunu
düzeltmeden çalışmalarına devam edemez. Açıkça İç Tüzük’te bütün bunlar
olmasına rağmen, Milliyetçi Hareket Partisinin söz hakları kesilmiştir,
milletvekillerinin soru sorma hakları gasbedilmiştir, milletvekillerinin ve
grupların karar yeter sayısı hakları gasbedilmiştir, toplantı yeter sayısı
hakları gasbedilmiştir. Neden? Çünkü, yeterli sayıda milletvekili olmadığı için
oradaki kişi “Var.” diyerek bunu gözden kaçırmıştır. 
YILMAZ TUNÇ (Bartın) – Başkan vekili
sürekli anons yaptı ama çıkmadınız.
OKTAY VURAL (Devamla) – Bize göre
yapılması gereken işlem nedir? 13’üncü maddeye göre, aynı birleşimde -tespit
edildiği zaman- Meclis Başkanının gerekli düzeltmeyi yapması lazım. Peki,
birleşim bittiğine göre ne yapılması lazım? Meclis Başkanının Başkanlık
Divanını toplaması lazım. 
Biz Milliyetçi Hareket Partisi olarak
diyoruz ki bu hukuksuzluğu gidermek için yapmanız gereken işlem, Meclis
Başkanının Başkanlığında Başkanlık Divanını toplamak suretiyle takip edilecek
yolu belirleyiniz; yapmanız gereken işlem, bu kanuna göre, bu İçtüzük’e göre
uygun hareket etmeyi sağlamaktır. Çünkü, eğer bir maddede karar yeter sayısı
yoksa o maddeden diğer maddeye geçemezsiniz, toplantı yeter sayısı yoksa yine
toplantı yapamazsınız. Bu durumda, Meclis başkan vekilinin bu talepleri göz
ardı etmesi, olmayan bir karar yeter sayısını, olmayan bir toplantı yeter
sayısını var gibi kabul etmiş olması, doğrudan doğruya, bu maddelerin
keenlemyekûn yok kabul edilmesini ve aynen başa dönülerek bunlarla ilgili
tekriri müzakereyle bunların yeniden ele alınmasını gerektirmektedir. Hukuku
düzeltmek lazım. Bu Parlamentonun, hukukuna sahip çıkması lazım. 
Burada, kanun koyucu şunun için yapmış,
diyor ki size: “Hukuksuzluk yaparsan Parlamentoda hukuksuzluğa izin vermem,
Parlamento hukuksuz bir şekilde devam edemez. Sen tespit ediyorsan sen ama
bununla ilgili müracaat varsa Divan toplanacak, karar verecek.” Aksi takdirde,
Parlamento hukuksuzluğun devam etmesini kabul ederse, o zaman Parlamento… 
(Mikrofon otomatik cihaz tarafından
kapatıldı) 
OKTAY VURAL (Devamla) - …milletle,
egemenlikle, hukukla bağlantısını kesmiş demektir. 
Onun için, yapılması gereken işlem,
birleşim bittiğine göre bu usulsüzlükle ilgili Divanın karar vermesidir.
Bununla ilgili yapmak, bundan sonraki hukuksuzlukları da önlemek için… Aynı
zamanda baskılayıcı bir unsurdur, çoğunluk iradesi ve Meclis başkan vekili buna
göre hareket etmek zorunda, mecbur kalacaktır. Bu mecburiyeti sağlamanın yolu…
Aksi takdirde, bundan sonra da aynısını yaparsınız, aynısını yaparsınız, bunun
garantisi yok ki. İşte bundan dolayı Meclis Başkanı “Toplanalım.” diyor,
yapalım. O bakımdan, yapılması gereken işlem hukuka uygun bir şekilde hareket
etsin. Burası İçişleri Bakanının talimatıyla hareket eden bir Meclis değildir,
milletin iradesi vardır, birilerinin keyfi için bu yasa hukuka aykırı bir
şekilde geçmez, zorla da, dayatmayla da bu şekilde olmaz. Bu dayatmadan
vazgeçilmesi gerektiğini düşünüyorum. 
Müsamahanıza sığınarak, özür dileyerek
teşekkür ediyorum. (MHP sıralarından alkışlar) 
BAŞKAN – Teşekkür ediyorum Sayın Vural.

Şimdi, aleyhte söz isteyen…
S. NEVZAT KORKMAZ (Isparta) – Sayın
Başkan, bir cümle efendim. 
BAŞKAN – Bir saniye ama, söz vereceğiz.

S. NEVZAT KORKMAZ (Isparta) – Peki,
tamam. 
BAŞKAN – Sayın Hamzaçebi, buyurun. 
MEHMET AKİF HAMZAÇEBİ (İstanbul) –
Levent Gök’e devrediyorum efendim. 
BAŞKAN – Levent Gök, Ankara
Milletvekili. 
Buyurun Sayın Gök. (CHP sıralarından
alkışlar) 
LEVENT GÖK (Ankara) – Sayın Başkan,
değerli milletvekilleri; görüşülmekte olan tasarının daha maddelerinin tümü
üzerindeki görüşmeler…
OKTAY VURAL (İzmir) – Tümü tamamlanmadı
daha. 
LEVENT GÖK (Devamla) – …birinci bölüm
üzerindeki görüşmeler dahi usulsüzdür. Burada Parlamentonun bütün hukuku
gasbedilmiştir ve şu anda bulunduğumuz taleple, 13’üncü maddeye göre Başkanlık
Divanının acilen karar vermesi gerekmektedir. Sorun, Başkanlık Divanının
yanlışlık tespit edildikten sonra ne zaman toplanıp karar vereceğidir. 
Değerli
arkadaşlarım, ciddi bir yanlışlık var. 21 Şubat tarihindeki oturumda, tümü
üzerindeki görüşmelerde Başkan, Cumhuriyet Halk Partisinin sözcüsünü davet
ediyor: “Sayın Ali Serindağ, geliyor musunuz?” Levent Gök, Grup Başkan Vekili
olarak “Gelecek efendim, gelecek.” diyorum. Ali Serindağ “Geliyorum Sayın Başkan.”
diyor. Ondan sonra, Başkan derhâl diğer sözcüye geçiyor. 
Değerli
arkadaşlar, böyle bir şey olabilir mi? Tutanaklarda var bunların hepsi. Bakın,
daha sonra, sözlü sorularda, değerli arkadaşlarım, bizim söz isteyen
arkadaşımıza söz veriyor Sayın Başkan: “Gürkut Acar, lütfen sözünüzü
konuşunuz.” Gürkut Acar da diyor ki “Sayın Başkan, sistemi açmadınız ki, benim
söz hakkımı kestiniz.” “Olur mu, açın lütfen konuşacağım.” diyor. Değerli
arkadaşlarım, sistem açılmadan sözlü soruların görüşülmesinin teminine
çalışılmış. 
1’inci maddede,
değerli arkadaşlarım, Başkan “Kabul edenler…” demeden Oktay Vural MHP adına
karar sayısı istiyor, tutanaklarda var. Başkan “Kabul edenler… Etmeyenler..”
diye diğer maddeye geçiyor. 2’nci maddeye geçtiğinde de bana bizzat soruyor,
beni ayakta görmüş “Karar sayısı mı yeter sayısı mı Sayın Gök?” diyor.
“Efendim, toplantı sayısı.” diyorum. “Toplantı sayısı mı?” diyor. Bunu dahi
gerçekleştirmiyor ve oylamayı gerçekleştiriyor. 
Şimdi, değerli
arkadaşlarım, karar sayısı istemek bizim hakkımızdır, yoklama sayısı istemek
hakkımızdır. Sözlü sorularda bir arkadaşımıza söz geldiği zaman, Başkanın ses
cihazını açması bir kere hakkımızdır. Bütün bunların tamamında usulsüzlük
yapılmıştır. 
Şimdi, Başkan
diyebilir ki “Ben duymadım.” Duyacaktınız Sayın Başkan. Siz eğer duyamadıysanız
demek ki bir itiraftır bu, Meclisin düzenini sağlayamamışsınız, gürültüyü
engelleyememişsiniz. Bu sizin kusurunuz, sizin kusurunuzdan kaynaklanan bir
durumu bizlere yöneltemezsiniz. 
Şimdi, değerli
arkadaşlarım, 1’inci maddesinde, 2’nci maddesinde, 3’üncü maddesinde
tutanaklara geçmiş ciddi hatalar var. Bunların düzeltilmesinin talebi için
Meclis Başkanına dilekçe verdik. Kaldı ki görüşülmekte olan bu kanun
tasarısının 1’inci, 2’nci maddeleri diğer maddeleri etkileyecek önemde yani
birbirine bağımlı maddeler. Bunların görüşülmesindeki usulsüzlüğün derhâl
giderilmesi, Başkanlık Divanının derhâl toplanması, karar alması ve bir yol
haritası çizmesi gerekiyor, söylediğimiz budur. Tüzükten kaynaklanan bir
yetkiyi bugün tartışıyoruz ve Başkandan da bunun yerine getirilmesini
istiyoruz. Acilen Başkanlık Divanı toplanmalı, bu usulsüzlükler hakkında karar
almalıdır. (CHP sıralarından alkışlar) 
İHSAN ŞENER (Ordu) – Tutanakları alıp
seçim mailine gidersiniz, bunları anlatırsınız, millet görmedi çünkü.
BAŞKAN - Teşekkür ederim.
Sayın milletvekilleri, iki birleşim
öncesinde gerçekleştirilen bazı oylamalarda yanlışlık iddiasının bu birleşimi
yöneten Başkanlık Divanınca değerlendirilmesi, İç Tüzük’ün 13’üncü maddesinin
ikinci fıkrası uyarınca mümkün bulunmamaktadır.
Bu konuda değerlendirme yetkisi Türkiye
Büyük Millet Meclisi Başkanına ait olup…
OKTAY VURAL (İzmir) – Sayın Başkan,
usulsüzlüklerle devam edilebilir mi? Usulsüzlük yaparak devam edilebilir mi?
BAŞKAN - …Türkiye Büyük Millet Meclisi
Başkanı yanlışlık başvurusunu değerlendirerek…
HASİP KAPLAN (Şırnak) – Nasıl devam
eder?
OKTAY VURAL (İzmir) – Hukuksuzluk nasıl
devam eder?
BAŞKAN - …gerekirse Başkanlık Divanını
bu gündemle toplayacaktır. Divanın kararı doğrultusunda Genel Kurul işlem
yapacaktır. Başkanlığa başvurulduğu zaten ifade edilmiştir. 
İDRİS BALUKEN (Bingöl) – 3’üncü madde
görüşülmeden 4’üncü madde görüşülmeden, 11’i, 13’ü nasıl görüşürsünüz?
BAŞKAN - Yanlışlık iddialarının
görüşmelerimize engel hâli bulunmamaktadır.
LEVENT GÖK (Ankara) – Sayın Başkan,
diğer maddeleri etkileyecek yanlışlıklar bunlar. Diğer maddeleri
etkileyecektir. 
OKTAY VURAL (İzmir) – Usulsüz
uygulamasını devam ettirme kararınız bir dayatmadır. Bu kanunu hukuka uygun bir
şekilde çıkarmamak için bir dayatma yapıyorsunuz. Türkiye Büyük Millet
Meclisine bu dayatmayı yapma hakkınız yok. Burada İçişleri Bakanı dahi, Millî
Savunma Bakanı dahi otursa bu dayatmayı kabul edemezsiniz.
BAŞKAN – Evet, teşekkür ederim.
HASİP KAPLAN (Şırnak) – Sayın Başkan,
2’nci, 3’üncü maddedeki usulsüzdür.
OKTAY VURAL (İzmir) – Yürütmenin
dayatmasıyla hareket edemezsiniz.
BAŞKAN – Efendim, usul tartışması
açtık, konuştuk konuyu, fikrimizi söylüyoruz. 
OKTAY VURAL (İzmir) – Efendim, ne
usulü? Esas bu, esas.
HASİP KAPLAN (Şırnak) – Esas usulsüzlük
değil, sizin İç Tüzük’ü çiğnemeniz, Başkanlık Divanınızın İç Tüzük’ü çiğnemesi
sonucu 2’nci, 3’üncü madde…
BAŞKAN – Evet, konu
değerlendirilmiştir.
HASİP KAPLAN (Şırnak) – Sayın Başkan,
Başkanlık Divanının tutumu…
BAŞKAN – Efendim, aynı konuyu saatlerce
konuşacak değiliz. 
HASİP KAPLAN (Şırnak) – Hayır, devam
edemezsiniz.
BAŞKAN - Sayın Kaplan, konuşuldu, usul
tartışması istediniz, açtık, söz verdik iki lehte, iki aleyhte. 
HASİP KAPLAN (Şırnak) – Niye böyle
yapıyorsunuz Başkan? 
BAŞKAN – Efendim, diğer konular var.
HASİP KAPLAN (Şırnak) – Hukuku çiğnemek
üzere yemin mi ettiniz? Allah Allah!
ENGİN ALTAY (Sinop) – Sayın Başkan…
ADİL ZOZANİ (Hakkâri) – Sayın Başkan,
başka bir konuda beni dinler misiniz.
BAŞKAN – Sayın milletvekilleri,
Osmaniye Milletvekili Sayın Hasan Hüseyin Türkoğlu’nun tasarının 12’nci
maddesinin 11’inci maddeden önce görüşülmesine dair İç Tüzük’ün 83’üncü
maddesine göre bir talebi gelmiştir.
ADİL ZOZANİ (Hakkâri) – Sayın Başkan,
biz ayaktayız, siz ne okuyorsunuz?
BAŞKAN – Bir saniye efendim, Sayın
Altay da istedi.
Şırnak Milletvekili Sayın Hasip
Kaplan’ın 110’uncu maddenin 1’inci maddeden önce görüşülmesine dair talebi
üzerine biraz önce bir açıklamam olmuştu. 
Tekrar edecek olursak, İç Tüzük’ün
83’üncü maddesinde “Genel Kurulda bir maddenin diğerinden önce konuşulmasına
işaret yoluyla karar verilebilir.” denilmektedir.
Görüştüğümüz kanun tasarısının İç
Tüzük’ün 91’inci maddesine göre temel kanun olarak görüşülmesi kabul
edilmiştir. Malumunuz, temel kanun yönteminde tasarı ve teklifler maddeler
hâlinde değil, bölümler hâlinde görüşülmekte; konuşmalar maddeler üzerinde
değil, bölümler üzerinde yapılmakta; temel kanun şeklinde görüşülen bir tasarı
veya teklifte İç Tüzük’ün 83’üncü maddesinin uygulanma imkânı bulunmadığından
bu taleplerin işleme alınması imkânı bulunmamaktadır.
HASİP KAPLAN (Şırnak) – Sayın Başkan,
tutumunuz hakkında usul tartışması, tutumunuz hakkında… Yanlış bu.
OKTAY VURAL (İzmir) – Sayın Başkan, bu,
doğru bir uygulama değil, biliyorsunuz. 
YILMAZ TUNÇ (Bartın) – Sayın Başkanım,
bunlar iyi niyetli değil. Bunlar altı gündür aynı şeyi yapıyor. 
OKTAY VURAL (İzmir) - Sayın Başkan, bu
konuşulma, bir maddenin önceden konuşulması demek önergelerle birlikte ele
alınması demektir. 
İDRİS BALUKEN (Bingöl) – Sayın Başkan…
OKTAY VURAL (İzmir) - Yani, siz
konuşmayı yaptırmayacaksınız ama varsa önergeleri işleme alacaksınız ondan
önce. 
YILMAZ TUNÇ (Bartın) – Bunlar İç Tüzük
falan tanımaz. Altı gündür engellemeye çalışıyorlar, Meclisi çalıştırmamaya
çalışıyorlar, tek niyetleri bu.
OKTAY VURAL (İzmir) - Bununla ilgili
yapılan şey konuşmak değildir, görüşmektir. Eğer siz konuşulup da maddelerin
önergelerini oylatmazsanız bütünü olmaz. Dolayısıyla, bu maddeyi yani eğer bir
başka kanunda konuşulması dediniz, konuştuk. Peki, önergeleri ne zaman
görüşeceğiz? Ondan sonraki maddede mi görüşeceğiz? Böyle bir mantıksızlık
olabilir mi? Dolayısıyla, burada konuşmak görüşmektir. 
BAŞKAN – Temel kanun görüşüyoruz
efendim. 
Bir de Sayın Baluken’in bir dilekçesi
vardı. 
HASİP KAPLAN (Şırnak) – Sayın Başkan,
onu tüketmedik. 
BAŞKAN – Sayın Baluken, İç Tüzük’ün
91’inci maddesine göre temel kanun görüşmelerinde her madde üzerinde en fazla
iki değişiklik önergesi verilebilmektedir.
HASİP KAPLAN (Şırnak) - Sayın Başkan,
tüketmedik bunu.
OKTAY VURAL (İzmir) – Sayın Başkan…
BAŞKAN – Her parti grubunun önerge
hakkı saklı olduğundan bu sayı, parti grubu sayısı kadar artırılabilmektedir.
Grubunuz üyesi Şırnak Milletvekili Sayın Hasip Kaplan 9 Şubat 2015 tarihinde
tasarının her maddesine bir önerge vermiştir. Bu nedenle sizin ve
arkadaşlarınızın imzalarının olduğu diğer önergeleri işleme alamıyoruz.
İDRİS BALUKEN (Bingöl) – Hayır, ne
alakası var?
ADİL ZOZANİ (Hakkâri) – Ne alakası var?
Sayın Başkan, biraz çıtayı fazla aştın sen.
OKTAY VURAL (İzmir) – Sayın Başkan, bir
önceki konuyla ilgili usul tartışması açıyorum çünkü uygulamanız yanlıştır, çok
vahimdir.
BAŞKAN – Yapılacak bir şey yok efendim.
OKTAY VURAL (İzmir) – Efendim, usul
tartışması açıyorum. Bizim konuşma önergemizi…
BAŞKAN – Söz isteyen lehte, aleyhte?
OKTAY VURAL (İzmir) – Aleyhte.
MEHMET DOĞAN KUBAT (İstanbul) – Lehte.
HİLMİ BİLGİN (Sivas) – Lehte.
ENGİN ALTAY (Sinop) – Aleyhte.
BAŞKAN – Aleyhte Oktay Vural.
HASİP KAPLAN (Şırnak) – Sayın Başkan,
83’le ilgili tartışma açıyoruz, usul tartışması ve tutumunuz hakkında.
OKTAY VURAL (İzmir) – 83’üncü maddeyle
ilgili bizim önergemiz. 83’üncü madde, 83’le ilgili.
HASİP KAPLAN (Şırnak) – Sayın Başkan,
İç Tüzük’ü çiğnemek için yapılmış… Siz onu aşmadan buna geçiyorsunuz. 
BAŞKAN – Aleyhte Engin Altay.
MEHMET AKİF HAMZAÇEBİ (İstanbul) –
Aleyhte.
BAŞKAN – Doğan Kubat…
Sayın Baluken, sizden söz isteyen
lehte… 
İDRİS BALUKEN (Bingöl) – Ben. 
BAŞKAN – Siz misiniz?
İDRİS BALUKEN (Bingöl) – Hayır, hayır,
Hasip Bey de…
HASİP KAPLAN (Şırnak) – Aleyhte
istiyorum ben.
İDRİS BALUKEN (Bingöl) – 91’inci
maddeyle ilgili…
OKTAY VURAL (İzmir) – Hayır, şu anda
83’le ilgili.
ENGİN ALTAY (Sinop) – Bu, 83.
İDRİS BALUKEN (Bingöl) – Hasip Bey
konuşacak.
BAŞKAN – 83’üncü maddeyle ilgili usul
tartışması açıyorum.
Söz isteyenler: Lehte Sayın Kubat ve
Sayın Kaplan, aleyhte Sayın Vural ve Sayın Altay.
Önce, lehte Mehmet Doğan Kubat,
İstanbul Milletvekili. 
Buyurun Sayın Kubat. (AK PARTİ
sıralarından alkışlar)
2.- Oturum Başkanı TBMM
Başkan Vekili Sadık Yakut’un, Osmaniye Milletvekili Hasan Hüseyin Türkoğlu’nun
684 sıra sayılı Kanun Tasarısı’nın 12’nci maddesinin 11’inci maddesinden önce
görüşülmesine dair önergesini işleme almamasının İç Tüzük hükümlerine uygun
olup olmadığı hakkında
MEHMET DOĞAN KUBAT (İstanbul) – Sayın
Başkanım, çok değerli milletvekili arkadaşlarım; açılan usul görüşmesinde
Başkanlığın tutumu lehinde söz almış bulunuyorum. Bu vesileyle yüce heyetinizi
saygılarımla selamlarım. 
Değerli arkadaşlar, İç Tüzük’ün 81’inci
maddesi, kanun tasarı ve tekliflerinin Genel Kurulda görüşülmesine ilişkin
temel esasları belirlemiştir. 91’inci madde ise özel bir yasama yöntemi olan
temel kanunların ne şekilde görüşüleceğine ilişkin detayları düzenlemiştir ki
bununla ilgili 6-7 tane Anayasa Mahkemesi kararı vardır. Temel kanunların görüşülmesine
ilişkin, örneğin önergeler bakımından da 87’de 7 iken bu 91’inci maddede önerge
sayısı 4’e düşmektedir. Yani, temel kanunlardaki görüşme yöntemleri farklıdır
ve 91’e tabidir. Eğer 91’de özel olarak düzenlenmemiş bir konu var ise o zaman
genel hükümler “Diğer hükümler saklıdır.” hükmü atfı gereğince, birinci
fıkranın (a) bendinin beşinci bendi gereğince bu hükümlere başvurulabilir. 
HASİP KAPLAN (Şırnak) – Sayın Kubat,
93’ü tartışıyoruz. Kubat, kardeşim…
MEHMET DOĞAN KUBAT (Devamla) – Şimdi,
91’inci maddede bölümlerin maddeler okunmaksızın temel…
ENGİN ALTAY (Sinop) – Sayın Başkan…
HASİP KAPLAN (Şırnak) – Sayın Kubat’ı
uyarsana Sayın Başkan, 83’ü konuşuyoruz. 
ADİL ZOZANİ (Hakkâri) – 83’ü
konuşuyoruz. 
MEHMET DOĞAN KUBAT (Devamla) – Biraz
sabırlı olursanız…
MUSTAFA ELİTAŞ (Kayseri) – Sayın
Başkan, hatip istediğini konuşur, ne karışıyorlar?
HASİP KAPLAN (Şırnak) – 83’ü
tartışıyoruz. 
MEHMET DOĞAN KUBAT (Devamla) – Hasip
Bey, merak etme, biliyorum, biliyorum. 
HASİP KAPLAN (Şırnak) – Ama uyarın
yani. 
ADİL ZOZANİ (Hakkâri) – 83’üncü madde
üzerinde görüşülüyor. 
MAHİR ÜNAL (Kahramanmaraş) – Siz ne
karışıyorsunuz ya?
MUSTAFA ELİTAŞ (Kayseri) – Sana ne,
istediğini konuşur!
MEHMET DOĞAN KUBAT (Devamla) – Temel
kanunlar bölümler hâlinde görüşülür. Bu temel kanun da, 684 sıra sayılı temel
Kanun da 5 bölüm hâlinde görüşülüyor…
AHMET HALUK KOÇ (Samsun) – Tanımı ne,
tanımı, temel kanunun tanımı ne?
MEHMET DOĞAN KUBAT (Devamla) –…ve
bölümler maddelerin görüşülmesindeki usule göre ayrı ayrı görüşülür ve
bölümlerdeki maddeler ayrı ayrı oylanır. Bölüm görüşmeleri maddeye göre
yapılıyor. 81’deki madde görüşmelerindeki süreleri uyguluyoruz. Maddeler
üzerinde sadece önerge işlemi yapılıyor, siz de bunu çok iyi biliyorsunuz.
83’üncü madde, “Genel Kurulda bir maddenin diğerinden önce konuşulmasına işaret
oyuyla karar verilebilir.” Konuşma yapmaksızın normal, 81’e göre yapılan
görüşmeler bakımından 83 uygulanabilir ama 91’deki özel usul gereğince, temel
kanunların bölümleri maddelerdeki usule göre görüşüldüğünden, 83 ile 91 karşılaştırıldığında
özel hüküm olan 91’e göre 83’ün uygulanma olanağı olmadığından dolayı Başkanlığın
tutumu yerindedir diyorum, yüce heyetinizi saygılarımla selamlıyorum. (AK PARTİ
sıralarından alkışlar) 
BAŞKAN – Teşekkür ederim.
Aleyhte söz isteyen, Oktay Vural, İzmir
Milletvekili.
Buyurun Sayın Vural. (MHP sıralarından
alkışlar) 
OKTAY VURAL (İzmir) – Teşekkür ederim
Sayın Başkan.
83’üncü madde “Genel Kurulda bir
maddenin diğerinden önce konuşulmasına işaret oyuyla karar verilebilir.” diyor.

Şimdi, temel yasalar bölümler hâlinde
görüşülüyor. Maddeler önergeleriyle birlikte birdir. Şimdi, siz eğer “Efendim,
bu temel kanun olduğu için burada konuşma yok, maddenin bir önceye alınması
mümkün değil.” derseniz, bu durumda, temel kanun olmayan bir maddede, faraza,
4’üncü maddeyi 2’nci maddeden önce görüşüp de önergelerini ne yapacaksınız? Ne
zaman görüşeceksiniz yani 4’te mi görüşeceksiniz?
ADİL ZOZANİ (Hakkâri) – Eve
götürecekler!
OKTAY VURAL (Devamla) – Dolayısıyla, bu
kadar açık seçik. Böyle bir mantıksızlık olabilir mi?
Varsayalım temel kanun değil, önerge
geldi, ne yapacaksınız? “Konuşma” dedi, madde üzerinde gurupları
konuşturmayacak mısınız? Önerge var, önergeyi oylatmayacak mısınız?
Dolayısıyla, burada konuşulma… Meclis konuşmaz, Meclis müzakere eder Sayın
Başkan, istirham ediyorum. Burası kahvehane değil, burada amaca yönelik bir
görüşme yapılır, müzakere yapılır. “Konuşun.” E, boşa konuşmanın bir anlamı mı
var? Yani, Türkiye Büyük Millet Meclisini boşa konuşuyorlar bunlar gibi görmek
doğru değil. Bu durumda yapılması gereken işlem nedir? Temel kanun olduğu için,
madde üzerinde konuşma hakkı olmadığına göre, maddede eğer önerge varsa
önergeler üzerinde konuşmalar yapılır ki “konuşma” demek sadece maddede mi
konuşmaktır? Önergede de konuşmaktır yani önergeleri müzakere edecek. Buna
konuşma demiyor musunuz? O zaman oylamayı da öyle yapacaksınız. Bununla ilgili
usul tartışması açmaya da gerek yok. Yapılacak işlem gayet açık ve nettir.
12’nci maddenin 11’den önce konuşulmasını, önergelerinin birlikte ele alınmasını
istiyor muyuz? Yapacağınız iş -bu kadar zorlamaya ne gerek var- çok basit bir
işlem: “Böyle bir önerge vardır, oylarınıza sunuyorum: Kabul edenler…
Etmeyenler… Kabul edilmemiştir.” Bu kadar açık ve seçik. Neden hukuku
zorluyorsunuz? Neden milleti zorluyorsunuz? Lütfen, hukuk bu kadar zorlanmaz,
hukuk zorbalığı kabul etmez. Kanun koyucunun muradını istediğiniz gibi
algılamak olamaz. “Konuşulması, konuşma olmadığına…” Önergede konuşma hakkımız
var. Önergede konuşma hakkımızı biz şimdi görüşmek istiyoruz, belki Parlamento
öyle karar alacak. Genel Kurulun vermesi gereken bir kararı siz Genel Kurulun
yerine geçerek nasıl veriyorsunuz? Siz Genel Kuruldan üstün müsünüz,
milletvekillerinden üstün müsünüz? Böyle bir yetkiniz yok ki sizin. Onun için,
hukuku zorlamayın, buna göre işlem yapın.
(Mikrofon
otomatik cihaz tarafından kapatıldı)
OKTAY VURAL
(Devamla) - Bununla ilgili yapacağınız işlem sadece oylamaya sunmaktır, bundan
öteye başka yapacağınız bir işlem yoktur. Bununla ilgili bir takdir hakkınız
yok. Böyle bir işlemle kendinizi çoğunluk iradesinin üstünde görmeniz de son
derece yanlıştır.
Teşekkür ederim.
(MHP sıralarından alkışlar)
BAŞKAN –
Teşekkür ediyorum.
Lehte söz
isteyen Hasip Kaplan, Şırnak Milletvekili.
Buyurun Sayın
Kaplan. (HDP sıralarından alkışlar)
HASİP KAPLAN
(Şırnak) – Sayın Başkan, Allah aşkına sizin nerenizi düzeltelim yani? Her
çıktığımız yer usulsüzlük, her çıktığımız yer İç Tüzük’e aykırılık; her
adımınız hukuka aykırı. Bu kadar da hukuksuz yönetim, bu kadar da zulüm, bu
kadar da baskı, bu kadar da partizanlık olmaz. Çıkarın üstünüzdeki o kıyafeti,
AKP’nin cübbesini giyin, rozetini takın, AK PARTİ’li gibi davranın, anlayalım
sizi. 83’üncü maddeyi -otuz yıllık hukukçuyum, siz de o kadar hukukçusunuz-
utanmıyor muyuz burada tartışmaya?
OKTAY VURAL
(İzmir) – Vallahi yahu, açıkça yazılı yahu.
HASİP KAPLAN
(Devamla) – Ne diyor 83’üncü madde? “Bir sonraki madde bir önceki maddelerle
görüşülebilir.” Niye? İhtiyaç varsa. 
OKTAY VURAL
(İzmir) - Genel Kurul karar verir.
HASİP KAPLAN (Devamla) - Ben 110’uncu
maddenin öne alınıp tartışılmasını istemişim. Ne diyor 110? Kamu düzeni ve
ahlakı. 
Arkadaşlar, bu güvenlik paketi hangi
kamu düzeni ve ahlakını koruyacak? Mesele bu. Bunu önden konuşalım diyoruz. Ne
kaybedeceksiniz 110’uncu maddede konuşulursa, 10’uncu maddede... Ne kaybınız
olacak? Hangi treni kaçıracaksınız? Neyi kaçıracaksınız Allah aşkına? 110
görüşülmeyecek mi? Niye muhalefetin makul bir talebine hemen karşı
çıkıyorsunuz, hemen reddediyorsunuz, hemen külliyen karşısınız? Bu kadar
katılımcılıktan uzak, çoğulculuktan uzak, ortaklaşmaktan uzak, demokrasi
kültüründen uzak, çoğunlukçu, parmakçı diktatörlüğünüzü nereye kadar
götüreceksiniz? 
Açık söylüyoruz: Burada, akıl, izan,
mizan, hakkaniyet, adalet kalmamış. Burada, oylayacaksınız şimdi, birazdan,
usulen Genel Kurula… Çoğunluk burada var. Böyle, böyle yapmaya başladınız ya!
Yoruldunuz arkadaşlar. Yeni kol, bilek kuvvetleri gelecek yerinize. Bu kadar
biat eden bir parti grubunun Türkiye demokrasisine zerre kadar katılımı olmaz.
Niye kamu düzeni ve ahlakını tartışmaktan korkuyorsunuz? Kendinize güvenmiyor
musunuz? Allah’tan korkun! Hiç mi güvenmiyorsunuz kendinize? Nasıl bir kamu
düzeni istiyorsunuz? Nasıl bir ahlak istiyorsunuz? Sizin güvenliğiniz hangi
kamu düzenini ve ahlakı koruyacak? Çıkın, harbi harbi konuşun, tartışalım. Var
mı yüreğiniz? Yüreğiniz varsa bu kürsüde konuşursunuz, yoksa eliniz kalkar.
AHMET HALDUN ERTÜRK (İstanbul) – Çok…
Çok… 
HASİP KAPLAN (Devamla) – Tulumba
gibisiniz. Tulumba gibi milletvekili, eliniz kalkar, buraya bakarsınız, böyle
yapar, siz de kalkarsınız, böyle yapar, öyle… Yapmayın arkadaşlar! Yakışmıyor.
Ya, doğru bir önergeye niye karşı çıkarsınız? Ne olacak 110’uncu madde 10’da
görüşülürse? Kıyamet mi kopar ha? Yok. 
Haydi, buyurun bildiğinizi okuyamaya
devam edin. Allah size selamet versin. (HDP sıralarından alkışlar) 
BAŞKAN – Teşekkür ediyorum. 
Aleyhte son söz, Engin Altay, Sinop
Milletvekili. 
Buyurun Sayın Altay. (CHP sıralarından
alkışlar) 
ENGİN ALTAY
(Sinop) – Sayın Başkan, bugün, yemekten önce, grup önerimiz görüşülürken de bir
hatırlatma yapmıştım. İç Tüzük’ün size verdiği takdir hakları var ama bununla
sınırlı kalmak zorundasınız.
Ben, bu 83’le
ilgili oylama yapmamanızı çok garipsedim. Temel kanunda bölüm madde yerine
geçer, bunu herkes biliyor, bu Parlamentodaki herkesin bildiği şey bunlar.
Kaldı ki, yanlış dinlemediysem önergelerinde de aynı bölüm içinde bir maddenin
bir maddeden önce görüşülme… Şöyle olsa anlarım: İkinci bölümdeki bir maddeyi
birinci bölümdeki bir maddeden önce görüşelim diye önerge gelse orada bir
çelişki olabilir. Her vesileyle diyorsunuz ya, özellikle iktidar partisinin
grup başkan vekilleri “Genel Kurul gündemine hâkimdir.” diye. Ee, zaten 83 de
bir cümlelik bir hüküm: “Genel Kurulda bir maddenin diğerinden önce
konuşulmasına işaret oyuyla karar verilebilir.” Sayın Başkan, böyle bir takdir
hakkınız filan burada yok. Yok yani bunu yapamazsınız.
Gelelim ana konuya, 13’üncü madde
tartışmalarına: Şimdi, burada da atlanılan bir şey var sayın milletvekilleri.
Şimdi, herkes okumuştur, bu 13 epey
konuşuldu. Aynı birleşim içinde bir seçim ve oylamada bir yanlışlık tespit
edilmiş ya da iddia edilmişse bütün takdir Divanındı, fakat bu yanlışlık… O
hengâme içinde biz can korkusundan, kendi can güvenliğimiz endişesinden o
yanlışlığın teknik ayrıntılarına bakamadık, dolayısıyla bu sonra çıktı. 
Şimdi, Sayın Başkan, sonra çıkınca da…
İç Tüzük bunu çok net düzenlemiş, yanlışlık iddia edildi, tutanaklarla edildi.
Yani Sayın Gök de Sayın Kaplan da Sayın Vural da tutanaklarla orta yerde
oylamalarda bir yanlışlık olduğunu… Tutanaklar kayıt altına almış İç Tüzük ne
diyor burada? İç Tüzük size bu konuda bir tasarruf bırakmamış, demiş ki, sonra
anlaşılırsa, yani “Yanlışlık birleşimden sonra anlaşılırsa Meclis Başkanı -siz
değil, Türkiye Büyük Millet Meclisi Başkanı ya da vekalet bıraktığı başkan
vekili- Divanı toplayarak takip edilecek yolu kararlaştırır.”
Ha, şimdi, buradan şu çıkar: Sizin
açınızdan gidecek yol yoktur. Yani Divan toplanıp takip edilecek yolu
kararlaştırmadan siz bu kanunu burada görüşmemelisiniz, görüşemezsiniz de.
Çünkü iddia somut, tutanaklardan alınmış ve bu maddelerin sakat çıkması… Biraz
önce bir arkadaşımız söyledi, örneğin, karar yeter sayısı yokken Başkan
oldubittiyle oylattı, geçildi. Olsaydı, olmasaydı zaten diğerine
geçilemeyecekti. İlaveten, maddeler arasında bağıntı var. Ben onun için o
oturumu yöneten Başkana o oturumda “Kanun dışısın sen.” dedim. Yani sokaktaki
dilini de söyledim onun “Sen eşkıyalık yapıyorsun.” dedim, pişman da değilim,
aynı şey olsa gene söylerim. Orada oturanların kanun dışılık yapmaya, kanunun
dışına çıkmaya hakkı yok, İç Tüzük çok açık, takip edilecek yolu Başkanlık
Divanı kararlaştıracaktır…
(Mikrofon otomatik cihaz tarafından
kapatıldı)
ENGİN ALTAY (Devamla) - …sizin yapmanız
gereken oturumu Divan kararı gelene kadar sonlandırmaktır; olması gereken budur
bu İç Tüzük’e göre.
Genel Kurulu saygıyla selamlıyorum.
(CHP sıralarından alkışlar)
BAŞKAN – Teşekkür ediyorum.
Sayın milletvekilleri, kanun tasarı ve
tekliflerinin tümü ve maddeleri; üzerindeki görüşmeleri, konuşmalar, soru-cevap
işlemi, değişiklik önergesi işlemleri ve oylamadan teşekkül etmektedir. Temel
kanunlarda ise madde yerine bölümler üzerinde konuşma yapılmaktadır. 83’üncü
maddede madde üzerinde konuşmadan söz edildiğinden temel kanun yönteminde uygulama
imkânı olmadığı noktasındaki tutumumda usul görüşmesindeki…
OKTAY VURAL (İzmir) – Vahim hata
yapıyorsunuz.
BAŞKAN - …görüşleri değerlendirdiğimde
değişiklik olmamıştır.
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri Kanununda
Değişiklik Yapılması Hakkında Kanun Teklifi ile Avrupa Birliği Uyum Komisyonu
ve İçişleri Komisyonu Raporları (1/995, 2/422, 2/514, 2/909, 2/1518, 2/1579,
2/1632, 2/2443, 2/2469) (S. Sayısı: 684) (Devam)
BAŞKAN - Şimdi 11’inci madde üzerinde
dört adet önerge vardır okutuyorum…
OKTAY VURAL (İzmir) – Vahim bir hata
yapıyorsunuz, hukuka aykırı davranıyorsunuz.
ADİL ZOZANİ (Hakkâri) – Sayın Başkan…
İDRİS BALUKEN (Bingöl) – Sayın Başkan,
grup önergelerimiz var.
HASİP KAPLAN (Şırnak) – Sayın Başkan…
BAŞKAN – Lütfen, konu kapanmıştır.
Önergeleri okutuyorum efendim:
(Bir grup milletvekilinin kürsü önünde
toplanması)
BAŞKAN – Sayın milletvekilleri, lütfen
yerinize oturur musunuz. 
(Kâtip Üye Burdur Milletvekili Bayram
Özçelik tarafından önergenin okunmasına başlandı)
“Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde…”
(CHP ve HDP sıralarından sıra
kapaklarına vurmalar)
İDRİS BALUKEN (Bingöl) – 91’inci madde
üzerindeki dilekçemizi görüşmedik. 
HASİP KAPLAN (Şırnak) – Hukuk dışına
çıkıyorsunuz. 
ADİL ZOZANİ (Hakkâri) – Böyle
yönetemezsiniz. 
BAŞKAN- Lütfen sayın milletvekilleri,
oturur musunuz.
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
“…Değişiklik Yapılmasına Dair Kanun
Tasarısı ile İstanbul Milletvekili Mahmut Tanal’ın Nüfus Hizmetleri Kanununda
Değişiklik Yapılmasına Dair Kanun teklifi…”
ADİL ZOZANİ (Hakkâri) – Ne
yapıyorsunuz?
BAŞKAN – Ne demek “Ne yapıyorsunuz?” 
ADİL ZOZANİ (Hakkâri) – Biz ayaktayız,
bir şey söyleyeceğiz. 
BAŞKAN – Lütfen, konuştuk.
ADİL ZOZANİ (Hakkâri) – Hayır efendim,
böyle yönetemezsiniz.
BAŞKAN – Neyi yönetemem ya!
HASİP KAPLAN (Şırnak) – Dur, dur.
ADİL ZOZANİ (Hakkâri) – Yeter, okuma!
(Hakkâri Milletvekili Adil Zozani’nin
Kâtip Üye Bayram Özçelik’in üzerine yürümesi)
BAŞKAN – Lütfen ama, doğru değil
yaptığınız sayın milletvekilleri.
ADİL ZOZANİ (Hakkâri) – Kime vurmaya
çalışıyorsun! Kafanı kırarım.
KÂTİP ÜYE BAYRAM ÖZÇELİK (Burdur) – Ne
yapıyorsun sen ya?
MUSTAFA ELİTAŞ (Kayseri) – Sayın
Başkan, kürsüye hakaret ediliyor, İç Tüzük’ü uygulayın.
BAŞKAN – Oku sen Bayram Bey. Kırdınız
şeyi.
YILMAZ TUNÇ (Bartın) – Sayın Başkan,
dışarıya çıkartın.
HASİP KAPLAN (Şırnak) – 91’e göre…
BAŞKAN – Hayır, cevap verdim ben
efendim, cevap verdim. Lütfen, yapamazsınız.
İDRİS BALUKEN (Bingöl) – Sayın Başkan,
önerge…
BAŞKAN – Verdim önergeyi efendim,
konuştum, cevap verdim.
İDRİS BALUKEN (Bingöl) – 91’inci
maddeye…
BAŞKAN – Evet, konuştum, cevap verdim
efendim.
HASİP KAPLAN (Şırnak) – Önergem var
Sayın Başkan.
ADİL ZOZANİ (Hakkâri) – Grup
önergelerimiz var.
İDRİS BALUKEN (Bingöl) – Grup
önergemizi dikkate almamışsınız, onunla ilgili itirazımızı dinlemek
zorundasınız.
BAŞKAN – Biraz önce sizinle ilgili
cevap verdim ben, 91…
ADİL ZOZANİ (Hakkâri) – Böyle devam
edemezsiniz.
BAŞKAN – Tutanakları isteyin efendim.
MUSTAFA ELİTAŞ (Kayseri) – Sayın
Başkan, Başkanlık Divanına şiddete prim vermeyin.
HASİP KAPLAN (Şırnak) – Başkan, önergem
var.
İDRİS BALUKEN (Bingöl) – Önergeyle
ilgili arkadaşımız söz istedi, HDP’nin önergesi…
BAŞKAN – Hayır, tutanakları isteyin
efendim önergelerle ilgili.
Lütfen sayın milletvekilleri, oturur
musunuz yerinize. 
ADİL ZOZANİ (Hakkâri) – Düzeltmeni yap,
ondan sonra oturalım. 
BAŞKAN – Neyin düzeltmesini yapacağım?
Ben konuştum…
HASİP KAPLAN (Şırnak) – Başkan, önergem
var. 
BAŞKAN – Cevap verdim ben.
HASİP KAPLAN (Şırnak) – Başkan,
önergemiz var. 
BAŞKAN – Çağırıyorsunuz ancak Sayın
Kaplan, tutanakları isteyelim, 91’inci maddeyle ilgili cevap verdim ben size,
konuştum. Ben gerekli açıklamaları yaptım. 
OKTAY VURAL (İzmir) – Hayır efendim,
neye cevap verdiniz?
HASİP KAPLAN (Şırnak) – 132 tane
vermişiz! Grubun var!
BAŞKAN – Hayır efendim, açıklamaları
yaptım, tekrar ediyorum.
HASİP KAPLAN (Şırnak) – Arkadaşlar,
çıkarın şu önergeleri ya! AK PARTİ’ninkini de, bizimkini de…
BAŞKAN – Tekrar ediyorum efendim, siz
oturun, açıklama yapacağım. 
Tekrar ediyorum, açıklama yaptım daha
önce. 
HASİP KAPLAN (Şırnak) – Önerge
hırsızlığı yapılıyor! 132 önerge çalınıyor ya! Bu kadar olmaz ya! Önerge
hırsızlığını da gördük yani! 
ADİL ZOZANİ (Hakkâri) – Ayrıca benim de
bir itirazım var, o itirazımı dinlemeden geçemeyeceksiniz! 
BAŞKAN – Ben 91’inci maddeyle ilgili…
ADİL ZOZANİ (Hakkâri) – Sayın Başkan...
BAŞKAN – Evet, mikrofon kırıldığı için
birleşime on dakika ara veriyorum. 
Kapanma Saati:
22.23
YEDİNCİ OTURUM
Açılma Saati:
22.59
BAŞKAN: Başkan
Vekili Sadık YAKUT
KÂTİP ÜYELER:
Bayram ÖZÇELİK (Burdur), Muhammet Rıza YALÇINKAYA (Bartın)
-----0-----
BAŞKAN – Sayın milletvekilleri, Türkiye
Büyük Millet Meclisinin 62’nci Birleşiminin Yedinci Oturumunu açıyorum.
684 sıra sayılı Kanun Tasarısı’nın
görüşmelerine devam edeceğiz. 
Sayın Baluken’in İç Tüzük’ün 91’inci
maddesine göre verdiği önergeyle ilgili usul tartışması açıyorum.
Lehte ve aleyhte…
MEHMET DOĞAN KUBAT (İstanbul) – Lehte.
HASİP KAPLAN (Şırnak) – Aleyhte.
S. NEVZAT KORKMAZ (Isparta) – Lehte.
MEHMET AKİF HAMZAÇEBİ (İstanbul) –
Aleyhte.
İDRİS BALUKEN (Bingöl) – Aleyhte.
BAŞKAN – Evet, lehte Sayın Kubat.
Buyurun.
OKTAY VURAL (İzmir) – Sayın Başkan,
91’inci maddeyle ilgili iradenizi bir beyan eder misiniz? Yani, 91’inci
maddeyle ilgili talepleri ne oldu da ne yapmadınız?
BAŞKAN – Beyan ettim efendim,
tutanaklarda var, beyan ettim ben daha önce.
OKTAY VURAL (İzmir) – Tutanaklarda var
da biz duymadık.
BAŞKAN – İki defa izah ettim.
Peki, Sayın Kubat, oturun lütfen, ben
izah edeyim.
OKTAY VURAL (İzmir) – Lütfen efendim.
HAYDAR AKAR (Kocaeli) – Biz de duymadık
Sayın Başkan, çok memnun oluruz.
BAŞKAN – İç Tüzük’ün 91’inci maddesine
göre temel kanun görüşmelerinde her madde üzerinde en fazla 2 değişiklik
önergesi verilebilmektedir. Her parti grubunun önerge hakkı saklı olduğundan,
bu sayı, parti grubu sayısı kadar artabilmektedir. Grubunuz üyesi Şırnak
Milletvekili Hasip Kaplan, 9 Şubat 2015 tarihinde tasarının her maddesine bir
önerge vermiştir. Bu nedenle, sizin ve arkadaşlarınızın imzalarının olduğu
diğer önergeleri işleme alamıyorum. Tutumum bu efendim.
Buyurun Sayın Kubat, lehte söz isteyen.
XII.- USUL HAKKINDA
GÖRÜŞMELER (Devam)
3.- Oturum Başkanı TBMM
Başkan Vekili Sadık Yakut’un, Bingöl Milletvekili İdris Baluken’in 684 sıra
sayılı Kanun Tasarısı üzerinde vermiş olduğu önergeleri işleme almamasının İç
Tüzük hükümlerine uygun olup olmadığı hakkında
MEHMET DOĞAN KUBAT (İstanbul) – Sayın
Başkanım, çok değerli milletvekili arkadaşlarım; açılan usul görüşmesinde
Başkanlığın tutumu lehinde söz almış bulunuyorum. Bu vesileyle yüce heyetinizi
saygılarımla selamlarım.
Değerli arkadaşlar, aynı konuda daha
önce 3 tane usul görüşmesi yapılmış ve Başkanlığın da Genel Kurulda bu konudaki
uygulamaları aslında yerleşik hâle gelmiştir. 9 Şubat 2011, yine, 28 Mart 2012
tarihli birleşimlerden de görüleceği üzere İç Tüzük’ün 91’inci maddesine göre
geçici madde eklenmesine dair önerge sayısı 2’yle sınırlıdır. Ancak, siyasi
parti grup sayısı ve ilk 2 önergeyi bağımsız milletvekillerinin vermesi
durumuna göre bu sayı artabilir. Bağımsız milletvekilleri ile -yine diğer bir
birleşimde alınan kararı okuyorum- grubu olmayan siyasi partiler tarafından
verilen değişiklik önergeleri geliş sırasına göre ilk iki sırada işleme alınır.
Yani, bağımsız ilk önce vermişse, siyasi parti gruplarından önce, bağımsız artı
azami sayıda 4 siyasi parti verir ama önce siyasi partiler vermişse artık bağımsızın
5’inci olarak önergesinin işleme alınması mümkün değil.
İç Tüzük’ün 87’nci maddesine göre,
kanun tasarı ve teklifinde bir maddenin reddi, tümünün veya bir maddenin
komisyona iadesi, bir maddenin değiştirilmesi, metne ek veya geçici madde
eklenmesi hakkında milletvekilleri, esas komisyon ve hükûmetin değişiklik
önergeleri verebileceği, bu esaslar dâhilinde milletvekilleri tarafından her
madde için 7 önerge verebileceği belirtilmiş. Bu madde hükmünden geçici yeni
madde ihdasına ilişkin önergenin de sınırının 7 olduğu anlaşılmaktadır.
Yine, temel kanunları düzenleyen
91’inci maddede, milletvekilleri, esas komisyon veya hükûmet tarafından
değişiklik önergesi verilebileceği ancak bu önergelerin mahiyetinin ne olduğu
hakkında açık bir düzenleme olmadığından ve maddenin yine (a) bendinin beşinci
fıkrasında yapılan atıf uyarınca, 87’nci maddede öngörülen bu sınırlamanın
temel kanunlar açısından da uygulanmasının zaruri olduğu anlaşılmaktadır. Bu
durumda, 87’nci maddedeki sınırlama uyarınca yeni madde ihdasına ilişkin olarak
sınırlamanın da burada geçerli olduğunun kabulü gerekir. 
91’inci maddeye göre her madde üzerinde
2 önerge verilebildiğine göre, tasarı üzerinde ancak 2 yeni madde ihdasına
ilişkin önerge verilebileceğini kabul etmek gerekir. Ancak her siyasi parti
grubunun 1 önerge verme hakkı saklıdır ve bağımsızlar en önce vermek kaydıyla
elbette onların da haklarının mahfuz olduğu, daha önceki uygulamalardan da
yerleşik hâle gelmiş bir Başkanlık uygulamasıdır. Dolayısıyla, Başkanımızın
tutumu yerindedir.
Yüce heyetinizi saygılarımla
selamlıyorum. (AK PARTİ sıralarından alkışlar)
BAŞKAN – Teşekkür ediyorum.
Aleyhte söz isteyen Hasip Kaplan,
Şırnak Milletvekili.
Buyurun Sayın Kaplan.
HASİP KAPLAN (Şırnak) – Sayın Başkan,
İç Tüzük’ün 91’inci maddesi “Temel Kanun”, fakat bu, bir torba kanun.
Getirdiniz bir önerge, burada oy çokluğuyla kabul ettiniz, tamam. Bunun
kabulünden sonra elbette ki milletvekillerinin, grupların her birinin birer
hakkı var, önerge hakkı var. Bir de “iki milletvekili” diye yazıyor 91’inci maddede,
“Temel Kanun”da.
Şimdi, ben size bir gerçekliği
anlatacağım ve vicdanınıza bırakacağım sadece, vicdanlarınıza bırakacağım.
İçişleri Komisyonunun raporu, 27 Ocak 2015… Sayın Komisyon Başkanı, doğru mu? 
İÇİŞLERİ KOMİSYONU BAŞKANI MEHMET ERSOY
(Sinop) – Doğru. 
HASİP KAPLAN (Devamla) – Doğru. Bunu
koydum buraya arkadaşlar. Şimdi, ben buradan CHP ve MHP’li komisyon üyelerine
soruyorum: Arkadaşlar, komisyon raporundan sonra size beş gün süre tanındı mı?
Gerekçenizi vermeniz için beş gün tanındı, değil mi? (CHP ve MHP sıralarından
“Evet” sesleri) 
ÖZGÜR ÖZEL (Manisa) – Evet. 
HASİP KAPLAN (Devamla) – Beş gün sonra
gerekçenizi verdiniz. Matbaa da diyelim ki ertesi gün hemen bastı yani şu
tasarınızı 6’ncı gün bastı diyelim. Bu, 2 Şubatta Meclis Başkanlığına gelir,
değil mi? Peki, Meclis Başkanlığına bu gelmeden bir milletvekili önerge
verebilir mi? Veremez. Ama AK PARTİ o kadar aceleci ki 30 Ocak tarihinde önerge
vermiş -komisyon rapor yazmış- tasarı daha Meclise gelmeden. Bu telaşınız
neydi, tek milletvekiliyle 132 önerge verdiniz? 
Sayın Beyefendi, siz verdiniz, değil
mi, sizin adınızaydı? 
RAMAZAN CAN (Kırıkkale) – Ben vermedim.

ÖZGÜR ÖZEL (Manisa) – Recep Özel, Recep
Özel. 
HASİP KAPLAN (Devamla) – Ya sensindir
ya Recep’tir, Recep’in adınadır. Recep’ler çok joker oluyorlar. 
Şimdi, 30 Ocak, bakın, daha Meclise
gelmeden bu. Ben ne zaman vermişim? 9 Şubatta. Peki, bağımsızlar ne zaman
vermiş? 16 Şubatta. Demişler ki: “İki milletvekili kapattı, alamazsınız.” Ve
önergeler dağıtılıyor, grubumuzun hakkı saklı, iki milletvekili, AKP kapatmış,
ben kapatmışım -AKP’nin sayılmaz aslında, bir tek ben vermişim- grubumuz da
önerge vermiş, grubumuzun önergesi yok. 
Arkadaşlar, 91’inci madde çok açık. Bu
konuda tartışılmayacak kadar açık Anayasa Mahkemesi kararıyla her grubun 1,
ayrıca milletvekillerinin 1 önerge hakkı var. Her maddede önergeler gelir,
bakarız, eksikse, diğer partiler kullanmamışsa benim önergem geçerlidir, ben
konuşurum ama öbür durumlarda partimin grup önergelerine olur veriyorum. Bunun
dışında bir işlem hukuka aykırıdır. Bunu daha fazla tartışmanın da bir gereği
yok. Sizi hukuka davet ediyorum, diyeceğim bu. (HDP sıralarından alkışlar) 
ERTUĞRUL KÜRKCÜ (Mersin) – Çok güzel
açıkladın, bravo! 
BAŞKAN - Teşekkür ediyorum.
Lehte söz isteyen Oktay Vural, İzmir
Milletvekili.
Buyurun.
OKTAY VURAL (İzmir) – Süleyman Nevzat
Korkmaz konuşacak.
BAŞKAN - Buyurun Sayın Süleyman
Korkmaz, Isparta Milletvekili.
Buyurun.
S. NEVZAT KORKMAZ (Isparta) - Sayın
Başkan, değerli milletvekilleri; gerçekten, şu anda, Genel Kurul görüşmeleri
hangi usule, hangi yönteme göre yapılıyor, hayretler içerisindeyim. Ortada bir
İç Tüzük var ama her Meclis başkan vekilinin bu İç Tüzük’ü yorumlaması farklı.
İç güvenlik tasarısıyla alakalı olarak, AKP Grubu tarafından Meclis Başkan
Vekili olarak gösterilen ve Meclis Genel Kurulunun da onayladığı hem Ayşe Nur
Bahçekapılı Hanımefendi hem Sadık Yakut Bey özellikle İç Tüzük’ü kendi siyasi
parti emelleri doğrultusunda kullandı ve zaten Genel Kurulun içine düşmüş
olduğu bu kaotik ortam da bundan kaynaklanıyor. Yani hem Sayın Bahçekapılı hem
Sayın Yakut, ortada bir İç Tüzük varken, âdeta, kendisini Meclis başkan vekili
yapan iradeye karşı bir vefa borcu ödemek istercesine kendi kafalarına göre
yorumluyorlar. Ayrıca, Meclis Başkanlık Divanını sürekli yanlışa iten AKP
Grubunun da doğrudan baskıları bunda çok önemli rol oynuyor kıymetli
arkadaşlar. Yani, özellikle, grup başkan vekillerinin elini kolunu sallaya
sallaya Meclis Başkanlık Divanına âdeta talimat vermeleri hem Meclis Genel
Kurulunu geriyor hem Meclis Başkanlık Divanı üzerinde büyük tesir yaratıyor. 
Şimdi,
arkadaşlar, bakın, size sadece şu kadarını söyleyeyim: Eğer Başkanlık Divanında
Meral Akşener Hanımefendi olsaydı ve sizin yapmış olduğunuz bu el kol hareketlerini ola ki Milliyetçi
Hareket Partisi yapsaydı, Meral Akşener Hanımefendi’nin ne yapacağını, bakın,
benim söylememe gerek yok, sizler tahmin edebilirsiniz. Bu baskıya asla müsaade
etmeyecekti. Ama, maalesef, AKP’nin başkan vekilleri, âdeta, o siyasi
kimliklerini orada kullanmaya devam ediyorlar. 
Değerli arkadaşlar, bakın, kanunun
lafzı önemli ama ruhu da önemli. Eğer sizin dediğiniz gibi her siyasi parti
grubu birer konuşma yapacak olsa idi arkadaşlar, o zaman kanun koyucu şunu
yazardı: “Milletvekilleri tarafından Anayasa’ya aykırılık önergeleri dâhil,
madde üzerinde iki önerge verilebilir.” diye yazmayıp “Her siyasi parti grubuna
mensup milletvekilleri birer önerge verir.” der işi bitirirdi.
(Mikrofon otomatik cihaz tarafından
kapatıldı) 
S. NEVZAT KORKMAZ (Devamla) - Bunu
yazdığına göre arkadaşlar, bunda bir hikmet var, bunu niye anlamıyorsunuz? 
Teşekkür ediyorum.
BAŞKAN – Aleyhte söz isteyen Engin
Altay, Sinop Milletvekili.
Buyurun Sayın Altay. (CHP
sıralarından alkışlar)
ENGİN ALTAY (Sinop) – Teşekkür
ederim.
Sayın Başkan, sayın milletvekilleri;
Genel Kurulu saygıyla selamlıyorum.
Bu 91’inci madde, aslında yılan
hikâyesine dönmüş bir meseledir. Uzun yıllardır ben bunun yanlış uygulandığını
iddia edegeldim fakat bir türlü çoğunluk grubuyla bu konuda bir mutabakat
sağlayamadık. Nitekim, bu konuda Anayasa Mahkemesinin 31/1/2002’de,
10/4/2003’te, 29/4/2003’te, 30/6/2005’te verilmiş kararları var. Yani bir türlü
bu temel kanunun –o, bir safsata zaten- görüşülmesiyle ilgili de… Adalet ve
Kalkınma Partisinin çok klasik, bilinen bir zaafıdır, kanun yapma tekniği
sıfırdır. Yaptığı her kanun ya mahkemeden döner, sonra üstüne 5-6 kanun daha
yaparlar… Çok yapıcı eleştirilerimize rağmen de bunu dikkate almazlar. Bu
vesileyle bunun yeniden gündeme gelmesi bence faydalı oldu. 
Burada
Halkların Demokratik Partisinin talebi çok net ve haklı bir talep, doğru bir talep. 
Şimdi,
ben, öğretmenim yani Türkçem biraz iyidir, anlama yeteneğim iyidir, anlatmayı
bilmem de.
İDRİS
BALUKEN (Bingöl) - Bizde de tersi, Türkçeye tam hâkim değiliz.
ENGİN
ALTAY (Devamla) - Şimdi, çok açık, diyor ki: “Milletvekilleri iki önerge
verebilir. Siyasi partilerin önerge verme hakkı saklıdır.” Bitti. Bu, şudur,
bunun açıklaması şudur: Bir, iki, üç, dört grubun birer önergesi bir kere
banko. Bunun dışında, bir milletvekili Cumhuriyet Halk Partisi Grubuna mensup
olabilir, Adalet ve Kalkınma Partisi Grubuna mensup olabilir, Milliyetçi
Hareket Partisi Grubuna ya da Halkların Demokratik Partisi Grubuna ya da
bağımsız, verecek önergesini. Bunu iktidar çoğunluğu eğdi, büktü –sanıyorum,
Divanda da bu konuda bir karar alındı, yanlış hatırlamıyorsam- böyle bir
uygulama öteden beri süregeldi, gidiyor. 
Şimdi,
hazır bir fırsat. Bir musibet bin nasihatten iyidir Sayın Başkan. Şu Meclisin
hâli ortada. Hem bence iktidar grubunun da bir iyi niyet gösterisi olur bu, bir
iyi niyet olarak algılanabilir, bu vesileyle bu sorunu çözelim. Konu önemli,
konu Türkiye için önemli. 
Sayın
Hasip Kaplan, grubunun dışında ayrıca önerge vermiş, çok doğal olarak bu
91’inci maddeye göre vermiş. Bu maddede Hasip Kaplan’ın dilekçelerini işleme
almamayı gerektirecek bir hâl ben göremiyorum, gören varsa gelsin, burada
anlatsın. Doğan Bey, bir şeyler anlattı, ben anlamadım. Ya gelsin Doğan Bey bir
daha yeniden anlatsın ya da Sayın Başkan siz yeniden anlatın. 
İDRİS
BALUKEN (Bingöl) – Biz de anlamadık. Doğan Bey’in söylediklerinden hiçbir şey
anlamadık.
ENGİN
ALTAY (Devamla) - Ama, bu, yanlış, meşru bir talep, haklı bir talep, Türkiye
Büyük Millet Meclisi İçtüzüğü’ne uygun bir talep. Buna göre işlem yapılması
grubumuzun görüşüdür. 
Bu
bakımdan tutumunuzun aleyhinde söz aldım. Bu vesileyle Türkiye Büyük Millet
Meclisi Başkanlık Divanını, Türkiye Büyük Millet Meclisi İçtüzüğü’nün 91’inci
maddesini doğru algılayıp, doğru yorumlayıp işlem yapmaya davet ediyorum.
Genel
Kurulu saygıyla selamlıyorum. (CHP ve HDP sıralarından alkışlar) 
BAŞKAN
– Teşekkür ediyorum.
Sayın milletvekilleri, İç Tüzük’ümüzün
91’inci maddesindeki her madde hakkında iki önerge sıralaması konusunda
Başkanlığımızın bugüne kadar uyguladığı tutumu kısaca açıklamak istiyorum; İç
Tüzük’ümüzün 91’inci maddesine göre, her madde hakkında milletvekillerince iki
önerge verilebilmekte. Ancak her siyasi parti grubuna mensup milletvekillerinin
birer önerge verme hakkı saklı
tutulmaktadır. Uygulamada ise, ilk 2 önerge, geliş sırasına göre işleme
alınmaktadır. Önerge hakkını kullanmamış gruplara mensup milletvekillerinin
daha sonra önerge vermesi hâlinde, en son verilen önerge çekilerek parti
gruplarının birer önerge verme hakkı korunmaktadır. Grubu bulunmayan siyasi
partiler ile bağımsızların önergelerinin işleme girebilmesi için, önergelerin
siyasi parti grubu mensubu milletvekillerinin verdiği önergelerden önce
verilmiş olması gerekmektedir. 
ÖZGÜR ÖZEL (Manisa) – Recep Özel imkân tanımıyor ki, sıra
sayısından önce gidiyor. 
BAŞKAN – Bu yöndeki uygulama, İç Tüzük’ümüzün 91’inci
maddesi hükmüne uygundur, maddenin gerekçesi de bu yöndedir. Dolayısıyla,
tutumumuzda bir değişiklik söz konusu değildir. 
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri Kanununda
Değişiklik Yapılması Hakkında Kanun Teklifi ile Avrupa Birliği Uyum Komisyonu
ve İçişleri Komisyonu Raporları (1/995, 2/422, 2/514, 2/909, 2/1518, 2/1579,
2/1632, 2/2443, 2/2469) (S. Sayısı: 684) (Devam)
BAŞKAN - Şimdi, 11’inci madde üzerinde dört adet önerge vardır,
okutuyorum... 
HASİP KAPLAN (Şırnak) – Sayın Başkan...
BAŞKAN – Buyurun Sayın Kaplan. 
HASİP KAPLAN (Şırnak) – Bu durumda, grubumun önergelerinin
dağıtılmasını istiyorum, talep ediyorum. Grubumun çoklu imzalı önergelerinin
dağıtılmasını istiyorum. 
BAŞKAN – O zaman beş dakika ara veriyorum, dağıtılsın
efendim.
Kapanma Saati: 23.16
SEKİZİNCİ OTURUM
Açılma Saati:
23.23
BAŞKAN: Başkan
Vekili Sadık YAKUT
KÂTİP ÜYELER:
Bayram ÖZÇELİK (Burdur), Muhammet Rıza YALÇINKAYA (Bartın)
-----0-----
BAŞKAN – Sayın milletvekilleri, Türkiye
Büyük Millet Meclisinin 62’nci Birleşiminin Sekizinci Oturumunu açıyorum.
684 sıra sayılı Kanun Tasarısı’nın
görüşmelerine devam edeceğiz. 
Komisyon ve Hükûmet yerinde. 
Şimdi, 11’inci madde üzerinde dört adet
önerge vardır, okutuyorum:
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun, 
"26/9/2004 tarihli ve 5237 sayılı
Türk Ceza Kanununun 188 inci maddesinin dördüncü fıkrasına "morfin"
ibaresinden sonra gelmek üzere, “sentetik kannabinoid ve türevleri"
ibaresi eklenmiştir."
şeklindeki 11. maddesinin aşağıdaki
şekilde değiştirilmesini arz ve teklif ederiz. 
MADDE- 11- "26.09.2004 tarihli ve
5237 sayılı Türk Ceza Kanununun 188. Maddesinin 4. fıkrasına 'Morfin'
sözcüğünden sonra gelmek üzere 'sentetik kannabionid. ve türevleri' ibaresi
eklenmiştir."
 Engin Altay  Ali
Serindağ Ahmet Toptaş
 Sinop  Gaziantep Afyonkarahisar

 Mehmet Hilal Kaplan Celal
Dinçer Ali Haydar Öner
 Kocaeli İstanbul Isparta
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkçü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun 11.
maddesinin aşağıdaki şekilde değiştirilmesini arz ve teklif ederiz.
 Reşat Doğru Mehmet
Erdoğan Mustafa Kalaycı
 Tokat Muğla Konya
 Hasan Hüseyin Türkoğlu  Ahmet
Duran Bulut D. Ali Torlak
 Osmaniye Balıkesir İstanbul
 S. Nevzat Korkmaz
 Isparta
"26/9/2004 tarihli ve 5237 sayılı
Türk Ceza Kanununun 188 inci maddesinin dördüncü fıkrasına "morfin"
ibaresinden sonra gelmek üzere ",sentetik kannabinoid ve türevleri ile
diğer uyuşturucu maddeler" ibaresi eklenmiştir."
Türkiye Büyük
Millet Meclisi Başkanlığına
Görüşülmekte olan 685 sıra sayılı Kanun
Tasarısının çerçeve 11 inci maddesinin aşağıdaki şekilde değiştirilmesini arz
ve teklif ederiz.
 Mehmet Naci Bostancı Mehmet
Doğan Kubat Mahir Ünal
 Amasya İstanbul Kahramanmaraş
 Hilmi Bilgin Hakan
Çavuşoğlu Osman Kahveci
 Sivas Bursa Karabük
MADDE 11-
26/9/2004 tarihli ve 5237 sayılı Türk Ceza Kanununun 188 inci maddesinin
dördüncü fıkrası aşağıdaki şekilde değiştirilmiştir.
(4) a)
Yukarıdaki fıkralarda belirtilen uyuşturucu veya uyarıcı maddelerin eroin,
kokain, morfin, sentetik kannabionid ve türevleri veya bazmorfin olması,
b) Üçüncü
fıkradaki fiillerin; okul, yurt, hastane, kışla veya ibadethane gibi tedavi,
eğitim, askeri ve sosyal amaçla toplu bulunulan bina ve tesisler ile bunların
varsa çevre duvarı, tel örgü veya benzeri engel veya işaretlerle belirlenen
sınırlarına iki yüz metreden yakın mesafe içindeki umumi veya umuma açık
yerlerde işlenmesi, 
halinde
verilecek ceza yarı oranında artırılır."
BAŞKAN – Şimdi okutacağım önerge
Anayasa’ya aykırılık önergesidir.
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair -TORBA- Kanun Tasarısının 11 inci maddesi; Anayasa
ve İçtüzük hükümleri ile evrensel hukuk normlarına ve temel insan haklarına aykırı
olup tek parti -tek adam- diktatörlük rejimi ve polis devletinin ötesinde,
fiili "savaş hali" uygulaması getirdiğinden kanun tasarısının 11 inci
maddesinin Anayasa'ya aykırılık nedeniyle tasarı metninden çıkarılmasını arz ve
teklif ederiz.
 Hasip Kaplan Adil
Zozani
 Şırnak Hakkâri
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKAN VEKİLİ
HÜSEYİN BÜRGE (İstanbul) – Katılmıyoruz Sayın Başkanım.
BAŞKAN – Hükûmet katılıyor mu?
İÇİŞLERİ BAKANI EFKAN ALA –
Katılmıyoruz Sayın Başkan.
BAŞKAN – Önerge üzerinde söz isteyen
Adil Zozani, Hakkâri Milletvekili.
Buyurun Sayın Zozani.
ADİL ZOZANİ (Hakkâri) – Teşekkür ederim
Sayın Başkan.
Sayın Başkan, değerli milletvekilleri;
Meclis tarihî, son on günkü işlemlerin büyük bir çoğunluğunun hükümsüz olduğunu
mutlaka günün birinde yazacaktır. Özellikle 21 Şubat ve bugün gerçekleşen
işlemlerin hükümsüzlüğü Meclis tarihine geçecektir, eninde sonunda geçecektir.
Bu adaletsizlik, bu hukuksuzluk, bu keşmekeşlik, bu zorba uygulamalar günün
birinde mutlaka ama mutlaka tescillenecek ve tarihe öyle geçecektir. Siz AKP
Grubu ve AKP Grubunu temsilen Meclis Başkanlık Divanında bulunan ve şu anda
esasında AKP Grubuna başkanlık eder durumda olan Meclis Başkan Vekili, bu
tarihî vebalin altında imzası olan kişiler olarak geçeceksiniz. Eninde sonunda
bu böyle olacaktır. 
Yanlışta ısrar, sizin açınızdan her
geçen gün bataklığa biraz daha saplanmadır; her geçen saat bataklığa biraz daha
saplanmadır. Sizi bu yanlıştan, bu bataklıktan kurtarmaya çalışıyoruz. Derdimiz
sadece biz değiliz, Parlamentonun doğru işler yapmasına olanak yaratılmasını
arzu ediyoruz. Çıkıyorsunuz, burada diyorsunuz ki: “Muhalefet engelleme hakkına
sahiptir.” Muhalefet engelleme hakkını kullanmıyor, böyle bir şey söz konusu
değil. Muhalefet partisi burada yapılan yanlış işlerin doğrultulması üzerinde
muhalefetini yapıyor. Yanlış işlere “yanlış” dediği için muhalefet ediyor. Siz
iktidarsınız diye, siz getirmişsiniz diye, doğru olacak diye bir kaide söz
konusu değildir. Sayısız örnekler gördük ve siz sürekli “Biz çoğunluğuz, biz
doğrusunu yaparız.” dediniz. Aynı kanunda, aynı maddede bu Parlamento bir yıl
içerisinde 5 defa değişiklik yaptı. Neyin sonucuydu bu değişiklik? Siz her
defasında yanlış yaptınız, uygulamada yanlışlığı açığa çıktı, tekrar bir ay
sonra Meclis gündemine getirdiniz, “Efendim, kusura bakmayın yanlış oldu,
düzeltiyoruz.” dediniz. Şimdi, biz size yanlışlıklarınızı söylüyoruz. Bir
haftadan beridir biz yanlışlığınızı yüzünüze söylüyoruz, size ayna tutuyoruz
ama kendinizi görmemekte ısrar ediyorsunuz. Bu yanlıştan dönülecek, eninde
sonunda bu yanlıştan dönülecek, şu ya da bu şekilde bu yanlıştan dönülecek,
bunu bilesiniz. 
Bu vesileyle,
söz almışken bir hususu daha düzelteyim, basına yanlış yansımalar söz konusu.
Biraz önce grubumuzun önergelerinin gündeme alınmaması üzerine Divanın tutumuna
itiraz ederken Meclis Başkanlık Divanı Üyesi Sayın Bayram Özçelik mikrofonuyla
bize saldırıda bulundu.
RECEP ÖZEL (Isparta) – Aboo, ne yalan
ya! Allah Allah, mikrofonla nasıl saldırıyor ya? Mikrofonu kırdın ya! (AK PARTİ
sıralarından gürültüler)
ADİL ZOZANİ (Devamla) – Recep Bey,
görüntüyü beraber inceleyeceğiz. 
RECEP ÖZEL (Isparta) – İncele.
ADİL ZOZANİ (Devamla) - Bakın, eğer
Bayram Özçelik önce mikrofonuyla bize vurmaya yeltenmişse yalanınla birlikte
mikrofonu da sana yedireceğim!(x) 
RECEP ÖZEL (Isparta) – Allah Allah!
Tersi olursa? 
ADİL ZOZANİ (Devamla) – Buradan özür
dileyeceğim. Evet, mikrofonuyla birlikte sana yedireceğim, bunu unutma. 
RECEP ÖZEL (Isparta) – Tersi olursa biz
de sana yedireceğiz. Sen de yiyeceksin mikrofonu! Hayret bir şeysin ya! (AK
PARTİ sıralarından gürültüler) 
ADİL ZOZANİ (Devamla) – Kesinlikle,
bakın kesinlikle. Sizinle peşin konuştuk, bununla peşin konuştuk. Bu
yanlışınızda ısrar etmeyin. Bu saldırgan tutumunuzdan vazgeçin. Bu saldırgan
tutumunuzdan vazgeçmenizi size tavsiye ediyoruz; tamam mı, bu saldırgan
tutumunuzdan vazgeçmenizi… Diyorum ki: Bu saldırgan tutumu… 
YILMAZ TUNÇ (Bartın) – Saldırgan
sensin. Saldırdın gözümüzün önünde be. Ayıptır, bu kadar da yalan konuşulmaz!
ADİL ZOZANİ (Devamla) – Yalanı sen
söylüyorsun. Yalancı sensin! Yalanı sen söylüyorsun! Yalancı sensin!
YILMAZ TUNÇ (Bartın) – Saldıran sensin
ama. Herkes gördü. Herkesin önünde oldu, herkesin önünde. Yalan söylüyorsun!
ADİL ZOZANİ (Devamla) – Evet,
görüntüler ortada, birlikte inceleriz. Yalancı sensin! Yalancı sensin! Yalancı
sensin!
BAŞKAN – Lütfen Sayın Zozani…
ADİL ZOZANİ (Devamla) – Biraz sonra
ortaya çıkacak. 
YILMAZ TUNÇ (Bartın) – Çıkacak ortaya,
göreceğiz. Özür dileyecek misin? 
ADİL ZOZANİ (Devamla) – Eğer benim
dediğim şekilde değilse özür dileyeceğim, ama benim dediğim şekildeyse o
mikrofonu sana yedireceğim. Gel birlikte izleyeceğiz. 
YILMAZ TUNÇ (Bartın) – Herkes gördü. 
MUHAMMET BİLAL MACİT (İstanbul) –
Herkesin gördüğünü başkalarına satıyorsun. 
BAŞKAN – Teşekkür ediyorum. 
OKTAY VURAL (İzmir) – Karar yeter
sayısı…
BAŞKAN – Karar yeter sayısı arayacağım.

Önergeyi oylarınıza sunuyorum: Kabul
edenler… Kabul etmeyenler… 
Elektronik cihazla oylama yapacağız.
İki dakika süre veriyorum. 
(Elektronik cihazla oylama yapıldı) 
BAŞKAN – Sayın milletvekilleri, karar
yeter sayısı vardır, önerge kabul edilmemiştir.
Diğer önergeyi okutuyorum:
(Kâtip Üye Burdur Milletvekili Bayram
Özçelik tarafından önergenin okunmasına başlandı)
“Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi…” 
TANJU ÖZCAN (Bolu) – Biraz yavaş okur
musunuz, anlaşılmıyor.
SAKİNE ÖZ (Manisa) – Biraz bağırın sesiniz
duyulmuyor.
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
“…İstanbul Milletvekili Mustafa Sezgin
Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun 11. maddesinin
aşağıdaki şekilde değiştirilmesini arz ve teklif ederiz.
Hasan Hüseyin
Türkoğlu (Osmaniye) ve arkadaşları”
MELDA ONUR (İstanbul) – Hiçbir şey
anlaşılmıyor. Sayın Başkan, böyle bir şey olur mu?
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
"26/9/2004 tarihli ve 5237 sayılı
Türk Ceza Kanununun 188 inci maddesinin dördüncü fıkrasına "morfin"
ibaresinden sonra gelmek üzere“, sentetik kannabinoid ve türevleri ile diğer
uyuşturucu maddeler" ibaresi eklenmiştir."
BİNNAZ TOPRAK (İstanbul) – Sayın
Başkan, başını duymadık. Başından okuyabilir mi? O kadar hızlı okudu ki
anlayamadık. Lütfen başından okur musunuz doğru dürüst? Böyle pırr makineli
tüfek gibi okuma olmaz ki.
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz efendim.
BAŞKAN – Hükûmet katılıyor mu?
İÇİŞLERİ BAKANI EFKAN ALA –
Katılmıyoruz Sayın Başkan.
BAŞKAN – Önerge üzerinde söz isteyen
Reşat Doğru, Tokat Milletvekili.
Buyurun Sayın Doğru. (MHP sıralarından
alkışlar) 
REŞAT DOĞRU (Tokat) – Teşekkür ederim
Sayın Başkan.
684 sıra sayılı Kanun Tasarısı’nın
11’inci maddesi üzerine vermiş olduğumuz önergeyle ilgili söz almış
bulunuyorum. Yüce Meclisi saygıyla selamlıyorum.
Önergemizde, 26/9/2004 tarihli ve 5237
sayılı Türk Ceza Kanunu’nun 188’inci maddesinin (4)’üncü fıkrasına “morfin”
ibaresinden sonra gelmek üzere “sentetik kannabinoid ve türevleri ile diğer
uyuşturucu maddeler” ibaresinin ilave edilmesini istiyoruz. 
Saygıdeğer milletvekilleri, tabii, bir
garabet kanun görüşülüyor. Kanunun içerisinde bazı konuları kabul etmemek
mümkün değil. Bunlardan bir tanesi de madde bağımlılığıyla ilgili, madde
kullanımıyla ilgili olan bu kanun maddesidir. Dolayısıyla sunulan bu maddeyi
kabul ediyoruz. 
Ancak şurası gerçektir ki ülkemizin ve
dünyanın önündeki en önemli sorunlarının başında madde bağımlılığı yani sigara,
alkol ve uyuşturucu kullanımının gelmiş olduğunu da bilmek mecburiyetindeyiz.
Madde bağımlılığından ülkemiz genç nüfusu ile en fazla etkilenen ülkelerin
başında gelmektedir. Bağımlılık, başta büyük şehirler olmak üzere ülkemizin her
tarafında korkutucu boyutlara ulaşmıştır. Şayet önümüzdeki zaman içerisinde
süratli şekilde önlemler alınmaz ise korkarım ki çok geç kalmış olacağız. 
Toplumun yapısını bozan, insanların
amaçlarını, umutlarını, beklentilerini yok eden bu maddeleri en çok gençler
kullanıyor. Ancak bunun yanında, 15-25 yaştaki yoğunluğun dışında, 11 yaşa
kadar kullanılan, hatta 65 yaşın üzerinde kullanan insanları da ülkemizde
maalesef görüyoruz. Ancak şurası bir gerçektir ki hiçbir anne ve baba çocuğunu
esrar içerken veyahut da damarına eroin enjekte ederken yahut extacy tableti
kullanırken hayal edemez ama gerçektir ki onların bunu öğrenmesiyle veyahut da
bunların ortaya çıkmasıyla epey bir zamanın geçmiş olduğu da bir gerçektir. 
Ondan dolayı da akıl ve beynin en büyük
düşmanı olan uyuşturucular insanın uyum gücünü zarara ve iflasa uğratarak onu
ailesinden, çevresinden, toplumdan, okuldan uzaklaştırmaktadır. Son zamanlarda
bunlarla ilgili çok ciddi bazı, işte, yeni türevlerin de eklenmekte olduğunu
görüyoruz. Bunların başında da bonzai geliyor. Bonzai, tabii, çok kolay bir
şekilde ulaşılabilen ve ucuz olması münasebetiyle de insanların ele geçirmiş
olduğu uyuşturucu maddelerinin başında gelmektedir. Şöyle ki: Dünyada da bunun
çok yoğun bir şekilde kullanılmasının yanında, ülkemizde de kullanılmakta
olduğunu görüyoruz. Yani tehlike çok süratli bir şekilde, okullarımız başta
olmak üzere, birçok yere yayılıyor. 
İşte bu meyanda, insanlarımızın ve daha
doğrusu toplumun bu konuları çok ciddi manada gündeme getirmesi gerekmektedir.
İşte, bakınız, kaç günden beri bu kanunlar tartışılırken, hâlbuki, böyle,
uyuşturucuyla ilgili bu şekilde, bu nevi kanunlar getirilmiş olsa, tahmin
ediyorum ki, herhâlde daha farklı durumlar meydana getirilebilirdi. 
Bakınız, bununla ilgili, uyuşturucu
kullanımı ve madde bağımlılığıyla ilgili Türkiye Büyük Millet Meclisinde
araştırma komisyonları kurulmuş, araştırma komisyonlarında çok ciddi çalışmalar
yapılmış, onların önerileri de bir bir kamuoyuna sunulmuştur. Ancak görüldüğü
kadarıyla, böyle, parça bölük şeklinde bazı kanunlar içerisine konularak
bunların çözümleri beklenilmeye çalışılmaktadır ki bunun ne kadar yanlış olmuş
olduğunu da burada hep beraber görüyoruz. 
Hâlbuki, uyuşturucuyla ilgili, mesela
uyuşturucuyla mücadele üst kurulunun kurulması bu komisyonlarda ortaya konulan
en önemli önerilerden bir tanesidir. Yine, bunlardan bir tanesi bununla ilgili
ihtisas mahkemelerinin kurulması, ayrı birimler oluşturulması, yani bir noktada
mücadelenin belli, derli toplu bir şekilde yapılması öngörülmüş olmasına
rağmen, maalesef, parçalar hâlinde bunları getirerek bir konuyu çözmeye
çalışıyoruz ama ben bunların yeterli olmadığı kanaatindeyim. 
Hâlbuki araştırma komisyonlarının
çalışmaları çok yoğun şekilde yapılmaktadır. Araştırma komisyonlarında çok
değerli arkadaşlarımız, uzmanlar gelip hep beraber çalışmalar yapmaktadır.
Onların getirmiş olduğu o öneriler belki de bu şekilde tartışacağımız bir sürü
konuların veyahut da toplumun kabul etmediği veyahut da bir sürü gündem
sıkışıklığı içerisinde yaratılmaya çalışılan… Bu ortamlar içerisinde getirilmiş
olsa toplumun birçok sorununun da çözümlenebilmiş olduğunu göreceğiz. Ancak
enteresandır, bu konuların hiçbirisi getirilmiyor. Toplum geriliyor, insanlar
geriliyor, Mecliste insanlar birbirleriyle kavga eder pozisyona geliyor ve
maalesef çok kötü görüntülerle dışa doğru yansımaları da hep beraber yaşıyoruz.
Bunu bizim yüce Türk milleti ve yüce Türk Meclisi bu şekilde hak etmiyor
değerli milletvekilleri. 
Buradan şunu söylemek isterim ki,
hâlbuki her şey bir tarafa bırakılmalı, iktidar, özellikle AKP iktidarı, yani,
Türkiye’nin esas gündemini oluşturan konuları buraya getirerek onları
tartışmalı, onları kanunlaştırmalıdır diyorum.
Yüce Meclisi saygıyla selamlıyorum.
(MHP sıralarından alkışlar)
BAŞKAN – Sayın Vural, bir açık oylama
talebiniz var. 
İç Tüzük’ün 87’nci maddesinin son
fıkrası: “Daha sonra önergeler işaret oyuyla ayrı ayrı oylanır.” 143’üncü
maddede de “Anayasa, kanunlar ve İçtüzük gereğince işaret oyuna yahut gizli oya
başvurulması zorunlu olmayan hallerde açık oylama yapılması en az onbeş
milletvekilinin yazılı istemine bağlıdır.” demektedir. Dolayısıyla, değişiklik
önergelerinde açık oylama yapılması söz konusu değildir. Maddenin oylamasında
isteyebilirsiniz.
MEHMET GÜNAL (Antalya) – Peki, ne
önergesi açık oylamayla yapılacak?
OKTAY VURAL (İzmir) – Zorunlu olduğunu
nerede yazıyor?
BAŞKAN – 87’nci maddenin son fıkrası
efendim, “Daha sonra önergeler işaret oyuyla ayrı ayrı oylanır.”
OKTAY VURAL (İzmir) – Tamam, “İşaret
oyuyla oylanır.” diyor. Açık oylama yapılsın, zaten açık oylama da işaret oyu
demektir, işari oydur açık oylama.
BAŞKAN – Şimdi, anladım da Sayın Vural,
açık oylamayla ilgili maddede “Anayasa, kanunlar ve İçtüzük gereğince işaret
oyuna yahut gizli oya başvurulması zorunlu olmayan hallerde açık oylama
yapılması en az onbeş milletvekilinin yazılı istemine bağlıdır.” diyor.
MEHMET GÜNAL (Antalya) – Evet, tamam.
BAŞKAN - Son madde ise “Önergeler
işaret oyu ile ayrı ayrı oylanır.” Diyor, 87’nin son fıkrasında. Dolayısıyla…
FARUK BAL (Konya) – Bizim önerge ayrı
oylanırken bu şekilde oylansın.
BAŞKAN – Evet, maddede isteyebilirsiniz
efendim.
Önergeyi oylarınıza sunuyorum: Kabul
edenler…
OKTAY VURAL (İzmir) – Karar yeter
sayısı…
BAŞKAN – Karar yeter sayısı arayacağım.
Kabul etmeyenler… Karar yeter sayısı
vardır, önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"26/9/2004 tarihli ve 5237 sayılı Türk Ceza Kanununun 188 inci maddesinin
dördüncü fıkrasına "morfin" ibaresinden sonra gelmek üzere", sentetik
kannabinoid ve türevleri" ibaresi eklenmiştir." şeklindeki 11.
maddesinin aşağıdaki şekilde değiştirilmesini arz ve teklif ederiz. 
Madde- 11-
"26.09.2004 tarihli ve 5237 sayılı Türk Ceza Kanununun 188. Maddesinin
4.fıkrasına 'Morfin' sözcüğünden sonra gelmek üzere 'sentetik kannabionit ve
türevleri' ibaresi eklenmiştir.”
Engin Altay
(Sinop) ve arkadaşları
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz efendim.
BAŞKAN – Hükûmet katılıyor mu?
İÇİŞLERİ BAKANI EFKAN ALA –
Katılmıyoruz Sayın Başkan.
BAŞKAN – Önerge üzerinde söz isteyen
Sayın Altay...
MEHMET AKİF HAMZAÇEBİ (İstanbul) –
Mehmet Hilal Kaplan...
BAŞKAN – Mehmet Hilal Kaplan, Kocaeli
Milletvekili.
Buyurun Sayın Kaplan. (CHP sıralarından
alkışlar)
MEHMET HİLAL KAPLAN (Kocaeli) –
Teşekkür ediyorum. 
Sayın Başkan, değerli milletvekilleri;
vermiş olduğumuz önerge doğrultusunda söz almış bulunmaktayım. Yüce Meclisi
saygıyla selamlıyorum.
Adalet ve Kalkınma Partisi iktidara
gelirken ne dedi biliyor musunuz? “Manevi değerlerimizde büyük bir yozlaşma ve
bir çürüme var. Toplum huzursuz ve mutsuz. Bunun için de manevi değerlerimizi
güçlendirmemiz lazım.” dedi. On iki yıldır iktidardasınız değerli
milletvekilleri, yaptıklarınızın manevi değerleri nasıl yükselttiğini
hatırlatmak istiyorum size. 
Her 5 evlilikten 1’i boşanmayla
bitiyor, her 4 vatandaştan 1’i antidepresan ilaç kullanıyor. 5,5 milyon işsiz
var, 30 milyon kişi yoksulluk sınırının altında yaşam savaşı veriyor. Kadınlara
yönelik şiddet yüzde 1.400 artıyor. Soruyorum size değerli milletvekilleri:
Keyiften mi bu boşanmalar? Antidepresan kullanmaları mutluluklarından mı? İş
olmayınca, aş olmayınca huzur olmaz. Geçim zorluğuna düşen vatandaş, önce aile
içinden başlayan bir şiddetle toplum içerisinde. Şimdi, manevi değerleri
güçlendirme mi bu?
Bakın, size
hatırlatmak istiyorum: Yoksulluk, yolsuzluk döneminizde yol oldu. Rüşvet
döneminizde yüzde 685 oranında arttı ve bunu koruma altına aldınız. Hırsızlık
yüzde 286 arttı, gasp ve yağma yüzde 325 arttı, zimmet yüzde 550 arttı, madde
bağımlısı gençlerimizin sayısı yüzde 658 arttı; sentetik uyuşturucu sizin
döneminizde olmaya başladı, üç yıl içerisinde 67 kat arttı. Sadece 2013 yılında
madde bağımlılığından dolayı 638 gencimiz yaşamını yitirdi. Türkiye'de
yakalanan uyuşturucu Avrupa Birliği ülkelerinde yakalanan uyuşturucunun 3 katı
oldu. Fuhuş arttı. Bu mu manevi değerleri yüceltmek? 
Değerli milletvekilleri, din
diyorsunuz, ahlak diyorsunuz, iman diyorsunuz, namus diyorsunuz, vicdan
diyorsunuz ama on iki yılda bu ülkeyi, bu toplumu getirdiğiniz nokta ne yazık
ki bu, tam da bir toplumsal çöküntü, bir tükenmişlik. Yazık değil mi? Bu
gençler bizim çocuklarımız, bunlar bizim yarınlarımız. Bu çocukları ölüme terk
etme, seyretme hakkınız var mı? İnancı kullanarak olup bitenleri seyretmek
hiçbir şekilde kabul edilir bir durum değildir. Değerli milletvekilleri, sizin
iktidarınız döneminde oldu, bunun büyük bir çoğunluğuyla tek suçlusu sizsiniz. 
Bakın, bir de ayrıca ne yapıyorsunuz?
Diyorsunuz ki: Bu iç güvenlik paketinde, antidemokratik bir pakette bir tane
iyi madde koyuyorsunuz, o da bu bonzai maddesi. Biz, bakın, Cumhuriyet Halk
Partisi olarak şimdi getirdiğiniz önergeye de, bu maddeye de olumlu oy
vereceğiz, bunu meydanlarda da söyledik. Siz getirdiğiniz 9 kötü maddenin
yanında bir iyisini söylüyorsunuz, sonra çıkıp diyorsunuz ki meydanlarda:
“Bakın muhalefete, bonzaiyi ve uyuşturucuyu biz kaldırmak istiyoruz, yok etmek
istiyoruz, muhalefet buna karşı çıkıyor.” Bu doğru değil. Eğer sizin getirdiğiniz
bu 9 tane kötü maddeye biz “evet” dersek demokrasi rafa kalkacak,
antidemokratik uygulamalar olacak, özgürlükler yok olacak, polis devleti
olacak, insanlar sokak ortasında vurulacak. Şimdi, bu söylediğimiz diktatörlük
değil mi? Bu, faşizmin ayak sesleri değil mi? Cumhuriyet Halk Partisinin ya da
muhalefetin faşizmin ayak seslerinin resmîleşmesine “evet” demesi mümkün mü?
Mümkün değil değerli milletvekilleri. 
Ama, bu
yetmiyormuş gibi çıkıp şunu da söylemeyi ihmal etmiyorsunuz, diyorsunuz ki:
“Biz uyuşturucuyla ilgili bir düzenleme yapıyoruz ama muhalefet buna karşı
çıkıyor.” Sayın Başbakan da, değerli temsilcileriniz de, sayın bakanlarınız da
söylüyor. Değerli arkadaşlarım, bu külliyen yalan. Biz başından beri,
Cumhuriyet Halk Partisi olarak, sentetik uyuşturucunun çocuklarımızı getirdiği
bu noktadan kurtarmak için destek vereceğimizi söyledik, şimdi kanıtını
göstereceğiz ama siz iki gün önce, başka bir muhalefet partisinin verdiği bu
konuda Meclis araştırma önergesine Adalet ve Kalkınma Partisi milletvekilleri
olarak ret oyu verdiniz. Şimdi size soruyorum sınav kısmında: Samimi misiniz?
Hep beraber birazdan göreceğiz. 
Ben bu
duygularla, sizin dediğiniz gibi, iki gün önce verdiğiniz önergeye ret
verdiğinizi… Şimdi sizi test etmiş olacağız ve bunu kamuoyunda, halkın
vicdanında seslendireceğiz. 
BÜLENT TURAN
(İstanbul) – Çok araştırdık onu, o yüzden. 
MEHMET HİLAL
KAPLAN (Devamla) – Sizin getireceğiniz bu önergeye muhalefetin destek
vereceğini bilmenizi istiyorum. Uyuşturucuyu kaldırmak hepimizin boynunun borcu.
Bu siyasi bir olgu değil, partiler üstü bir karar. 
Hepinizi
saygıyla selamlıyorum. (CHP sıralarından alkışlar) 
BAŞKAN –
Teşekkür ediyorum 
ENGİN ALTAY
(Sinop) – Karar yeter sayısı… 
BAŞKAN –
Önergeyi oylarınıza sunacağım, karar yeter sayısı arayacağım. 
Kabul edenler…
Kabul etmeyenler… 
Elektronik
cihazla oylama yapacağız.
İki dakika süre
veriyorum. 
(Elektronik
cihazla oylama yapıldı)
BAŞKAN – Sayın milletvekilleri, karar
yeter sayısı vardır, önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 sıra sayılı Kanun
Tasarısının çerçeve 11 inci maddesinin aşağıdaki şekilde değiştirilmesini arz
ve teklif ederiz.
Mehmet Doğan
Kubat (İstanbul) ve arkadaşları
“MADDE 11- 26/9/2004 tarihli ve 5237 sayılı
Türk Ceza Kanununun 188 inci maddesinin dördüncü fıkrası aşağıdaki şekilde
değiştirilmiştir.
(4) a) Yukarıdaki fıkralarda belirtilen
uyuşturucu veya uyarıcı maddelerin eroin, kokain, morfin, sentetik kannabionid
ve türevleri veya bazmorfin olması,
b) Üçüncü fıkradaki fiillerin; okul,
yurt, hastane, kışla veya ibadethane gibi tedavi, eğitim, askeri ve sosyal
amaçla toplu bulunulan bina ve tesisler ile bunların varsa çevre duvarı, tel
örgü veya benzeri engel veya işaretlerle belirlenen sınırlarına iki yüz
metreden yakın mesafe içindeki umumi veya umuma açık yerlerde işlenmesi,
halinde verilecek ceza yarı oranında artırılır."
BAŞKAN – Sayın Hamzaçebi, buyurun, söz
talebiniz vardı.
MEHMET AKİF HAMZAÇEBİ (İstanbul) –
Teşekkür ederim Sayın Başkan.
Değerli milletvekilleri, görüşmekte
olduğumuz madde, bu tasarının en olumlu maddesi olarak ifade edebileceğimiz bir
maddedir. Sentetik uyuşturucuların da Türk Ceza Kanunu kapsamına alınmak
suretiyle cezalandırılmasını öngören bir maddedir. Hem maddeyi hem de şimdi okunmuş
olan Adalet ve Kalkınma Partisi Grubunun önergesini Cumhuriyet Halk Partisi
Grubu olarak desteklediğimizi ifade etmek istiyorum. 
Teşekkür ederim Sayın Başkan. (AK PARTİ
sıralarından alkışlar)
BAŞKAN – Teşekkür ediyorum.
OKTAY VURAL (İzmir) – Efendim, bizim de
zaten açık oylama talebimiz var. Dolayısıyla, açık oylamayla, bununla ilgili,
uyuşturucuyla ilgili, bu konuda Milliyetçi Hareket Partisinin durduğu nokta
gayet açık ve nettir. Umarım, Hükûmet Sözcüsü ile Başbakan bu tavrı dikkate
alarak bir daha partilerin hiçbirini uyuşturucu ya da molotofla
ilişkilendirmez, böyle haksız bir değerlendirme yapmaz.
İDRİS BALUKEN (Bingöl) – Sayın Başkan…
BAŞKAN – Buyurun.
İDRİS BALUKEN (Bingöl) – Uyuşturucuyla
mücadeleyle ilgili, Halkların Demokratik Partisinin Meclis Genel Kuruluna
getirdiği önergeler ve kanun teklifleri bugüne kadar zaten milletvekillerinin
bilgisine sunulmuştu. Uyuşturucuyla mücadelenin biz Türkiye’de önemli bir
eksiklik olduğunu düşünüyoruz. Dolayısıyla, bu konuda çok kapsamlı çalışmalara
ve kanun tasarılarına ihtiyaç olduğunu düşünüyoruz. Ancak böylesi, bütün
toplumda tepki yaratan bir yasa tasarısının içerisine yedirilmiş olarak
muhalefeti yıpratma aracı olarak kullanılmasını, Hükûmet tarafından, Başbakan
tarafından böyle bir tutum ortaya konmasını büyük bir talihsizlik olarak
değerlendiriyoruz. Tabii ki biz, uyuşturucuyla ilgili maddelerde, mücadeleyi
artıracak olan maddelerle ilgili olumlu oy kullanacağımızı grup olarak ifade
etmek istiyoruz.
BAŞKAN – Teşekkür ediyorum.
Komisyon önergeye katılıyor mu?
İÇİŞLERİ KOMİSYONU BAŞKANI MEHMET ERSOY
(Sinop) – Takdire bırakıyoruz efendim.
BAŞKAN – Hükûmet katılıyor mu?
İÇİŞLERİ BAKANI EFKAN ALA – Katılıyoruz
Sayın Başkan.
MEHMET DOĞAN KUBAT (İstanbul) –
Gerekçe…
BAŞKAN – Gerekçeyi okutuyorum:
Gerekçe:
Uyuşturucu veya uyarıcı maddelerle
mücadelenin daha etkin yürütülebilmesi amaçlanmaktadır.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmiştir.
Kabul edilen önerge doğrultusunda
maddeyi oylarınıza sunacağım, ancak 11’inci maddenin oylamasının açık oylama
şeklinde yapılmasına dair bir istem vardır. Şimdi istem sahibi sayın
milletvekillerinin adlarını tespit ettireceğim. 
Hasan Hüseyin Türkoğlu, Osmaniye?
Burada. 
Mehmet Erdoğan, Muğla? Burada. 
Alim Işık, Kütahya? Burada. 
Nevzat Korkmaz, Isparta? Burada.
Kemalettin Yılmaz, Afyonkarahisar?
Burada.
Mustafa Kalaycı, Konya? Burada.
Reşat Doğru, Tokat? Burada.
Mustafa Erdem, Ankara? Burada.
Ahmet Duran Bulut, Balıkesir? Burada,
takabbül ettiler. 
Emin Çınar, Kastamonu? Burada.
Münir Kutluata, Sakarya? Burada.
Seyfettin Yılmaz, Adana? Burada.
Celal Adan, İstanbul? Burada. 
Bahattin Şeker, Bilecik? Burada.
D. Ali Torlak, İstanbul? Burada. 
Ali Öz, Mersin? Burada.
Özcan Yeniçeri, Ankara? Burada.
Zühal Topçu, Ankara? Burada.
Mehmet Şandır, Mersin? Burada.
Faruk Bal, Konya? Burada.
Açık oylamanın şekli hakkında Genel
Kurulun kararını alacağım. Açık oylamanın elektronik oylama cihazıyla
yapılmasını oylarınıza sunuyorum: Kabul edenler… Kabul etmeyenler… Kabul
edilmiştir. 
İki dakika süre veriyorum. 
(Elektronik cihazla oylama yapıldı)
BAŞKAN – Sayın
milletvekilleri, 684 sıra sayılı Kanun Tasarısı’nın 11’inci maddesi açık oylama
sonucu:




“Kullanılan oy sayısı


:


308








Kabul


:


308 (x)

























Kâtip Üye
Muhammet Rıza Yalçınkaya
Bartın


Kâtip Üye
Bayram Özçelik
Burdur




Böylece, madde
kabul edilmiştir. (Alkışlar)
OKTAY VURAL
(İzmir) – Sayın Başkan…
BAŞKAN – Buyurun
Sayın Vural.
IV.- AÇIKLAMALAR (Devam)
8.- İzmir Milletvekili Oktay
Vural'ın, görüşülmekte olan 684 sıra sayılı Kanun Tasarısı’nın 11’inci
maddesini olumlu bulduklarına ve kabul oyu verdiklerine ilişkin açıklaması
OKTAY VURAL
(İzmir) – Teşekkür ederim Sayın Başkan.
Biraz önce ifade
etmiştim, Milliyetçi Hareket Partisi olarak, molotof, bonzai ile toplantı ve
gösteri yürüyüşlerinde maske takanlarla ilgili, yakıcı maddeler bulunduranlarla
ilgili maddeler konusunda yetersiz bulduğumuzu ancak bunlara olumlu baktığımızı
ifade etmiştik ve bunlarla ilgili kabul oyu verdik. Ama maalesef, Türkiye
Cumhuriyeti Başbakanı konuşmalarında, bugünkü konuşmalarında da grupları,
Milliyetçi Hareket Partisini, diğer grupları “Molotof ve bonzaiye hayır.”
dediler suretiyle yalan bilgi vermektedir. Dolayısıyla, bu yalan bilgiyi
yüzlerine çarpıyorum. Sayın Başbakanı da düzgün konuşmaya, doğru konuşmaya
davet ediyorum. Tavrımız açık ve net olmuştur. Dolayısıyla, bu konuda, umarım,
bu yanlış bilgilerle milleti kirletmeye devam etmesin. 
BAŞKAN –
Teşekkür ederim.
Sayın Hamzaçebi,
buyurun.
9.- İstanbul Milletvekili
Mehmet Akif Hamzaçebi'nin, görüşülmekte olan 684 sıra sayılı Kanun Tasarısı’nın
11’inci maddesini olumlu bulduklarına ve kabul oyu verdiklerine ilişkin
açıklaması
MEHMET AKİF
HAMZAÇEBİ (İstanbul) – Teşekkür ederim Sayın Başkan.
Kabul edilen maddenin hayırlı olmasını
diliyorum. Bundan sonra benzer mahiyette bir madde daha oylayacağız. Cumhuriyet
Halk Partisi Grubu ona da destek verecektir ve bu tutumumuzla şu çok açık bir
şekilde ortaya çıkmıştır ki: Muhalefet; uyuşturucu, sentetik, adı ne olursa
olsun, gençlerimizi, vatandaşlarımızı kötü yola iten bütün maddelere ilişkin
mücadele konusunda Hükûmetin atacağı her türlü adıma destek vermeye hazırdır.
Bunu burada çok açık bir şekilde ifade ediyoruz. Sayın Başbakanın bunu
görmezlikten gelip diğer bütün demokrasi dışı, hukuk dışı düzenlemeleri
“molotof” ve “bonzai” gibi kelimelerin arkasına saklamasını ben doğru
bulmuyorum. Sayın Başbakan umarım bugünden sonra tutumunu değiştirir ve hukuk
dışı diğer maddeleri bir kez daha gözden geçirir. Bunu tavsiye ediyorum. 
Sağ olun. 
BAŞKAN – Teşekkür ediyorum. 
Sayın Bostancı, buyurun. 
10.- Amasya Milletvekili
Mehmet Naci Bostancı'nın, görüşülmekte olan 684 sıra sayılı Kanun Tasarısı’nın
11’inci maddesine muhalefet partilerinin verdiği desteğe teşekkür ettiğine ve
bu tutumlarını diğer maddelerde de göstermelerini beklediğine ilişkin
açıklaması
MEHMET NACİ BOSTANCI (Amasya) – Sayın
Başkanım, çok teşekkürler. 
Muhalefetin 11’inci maddeye vermiş
olduğu destek dolayısıyla her bir parti grubuna ayrı ayrı teşekkür ediyorum. 
MEHMET ŞANDIR (Mersin) - Teşekküre
gerek yok. 
ALİ ÖZ (Mersin) – Bizim baştan beri
fikrimizdi zaten. Niye teşekkür ediyorsun?
MEHMET NACİ BOSTANCI (Amasya) -
Elbette, bu yasaya ilişkin olarak şu 11’inci maddedeki ortak tavrın bütün yasa
boyunca gösterilmesini isterdik. (CHP, MHP ve HDP sıralarından gürültüler) 
ALİ ÖZ (Mersin) – Yok ya!
MEHMET NACİ BOSTANCI (Amasya) - Her
konuda anlaşmamız gerekmez. 
ADİL ZOZANİ (Hakkâri) – Ciddiyet biraz.

İDRİS BALUKEN (Bingöl) – Grup Başkan
Vekilisiniz ya! 
HASAN HÜSEYİN TÜRKOĞLU (Osmaniye) –
Sayın Başkan, Genel Kurul salonunda bonzai içmek yasaklansa iyi olacak!
Bonzaililer var aramızda. 
BAŞKAN – Bir şey demiyor “İsterdik.”
diyor. 
MEHMET NACİ BOSTANCI (Amasya) – Bizler
farklı siyasi partileriz. Doğru olanın, yanlış olanın ne olduğu hususunda
görüşlerimiz farklı olabilir ama bunları müzakere edersiniz nezaketle,
tartışırsınız, sonra da kurallar çerçevesinde bir karar verirsiniz. Bizim de
yasanın müzakeresiyle kastımız budur. Muhalefet partilerinin diğer maddelere
ilişkin olarak yanlışlık iddialarında bulunmaları olağandır ama yanlışlık
iddiasını dayatmaları ve bizim kabul etmemizi beklemeleri hiçbir şekilde olağan
değildir. 
HASAN HÜSEYİN TÜRKOĞLU (Osmaniye) –
Milletvekilleri hastaneden gelemiyor ya!
OKTAY VURAL (İzmir) – Sayın Başkan,
sataşmadan dolayı… 
MEHMET NACİ BOSTANCI (Amasya) - Biz,
müzakereye yönelik olarak o medeni tavrın devamını çok uygun buluruz, Meclisin
atmosferine de uygun buluruz. 
Bu yasanın kamuoyunda tartışılmasında
da kimler, neler söylüyor, belki toplamına bakmak gerekir. 
HAYDAR AKAR (Kocaeli) – Ne anlatıyor
Sayın Başkan? 
MEHMET NACİ BOSTANCI (Amasya) -
Meclisin iradesine yönelik ne tür dayatmalar olduğunu da biliyoruz kamuoyunda
yapılan görüşmelerde ama şu uygun ve olumlu havanın hiç olmazsa bundan sonra
devam etmesinin faydalı olacağı inancındayım. 
Tekrar teşekkürlerimi ifade ediyor,
saygılar sunuyorum. 
BAŞKAN – Teşekkür ediyorum. 
Sayın Baluken…
11.- Bingöl Milletvekili
İdris Baluken'in, Halkların Demokratik Partisinin özellikle uyuşturucuyla
mücadele konusunda son derece hassas olduğuna ve Amasya Milletvekili Mehmet
Naci Bostancı’nın yaptığı açıklamasındaki bazı ifadelerine ilişkin açıklaması
İDRİS BALUKEN (Bingöl) – Teşekkür
ediyorum Sayın Başkan. 
Sayın Başkan,
siyasi mücadelesini politik ve ahlaki toplumun özgür bireylerini hedefleyerek
yürüten Halkların Demokratik Partisi özellikle uyuşturucuyla mücadele konusunda
son derece hassas tutumlar ve politikalar üzerinde çalışmaktadır. Biz, politik
bir toplum oluşturmak kadar ahlaki bir toplumun oluşmasını da aynı derecede
önemsiyoruz. Bugüne kadar hemen hemen Türkiye'nin pek çok ilinde uyuşturucuyla
mücadele konusunda sadece Meclis çalışmasıyla sınırlı bir pratiğimiz olmadı;
aynı zamanda, dediğim gibi, pek çok ilde uyuşturucuyla mücadele çadırları
kurarak bu konudaki toplumsal bilinçlenmeyi ve toplumsal mücadeleyi artırma
şeklinde bir tutum içerisinde olduk. Ama maalesef -Sayın İçişleri Bakanı da
burada- bu uyuşturucuyla mücadele çadırlarımıza bugüne kadar hep gazla, copla,
tazyikli sularla müdahale edildi. Bu, tabii, bir samimiyet sorununu da beraberinde
getiriyor. Özellikle Sayın Başbakanın da bizim bu konudaki duruşumuz ve bu
kanun tasarısı içerisindeki irademiz ortada olmasına rağmen bu konuyla ilgili
partimizi zan altında bırakan açıklamalarıyla ilgili partimize bir özür borcu
olduğunu düşünüyoruz. Umarım ki, Sayın Başbakan bugünkü oylamanın sonuçlarını
ister, değerlendirir ve Halkların Demokratik Partisinden bugüne kadar kullanmış
olduğu cümlelerle ilgili özür diler.
Aynı zamanda, AK
PARTİ Grup Başkan Vekili Sayın Naci Bostancı’nın da bu madde üzerinden diğer
maddelerle ilgili tutumla ilişkilendirerek bir konuşma yapmasını da burada biz
büyük bir ciddiyetsizlik olarak değerlendiriyoruz. Aslında, diğer maddelerde
muhalefetin dayatma içerisinde olduğunu söylemesi de grubumuza açıktan bir
sataşmadır. Sataşmadan söz almak için de takdirinize sunuyoruz.
BAŞKAN – Teşekkür ediyorum.
Sayın Gök, buyurun.
12.- Ankara Milletvekili
Levent Gök'ün, Amasya Milletvekili Mehmet Naci Bostancı’nın yaptığı
açıklamasındaki bazı ifadelerine ilişkin açıklaması
LEVENT GÖK (Ankara) – Sayın Başkan,
Adalet ve Kalkınma Partisinin daha önceki yasalarda ve hatta daha önceki
Anayasa değişikliklerinde olduğu gibi, bizim de destekleyeceğimiz birtakım
olumlu maddelerin dışında, kendi dayatmak istediği antidemokratik maddelere karşı
bizim bir tutum almamız son derece doğaldır, o hem parti politikamız hem de
ideolojimizin gereğidir. Şimdi, bu konuda gerek Başbakan ve gerekse şu anda
Mecliste bulunan İçişleri Bakanı da bonzai üzerinden benim de canlı izlediğim
bir konuşmasında yine muhalefete bonzai üzerinden çatarak sanki bonzaiyle
mücadelede muhalefetin böyle bir değişikliğe karşı çıktığı algısını yaratmaya
çalışmıştır. Bugün burada bütün muhalefet partileri istisnasız bu değişikliği
desteklemişlerdir ve gerek Başbakandan gerekse İçişleri Bakanından çok haklı ve
yerinde bir özür beklemektedirler. Sanırım, bu İçişleri Bakanımız da bu özrü
bugün burada gerçekleştirecektir ve teşekkür edecektir muhalefet partilerine.
Şimdi, böylesine bir tablo içerisinde
yaşanılan gerginliklerin içerisinden dahi sıyrılarak bir maddede destek
olunmasının iktidar partisindeki karşılığının adı tam anlamıyla teşekkür
olmalıdır. Sayın Naci Bostancı’nın yaptığı konuşma kışkırtıcıdır, partimize
sataşmaktır. Böyle bir konuşma şu anda yapılmamalıydı. Böyle bir konuşmanın ne
yeridir ne gereğidir. Böylesine bir desteğin olduğu bir yerde ancak ve ancak
teşekkür edilir ve muhalefet partilerinin eli sıkılır. Biz, herkes bilsin ki
kendi doğrultumuzda, ülke çıkarlarımız doğrultusunda, çocuklarımızın
geleceğinde ve tüm insanlarımızın geleceğinde olumlu gördüğümüz her şeyi
destekleriz ama antidemokratik olan konularda da tavrımızı net bir şekilde
belirtiriz, bundan da bizi kimse alıkoyamaz. 
BAŞKAN – Teşekkür ederim Sayın Gök.
LEVENT GÖK (Ankara) – Ama Bakandan
teşekkür bekliyoruz ve özür bekliyoruz. Sayın Bakan, duymazlıktan gelmeyelim.
BAŞKAN – Sayın Vural, sizin de söz
talebiniz var.
Buyurun.
13.- İzmir Milletvekili Oktay
Vural'ın, Amasya Milletvekili Mehmet Naci Bostancı’nın yaptığı açıklamasındaki
bazı ifadelerine ilişkin açıklaması
OKTAY VURAL (İzmir) – Sayın Başkan,
özür dilerim, yani şimdi, bununla ilgili tavrımız açıkken AKP Grup Başkan
Vekilinin kalkıp “Umarım diğerlerinde destek olursunuz…” Umarım siz muhalefetin
ortaya koyduğu noktaya gelirsiniz, dayatma yapmazsınız. Vatandaşın
özgürlüklerini kısıtlayan, hukuk devletinden çıkartan ve vatandaşı sindiren ve
korkutan maddelerden bir an önce vazgeçin. Bir an önce vazgeçin. Tavsiyemiz
odur. Vazgeçin ya. Dolayısıyla, Milliyetçi Hareket Partisi olarak bu konuda
açık çağrımız şudur: Bunlarla ilgili zaten tereddüt yoktu ama insanların
özgürlüğünü kısıtlayan, hukuk devletinden uzaklaştıran, Jandarmayı PKK
isteğiyle tasfiyeye götüren maddelerle ilgili hususlarda Adalet ve Kalkınma
Partisi bununla ilgili maddeleri çeksin. Dolayısıyla, bu kadar gerilim de
olmaz. Türkiye’nin hayrına olan bazı maddelerde hep beraber, birlikte adım
atmış oluruz. Bu bakımdan, iktidarı, hayırlı olan maddelerde, hayırlı olan
değişikliklerde muhalefetle birlikte hareket etmeye davet ediyoruz. 
BAŞKAN – Teşekkür ediyorum. 
İDRİS BALUKEN (Bingöl) – Sayın Başkan…
BAŞKAN – Vereceğim birazdan,
tutanakları istedim Sayın Baluken.
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Sayın milletvekilleri, yeni
madde ihdasına dair bir önerge vardır. 
ADİL ZOZANİ (Hakkâri) – Sayın Başkan,
özür dilerim…
BAŞKAN – Lütfen, konuşmaya başladık ama
Sayın Zozani…
ADİL ZOZANİ (Hakkâri) – Sayın Başkan,
önce bir dinleyin, haksız bir talepse…
BAŞKAN – Ama Sayın Zozani, işleme
başladım, bitireyim, dinleyeceğim. 
Sayın milletvekilleri, Başkanlığımıza
yeni madde ihdas edilmesiyle ilgili olarak, Milliyetçi Hareket Partisi Grubuna
mensup milletvekillerince dokuz adet önerge intikal etmiş bulunmaktadır. Ancak
İç Tüzük hükümlerinin birlikte değerlendirilmesinden, İç Tüzük’ün 91’inci maddesi
hükümlerine göre, bölümler hâlinde görüşülmekte olan temel kanunlar üzerinde,
her bölümde sadece iki yeni madde ihdası önergesi verilebilmesi mümkündür. 
Nitekim, benzer şekilde temel kanun
olarak görüşülen işlerde, metne yeni geçici madde ilavesine yönelik değişiklik
önergelerinde de Genel Kurulun 9 Şubat 2011 tarihli 62’nci Birleşiminde yapılan
usul görüşmesi sonrasında iki önerge sınırlaması uygulanmıştır. 
İç Tüzük değişiklik önergeleriyle
ilgili 87’nci maddesine göre, kanun tasarı veya teklifinde bir maddenin reddi,
tümünün veya bir maddenin komisyona iadesi, bir maddenin değiştirilmesi, metne
ek veya geçici madde eklenmesi hakkında, milletvekilleri, esas komisyon ve
hükûmet değişiklik önergeleri verebilir. Bu esaslar dairesinde milletvekilleri
tarafından Anayasa’ya aykırılık önergeleri dâhil, her madde için yedi önerge
verilebilir.
Dolayısıyla, bu madde hükmünden açıkça
çıkan sonuca göre, metne yeni madde eklenmesine ilişkin önergenin sınırı
yedidir. 
İç Tüzük’ün 91’inci maddesi ise,
milletvekilleri, esas komisyon ve hükûmet tarafından değişiklik önergesi
verilebileceğini öngörmektedir. Ancak değişiklik önergelerinin hangi amaçla
verilebileceği hususunda hüküm içermemektedir. Maddenin beşinci fıkrasında ise
diğer hükümlerin saklı olduğu belirtilmektedir. 
Dolayısıyla, burada da önergelerin bir
maddenin reddi, tümünün veya bir maddenin komisyona iadesi, bir maddenin
değiştirilmesi, metne ek veya geçici madde eklenmesi hakkında verilebilmesi
gerekir. Bu durumda, 87’nci maddede olduğu gibi yeni madde sayısına ilişkin
sınırlamanın burada da geçerli olması gerekir. 
91’inci maddede, her madde
üzerinde 2 önerge verilebildiğinden, her bölüm üzerinde ancak 2 yeni madde
ihdasına ilişkin önerge verilebileceğini kabul etmek gerekir. Ancak, bu durumda
her siyasi parti grubunun 1 önerge verme hakkı saklıdır. Yani, yeni madde
önerge sayısı grup sayısıyla orantılı olarak da 4’e ve ilk 2 önerge grubu
olmayan partiler ile bağımsızlar tarafından kullanılmışsa 6’ya çıkabilir. 
Diğer taraftan, Anayasa Mahkemesinin
temel kanunlarla ilgili olarak verdiği 2001/129 esas ve 2002/24 karar no.lu
kararında “Yasama etkinliklerinde asıl olan, kamusal yararı gerçekleştirmek
amacıyla yapılan görüşmeler sonucunda Meclis'in gerçek iradesinin oluşmasıdır.
Bu iradenin oluşmasında, yapılan görüşmeler kadar verilen önergelerin de büyük
katkısı olduğu bir gerçektir. Ancak, milletvekillerine sınırsız sayıda önerge
verme imkânının tanınmasının da yasama çalışmalarını olumsuz yönde etkileyerek
gereksinim duyulan yasaların çıkarılmasını engelleyeceği açıktır.” dendikten
sonra, metne ek veya geçici madde eklenmesinin bu kapsamda değerlendirilmesinin
zorunlu olduğu belirtilmiştir.
Bu nedenlerle, bir bölüm üzerinde 2’den
fazla yeni madde önergesini işleme alma imkânı bulunmamaktadır. Bu konuda
28/3/2012 tarihli birleşimde de bu uygulama ve açıklama yapılmış, usul
tartışması dahi yapılmaksızın yeni madde ihdası önergeleri geri çekilmiştir. Bu
nedenle, yeni madde ihdası önergelerinden ancak ilk 2’sini işleme alacağım.
Yeni madde…
OKTAY VURAL (İzmir) – Sayın Başkan…
BAŞKAN – Evet…
OKTAY VURAL (İzmir) – Sayın Başkan, bu
tasarıda kaç kanun değiştiriliyor?
BAŞKAN – Bilemiyorum efendim kaç kanun
değiştirildiğini. 
ADİL ZOZANİ (Hakkâri) – Nasıl
bilemiyorsunuz ya?
BAŞKAN – Komisyon cevap verebilir
efendim.
OKTAY VURAL (İzmir) – 21 kanun.
Dolayısıyla, bunun amacı ve hedefi, eğer bir kanun kapsamlı olarak
değiştiriliyorsa bununla ilgili her madde… Ama, 21 tane kanun var. Yani,
bununla ilgili önergeleri kısıtlamak şeyin ruhuna aykırı. 21 kanun var, benim
21 kanunla ilgili 42 tane önerge verme hakkım var demektir bu. 
Sayın Başkan, yani kanun… 
BAŞKAN – Onun için temel kanun olarak
görüşülüyor, evet. 
OKTAY VURAL (İzmir) – Şimdi istirham
ediyorum, bu bölümde 9 kanun var, 9 kanun. 
HASAN HÜSEYİN TÜRKOĞLU (Osmaniye) – 9 kanun
değiştiriliyor.
OKTAY VURAL (İzmir) – 1 kanun olsa
tamam ama 9 kanun var.
FARUK BAL (Konya) – Sayın Başkan, beş
dakika ara ver, tezekkür edelim. 
OKTAY VURAL (İzmir) – 9 Kanun efendim,
9 kanun. Yani, bunlardan hangi birini seçeceğim? Ben bunlarla ilgili ikişer
önerge verdim, bu şey çerçevesinde. Çünkü, bu kanun bir torba kanun. Böyle bir
torba kanunun gelmeyeceğine Sayın Başbakan Davutoğlu söz vermişti, Sayın Bülent
Arınç da “Bundan sonra gelmeyecek.” demişti. Bütün bunlara rağmen geldi ama 21
tane kanunda değişiklik…
BAŞKAN – Evet, Sayın Vural, teşekkür
ediyorum. Açıklamasını yaptım. Yapabileceğim bir şey yok.
OKTAY VURAL (İzmir) – Usul tartışması
açıyorum.
BAŞKAN – Zaten daha önce de 28/3/2012
tarihli birleşimde…
OKTAY VURAL (İzmir) – Sayın Başkan, o yaptığınız
açıklama torba kanunlar için geçerli değildir.
BAŞKAN – Hayır efendim, şey için
geçerli, tabii. 
OKTAY VURAL (İzmir) – Yok, yok, torba
kanunlar değil, temel kanunlarla ilgili.
BAŞKAN – Temel kanunlar için efendim,
temel kanun diye bahsettik.
OKTAY VURAL (İzmir) – Temel kanun
olarak düzenlenmemiş bu.
MAHMUT TANAL (İstanbul) – İç Tüzük,
torba kanuna göre düzenlenmemiş Sayın Başkan.
OKTAY VURAL (İzmir) – Bu, torba
kanundur. Dolayısıyla, torba kanunda 21 kanun varsa ben her kanun üzerinde
isterim. Öyle bir şey olur mu Sayın Başkan ya!
ADİL ZOZANİ (Hakkâri) – Zaten ne
olduğunu bilmediğini itiraf etti.
İDRİS BALUKEN (Bingöl) – Diyor ya: “Kaç
kanun olduğunu bilmiyorum.” 
ADİL ZOZANİ (Hakkâri) – “Bilmiyorum.”
dedi ya zaten.
BAŞKAN – Benim bahsettiğim, 28/3/2012
tarihinde görüşülen kanun da temel kanun, şimdiki görüştüğümüz kanun da temel
kanun.
İDRİS BALUKEN (Bingöl) – Başkan hâkim
değil.
ADİL ZOZANİ (Hakkâri) – Zaten Başkan
gündeme hâkim değil bir kere.
OKTAY VURAL (İzmir) – Sayın Başkan,
torba kanun, 21 tane kanun. Şimdi, bunun ilk 2’sini neye göre seçeceksiniz?
Yani, 21 adet kanun. Her bir kanunla ilgili madde varsa ben onunla ilişkili
olarak 2 tane verebilmek konusunda kendi kendimi sınırlandırıyorum zaten. Bu
bir torba kanun Sayın Başkan, bir kanunu kapsamlı olarak değiştiren değil.
Doğrudur bu konuda. Çünkü, böyle olduğu zaman, bir kanun 130 madde olsa bütün
maddeleri değiştirmek için önerge verilebilir.
BAŞKAN – Sayın Vural, değişiklik
önergelerini madde bazında verebilirsiniz efendim.
OKTAY VURAL (İzmir) – Efendim?
BAŞKAN – Maddeyi değiştirmek için
verebilirsiniz, madde bazında verebilirsiniz.
OKTAY VURAL (İzmir) – İşte, efendim,
kanunla ilgili…
BAŞKAN – Yeni madde ihdası olarak değil
efendim. Ancak…
OKTAY VURAL (İzmir) – Efendim?
BAŞKAN – Yeni madde ihdası olarak
değil, madde bazında verebilirsiniz.
OKTAY VURAL (İzmir) – Benim madde
ihdasıyla ilgili yetkimi, hakkımı alamazsınız ki. Benim hakkım var. 
BAŞKAN – Efendim, daha önce bunun
uygulaması yapılmış.
OKTAY VURAL (İzmir) – Okudunuz.
BAŞKAN – Okudum ben size. Anayasa
Mahkemesinin kararında…
ADİL ZOZANİ (Hakkâri) – Sayın Başkan,
gündeme hâkim değilsin. Ara verelim.
OKTAY VURAL (İzmir) – Sayın Başkan, ben
de diyorum ki: O, bir torba kanun değil. Torba kanun olmadığı için böyle oldu.
BAŞKAN – Usul tartışması açayım,
buyurun.
OKTAY VURAL (İzmir) – Ama Sayın Başkan…
BAŞKAN – Ama yapabileceğim bir şey yok
ki, daha önce yapılmış bir şey Sayın Vural. Yani, bu, böyle gitmez ki.
ADİL ZOZANİ (Hakkâri) – Sayın Başkan,
gündeme hâkim değilsiniz. Gündeme hâkim değil, itiraf etti. 
İDRİS BALUKEN (Bingöl) – Kaç kanun
değiştiğini bilmiyor. 
ADİL ZOZANİ
(Hakkâri) – Bu, tek başına yeterlidir zaten, gündeme hâkim değil. 
İDRİS BALUKEN
(Bingöl) – Onu önceden söyleyecektiniz. 
ADİL ZOZANİ
(Hakkâri) – Gündeme hâkim değil ya. Bunu yapamaz.
OKTAY VURAL (İzmir) – Madde ihdası
isteyemez miyiz? İsteriz.
HAYDAR AKAR (Kocaeli) – İsteriz.
ADİL ZOZANİ (Hakkâri) – Ya, gündeme
hâkim değil, gündeme hâkim değil, bilmiyor ki.
BAŞKAN – Evet, temel kanunda da yeni
geçici madde ihdasıyla ilgili 9/2/2011 tarihinde yine sınır konulmuş.
MAHMUT TANAL (İstanbul) – O karar torba
kanunla ilgili değil yalnız. 
BAŞKAN – Aynı şekilde.
OKTAY VURAL (İzmir) – Temel kanun Sayın
Başkan, bu torba kanun.
BAŞKAN – Temel kanunda da aynı. Geçici
maddeyle ilgili yani. 
İDRİS BALUKEN (Bingöl) – Sayın Başkan,
bir istişare edelim.
ADİL ZOZANİ (Hakkâri) – Israr etmeyin
Sayın Başkan.
OKTAY VURAL (İzmir) – 21 kanunda
değişiklik yapıyorsunuz. 
MAHMUT TANAL (İstanbul) – O torba
kanunla ilgili Anayasa Mahkemesi kararı değil Sayın Başkan, onu bir gösterir
misiniz?
HASAN HÜSEYİN TÜRKOĞLU (Osmaniye) – Bir
bölümde 9 ayrı kanun değişiyor. Siz “Bunun içinden iki tanesini seç.” diyebilir
misiniz?
ADİL ZOZANİ (Hakkâri) – Hâkim
değilsiniz, kabul ettiniz zaten.
OKTAY VURAL (İzmir) – Torba kanun değil
o efendim. 
ADİL ZOZANİ (Hakkâri) – Hâkim
olmadığınızı itiraf ettiniz zaten.
MAHMUT TANAL (İstanbul) – Anayasa
Mahkemesi kararı torba kanunla ilgili değil.
OKTAY VURAL (İzmir) – Torba kanun değil
o, onu diyorum.
ADİL ZOZANİ (Hakkâri) – Yanıltıyorlar
sizi.
BAŞKAN – Efendim, her ikisi de temel
kanun. 
OKTAY VURAL (İzmir) – Bakın, Sayın
Başkan…
BAŞKAN - Hem biraz önceki verdiğim
örnek temel kanun hem şimdiki temel kanun. Dolayısıyla…
OKTAY VURAL (İzmir) – Sayın Başkan…
MAHMUT TANAL (İstanbul) – Normal kanun
farklı bir şey, torba kanun farklı bir şey, onu ikiye ayıracaksın Sayın Başkan.
BAŞKAN – Maddeler üzerinde değişiklik
önergeleri verebilirsiniz, bunun sınırlaması yok… 
OKTAY VURAL (İzmir) – Sayın Başkan,
bakın…
BAŞKAN – …ama yeni madde ihdasına dair
değişiklik önergeleri…
HASAN HÜSEYİN TÜRKOĞLU (Osmaniye) –
Niye veremeyelim? 
OKTAY VURAL (İzmir) – Sayın Başkan,
bakın…
BAŞKAN - …91’inci maddede net bir
şekilde belirtilmiş. İki…
OKTAY VURAL (İzmir) – Şimdi, şöyle bir
yanlışlık yapıyorsunuz: Bununla ilgili karar torba kanunla ilgili değildir, bir
kanunla ilgilidir. 
MAHMUT TANAL (İstanbul) – Her temel
kanun torba kanun da değil Sayın Başkan. Sizin yaptığınız torba kanun. 
OKTAY VURAL (İzmir) – O bakımdan,
şimdi, ben dokuz tane önerge vermişim bu bölümde dokuz tane kanun olduğuna
göre. Siz bunun iki tanesini neyine göre seçeceksiniz. Böyle bir şey olabilir
mi?
BAŞKAN – Geliş sırasına göre efendim.
OKTAY VURAL (İzmir) – Böyle bir mantık
olabilir mi ya?
BAŞKAN – İlk iki önergeyi işleme
koyacağız, geliş sırasına göre.
OKTAY VURAL (İzmir) – Ya, bunda bir
mantık var mı?
ADİL ZOZANİ (Hakkâri) – Hepsini
birlikte vermiş, aynı anda, aynı saatte, aynı saniyede. 
İDRİS BALUKEN (Bingöl) – Doğru, geliş
sırası var.
OKTAY VURAL (İzmir) – Geliş sırası…
ADİL ZOZANİ (Hakkâri) – Geliş sırası
nasıl tespit edilecek?
OKTAY VURAL (İzmir) – Onun için, sizden
istirhamım…
BAŞKAN – Evet, usul tartışması açayım
Sayın Vural. Konuşacaksanız buyurun. 
OKTAY VURAL (İzmir) – Sayın Başkanım,
bakın… 
FARUK BAL (Konya) – Beş dakika ara
verin efendim, beş dakika ara verin. 
İDRİS BALUKEN (Bingöl) – İstişare
edelim Sayın Başkan. 
OKTAY VURAL
(İzmir) – Efendim, bakın, Sayın Başkan, bizim buradaki amacımız molotofla,
bonzaiyle, uyuşturucuyla ilgili daha kapsamlı değişiklikler yapılmasına ilişkin
önerilerimizdir. Bu önerilere AKP Grubu destek verir mi vermez mi bilmiyorum.
Okuyacaksınız…
BAŞKAN – Maddeler üzerinde önerge
verebilirsiniz, burada problem yok ki. 
OKTAY VURAL (İzmir) – Hayır efendim,
kapsamıyor. Eğer gerçekten molotofa, yanıcıya, bonzaiye, uyuşturucuya karşı bir
tutum varsa bizim verdiğimiz bu maddelerin de desteklenmesi gerektiğini
düşünüyoruz. Yapacağınız şey şu: Okuyun, Komisyon yoksa işlemden kalkar,
görüşme yok, bir şey yok. 
FARUK BAL (Konya) – Okumaktan ne çıkar
Sayın Başkan? 
BAŞKAN – Birleşime on dakika ara
veriyorum.
Kapanma Saati:
00.28
DOKUZUNCU OTURUM
Açılma Saati:
01.10
BAŞKAN: Başkan
Vekili Sadık YAKUT
KÂTİP ÜYELER:
Dilek YÜKSEL (Tokat), Muhammet Rıza YALÇINKAYA (Bartın)
-----0-----
BAŞKAN – Sayın milletvekilleri, Türkiye
Büyük Millet Meclisinin 62’nci Birleşiminin Dokuzuncu Oturumunu açıyorum.
684 sıra sayılı Kanun Tasarısı’nın
görüşmelerine devam edeceğiz. 
Komisyon ve Hükûmet yerinde. 
Sayın milletvekilleri, yeni madde
ihdasına dair bir önerge vardır.
İç Tüzük’ün 91’inci maddesine göre yeni
bir madde olarak görüşülmesine komisyonun salt çoğunlukla katıldığı önergeler
üzerinde görüşme açılır ve bu maddede belirtilen sayıda önerge verilebilir. Bu
nedenle önergeyi okutup Komisyona soracağım. Komisyon önergeye salt çoğunlukla,
14 üyesiyle katılırsa önerge üzerinde yeni bir madde olarak görüşme açacağım.
Komisyonun salt çoğunlukla katılmaması hâlinde ise önergeyi işlemden
kaldıracağım.
Şimdi önergeyi okutuyorum:
Türkiye Büyük
Millet Meclisi Başkanlığına
Görüşülmekte
olan 684 Sıra Sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına
İlişkin Kanun Teklifi, Adana Milletvekili Osman Faruk Loğoğlu'nun; Emniyet
Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili
Mustafa Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları’nın (1/995, 2/422, 2/514, 2/909,
2/1518, 2/1579, 2/1632, 2/2443, 2/2469) "26/9/2004 tarihli ve 5237 sayılı Tük Ceza Kanununun
188 inci maddesinin dördüncü fıkrasına "morfin" ibaresinden sonra
gelmek üzere "sentetik kannabinoid ve türevleri" ibaresi
eklenmiştir." şeklindeki 11 inci maddesinden sonra gelmek üzere aşağıdaki
maddenin ihdas edilmesini ve diğer maddelerin buna göre teselsül ettirilmesini arz ve teklif ederiz.
 Mehmet Erdoğan Alim
Işık Hasan Hüseyin Türkoğlu
 Muğla Kütahya Osmaniye
 Ahmet Duran Bulut Mustafa
Erdem
 Balıkesir Ankara
"MADDE 12- 26/9/2004 tarihli ve 5237 sayılı Türk Ceza
Kanununun 188 inci maddesine aşağıdaki fıkra eklenmiştir.
"(9) Bu madde kapsamında hüküm
giyenler hakkında ayrıca güvenlik tedbiri uygulanabilir.""
BAŞKAN – Komisyon önergeye salt
çoğunlukla katılıyor mu?
İÇİŞLERİ KOMİSYONU BAŞKANI MEHMET
ERSOY (Sinop) – Sayın Başkanım, izin verirseniz Komisyon üyelerini davet etmek
istiyorum.
İçişleri Komisyonunun değerli
üyeleri, madde ihdası için arzu eden arkadaşlarımız buyursunlar efendim.
MEHMET GÜNAL (Antalya) – “Arzu eden”
deme ya, “Buraya davet ediyorum.” de, gelmeyen gelmez. İmada bulunmayalım
Başkanım, lütfen.
OKTAY VURAL (İzmir) – Bu
uyuşturucular için güvenlik tedbiri uygulanmasına niye karşı çıkıyorsunuz ya?
İÇİŞLERİ KOMİSYONU BAŞKANI MEHMET
ERSOY (Sinop) – Efendim, salt çoğunluğumuz yoktur, katılamıyoruz.
OKTAY VURAL (İzmir) – Sayın Başkanım,
uyuşturucuyla ilgili güvenlik tedbirine niye karşı çıkıyorlar ya?
BAŞKAN – Komisyon önergeye salt
çoğunlukla katılmamış olduğundan önergeyi işlemden kaldırıyorum.
12’nci madde üzerinde üç adet önerge
vardır, okutuyorum:
Türkiye Büyük Millet Meclisi Başkanlığına
Görüşülmekte
olan 684 Sıra Sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal’ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun Teklifi,
Mersin Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"5237
sayılı Kanunun 191 inci maddesine aşağıdaki fıkra eklenmiştir."(10)
Birinci fıkradaki fiillerin; okul, yurt, hastane, kışla veya ibadethane gibi
tedavi, eğitim, askerî ve sosyal amaçla toplu bulunulan bina ve tesisler ile
bunların varsa çevre duvarı, tel örgü veya benzeri engel veya işaretlerle
belirlenen sınırlarına iki yüz metreden yakın mesafe içindeki umumi veya umuma
açık yerlerde işlenmesi hâlinde verilecek ceza yarı oranında artırılır.”
şeklindeki 12. maddesinin aşağıdaki şekilde değiştirilmesini arz ve teklif
ederiz. 
MADDE-
12 "5237 sayılı Kanunun 191 inci maddesine aşağıdaki fıkra eklenmiştir. 
"(10)
Birinci fıkradaki fiillerin; okul, yurt, hastane, kışla veya ibadethane gibi
tedavi, eğitim, askerî ve sosyal amaçla toplu bulunulan bina ve tesisler ile
bunların varsa çevre duvarı, tel örgü veya benzeri engel veya işaretlerle
belirlenen sınırlarına üç yüz on metreden yakın mesafe içindeki umumi veya umuma
açık yerlerde işlenmesi hâlinde verilecek ceza 3/4 oranında artırılır.”
 Mustafa Sezgin Tanrıkulu Ali
Serindağ Celal Dinçer
 İstanbul Gaziantep İstanbul
 Ali Haydar Öner Mahmut
Tanal Engin Altay
 Isparta İstanbul Sinop
 Ahmet Toptaş
 Afyonkarahisar
Türkiye Büyük Millet Meclisi
Başkanlığına
Görüşülmekte olan 684 Sıra Sayılı Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal’ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporunun 12’nci maddesinin aşağıdaki şekilde
değiştirilmesini arz ve teklif ederiz. 
 Mehmet Erdoğan Hasan
Hüseyin Türkoğlu  Ahmet Duran Bulut Muğla Osmaniye Balıkesir
 D. Ali Torlak  S.
Nevzat Korkmaz Mustafa Erdem
 İstanbul Isparta Ankara
Madde 12:
5237 sayılı Kanunun 191 inci maddesine aşağıdaki fıkra
eklenmiştir.
"(10) Birinci fıkradaki fiillerin; okul, yurt, hastane,
kamu binaları, kışla veya ibadethane gibi tedavi, eğitim, askeri ve sosyal
amaçla toplu bulunulan bina ve tesisler ile bunların varsa çevre duvarı, tel
örgü veya benzeri engel veya işaretlerle belirlenen sınırlarına iki yüz
metreden yakın mesafe içindeki umumi veya umuma açık yerlerde işlenmesi halinde
verilecek ceza yarı oranında artırılır."
BAŞKAN – Bu önerge Anayasa’ya aykırılık
önergesidir. 
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair -Torba- Kanun Tasarısının 1 inci maddesi; Anayasa
ve İçtüzük Hükümleri ile evrensel hukuk normlarına ve temel insan haklarına
aykırı olup tek parti-tek adam-diktatörlük rejimi ve polis devletinin ötesinde,
fiili "savaş hali" uygulaması getirdiğinden kanun tasarısının 12 nci
maddesinin Anayasa’ya aykırılık nedeniyle tasarı metninden çıkarılmasını arz ve
teklif ederiz.
 Pervin Buldan Nazmi
Gür Gülser Yıldırım
 Iğdır Van Mardin
 Demir Çelik Hüsamettin
Zenderlioğlu Abdullah Levent Tüzel
 Muş Bitlis
 İstanbul Erol
Dora
 Mardin
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKANI MEHMET ERSOY (Sinop) - Katılmıyoruz efendim.
BAŞKAN – Hükûmet
katılıyor mu?
İÇİŞLERİ BAKANI
EFKAN ALA – Katılmıyoruz efendim.
BAŞKAN – Önerge
üzerinde söz isteyen Levent Tüzel, İstanbul Milletvekili. 
Buyurun Sayın
Tüzel. (HDP sıralarından alkışlar)
ABDULLAH LEVENT
TÜZEL (İstanbul) – Sayın Başkan, değerli milletvekilleri; hepinizi selamlıyorum.

Görüşülmekte
olan iç güvenlik paketinin bu maddesi uyuşturucuyla ilgili verilecek cezalarda
bir ağırlaştırma hükmünü taşıyor. Biraz önce grup başkan vekilimizin de
söylediği gibi, aslında bu paketteki uyuşturucuyla ilgili düzenlemelere bir
itirazımız olmasa gerek. Bu yönde olumlu bir destek vereceğimizi söyledik.
Ancak paketin Türkiye’deki tartışılan boyutuyla bir bütün olarak insan hak ve
özgürlüklerine karşı saldıran bir tutumu nedeniyle bu madde için de bir
Anayasa’ya aykırılık önergesi vermiş durumdayız. 
Değerli
milletvekilleri, getirilen bu paketi aslında AKP iktidarının “Yeni Türkiye”,
“ileri demokrasi” adı altında söylemlerle, hatta Sayın İçişleri Bakanının bunu
bir özgürlükler reformu olarak ilan etmesi karşısında, aslında tarihin tekerini
âdeta geriye döndürmek isteyen büyük bir geri sıçrama olarak da nitelendirmek
mümkün. 
Türkiye’de polisin yetkisi az mıydı?
Polis sokaklarda gerektiği kadar suçu önleyici yetkiyi kullanmaktan geri mi
kalıyordu da bu düzenlemeler getirildi? Böyle olmadığını hepimiz biliyoruz.
Aslında, sokaklardaki kamu görevlilerinin, başta kolluk olmak üzere, devlet
adına yetki kullananların işledikleri suçlar, orantısızlık, keyfîlik, hukuk
dışılık, hepsinin cezasızlıkla yanıtlandığını biliyoruz. O nedenle, burada bir
ileriye doğru gitmekten söz etmek mümkün değil. 
Hemen aklımıza tabii, Antep’teki
görüntüler geliyor. Antep’te esnaf hakkı için alana çıktığında, bir amirin,
polis memurunun ensesinden tutup “Sık ulan, sık!” dediği, kameralara yansıyan
görüntüyü hepimiz gördük. Oradaki esnafın ne elinde molotof vardı ne de
kafaları, üstleri sarılıydı ne de yasa dışı bir üniforma giyiyorlardı. Aslında,
bu yasayla birlikte getirilmek istenen çok açık ki sokaklardaki polis
şiddetine, keyfîliğe bir yasal meşruiyet kazandırmak. Ama bu arka planda olup
işte, böyle uyuşturucu maddeleriyle, nüfus düzenlemeleri, kimlik düzenlemeleri
gibi toplumsal meşruiyet taşıyan birtakım düzenlemelerle, makyaj maddelerle bu
paket benimsetilmek isteniyor. Oysaki bu gerekçeler gerçekten kabul edilebilir
değil. 
Bütün Türkiye, demokrasi isteyen,
toplumsal barış isteyen, çözüm isteyen, insan hakları isteyen herkes bu yasaya
muhalif olduğu için, şimdi, en tepeden talimat yoluyla Meclis de kıskaca
alınarak bu saatlerde, sabaha kadar, gergin bir ortamda, gerginlik ne kelime,
âdeta sokaktaki şiddetin, baskının buraya yansıtılmış hâliyle
milletvekillerine, kadın milletvekillerine saldırarak milletvekillerinin
yaralanması pahasına bu yasa geçirilmek isteniyor. Bunu kabul etmemiz mümkün
değil değerli milletvekilleri. 
Bir defa,
hukuksuzluk ve darbeci mantık, bu keyfiyet, bu hukuksuzluk buradaki Meclis
yönetiminden başlıyor. Şimdi, sokaklarda hırsızlık, yolsuzluk, tecavüz, katil,
bütün bunlar varsa bunların nedenlerini nerede aramak gerekiyor? O suçu
işleyenlerde, o bıçağı çekenlerde, o tetiği kullananlarda değil, onlara bu
fikri aşılayan bu yönetim aygıtını, bu devlet anlayışını, bu iktidar
politikasını sorgulamamız gerekiyor. Katil, tecavüzcü ve şiddet üreten bir
iktidara sahibiz. 
Değerli milletvekilleri, “Polis yetkileri
kısıtlansın.” derken yeniden daha artıran, polisinden amirine, kaymakamından
valisine bütün yürütmeyi yargı yetkisiyle donatan; arama, tutuklama, gözaltına
alma, süreleri uzatma, bunlar kabul edilebilir şeyler değildir. 12 Eylül
rejiminden, Kenan Evren’den şikâyet edenler bugün aynı rejimin yasalarına sahip
olmak istiyor. Nerede, hani ileri demokrasi? Neden buna ihtiyaç duyuluyor,
bütün Türkiye korkuya, endişeye, işkenceye alınmak isteniyor? Çünkü normal bir
şekilde yönetme gücünü kaybetmiş durumda AKP iktidarı…
(Mikrofon otomatik cihaz tarafından
kapatıldı) 
ABDULLAH LEVENT TÜZEL (Devamla) -
…olağanüstü yetkiler elde etmek istiyor özellikle seçimlere gittiğimiz bu
dönemde. Bu kabul edilebilir bir şey değildir. Bu yasa bütün maddeleriyle geri
çekilmeli, Komisyonda yeniden görüşülmeli, muhalefet partilerinin önerileri,
eleştirileri dikkate alınarak toplumdaki bütün bu infial hâli, itiraz dikkate
alınarak toplumsal bir uzlaşma ve barış ortamında bu yasa yeniden ele alınmalı
diyorum.
Teşekkür ediyorum. (HDP sıralarından
alkışlar)
OKTAY VURAL (İzmir) – Karar yeter
sayısı…
BAŞKAN – Teşekkür ediyorum.
Önergeyi oylarınıza sunacağım, karar
yeter sayısı arayacağım.
Kabul edenler… Kabul etmeyenler… Karar
yeter sayısı vardır, önerge kabul edilmemiştir.
Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 684 Sıra Sayılı Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal’ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana
Milletvekili Osman Faruk Loğoğlu'nun; Emniyet Teşkilatı Kanununda Değişiklik
Yapılması Hakkında Kanun Teklifi, Mersin Milletvekili Ertuğrul Kürkcü'nün;
Polis Vazife ve Salahiyet Kanununda Değişiklik Yapılması Hakkında Kanun
Teklifi, İstanbul Milletvekili Mustafa Sezgin Tanrıkulu ve Cumhuriyet Halk
Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporunun 12’nci maddesinin aşağıdaki şekilde
değiştirilmesini arz ve teklif ederiz. 
 Mustafa Erdem (Ankara) ve arkadaşları
Madde 12:
5237 sayılı Kanunun 191 inci maddesine aşağıdaki fıkra
eklenmiştir.
"(10) Birinci fıkradaki fiillerin; okul, yurt, hastane,
kamu binaları, kışla veya ibadethane gibi tedavi, eğitim, askeri ve sosyal
amaçla toplu bulunulan bina ve tesisler ile bunların varsa çevre duvarı, tel
örgü veya benzeri engel veya işaretlerle belirlenen sınırlarına iki yüz
metreden yakın mesafe içindeki umumi veya umuma açık yerlerde işlenmesi halinde
verilecek ceza yarı oranında artırılır."
BAŞKAN – Komisyon önergeye katılıyor mu?
İÇİŞLERİ KOMİSYONU BAŞKANI MEHMET ERSOY (Sinop) –
Katılmıyoruz efendim.
BAŞKAN – Hükûmet katılıyor mu?
İÇİŞLERİ BAKANI EFKAN ALA – Katılmıyoruz efendim.
BAŞKAN - Önerge üzerinde söz isteyen Mustafa Erdem, Ankara
Milletvekili.
Buyurun Sayın Erdem. (MHP sıralarından alkışlar) 
MUSTAFA ERDEM (Ankara) – Sayın Başkan, değerli
milletvekilleri; 684 sıra sayılı Kanun Tasarısı’nın 12’nci maddesi üzerine
Milliyetçi Hareket Partisi Grubu adına verdiğimiz önerge üzerine söz almış
bulunuyorum. Yüce heyetinizi saygıyla selamlıyorum.
Değerli milletvekilleri, bu kanunları
niçin çıkarıyoruz bilmiyorum. Bugüne kadar çıkardığınız kanunları da niçin
çıkardığınızı anlamış değilim. Her kanun uygulanmak üzere çıkarılıyor ama ne
hikmetse AKP birilerine verdiği sözleri yerine getirmek, bir başka ifadeyle,
birilerinden aldığı talimatları harfiyen uygulamak adına bu kanunları hiçbir
zaman uygulama cesaretini, basiretini, iradesini kullanamıyor. 
Bir başka husus, bu kanunu yarın hangi
gerekçeyle hangi yeni kanunla değiştireceğinizi de merak ediyorum. Zira, bugüne
kadar yüce Meclisin iradesi yapboz tahtasına çevrilmiş ve her çıkan kanun
uygulamadaki aksaklıkları veya maksadını aşan bölümlerinin tamamlanması
dolayısıyla yeni bir kanun çıkarılması gerçeğini bu milletin huzuruna getirmeye
mecbur bırakmıştır. Bugüne kadar çıkan kanunlar uygulanmış mıdır? Ne kadarını
uygulayabildiniz? Örnek olsun diye size söylüyorum: AKP iktidarı Kenarı
Dicle’de PKK’lıları korurken, onların haklarına sahip çıkarken, İzmir’de Fırat
Yılmaz Çakıroğlu’nun şehit edilmesine göz yummuş ve bu konuda kanunu uygulama
iradesini bilerek veya bilmeyerek, kasten veya iradi bir şekilde, maalesef bu
acının yaşanmasına vesile olacak şekilde uygulamamıştır. 
YILMAZ TUNÇ (Bartın) – Kasti
uygulamaması olabilir mi ya?
MUSTAFA ERDEM (Devamla) – Değerli
milletvekilleri, Türkiye Cumhuriyeti devletinde terörden sorumlu veya PKK’yla
yapılan pazarlıklardan sorumlu geçmişteki bir bakan, yasaların uygulanmaması
gerektiği hususunda valilere, kaymakamlara talimat verdiğini televizyonlardan
ifade ederken, bizatihi kanunların uygulanmamasından kaynaklanan sebeplerle
alçaklar Türk Bayrağı’nı gönderden indirmiş ve bu kanun çıkarılamamıştır. O
zaman size soruyorum: Bu kanunları niye çıkarıyorsunuz? Uygulamayacaksınız
niçin bu milletin vaktini meşgul ediyor, bu yüce Meclisi bunlarla
oyalıyorsunuz? 
Değerli milletvekilleri, Milliyetçi Hareket Partisi olarak
her yararlı işte bu milletin yanında olduk, bu devlete sahip çıktık, bu
Meclisin haklarını korumaya çalıştık, hakkın yanında, haksızın karşısında,
batılın karşısında olduk. Ama bugün muhataplarımız kimin yanındalar, ne için
buradalar, hangi kanunun içerisine hakla batılı karıştırarak buraya
getiriyorlar, bunun cevabını sizler veriniz. Ama şunu unutmayınız ki, şu anda
da biz, Sayın Başbakan, kendisine yakışmayan bir üslupla, birilerine şirin
gözükme ve bu masum milletin duygularını sömürebilme adına bonzaiye karşı
çıktığımızı veya bir şekilde uyuşturuculara karşı çıktığımızı, ne bileyim,
molotofkokteyllerine karşı çıktığımızı söylemek suretiyle bir duygu sömürüsü
yapıyor ama görünüz ki bu şerefli millete her zaman hakkın yanında olduğunu
ispat edebilme duygusuyla molotofkokteyline de, poşuya da, bonzaiye de burada
dik durmuş, bu milletin evlatlarını gelecek adına tehdit eden ne varsa hepsine
karşı çıkmıştır. 
Ama sizler, hakla batılı iç içe girdirmek suretiyle neyin
iyi, neyin kötü olduğunu bu milletten saklarsanız o zaman güvenilirliğinizi
kaybedeceksiniz. Ama gelin, bu millete samimi olun. Zira samimiyetten kimseye
zarar gelmez ama siz sadakat ehli olmaz, samimiyete sahip çıkmazsanız bunun
bedelini yarın ağır ödeyeceksiniz. Unutmayınız ki kendiniz için yapılmasını
istemediğiniz bir şeyi başkaları için yapmayın. Şu anda memlekette
uyuşturucudan mahkûm olanların, Batı’da Türk milletine mensup olanların
uyuşturucu mahkûmiyetlerinin ve uyuşturucunun, ahlaksızlığın, bonzainin her gün
artan bir trendle arttığını düşündüğünüzde siz hangi misyonu sağlamak, hangi
güvenliği temin etmek ve bu milletin geleceğini hangi duygularla korumak
istediğinizi burada ifade edin ve o zaman göreceksiniz ki bu millet de en az
MHP kadar size sahip çıkacak ve sizin kurtuluşunuz MHP’nin elinde olacaktır.
(MHP sıralarından alkışlar) 
BAŞKAN – Teşekkür ediyorum. 
Önergeyi oylarınıza sunacağım…
III.- YOKLAMA
(CHP sıralarından bir grup milletvekili
ayağa kalktı)
ENGİN ALTAY (Sinop) – Sayın Başkan,
yoklama istiyoruz.
BAŞKAN - Yoklama talebi var, yerine
getireceğim.
Sayın Altay, Sayın Hamzaçebi, Sayın
Yılmaz, Sayın Akar, Sayın Ören, Sayın Tanal, Sayın Acar, Sayın Özcan, Sayın
Kaplan, Sayın Çıray, Sayın Şeker, Sayın Öner, Sayın Öz, Sayın Küçük, Sayın
Tanay, Sayın Demiröz, Sayın Toprak, Sayın Sarı, Sayın Kuşoğlu, Sayın Serter.
İki dakika süre veriyorum.
(Elektronik cihazla yoklama yapıldı)
BAŞKAN – Sayın milletvekilleri,
toplantı yeter sayısı vardır. 
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte
olan 684 Sıra Sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal’ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"5237
sayılı Kanunun 191 inci maddesine aşağıdaki fıkra eklenmiştir."(10)
Birinci fıkradaki fiillerin; okul, yurt, hastane, kışla veya ibadethane gibi
tedavi, eğitim, askerî ve sosyal amaçla toplu bulunulan bina ve tesisler ile
bunların varsa çevre duvarı, tel örgü veya benzeri engel veya işaretlerle
belirlenen sınırlarına iki yüz metreden yakın mesafe içindeki umumi veya umuma açık
yerlerde işlenmesi hâlinde verilecek ceza yarı oranında artırılır.” şeklindeki
12. maddesinin aşağıdaki şekilde değiştirilmesini arz ve teklif ederiz. 
MADDE-
12 "5237 sayılı Kanunun 191 inci maddesine aşağıdaki fıkra eklenmiştir. 
"(10)
Birinci fıkradaki fiillerin; okul, yurt, hastane, kışla veya ibadethane gibi
tedavi, eğitim, askerî ve sosyal amaçla toplu bulunulan bina ve tesisler ile
bunların varsa çevre duvarı, tel örgü veya benzeri engel veya işaretlerle
belirlenen sınırlarına üç yüz on metreden yakın mesafe içindeki umumi veya
umuma açık yerlerde işlenmesi hâlinde verilecek ceza 3/4 oranında artırılır.”
Mahmut Tanal
(İstanbul) ve arkadaşları
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz efendim.
BAŞKAN – Hükûmet katılıyor mu?
İÇİŞLERİ BAKANI EFKAN ALA –
Katılmıyoruz efendim.
BAŞKAN – Önerge üzerinde söz isteyen
Mahmut Tanal, İstanbul Milletvekili.
Buyurun Sayın Tanal. (CHP sıralarından
alkışlar)
MAHMUT TANAL (İstanbul) – Teşekkür
ederim Sayın Başkan.
Değerli Başkan, değerli
milletvekilleri; hepinizi saygıyla selamlıyorum.
Tabii, ceza kanunlarının amacı suç
işleme oranını azaltmak, suç işleme olayını caydırmak. Biraz önce Milliyetçi
Hareket Partisinin getirmiş olduğu önerge kamu alanlarında uyuşturucunun
satışı, satılması, içilmesi, bulundurulmasıydı ancak bunu reddettiniz, bir
çelişkiye burada düştünüz.
Şimdi, bizim buradaki önergemiz nedir?
Mevcut olan Ceza Kanunu’nun 191’inci maddesi: “Uyuşturucu veya uyarıcı madde
satın alan, kabul eden veya bulunduran ya da uyuşturucu veya uyarıcı maddeleri
kullanan kişiye iki yıldan beş yıla kadar hapis cezası verilir.” Maddenin hükmü
bu. Sizin getirmiş olduğunuz önergede bu 191’inci maddeye (10)’uncu fıkra
eklenmesine ilişkin olarak bir artırım getirdiniz. “Bu fiil, okul, yurt,
hastane, kışla veya ibadethane gibi tedavi, eğitim, askerî ve sosyal amaçla
toplu bulunan bina ve tesislerle, bunların varsa çevre duvarı, tel örgü ve
benzeri engel veya işaretlerle belirlenen sınırlarına 200 metre…” olarak siz önergeyi
getirmişsiniz, Komisyonun kabul ettiği 200 metre, biz bunu 300 metre olarak
öneriyoruz ve “Yakın mesafe içindeki umumi ve umuma açık olan yerlerde
işlenmesi hâlinde verilecek ceza yarı oranda artırılır.” demişsiniz sizler,
Cumhuriyet Halk Partisi Grubu olarak en azından -bu suçtan caydırma amacıyla-
cezanın 3/4 oranında artırılmasını öngörüyoruz biz. Buradaki amaç uyuşturucuyla
mücadele etmektir. 
Bakalım kimler bonzainin ekonomisinden
yararlanıyor? Kimler bonzaici? Bu bonzainin arkasından hani araştırma önergesi
verilmişti ya, bonzai sosyal, ekonomik ve ekonomik uzantısı olarak hangi siyasi
partilere uzanıyor, araştırma önergesi de buydu, siyasi iktidarın oylarıyla
reddedilmişti. Gerçekten, hani Başbakan suçluyordu: “Efendim, muhalefet
partileri bonzaicidir.” Şimdi, bakacağız, burada biz şunu göreceğiz tabii ki:
İktidar mı bonzaici, yoksa muhalefet partileri mi bonzaici? Burada, bu,
gerçekten bu işin turnusol kâğıdıdır. 
Evet, bugüne kadar “iç güvenlik paketi”
deniyordu ama aslında bu bir sıkıyönetim yasası, içerisinde de sos olarak
koymuş olduğunuz biraz önceki 11’inci madde ve şimdiki 12’nci madde var. Daha
önceleri de muhalefet partilerinin vermiş olduğu kanun teklifleri vardı ancak
bu kanun teklifleri bugüne kadar Genel Kurula getirilmedi ama burada sos
maddesi olarak bunlar konulduğu için topluma bu lanse ediliyor. Şimdi bunu test
edeceğiz.
Sayın milletvekilleri, Sayın Bakan,
Değerli Başkan; mevcut olan iç güvenlik yasasındaki hükümlere baktığımız zaman,
temel hak ve özgürlüklerin sınırlandırılmasının neyle yapılması lazım? Yasa
diyoruz, Anayasa’mız çünkü böyle öngörüyor. İki: Orantılılık ilkesine uygun
olması lazım, mevcut olan düzenlemeler orantılılık ilkesine uygun değil.
Elverişlilik ilkesine uygun olması lazım yani hangi koşullar sizi bu düzenlemeleri
yapmaya sevk etti? Toplumun aslında buna ihtiyacı var mı? Yasa, toplumun
ihtiyacı varsa yapılır. Burada aslında toplumun ihtiyacı yok. Toplumun asıl
ihtiyacı, bonzaiyle ilgili cezanın ağırlaştırılması gerekirken, caydırılması
için hükümler getirilmesi gerekirken siyasi iktidar maalesef bunu yapmıyor.
Çünkü bizim kendi düşüncemiz, şimdi, bunun arkasından mutlak suretle siyasi
iktidardan birilerinin ekonomik anlamda ona uzanacağını bildiğimiz için kabul
etmiyor. Üçüncüsü: Zorunluluk olacak. Dördüncüsü: Temel hak ve özgürlüklerin
çekirdek ilkesi ihlal edilmemiş olacak ama getirilen bu düzenlemelere
baktığımız zaman gerçekten temel hak ve özgürlüklerin asıl çekirdek ilkesi
ihlal edilmiş durumda ve netice itibarıyla önergemizin kabul edilmesi toplumun
yararınadır, toplumsal menfaat açısından olmazsa olmazıdır ama eğer kabul
edilmezse vallahi hepinizi bonzaici diye halka da şikâyet edeceğiz.
Ben teşekkür ediyorum, saygılarımı
sunarım. İyi çalışmalar diliyorum. (CHP sıralarından alkışlar)
BAŞKAN – Teşekkür ediyorum.
Önergeyi oylarınıza sunacağım:
III.- YOKLAMA
(MHP sıralarından bir grup milletvekili
ayağa kalktı)
OKTAY VURAL (İzmir) – Yoklama talep
ediyoruz Sayın Başkan.
BAŞKAN – Yoklama talebi var, yerine
getireceğim.
Sayın Vural, Sayın Günal, Sayın
Erdoğan, Sayın Türkoğlu, Sayın Bal, Sayın Yılmaz, Sayın Dedeoğlu, Sayın Erdem,
Sayın Doğru, Sayın Türkkan, Sayın Kalaycı, Sayın Korkmaz, Sayın Bulut, Sayın
Akçay, Sayın Şandır, Sayın Öz, Sayın Şimşek, Sayın Yılmaz, Sayın İrbeç, Sayın
Çınar.
İki dakika süre veriyorum.
(Elektronik cihazla yoklama yapıldı)
BAŞKAN – Sayın milletvekilleri,
toplantı yeter sayısı vardır.
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir.
Sayın milletvekilleri, 12’nci maddenin
oylamasının açık oylama şeklinde yapılmasına dair bir istem vardır. Şimdi istem
sahibi sayın milletvekillerinin adlarını tespit ettireceğim.
Fatma Nur Serter, İstanbul? Burada.
Aytun Çıray, İzmir? Burada.
Haydar Akar, Kocaeli? Burada.
Mevlüt Dudu, Hatay? Burada.
Mehmet Şeker, Gaziantep? Burada. 
Ayşe Eser Danışoğlu, İstanbul? Burada. 
Mahmut Tanal, İstanbul? Burada. 
Turgay Develi, Adana? Burada. 
Rıza Türmen, İzmir? Burada. 
Tanju Özcan, Bolu? Burada. 
İzzet Çetin, Ankara? 
ENGİN ALTAY (Sinop) – Takabbül
ediyorum.
BAŞKAN – Takabbül ettiler. 
Ali Özgündüz, İstanbul? Burada. 
Sedef Küçük, İstanbul? Burada. 
Sakine Öz, Manisa? Burada. 
İlhan Demiröz, Bursa? Burada. 
Binnaz Toprak, İstanbul? Burada. 
Melda Onur, İstanbul? Burada. 
Aytun Çıray, İzmir? Burada.
Açık oylamanın şekli hakkında Genel
Kurulun kararını alacağım. 
Açık oylamanın elektronik oylama
cihazıyla yapılmasını oylarınıza sunuyorum: Kabul edenler… Kabul etmeyenler…
Kabul edilmiştir. 
İki dakika süre veriyorum. 
(Elektronik cihazla oylama yapıldı) 
BAŞKAN – Sayın milletvekilleri, 684
sıra sayılı Kanun Tasarısı’nın 12’nci maddesi açık oylama sonucu:



“Kullanılan oy sayısı


:


297








Kabul


:


297



(x)





















Kâtip Üye
Muharrem Işık
Erzincan


Kâtip Üye
Dilek Yüksel
Tokat”




Böylece madde kabul edilmiştir. (CHP
sıralarından alkışlar)
ENGİN ALTAY (Sinop) – Bakın, doğrularda
buluşuyoruz değil mi?
MEHMET GÜNAL (Antalya) – Demek ki
muhalefet engellemiyormuş hepsini Başkan.
BAŞKAN - Sayın Baluken, söz talebiniz
vardı.
İDRİS BALUKEN (Bingöl) – Grubumuz adına
Adil Bey...
BAŞKAN – Devrediyorsunuz, evet.
Buyurun Sayın Zozani.
ADİL ZOZANİ (Hakkâri) – Teşekkür
ederim. 
Sayın Başkan, elimizdeki raporla ilgili
yeni bir durum söz konusu, yeni tespit ettiğimiz bir durum söz konusu.
İç Tüzük 73’ün birinci bendi der ki:
“Hükümetçe hazırlanan kanun tasarıları bütün bakanlarca imzalanmış olarak ve
gerekçesi ile birlikte Meclis Başkanlığına sunulur.”
İkinci fıkrasında da şunu ifade eder:
“Gerekçede tasarının tümü ve maddeleri hakkında bilgiler, kaldırılması veya
eklenilmesi istenilen hükümlerin neler olduğu ve neden kaldırılması,
değiştirilmesi veya eklenmesi gerekli görüldüğü açıkça gösterilmek lâzımdır.”
Bu İç Tüzük 73’e dayalı olarak 2005
yılında Mevzuat Hazırlama Usul ve Esasları Hakkında Yönetmelik’i bu Parlamento
kabul etmiş. Bu Yönetmelik’in 21’inci maddesinin (2)’nci bendinde der ki:
“Madde gerekçelerinde, her maddenin düzenleniş nedenleri açıklanır.
Kaldırılması, değiştirilmesi veya eklenmesi istenen hükümlerin neler olduğu ve
kaldırma, değiştirme veya ekleme sebepleri açıkça belirtilir. Madde
gerekçeleri, her madde için ayrı ayrı düzenlenir. Bu Madde gerekçeleri, madde
metninin tekrarı biçiminde hazırlanamaz.” 
Bu husus göz önünde bulundurulduğunda,
hem yönetmeliğin 21’inci maddesi hem de İç Tüzük’ün 73’üncü maddesine
bakıldığında Komisyonun elimizdeki bu raporunda Hükûmetin daha önce 43 madde
şeklinde Meclise sunduğu, Meclis Başkanlığının da İçişleri Komisyonuna havale
ettiği 43 maddelik Hükûmet tasarısının madde gerekçeleriyle birlikte genel gerekçesi
yer almaktadır. Ancak, komisyon çalışmaları esnasında bu tasarıya 89 madde
eklenmiştir. Bu 89 maddenin raporda gerekçeleri olmadığı gibi Komisyonun
raporunda bu değişikliklerle ilgili açıklayıcı herhangi bir bilgi söz konusu
değildir. Dolayısıyla, eksik rapor üzerinden işlem yapıyoruz. Bu hususu dikkate
almanızı rica ediyoruz.
BAŞKAN – Teşekkür ediyorum.
İDRİS BALUKEN (Bingöl) – Görüşmeye
devam edilemez tabii Sayın Başkan.
BAŞKAN - Buyurun Sayın Elitaş.
MUSTAFA ELİTAŞ (Kayseri) – Sayın
milletvekili eğer 74’üncü maddeyi okumuş olsaydı meramının orada açık bir
şekilde olduğunu görürdü, 73’üncü maddede kanun tasarılarının maddeleriyle
birlikte gerekçeli verileceğini ama 74’üncü maddede sadece genel gerekçeyle
iktifa edileceğini bilirdi. O anlamda yapılan itiraz İç Tüzük’e aykırı bir
itirazdır.
Teşekkür ediyorum.
ADİL ZOZANİ (Hakkâri) – Sayın Başkan…
BAŞKAN – Buyurun.
ADİL ZOZANİ (Hakkâri) – Sayın Elitaş
yanlış madde okuyor. Biz tasarıyı konuşuyoruz, biz kanun teklifini
konuşmuyoruz. 
MUSTAFA ELİTAŞ (Kayseri) – Tasarıda
bütün gerekçeleri var.
OKTAY VURAL (İzmir) – Esas, kanun
tasarısıdır efendim.
MEHMET GÜNAL (Antalya) – Esas alınan
kanun tasarısıdır.
İDRİS BALUKEN (Bingöl) – Kanun
tasarısı, tasarı.
ADİL ZOZANİ (Hakkâri) - Hükûmetin
hazırladığı, bir tasarıdır, kanun teklifi değildir. 
MUSTAFA ELİTAŞ (Kayseri) – Teklifle
birleşmiştir.
ADİL ZOZANİ (Hakkâri) - Baltayı yanlış
yere vuruyor, yanlıştır. Siz de bu hususu dikkate almak durumundasınız.
BAŞKAN – Teşekkür ediyorum Sayın
Zozani.
İDRİS BALUKEN (Bingöl) – Ve görüşmeye
devam edilmemesi lazım Sayın Başkan.
ADİL ZOZANİ (Hakkâri) – Bu şekilde
görüşmeye devam edemeyiz Sayın Başkan.
BAŞKAN – Sayın Komisyon Başkanının
fikrini soralım efendim.
İÇİŞLERİ KOMİSYONU BAŞKANI MEHMET ERSOY
(Sinop) – Başkanım, bu konu Komisyon raporumuzda da açıkça ifade edilmiştir.
Komisyonumuzda alt komisyon metninin maddelerinin görüşülmesinden sonra
Başkanlığımıza verilen ve metnin genelini ilgilendiren önerge, Milliyetçi
Hareket Partili ve AK PARTİ’li Komisyon üyelerimizce imzalanarak işleme alınmış
ve kabul edilmiştir.
ADİL ZOZANİ (Hakkâri) – Tamamı mı?
İÇİŞLERİ KOMİSYONU BAŞKANI MEHMET ERSOY
(Sinop) – Bu önerge doğrultusunda, alt komisyon metninin çerçeve maddelerinde
ve ayrı birer çerçeve madde altında düzenlenmesi gereken fıkralar, ek maddeler
ve geçici maddeler kanun yapım tekniğine uygun olarak ayrı birer çerçeve madde
altında olmak üzere bölünmeleri sonucu 43 madde olan metin 132 madde olmuştur.
Bu husustaki gerekçe de komisyon raporumuza dercedilmiştir. 
Saygılarımla arz ediyorum efendim. 
ADİL ZOZANİ (Hakkâri) – Sayın Başkan,
böyle bir şey söz konusu değil. 
İDRİS BALUKEN (Bingöl) – Kanun tasarısı
132 madde, gerekçesi yok ki. 
ADİL ZOZANİ (Hakkâri) – Burada öyle bir
şey söz konusu değil Sayın Başkan. 
MUSTAFA ELİTAŞ (Kayseri) – Sayın
Başkan, görüşülmüş, Meclis Başkanlığının bastırıp dağıttığı şeyi… Yani, ara ara
öyle tartışmalar olur mu?
BAŞKAN – Sayın Zozani, zaten…
ADİL ZOZANİ (Hakkâri) – Eğer biz
göremediysek müsaade edin, ara verin, bize de göstersin. Böyle bir şey söz
konusu değil. 
BAŞKAN – Lütfen Sayın Zozani. Meclis
Başkanlığı havale etmiş komisyonlara, komisyonlardan Genel Kurula intikal etmiş
efendim, 12’nci maddeye gelmişiz. 
ADİL ZOZANİ (Hakkâri) – Sayın Başkan,
müsaade edin, bitireyim. 
BAŞKAN – Yapılacak herhangi bir işlem
söz konusu değildir. 
ADİL ZOZANİ (Hakkâri) – Sayın Başkan,
yeni fark edilmiş bir durum söz konusudur. 
İDRİS BALUKEN (Bingöl) – Yeni fark
edilen bir durum var, görüşülemez. 
ADİL ZOZANİ (Hakkâri) – Meclis
Başkanlığının, 14’üncü maddenin 6’ncı bendinde komisyon çalışmalarını denetleme
yetkisiyle birlikte, aynı maddenin 10’uncu bendinde Anayasa’ya uygunluk
kriterleri çerçevesinde İçişleri Komisyonunun bu kanun yapma tekniğine aykırı
bir şekilde Meclis gündemine taşıdığı bu tasarıyla ilgili olarak işlem yapması
gerekmektedir.
İDRİS BALUKEN (Bingöl) – Kanunlara
sorabilirsiniz. 
BAŞKAN – Sayın milletvekilleri,
komisyon raporunun tekemmül etmemesi nedeniyle görüşülemeyeceğine ilişkin,
itiraza ilişkin tutumumu kısaca açıklamak istiyorum. 
SEYFETTİN YILMAZ (Adana) – Sayın
Başkan…
BAŞKAN – Bir saniye, bir açıklayayım
efendim, konuşurken söz aldınız. 
Bakanlar Kurulunca 24/11/2014 tarihinde
Türkiye Büyük Millet Meclisi Başkanlığına sunulan (1/995) esas numaralı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı, Başkanlıkça esas olarak havale
edildiği İçişleri Komisyonunda söz konusu tasarı esas alınarak ve 8 kanun
teklifiyle birleştirilerek görüşülmüş, rapora bağlanmış, rapor Başkanlığa 27/1/2015
tarihinde sunulmuştur. Türkiye Büyük Millet Meclisi Başkanlığınca komisyon
raporu bastırılarak milletvekillerine dağıtılmış, Genel Kurulun gündemine
girmiştir, şu anda 12’nci maddesi de kabul edilmiştir. 
İDRİS BALUKEN (Bingöl) – Olabilir, yeni
fark edildi.
ADİL ZOZANİ (Hakkâri) – Yeni fark
edilen bir durum bu, olabilir Başkanım.
BAŞKAN - Gerekçeleri, genel
yetersizliği öne sürülerek görüşülmeyeceği iddiası doğru değildir efendim.
İDRİS BALUKEN (Bingöl) – Sayın Başkan,
usul tartışması açıyoruz.
ADİL ZOZANİ (Hakkâri) – Sayın Başkan,
usul tartışması talep ediyoruz. 
BAŞKAN – Efendim, neyin usul
tartışması? 12’nci maddeye gelmişiz Sayın Zozani. Lütfen efendim!
ADİL ZOZANİ (Hakkâri) – Israr
edemezsiniz, bu yanlıştır Sayın Başkan. En azından bir usul tartışmasında bizim
bunu paylaşmamız…
BAŞKAN – Yeni madde ihdasına dair…
ADİL ZOZANİ (Hakkâri) – Hayır efendim…
BAŞKAN – Görüşümü bildirdim efendim,
siz söylediniz, ben de söyledim.
ADİL ZOZANİ (Hakkâri) – Tutumunuz
hakkında usul tartışması talep ediyoruz. 
BAŞKAN – Yeni madde ihdasına dair…
ADİL ZOZANİ (Hakkâri) – Hayır, bunu
yapamazsınız Sayın Başkan.
BAŞKAN – Neyi yapamam Sayın Zozani? 
ADİL ZOZANİ (Hakkâri) – Bu kadar
aykırılığı yapamazsınız.
BAŞKAN – Lütfen ama…
ADİL ZOZANİ (Hakkâri) – Size lütfen
ama… İzah edeceğiz.
BAŞKAN – Söz aldınız yerinizden,
verdim, ben de görüşümü bildirdim, Sayın Elitaş da fikrini bildirdi, başka…
ADİL ZOZANİ (Hakkâri) – Hayır efendim,
bu kadar yanlış, bu kadar…
İDRİS BALUKEN (Bingöl) – Sayın Başkan…
BAŞKAN – Buyurun Sayın Baluken.
İDRİS BALUKEN (Bingöl) – Şimdi,
arkadaşımız gerekçeleriyle bu yasa tasarısının şu anda görüşülemeyeceğine dair
yeni tespit ettiğimiz bir durumu İç Tüzük ve yönetmeliğe dayanarak Genel
Kurulun bilgisine ve sizin bilginize sundu. 
MUSTAFA ELİTAŞ (Kayseri) – Sayın
Başkan, İç Tüzük’te olmayan bir usulle devam ediyoruz. Hep tüzük, tüzük,
kurallar diyorlar ama şu anda her şey kural dışı gidiyor.
İDRİS BALUKEN (Bingöl) – Siz bununla
ilgili mevcut tasarının görüşülmesiyle ilgili bir tutum belirlediniz. 
RECEP ÖZEL (Isparta) – Sayın Başkan,
aynı konuda aynı usul tartışmasını açmıştı.
İDRİS BALUKEN (Bingöl) – Dolayısıyla,
biz bu tutumunuzun doğru olmadığını düşünüyoruz ve bir usul tartışması
istiyoruz. İç Tüzük’ün 63’üncü maddesine göre de usul tartışmasıyla ilgili süreçler
diğer işlerden önceye alınır. Yani, bu konudaki talebimizde ısrarcıyız.
BAŞKAN – Sayın Baluken, Meclis
Başkanlığına gelmiş, Meclis Başkanlığı Komisyona havale etmiş, görüşülmüş…
İDRİS BALUKEN (Bingöl) – Olabilir.
BAŞKAN - …komisyon raporu yazılmış, Genel
Kurula intikal etmiş ve 5’inci gün, 6’ncı günden bu tarafa devam ediyor
görüşmeler, 12’nci maddeye gelmişiz. Biraz önce de görüşlerimi açıkladım, usul
tartışması açacak herhangi bir konu yoktur.
ADİL ZOZANİ (Hakkâri) – Hayır, Sayın
Başkan…
İDRİS BALUKEN (Bingöl) – Başkanım,
olabilir, Genel Kurulun gündemine gelmiş olabilir, 100’üncü maddeye de gelmiş
olabilir, bir usulsüzlük varsa bizim görüşmemiz…
BAŞKAN – Bu usul nasıl, nerede var yani
şimdi?
ADİL ZOZANİ (Hakkâri) – Her tarafında
var Sayın Başkan. Siz incelediniz mi bunu?
İDRİS BALUKEN (Bingöl) – Yani müsaade
edin de usul tartışması açın, milletvekillerini bilgilendirelim.
Milletvekillerini bilgilendirmek istiyoruz.
MUSTAFA ELİTAŞ (Kayseri) –
Milletvekilleri biliyor ki, okuduk gerekçeleri.
ADİL ZOZANİ (Hakkâri) – Gündeme hâkim
misiz gerçekten? İncelediniz mi Sayın Başkan?
BAŞKAN – Sizin
hiç kimseye, hiçbir sayın milletvekiline “Buna hâkim misiniz, biliyor musunuz…”
Bunlar soru değil yani.
ADİL ZOZANİ
(Hakkâri) – Siz buna hâkim misiniz Sayın Başkan, gündeme hâkim misiniz?
RECEP ÖZEL
(Isparta) – Hâkimiz.
MUSTAFA ELİTAŞ
(Kayseri) – Sayın Başkan, bu, Meclis Başkanlığına hakarettir.
İDRİS BALUKEN
(Bingöl) – Sayın Başkan, bakın, şu anda saat iki.
BAŞKAN –
Olabilir, iki de olabilir canım. 
ADİL ZOZANİ
(Hakkâri) – Hâkim olmadığınız bir gündeme…
BAŞKAN - Grup
olarak anlaşırsınız…
İDRİS BALUKEN
(Bingöl) – Yarın grup toplantılarımız var ve hiçbirimiz bu Genel Kurulun devam
etmesi, uzamasıyla ilgili bir çaba içerisinde değiliz ama tespit ettiğimiz
usulsüzlükleri…
ADİL ZOZANİ
(Hakkâri) – En azından burada tartışmamız gerekiyor.
ALİ ERÇOŞKUN
(Bolu) – Çok inandırıcı oldu.
BAŞKAN – Buyurun
efendim, usul tartışması…
MEHMET DOĞAN
KUBAT (İstanbul) – Lehte…
RECEP ÖZEL
(Isparta) – Lehte…
LEVENT GÖK
(Ankara) – Aleyhte…
MEHMET GÜNAL
(Antalya) – Aleyhte…
ALİ RIZA ÖZTÜRK
(Mersin) – Aleyhte…
BAŞKAN – Birer
tane yazıyorum.
Lehte, buyurun
Sayın Kubat. (AK PARTİ sıralarından alkışlar)
MUSTAFA ELİTAŞ
(Kayseri) – Sayın Başkan, şu, hiç usule uygun bir hareket değil.
XII.- USUL HAKKINDA GÖRÜŞMELER
(Devam)
4.- Oturum Başkanı TBMM
Başkan Vekili Sadık Yakut’un, 684 sıra sayılı Kanun Tasarısı’na İçişleri
Komisyonunda eklenen maddelerin gerekçeleri raporda yer almadığı hâlde eksik
rapor üzerinden görüşmelere devam etmesinin İç Tüzük hükümlerine uygun olup
olmadığı hakkında
MEHMET DOĞAN
KUBAT (İstanbul) – Sayın Başkanım, çok değerli milletvekili arkadaşlarım;
açılan usul görüşmesinde Başkanlığın tutumu lehinde söz almış bulunuyorum. Bu
vesileyle yüce heyetinizi saygılarımla selamlarım.
Biraz önce
Komisyon Başkanımız da açıklama yaptı. Değerli arkadaşlar, İç Tüzük’ün 73’üncü
maddesi kanun tasarılarının nasıl hazırlanacağını, buna ilişkin usul ve
esasları, şeklî unsurları belirtmiştir. Gerekçeli olarak, genel gerekçe, madde
gerekçeleri ve bunun tümünün Bakanlar Kurulu tarafından imzalanması gerekliliği
açıkça ifade edilmiştir. Sayın Zozani’nin belirttiği mevzuat hazırlama usul ve
esasları hakkında yönetmelik, Türkiye Büyük Millet Meclisi tarafından değil,
Bakanlar Kurulu tarafından kabul edilmiş, kamu kurum ve kuruluşlarına bu yolda
hazırlanacak mevzuatlara ilişkin yön gösterici bir mevzuattır, ikincil
mevzuattır ve Türkiye Büyük Millet Meclisini kesinlikle bağlamaz. Dolayısıyla,
buna aykırılığı iddia etmek zaten hukuk tekniğine de aykırıdır. 
Değerli
arkadaşlar, eğer geçmişteki yerleşik Genel Kurul uygulamalarından örnekler
verecek olursak, bakın, 24 Haziran 2010 tarihli Genel Kurul birleşiminde de
burada uygulama yapılmış. Eğer bir maddeyle birden fazla kanunda değişiklik
öngörülmesi durumu varsa her bir fıkra üzerinde ayrı madde gibi görüşme açılır
Genel Kurulda.
Şimdi, bu tasarı
43 madde olarak Bakanlar Kurulu kararıyla Komisyona gönderilmiş. İçişleri
Komisyonunun alt komisyonu bunu 43 madde görüştükten sonra tümü üzerinde üst
komisyonun görüşmeleri sırasında -168 ile 172 sayfaları eldeki tasarıdan
incelenebilir- alt komisyon metninin görüşmeleri tamamlandıktan sonra verilen
bir önerge üzerine çerçeve 43 maddenin… Genel Kurulda maddenin birden fazla
kanunda değişiklik yaptığından dolayı fıkraların burada ayrı madde olarak
görüşülmesi zorunluluğundan kaynaklı olarak görüşmenin daha kolay ve bütünlük
içerisinde yürütülebilmesi bakımından 43’üncü maddede yer alan fıkralar ayrı
madde hâline getirilmek suretiyle kanun tekniği bakımından da daha uygun bir sistematik
benimsenmiştir. Dolayısıyla, bunun İç Tüzük’e aykırı bir yönü yoktur. 
İDRİS BALUKEN
(Bingöl) – Doğan Bey, sizin hukuk bilginize ne oldu ya? Şaşırtıyorsunuz. 
MEHMET DOĞAN
KUBAT (Devamla) - Şu anda da görüşmelere devam edilmesi noktasında yasal ve
anayasal açıdan, İç Tüzük açısından herhangi bir engel bulunmamaktadır. Bu
vesileyle, yüce heyetinizi saygılarımla selamlarım. (AK PARTİ sıralarından
alkışlar) 
BAŞKAN –
Teşekkür ediyorum. 
Aleyhte söz
isteyen Adil Zozani, Hakkâri Milletvekili. 
Buyurun Sayın
Zozani. 
ADİL ZOZANİ
(Hakkâri) – Teşekkür ederim Sayın Başkan. 
Evet, biraz
önce, İç Tüzük’e alenen aykırı bir durumu gündeminize getirdik. Esasında,
gündeminize getirirken de sizin tutumunuzda ısrar edeceğinizi biliyorum, biraz
sonra yapacağınız açıklamayı da biliyorum ama en azından, bu itirazlarımızın
kayda geçmesi ve yarın öbür gün Başkanlık Divanı sizin tutumunuzu veya
uygulamalarınızı incelediğinde ne kadar İç Tüzük’e uygun hareket ettiğinizi
görmesi açısından iyi olur diye düşündük, bu nedenle getirdik. 
Efendim, evet,
bu yönetmeliği Hükûmet 2005 yılında hazırlamış. Hangi hükûmet hazırlamış? AK
PARTİ Hükûmeti bir yönetmelik hazırlamış demiş ki: “Ben, bundan sonra kanun,
tasarı, yönetmelik vesaire hazırlarken buna uygun davranacağım.” Kaynağını nereden
alıyor? İç Tüzük 73’üncü maddeden alıyor, tasarılar için. Biraz önce Sayın
Elitaş 74’e atıfta bulundu, onun üzerinden geçiştirmeye çalıştı ancak 74
milletvekillerinin vereceği kanun teklifleriyle ilgilidir. Hükûmetin vereceği
tasarıların tamamıyla İç Tüzük 73’e göre değerlendirilmesi gerekiyor.
Yönetmelik de İç Tüzük 73’e göre belirlenmiş. Zaten yönetmeliğin 1’inci
maddesini okuduğunuz zaman açıkça ifade etmiş, Hükûmet kendisini bağlamış, “Bu
yönetmeliğin amacı, Başbakanlık, bakanlıklar, bağlı, ilgili, ilişkili kurum ve
kuruluşlar…” deyip geçiyor, bundan sonra kanun teklifi hazırlarlarken buna
uygun olarak hazırlayacaklar diyor.
İDRİS BALUKEN (Bingöl) - Yani kimin
74’ü okumadığı belli.
ADİL ZOZANİ (Devamla) – Bunu da geçtik,
bunu kim ne zaman yapmış? 2005 yılında AK PARTİ Hükûmeti yapmış, ben buna göre
hazırlık yapacağım, geleceğim demiş.
Ancak 43 maddelik tasarı, etki analizi
olmaksızın Meclis gündemine gelmiş, etki analizi olmadığı için Meclis
Başkanının etki analizi yok deyip… Çünkü bu yönetmeliği Meclis Başkanlığına
sunmuş, Kanunlar Kararlarda var bu yönetmelik, herkeste yok, Kanunlar Kararlar
önlerine bir tasarı ya da teklif gittiği zaman bu yönetmeliğe bakarak karar
veriyorlar. Kanunlar Kararlar, Hükûmet tasarısı Meclisin ilk gündemine geldiği zaman,
efendim, bu tasarının etki analizi yoktur deyip Meclis Başkanlığı marifetiyle
Hükûmete tasarının iadesini önermesi gerekirdi. Burada bir görevsizlik durumu
söz konusudur, bu bir.
İkincisi, ikinci önemli husus: Komisyon
çalışmaları esnasında Hükûmetin önerdiğinin 2 katı kadar daha madde eklenmiş ve
şimdi Meclis Genel Kuruluna gelmiş. Bakıyoruz, ne bir etki analizi var… Madde
gerekçesi yok her şeyden önemlisi, çünkü madde gerekçesi şunun için önemlidir:
Uygulayıcı ola ki madde metnini okuduğunda tereddüde düştü… Doğan Bey, siz
hukukçular çok daha iyi bilirsiniz, bu sizin konunuz. 
(Mikrofon otomatik cihaz tarafından
kapatıldı) 
İDRİS BALUKEN (Bingöl) – Bilir de
okumuyor işte, 74’ü okumadan konuşuyor.
ADİL ZOZANİ (Devamla) - Uygulayıcı
madde metnini değerlendirdiğinde eğer tereddüde düşerse referans olarak nereye
bakar? Yasa yapıcının maddeye ilişkin olarak getirdiği gerekçeyi okuyarak karar
verir. Siz bunu ortadan kaldırarak, bu imkânı ortadan kaldırarak yasayı eksik
yapıyorsunuz.
Ben bir hukukçu değilim ama siz bir
hukukçu olarak gelip burada zevahiri kurtarmak için bu tarz savunmaların içine
giriyorsanız en azından hukukçu kimliğinizi tartışmaya açmış olursunuz.
Tekrar ediyorum: Uygulayıcı,
Parlamentonun kabul ettiği bu yasalarda…
BAŞKAN – Evet, teşekkür ediyorum Sayın
Zozani.
ADİL ZOZANİ (Hakkâri) - …herhangi bir
cümlede tereddüde düştüğü zaman kanun yapıcının kanunun gerekçesini okuyarak
karar verir. Siz bu imkânı ortadan kaldırıyorsunuz. Buna dikkatinizi çekiyorum.
BAŞKAN – Lehte söz isteyen Engin Altay,
Sinop Milletvekili.
Buyurun.
ENGİN ALTAY (Sinop) – Levent Bey
konuşacaklar.
BAŞKAN – Levent Gök, Ankara
Milletvekili.
Buyurun Sayın Gök. (CHP sıralarından
alkışlar)
LEVENT GÖK (Ankara) – Sayın Başkan,
değerli milletvekilleri; tabii, gecenin bu ilerleyen saatlerinde biz de Sayın
Başkan bir usul tartışması açınca belki Meclisimizi doğruya sevk eder
düşüncesiyle ve Sayın Başkana güvenerek lehinde söz aldık ama incelediğimiz
zaman baktık ki bizim de lehinde olacağımız bir husus değildir değerli
arkadaşlar.
Şimdi, sevgili arkadaşlar, gerçekten
“Bu yasanın neresini düzeltelim?” diye baktığınızda, bir kere, başından beri
ciddi hatalar var. Böylesine temel hakları ilgilendiren bir yasa 43 maddeyle
geliyor ve vardığı sonuç 132 madde. 43 maddenin gerekçesi var, diğerleri
nerede? Yani neyi anlatmak istiyorsunuz o maddede, milletvekilleri okuduğu
zaman o yasanın ruhunu nasıl anlayacak? Gerekçesini yazarsanız anlayacak. Yani
Hükûmet ne düşünüyor, Plan ve Bütçe Komisyonunda ya da diğer komisyondaki
arkadaşlarımız neler düşünüyor? Bunu bilmemiz lazım değerli arkadaşlar, hangi
gerekçeyle geldi bu, hangi gerekçeyle geldi? 
Şimdi, esas komisyon İçişleri
Komisyonu; bu yasanın Adalet Komisyonuna gitmesi lazım, Anayasa Komisyonuna
gitmesi lazım, Avrupa Birliği Uyum Komisyonuna gitmesi lazım, İnsan Haklarını
İnceleme Komisyonuna, Millî Eğitim, Kültür, Gençlik ve Spor Komisyonuna, Millî
Savunma Komisyonuna, Plan ve Bütçe Komisyonuna gitmesi lazım. Tam 7 tane tali
komisyonu var bu yasanın, hiçbirine gitmiyor değerli arkadaşlarım. İçişleri
Komisyonundan geçiyor, 43 maddeyle geliyor, 132 maddeye çıkıyor; tali
komisyonların hiçbirinde tartışılmıyor, tali komisyonlardan gelen bir düşünce
yok ve İçişleri Komisyonu alıyor bunu, yasa tekniğine de aykırı olarak -ki
tasarılar hükûmetçe getirildiği zaman, bunların uzmanlarca, bilim adamlarınca,
herkesçe tartışılarak gelmesi gerekiyor- oradan verilen önergelerle bir torba
yasa geliyor. 
Torba yasa, bir kere Başbakanın sözüne
aykırı bir yasa, Başbakan “Bir daha getirmeyeceğiz.” diyor, ama bu torba
yasayla karşımızdasınız. 
Tam 21 kanun değerli arkadaşlarım,
birbirleriyle ilgisi yok. Bu aykırılıklar o kadar fazla ki, bu konuda
söyleyecek o kadar çok söz var ki. Bunların gerekçesinin olmaması, kanun
tekniğine aykırı olması, tali komisyonlardan görüşülmeden gelmesi, 43 maddeyle
başlayıp 132 maddeye kadar giden ve 21 kanunu ilgilendiren bir torba yasayla,
Anayasa’ya, insan haklarına, Avrupa’daki bütün sözleşmelere, Avrupa İnsan
Hakları Sözleşmesi’ne, İnsan Hakları Mahkemesinin bütün kararlarına aykırı bir
kanun tasarısı çıkıyor karşımıza. 
“Bunları düzeltsin.” diyoruz, ama bu
saatte de dinleyeceğinizden hiç umudumuz yok. Bu nedenle, biz de bunun
aleyhinde olduğumuzu belirtiyor, hepinizi saygıyla selamlıyorum. (CHP ve HDP
sıralarından alkışlar)
BAŞKAN – Teşekkür ediyorum.
Aleyhte söz isteyen Mehmet Günal,
Antalya Milletvekili.
Buyurun Sayın Günal. (MHP sıralarından
alkışlar)
MEHMET GÜNAL (Antalya) – Teşekkür
ederim.
Sayın Başkan, değerli milletvekilleri;
hepinizi saygıyla selamlıyorum.
Sayın Başkan, burada öncelikle şunu
söyleyeyim: Komisyon Başkanı “Arkadaşlarımız imzaladı.” derken, sanki hepsini
kabul etmiş der gibi söyledi. Muhalefet şerhinde, “Şekil açısından, tasarı
mevzuat hazırlama kurallarına uygun hazırlanmamıştır.” diye cümlemiz başlıyor,
arkadaşlarımızın o şerhini önce bir söyleyeyim aynı konuda. 
Bu, sizin yaptığınız ilk şey değil
arkadaşlar. İç Tüzük’ün bir yerini okuyor arkadaşlarımız -Sayın Kubat da aynı
şekilde bakıyor- devamında diyor ki: “Gerekçede, tasarının tümü ve maddeleri
hakkındaki bilgiler, kaldırılması veya eklenmesi istenen hükümlerin neler
olduğu ve neden kaldırılması, değiştirilmesi veya eklenmesi gerekli
görüldüğünün açıkça gösterilmesi lazım.” Sizin gerekçelerde, şu yapılmaktadır,
bu yapılmaktadır, hiçbirisi yok. 
Artı, sizin tasarınızda kaç tane
gerekçe var? 43. Peki, sonra böldüğünüz maddelerin gerekçesi var mı? Yok. Neden
böyle oluyor? İç Tüzük’e aykırı olduğunu bile bile “Çabuk geçirelim, 43 maddeyi
üçte 1 oranında geçiririz.” diye getiriyorsunuz. Meclis Başkanlığına sesleniyorum,
Kanunlar ve Kararlara seslenmiyorum çünkü Kanunlar ve Kararların söylediğini,
Meclis Başkanının da söylediğini komisyon başkanları dinlemiyor, sorun burada. 
Bakın, tekrar söylüyorum, Kanunlar ve
Kararların “İç Tüzük’e aykırı.” diye tespit ettiği şeyi komisyon başkanları
dinlemiyor. Sayın Bilgiç orada gülüyor, bakıyor, o biliyor ne dediğimi.
SÜREYYA SADİ BİLGİÇ (Isparta) – Çok iyi
anladım.
MEHMET GÜNAL (Devamla) – Daha yeni bir
tane daha yazı geldi. Meclis Başkanlığı maalesef artık evrak sevk memurluğu
hâline gelmiş. Komisyonlar kafasına göre, İç Tüzük’e aykırı yapıyor. Bu kanun
teklifi siz de kabul ettiniz ki 132 madde. Neden 43 maddelik kanun teklifini
Meclis Başkanlığı kabul ediyor, İç Tüzük’e aykırı? Biz burada bir tane önerge
verdiğimiz zaman “Kusura bakmayın, bunu alamayız.” diyorsunuz. Neden? “İç
Tüzük’ün şu maddesine aykırı.” Güzel. Bunların İç Tüzük’e aykırı olduğunu
Meclis Başkanlığı tespit ediyor arkadaşlar. Aynısı yukarıda, geliyor, başka bir
torba. Yazı yazdık Meclis Başkanlığına. 35’inci maddede “Kanun ekleyemez
komisyonlar.” diyor, yazıyor Meclis Başkanlığı. “Benimki doğru.” diyor komisyon
başkanı, geriye iade ediyor, siz de onu alıp sıra sayısına basıyorsunuz. 
SÜREYYA SADİ BİLGİÇ (Isparta) – İç
Tüzük 26…
MEHMET GÜNAL (Devamla) – Şimdi böyle,
İç Tüzük’e aykırı hiçbir şey olmaz. Siz artık ne İç Tüzük bıraktınız ne Anayasa
ne kararlar bıraktınız. Bu şekliyle bu kanun yapma olmaz. Aceleniz var, tamam,
anladık ama doğru olanları getirirseniz o aceleyle çıkar. Siz helal ile haramı
karıştırırsanız, sürekli olarak o torbaların içerisine getirdiğiniz… Bak, iki
tanesine, bütün muhalefet partileri evet verdi mi? Verdi. Hatta, daha ileri
götürelim diye önerge verdik mi? Verdik. 
İDRİS BALUKEN (Bingöl) – Onlar kabul
etmedi. Bonzaiyle ilgili onlar kabul etmedi.
MEHMET GÜNAL (Devamla) – Demek ki
muhalefet doğru olan şeyleri destekliyormuş. Gelin, bu kanunun İç Tüzük’e
aykırı hükümlerini şimdiden geri çekin. 
Anayasa Mahkemesinin normalde bunu
esastan değil zaten usulden bozması gerekir diyor, hepinize saygılar sunuyorum.
(MHP sıralarından alkışlar) 
BAŞKAN – Evet, teşekkür ediyorum.
Sayın milletvekilleri, Türkiye Büyük
Millet Meclisi Başkanlığına aynı çerçeve madde içerisinde birden fazla maddede
değişiklik yapan kanun tasarı ve teklifleri sunulabilmektedir. Bu maddelerin
görüşmelerinde komisyonların bugüne kadar farklı usulleri benimsedikleri
görülebilmektedir. İç Tüzük’te ihtisas komisyonlarının kanun tasarı ve
tekliflerini görüşmelerinde ayrıntılı kurallar bulunmamaktadır. Komisyon
görüşmelerinde konuşma süreleri, önerge işlemleri, soru-cevap işlemi, alt
komisyon çalışmaları gibi hususlarda Genel Kurula nazaran esnek, geniş bir
çalışma yöntem ve şekli söz konusudur. Bu çerçevede, Mevzuat Hazırlama Usul ve
Esasları Hakkında Yönetmelik hükümlerine ve kanun tekniğine uygun şekilde bazı
komisyon görüşmeleri neticesinde bünyesinde birden fazla maddede değişiklik
öngören maddelerin ayrı çerçeve maddeler hâlinde düzenlenerek Komisyonun kabul
ettiği metnin oluşturulduğu görülebildiği gibi, tasarı veya teklifteki aynı
çerçeve madde içerisinde birden fazla maddede değişiklik yapan düzenlemenin
korunduğu da görülmektedir.
Komisyonun kanun tekniğine uygun
şekilde metnini düzenlememiş olması hâlinde, Genel Kurul görüşmelerinde
Başkanlık resen bir çerçeve madde içerisinde farklı maddeyi değiştiren her bir
fıkrayı ayrı birer madde olarak telakki etmekte, görüşmesini de oylamasını da
ayrı ayrı gerçekleştirmektedir. Bu sıra sayısında ise Komisyon kanun yapım
tekniğine uygun olarak her bir madde değişikliğini ayrı çerçeve madde olarak
düzenlemiştir. Bu durum yeni madde ihdası niteliğinde değildir. Komisyon
Raporu, Komisyon görüşme tutanakları ve Komisyon Başkanınca yapılan açıklamalar
çerçevesinde 684 sıra sayısıyla Meclis Başkanlığına bastırılarak dağıtılan ve
gündeme girerek görüşmesine başlanmış olan Komisyon Raporu ve metninin İç
Tüzük’e uygun olduğu değerlendirilmektedir. Tasarı usul açısından hemen her
yönüyle tartışılmış; esasının, özünün, içeriğinin konuşulması kabul edildiği
takdirde uygulayıcılara da ışık tutacak, yararlı olacaktır.
Türkiye Büyük Millet Meclisinin
dönemler boyunca uygulanan İç Tüzük hükümlerinin zorlanmaması düşüncesindeyim.
Bu düşüncelerle de tutumumda bir değişiklik söz konusu değildir.
MEHMET GÜNAL (Antalya) – Başkanım, bu
kadar düşünceyi kısa sürede nasıl yazdınız, merak ettim. Önceden mi
hazırladınız?
HASİP KAPLAN (Şırnak) – Bilgisayardan
okudu demin Başkan ya onları!
BAŞKAN – Sayın milletvekilleri…
OKTAY VURAL (İzmir) – Sayın Başkan,
usulle ilgili 73’üncü maddeye uygun olmayan tasarıyı Türkiye Büyük Millet
Meclisi Başkanlığının iade etmesi gerekir. Sorun oradan kaynaklanıyor. Bunların
gerekçeleri İç Tüzük’ün amir hükümlerine göre maalesef bu talepleri
karşılamıyor. “Lazımdır.” diyor ama maalesef bu lüzumluluk kanun tasarılarında
yok, sorun orada. Siz gönderemiyorsunuz geriye, iade edemiyorsunuz ama bizim
önerge olduğu zaman “Gerek yoktur.” diyorsunuz.
BAŞKAN – Teşekkür ediyorum Sayın Vural.
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Yeni madde ihdasına ilişkin
önerge vardır.
Okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları'nın (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) "5237 sayılı
Tük Ceza Kanununun 191 inci maddesine aşağıdaki fıkra eklenmiştir. "(10)
Birinci fıkradaki fiillerin; okul, yurt, hastane, kışla veya ibadethane gibi
tedavi, eğitim, askeri ve sosyal amaçlı toplu bulunulan bina ve tesisler ile
bunların varsa çevre duvarı, tel örgü veya benzeri engel veya işaretlerle
belirlenen sınırlarına ikiyüz metreden yakından mesafe içindeki umumi veya
umuma açık yerlerde işlenmesi halinde verilecek ceza yarı oranında
artırılır." şeklindeki 12 nci maddesinden sonra gelmek üzere aşağıdaki
maddenin ihdas edilmesini ve diğer maddelerin buna göre teselsül ettirilmesini
arz ve teklif ederiz.
 Mehmet Erdoğan Alim
Işık
 Muğla 
Kütahya…”
OKTAY VURAL (İzmir) – Sayın Başkan,
önergeyi geri çekiyoruz.
BAŞKAN – Evet, önerge geri çekilmiştir.
13’üncü madde üzerinde üç adet önerge
vardır, okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun 13.
Maddesiyle değiştirilmesi öngörülen 5271 sayılı Kanunun 91. Maddesinin dördüncü
fıkrasının aşağıdaki şekilde değiştirilmesini arz ve teklif ederiz. 
Mehmet Erdoğan Ahmet
Duran Bulut Hasan Hüseyin Türkoğlu
 Muğla Balıkesir Osmaniye
D. Ali Torlak  S.
Nevzat Korkmaz
 İstanbul Isparta

"(4) Suçüstü halleriyle sınırlı
olmak kaydıyla; kişi hakkında aşağıdaki bentlerde belirtilen suçlarda mülki
amirlerce belirlenecek kolluk amirleri tarafından yirmi dört saate kadar,
şiddet olaylarının yaygınlaşarak kamu düzeninin ciddi şekilde bozulmasına yol
açabilecek toplumsal olaylar sırasında ve toplu olarak işlenen suçlarda kırk
sekiz saate kadar gözaltına alınma kararı verilebilir. Gözaltına alma nedeninin
ortadan kalkması halinde veya işlemlerin tamamlanması üzerine en geç yukarıda
belirtilen sürelerin sonunda Cumhuriyet savcısına yapılan işlemler hakkında
bilgi verilerek talimatı doğrultusunda hareket edilir. Kişi serbest
bırakılmazsa yukarıdaki fıkralara göre işlem yapılır. Ancak kişi en geç kırk
sekiz saat, toplu olarak işlenen suçlarda dört gün içinde hâkim önüne çıkarılır.
Bu fıkra kapsamında kolluk tarafından gözaltına alınan kişiler hakkında da
gözaltına ilişkin hükümler uygulanır."
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik Yapılması
Hakkında Kanun Teklifi, Çanakkale Milletvekili İsmail Kaşdemir'in; Kimlik
Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"4/12/2004 tarihli ve 5271 sayılı
Ceza Muhakemesi Kanununun 91 inci maddesine üçüncü fıkrasından sonra gelmek
üzere aşağıdaki fıkra eklenmiş ve diğer fıkralar buna göre teselsül
ettirilmiştir.
"(4) Suçüstü halleriyle sınırlı
olmak kaydıyla; kişi hakkında aşağıdaki bentlerde belirtilen suçlarda mülki
amirlerce belirlenecek kolluk amirleri tarafından yirmi dört saate kadar,
şiddet olaylarının yaygınlaşarak kamu düzeninin ciddi şekilde bozulmasına yol
açabilecek toplumsal olaylar sırasında ve toplu olarak işlenen suçlarda kırk
sekiz saate kadar gözaltına alınma kararı verilebilir. Gözaltına alma nedeninin ortadan
kalkması hâlinde veya işlemlerin tamamlanması üzerine derhâl ve her hâlde en
geç yukarıda belirtilen sürelerin sonunda Cumhuriyet savcısına yapılan işlemler
hakkında bilgi verilerek talimatı doğrultusunda hareket edilir. Kişi serbest
bırakılmazsa yukarıdaki fıkralara göre işlem yapılır. Ancak kişi en geç kırk
sekiz saat, toplu olarak işlenen suçlarda dört gün içinde hâkim önüne çıkarılır.
Bu fıkra kapsamında kolluk tarafından gözaltına alınan kişiler hakkında da
gözaltına ilişkin hükümler uygulanır.
a) Toplumsal olaylar sırasında işlenen cebir ve şiddet
içeren suçlar.
b) 26/9/2004 tarihli ve 5237 sayılı Türk Ceza Kanununda yer
alan; 
1. Kasten öldürme (madde 81, 82), taksirle öldürme (madde
85),
2. Kasten yaralama (madde 86, 87),
3. Cinsel saldırı (madde 102),
4. Çocukların cinsel istismarı (madde 103),
5. Hırsızlık (madde 141, 142),
6. Yağma (madde 148,149),
7. Uyuşturucu veya uyarıcı madde imal ve ticareti (madde
188),
8. Bulaşıcı hastalıklara ilişkin tedbirlere aykırı davranma
(madde 195),
9. Fuhuş (madde 227),
10. Kötü muamele (madde 232),
c) 12/4/1991 tarihli ve 3713 sayılı Terörle Mücadele
Kanununda yer alan suçlar.
d) 6/10/1983 tarihli ve 2911 sayılı Toplantı ve Gösteri
Yürüyüşleri Kanununun 33 üncü maddesinin birinci fıkrasının (a) bendinde
belirtilen suçlar.
e) 10/6/1949 tarihli ve 5442 sayılı İl İdaresi Kanununa
dayanılarak ilan edilen sokağa çıkma yasağını ihlal etme.
f) 21/3/2007 tarihli ve 5607 sayılı Kaçakçılıkla Mücadele
Kanununun 3 üncü maddesinde belirtilen suçlar.""
şeklindeki 13. maddesinin Tasarı
metninden çıkarılmasını arz ve teklif ederiz.
 Celal Dinçer Ali
Serindağ Ahmet Toptaş
 İstanbul Gaziantep Afyonkarahisar
 Tanju Özcan Ali
Sarıbaş Ömer Süha Aldan
 Bolu Çanakkale Muğla
BAŞKAN- Şimdi okutacağım önerge Anayasa’ya aykırılık
önergesi.
Türkiye Büyük Millet Meclisi Başkanlığı'na
Görüşülmekte
olan 684 sıra sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair -torba- Kanun Tasarısının 1
inci maddesi; Anayasa ve İçtüzük Hükümleri ile evrensel hukuk normlarına ve
temel insan haklarına aykırı olup tek parti -tek adam- diktatörlük rejimi ve
polis devletinin ötesinde, fiili "savaş hali" uygulaması
getirdiğinden kanun tasarısının 13 üncü maddesinin Anayasa'ya aykırılık
nedeniyle tasarı metninden çıkarılmasını arz ve teklif ederiz.
 Pervin Buldan Gülser
Yıldırım Nazmi Gür
 Iğdır Mardin Van
 Hüsamettin Zenderlioğlu Demir
Çelik Abdullah Levent Tüzel
 Bitlis Muş İstanbul
 Erol Dora
 Mardin
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKANI MEHMET ERSOY (Sinop) - Katılmıyoruz efendim.
BAŞKAN – Hükûmet
katılıyor mu?
İÇİŞLERİ BAKANI
EFKAN ALA – Katılmıyoruz Sayın Başkan.
BAŞKAN – Önerge
üzerinde söz isteyen Ertuğrul Kürkcü, Mersin Milletvekili. 
Buyurun Sayın
Kürkcü. (HDP sıralarından alkışlar)
ERTUĞRUL
KÜRKCÜ (Mersin) – Sevgili arkadaşlar, bu maddeyle ilgili olarak grubumuzun
görüşlerini ifade edeceğim. Esasen, bu polis yetiştirme usullerinin ve
kurumlarının değiştirilmesine ilişkin bir yasa maddesi; daha doğrusu, tasarının
bu maddesi bu alanı düzenliyor, başka bir dizi düzenlemenin de içinde. 
Şimdi, bunun gerekçesi olarak yasa
tasarısında açıkça söylenmemekle birlikte, İçişleri Bakanı Efkan Ala, bu yasa
Meclise sevk edilirken şöyle demişti: “Bu düzenlemeyi yapmak zorundayız. Eğer
paralel yapıyla mücadele edeceksek bu, geçerli çünkü oradaki öğrencilerin büyük
bir bölümü paralel yapıya mensup.” Şimdi, gözümüzün önüne getirirsek eğer polis
akademilerinde ve polis kolejlerinde “paralel yapı” adı verilen bir yapıya
mensup öğrenciler var. Yani, peki, ne bu paralel yapı? Bu paralel yapıyla
ilgili olarak da Millî Güvenlik Siyaset Belgesi’ne dâhil edilmek üzere, Hükûmetin
yürüttüğü çalışmalar sonunda 30 Ekim 2014 Millî Güvenlik Kurulu toplantısında
şu tanıma ulaşıldı: “Millî güvenliği tehdit eden ve kamu düzenini bozan iç ve
dış legal görünüm altında illegal faaliyeti yürüten tüm yapılanmalar ve illegal
oluşumlar.”
Demek ki, Sayın Efkan Ala’nın açıklamasına göre, Türkiye'nin
bütün polis yetiştiren kurumları illegal bir yapının kontrolü altına girmiş.
Hakikaten böyle ise, hakikaten durum bu ise, o zaman polis akademilerini
kapatmadan evvel, bu polis akademilerinde okuyan öğrenci ve onları yetiştiren
hocaların hepsini hapse tıkmak gerekmez mi? Çünkü anlatıldığına göre, devlet
güvenliğine karşı Millî Güvenlik Siyaset Belgesi’ne girecek kadar kategorik bir
suç işleme ile meşguldürler, bu suçun icrası önlensin diye polis akademileri
kapatılmaktadır. Doğrusu, bu kadar müthiş bir suçun karşılığı olarak, bu kadar
müsamahakâr, bu kadar hoşgörülü bir idare bulmak çok zor. Demek ki, aslında bu
okullardan dağıtılınca bu öğrenciler, karşı karşıya kalacağımız tablo, esasen
başka fakültelerde bu paralel faaliyeti sürdürmekte olacaklarıdır. Belli ki bu
gerekçe aslında iddiayla tutarlı değildir. Esasında bunun 17-25 Aralık
operasyonuyla ilgili olduğunu görüyoruz ve burada bir “devlet içi çatışmanın
sonuçlarını Meclise taşıtmak” diye bir meseleyle karşı karşıyayız.
Bu şartlar altında, aslında değişen hiçbir şey yok. Polis
teşkilatı aynı polis teşkilatı olmaya devam edecek, hiçbir şey değişmeyecek,
ben böyle anlıyorum çünkü Başbakan Sayın Ahmet Davutoğlu, Bingöl’deki silahlı
saldırı sonucunda 2 polis şefinin yaralanması ve 2’sinin öldürülmesinin
sonrasında, 4 kişinin kurşuna dizilerek hayatlarının sona erdirilmesini bir
cezalandırma operasyonu olarak söylemişti. “Bu teröristler cezalandırıldı.”
demişti ancak daha sonra yapılan bütün balistik incelemeler, bu kişilerin o
polis şeflerinin öldürülmesinden sorumlu olmadığını gösterdi. 
Aynı şey bana, Kutlu Savaş raporunda,
Kutlu Savaş’ın, Özgür Gündem sahibi Behçet Cantürk’ün öldürülmesini “Türk
Emniyet teşkilatı tarafından öldürülmesi kararlaştırılmış ve cezası infaz
edilmiştir.” demesini hatırlatıyor ve Kutlu Savaş’tan Ahmet Davutoğlu’na,
Behçet Cantürk’ten Bingöl’deki masum insanlara değişen hiçbir şey yok ortada.
Aslında bütün mesele polis teşkilatının fethi ve yeniden fethiyle ilgilidir, yoksa
eskiden nasıl yönetiliyorsa öyle yönetilecektir. 
Ben bu koşullar altında muhalefet
partilerimizin itirazlarını yeterli görmüyorum(x), özellikle Cumhuriyet
Halk Partisi milletvekillerinin bu konuda çok daha atak ve sert bir muhalefet
yürütmelerini beklerdim ama bu da sonuçta bu sürecin mağdurları olarak bizlere
kaldı. 
Bu yasa tasarısına karşı oy
kullanılmasını rica ediyorum. Sevgi ve saygıyla selamlıyorum. (HDP sıralarından
alkışlar)
BAŞKAN – Teşekkür ediyorum. 
ÖZGÜR ÖZEL (Manisa) – Karar yeter
sayısı...
BAŞKAN – Önergeyi oylarınıza sunacağım
ve karar yeter sayısı arayacağım. 
Kabul edenler... Kabul etmeyenler..
Karar yeter sayısı yoktur. 
Birleşime beş dakika ara veriyorum. 
Kapanma Saati:
02.39
ONUNCU OTURUM
Açılma Saati:
02.50
BAŞKAN: Başkan
Vekili Sadık YAKUT
KÂTİP ÜYELER:
Bayram ÖZÇELİK (Burdur), Muhammet Rıza YALÇINKAYA (Bartın)
-----0-----
BAŞKAN – Sayın milletvekilleri, Türkiye
Büyük Millet Meclisinin 62’nci Birleşiminin Onuncu Oturumunu açıyorum.
Mersin Milletvekili Ertuğrul Kürkcü ve
arkadaşlarının önergesinin oylanmasında karar yeter sayısı bulunamamıştı.
Şimdi, önergeyi tekrar oylarınıza sunacağım ve karar yeter sayısı arayacağım:
Kabul edenler… Kabul etmeyenler… Karar yeter sayısı vardır, önerge kabul
edilmemiştir. 
684 sıra sayılı Kanun Tasarısı’nın
görüşmelerine devam edeceğiz.
Komisyon ve Hükûmet yerinde.
Diğer önergeyi okutuyorum…
MAHMUT TANAL (İstanbul) – Sayın Başkan…
BAŞKAN – Buyurun Sayın Tanal.
MAHMUT TANAL (İstanbul) – Biraz önce,
Sayın Ertuğrul Kürkcü Bey kürsüdeyken Cumhuriyet Halk Partisinin bu tasarıyla
ilgili yeteri kadar muhalefet etmediğini söyleyerek partimize bu şekilde
sataşmada bulunmuştu, 69’uncu maddeye göre sataşmadan dolayı söz istiyorum
Sayın Başkan.
BAŞKAN – Tutanağı getirteyim, bakayım
Sayın Tanal, hayhay. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda Değişiklik
Yapılması Hakkında Kanun Teklifi, İstanbul Milletvekili Mustafa Sezgin Tanrıkulu
ve Cumhuriyet Halk Partisi Grup Başkanvekilleri Sinop Milletvekili Engin Altay,
Ankara Milletvekili Levent Gök ile 4 Milletvekilinin; Nüfus Hizmetleri
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporunun,
"4/12/2004 tarihli ve 5271 sayılı
Ceza Muhakemesi Kanununun 91 inci maddesine üçüncü fıkrasından sonra gelmek
üzere aşağıdaki fıkra eklenmiş ve diğer fıkralar buna göre teselsül
ettirilmiştir.
"(4) Suçüstü halleriyle sınırlı
olmak kaydıyla; kişi hakkında aşağıdaki bentlerde belirtilen suçlarda mülki
amirlerce belirlenecek kolluk amirleri tarafından yirmi dört saate kadar,
şiddet olaylarının yaygınlaşarak kamu düzeninin ciddi şekilde bozulmasına yol
açabilecek toplumsal olaylar sırasında ve toplu olarak işlenen suçlarda kırk
sekiz saate kadar gözaltına alınma kararı verilebilir. Gözaltına alma nedeninin
ortadan kalkması hâlinde veya işlemlerin tamamlanması üzerine derhâl ve her
hâlde en geç yukarıda belirtilen sürelerin sonunda Cumhuriyet savcısına yapılan
işlemler hakkında bilgi verilerek talimatı doğrultusunda hareket edilir. Kişi serbest
bırakılmazsa yukarıdaki fıkralara göre işlem yapılır. Ancak kişi en geç kırk
sekiz saat, toplu olarak işlenen suçlarda dört gün içinde hâkim önüne
çıkarılır. Bu fıkra kapsamında kolluk tarafından gözaltına alınan kişiler
hakkında da gözaltına ilişkin hükümler uygulanır.
a) Toplumsal olaylar sırasında işlenen
cebir ve şiddet içeren suçlar.
b) 26/9/2004 tarihli ve 5237 sayılı
Türk Ceza Kanununda yer alan; 
1. Kasten öldürme (madde 81, 82),
taksirle öldürme (madde 85),
2. Kasten yaralama (madde 86, 87),
3. Cinsel saldırı (madde 102),
4. Çocukların cinsel istismarı (madde
103),
5. Hırsızlık (madde 141, 142),
6. Yağma (madde 148,149),
7. Uyuşturucu veya uyarıcı madde imal
ve ticareti (madde 188),
8. Bulaşıcı hastalıklara ilişkin
tedbirlere aykırı davranma (madde 195),
9. Fuhuş (madde 227),
10. Kötü muamele (madde 232),
c) 12/4/1991 tarihli ve 3713 sayılı
Terörle Mücadele Kanununda yer alan suçlar.
d) 6/10/1983 tarihli ve 2911 sayılı
Toplantı ve Gösteri Yürüyüşleri Kanununun 33 üncü maddesinin birinci fıkrasının
(a) bendinde belirtilen suçlar.
e) 10/6/1949 tarihli ve 5442 sayılı İl
İdaresi Kanununa dayanılarak ilan edilen sokağa çıkma yasağını ihlal etme.
f) 21/3/2007 tarihli ve 5607 sayılı
Kaçakçılıkla Mücadele Kanununun 3 üncü maddesinde belirtilen
suçlar.""
şeklindeki 13. maddesinin Tasarı
metninden çıkarılmasını arz ve teklif ederiz.
Ali Serindağ
(Gaziantep) ve arkadaşları
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKAN VEKİLİ
HÜSEYİN BÜRGE (İstanbul) – Katılmıyoruz Sayın Başkanım.
BAŞKAN – Hükûmet katılıyor mu?
İÇİŞLERİ BAKANI EFKAN ALA –
Katılmıyoruz Sayın Başkan.
SENA KALELİ (Bursa) – Adalet istiyoruz.
Grup toplantıları var, herkes dinlenecek, gruplarına katılacak. 
BİNNAZ TOPRAK (İstanbul) – Sayın
Başkan…
BAŞKAN – Buyurun Sayın Toprak.
BİNNAZ TOPRAK (İstanbul) – Sayın
Başkan, bakın, biliyorsunuz, tarihte kölelik vardı, köle müessesesi vardı.
Kölelerin hakları yoktu. Hatta Eski Yunan’da insandan bile sayılmıyorlardı,
canlı üretim aracı olarak kabul ediliyorlardı ama buna rağmen akşam olunca
kölelere bile yatma izni veriliyordu. Saat 03.00 oldu, herkes çok yoruldu.
BAŞKAN – Zannediyorum gruplar anlaşacak
Sayın Toprak.
BİNNAZ TOPRAK (İstanbul) – Beş
dakikanız kaldı, lütfen efendim. Saat 03.00’te lütfen…
BAŞKAN – Efendim, sayın grup başkan vekilleri
anlaşacaklar zannediyorum.
Önerge üzerinde söz isteyen Ömer Süha
Aldan, Muğla Milletvekili.
Buyurun Sayın Aldan. (CHP sıralarından
alkışlar)
HASİP KAPLAN (Şırnak) – Angarya yasak.
NECATİ ÖZENSOY (Bursa) – Sabah on
buçukta grup toplantısı var.
BİNNAZ TOPRAK (İstanbul) – Saat on
buçukta arkadaşların grup toplantısı var.
NECATİ ÖZENSOY (Bursa) – Ayıp! Siz
kendinize Müslümansınız zaten, başkasına değil yani.
HASİP KAPLAN (Şırnak) – Angarya
yasaktır, Anayasa 18 beyler. 
BAŞKAN – Buyurun Sayın Aldan, yeniden
başlatıyorum.
ÖMER SÜHA ALDAN (Muğla) – Sayın Başkan,
değerli milletvekilleri; biraz önce tüm grupların onayıyla 11 ve 12’nci
maddelere ilişkin…(Gürültüler)
BAŞKAN – Sayın milletvekilleri, lütfen,
Sayın Aldan konuşuyor.
Buyurun. 
ÖMER SÜHA ALDAN (Devamla) – Biraz önce
bütün grupların onayıyla 11 ve 12’nci maddeleri kabul ettik. Fakat şunu
unutmayalım: Cezayı artırmakla suç önlenmez. Keza bonzainin cezasını artırdık
ama esrarın cezası aynı kaldı. Esrar, cazip bir uyuşturucu hâline getirildi bir
anlamda. Bunu hiçbirimiz görmedik ya da görmek istemiyoruz. İşin bir de bu
boyutu var. Yani dolayısıyla sadece bonzaide böyle ceza artırıp önlemek yerine
küçük yaşta çocuklar neden böyle bir illetin elinde esir oluyorlar onu
araştıralım. Toplumsal yaşamdaki travmaların kökenine inelim, daha iyi olur
diye düşünüyorum. 
Bu maddeye gelince, aslında bu madde,
bu tasarının en kritik maddelerinden biridir bundan sonra gelenle birlikte.
Temelde şöyle bir amaç var: Amaç, toplumsal olaylara katılan, toplumsal
muhalefeti susturmaya dönük olarak gözaltı işlemidir. Fakat dikkatinizi bir
noktaya çekmek isterim. Gözaltına alma işlemini mülki amirin görevlendireceği
kolluk amirleri yapacaktır yani kolluk amirleri arasında da ayrıma tabi
tutulacaklar. Bir kolluk amiri bu gözaltı işlemini yapmamakla
görevlendirilebilir. Kolluk amirleri ayrıştırılacak, bu önemli bir sorun. 
İkinci sorun: Bu gözaltı işlemi kırk
sekiz saate kadar sürecek. Fakat, şöyle ilginç bir nokta var: “Gözaltına alma
nedeninin ortadan kalkması hâlinde…” Böyle bir tabirin ne anlama geldiğini ben
anlayamadım, böyle bir tabir olmaz bir yasa düzenlemesinde. İki: “…veya
işlemlerin tamamlanması üzerine derhâl…” Bu da bir anlamsızdır. “… ve her hâlde
en geç yukarıda belirtilen sürelerin sonunda cumhuriyet savcısına yapılan
işlemler hakkında bilgi verilerek talimatı doğrultusunda hareket edilir.” Bunun
anlamı şudur: Polis bir kişiyi gözaltına aldığı takdirde kırk sekiz saat
süreyle savcı onu serbest bıraktıramayacaktır, anlamı budur. Yani, tamamıyla
savcının adli soruşturma yetkisi, önemli bir yetkisi elinden alınmaktadır. 
OKTAY VURAL (İzmir) – Engelliyorlar ya.
ÖMER SÜHA ALDAN (Devamla) - Evet. 
Yani, bu, açıkça kuvvetler ayrılığı
ilkesine aykırı bir tablodur. Sonra, katalog suçlara yer verilmiştir. Yani
“Suçüstü hâlinde sınırlı kalmak kaydıyla.” denilmiştir ama işte kasten öldürme,
bir de (a) fıkrası var, “Toplumsal olaylar sırasında işlenen cebir ve şiddet
içeren suçlar…” denmiştir; çocukların cinsel istismarı, hırsızlık, yağma… Doğru
ama şu suçlar yoktur mesela: İnsan ticareti yoktur, göçmen kaçakçılığı yoktur,
işkence yoktur, parada sahtekârlık yoktur, ihaleye fesat karıştırmak yoktur,
rüşvet yoktur, zimmet yoktur, kara para aklama yoktur, devlet sırrını ifşa
yoktur, Bankalar Kanunu’na muhalefet yoktur. Eğer bu suçları, rüşvet suçunu
işleyenler varsa polisin böyle bir gözaltına alma yetkisi bulunmayacaktır ama
bir toplantı sırasında herhangi bir kişinin elinde bir bilye bulunması hâlinde
bunlar kırk sekiz saat süreyle gözaltında tutulabileceklerdir, ne hâkim ne savcı bunları serbest
bıraktırmayacaktır. Bu, gerçekten hukuk adına utanç verici bir metindir. Bunu
görelim. 
Bir noktaya değinmekte yarar görüyorum son olarak. Değerli
milletvekilleri, belli ideal düşüncelerle iktidar olan anlayışlar eğer o
özlemlerini yerine getiremezlerse bir süre sonra baskıcı bir anlayışı
benimseyerek iktidarda kalmayı arzularlar. Bugün o noktaya gelinmiştir. 3Y’den
yolsuzluk “Y”si 4 bakanın aklanma süreciyle beraber tarihe karışmıştır. Bu yasa
tasarısı ise yasaklarla da mücadele edilmediğinin, aksine yeni yasakların
dayatıldığının bir örneğidir. İktidara geldiğinizdeki o üç söylem şu anda tek
bacaklı kalmıştır. 
Fakir fukaraya yardım edin, devam edin diyor, hepinize
saygılar sunuyorum. (CHP sıralarından alkışlar) 
BAŞKAN – Teşekkür ediyorum. 
Önergeyi oylarınıza sunacağım…
III.- YOKLAMA
(CHP sıralarından bir grup milletvekili
ayağa kalktı)
ENGİN ALTAY (Sinop) – Sayın Başkan,
yoklama talep ediyoruz.
BAŞKAN - Yoklama talebi var, yerine
getireceğim.
Sayın Altay, Sayın Öztürk, Sayın Tanal,
Sayın Özcan, Sayın Akar, Sayın Ören, Sayın Günaydın, Sayın Çıray, Sayın Balbay,
Sayın Öz, Sayın Erdemir, Sayın Özgündüz, Sayın Onur, Sayın Kart, Sayın Demiröz,
Sayın Haberal, Sayın Türeli, Sayın Dudu, Sayın Özkan, Sayın Toprak.
İki dakika süre veriyorum.
(Elektronik cihazla yoklama yapıldı) 
BAŞKAN – Sayın milletvekilleri,
toplantı yeter sayısı vardır. 
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal’ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun 13.
Maddesiyle değiştirilmesi öngörülen 5271 sayılı Kanunun 91. Maddesinin (4) üncü
fıkrasının aşağıdaki şekilde değiştirilmesini teklif ederiz. 
Mehmet
Erdoğan (Muğla) ve arkadaşları
"(4) Suçüstü halleriyle sınırlı
olmak kaydıyla; kişi hakkında aşağıdaki bentlerde belirtilen suçlarda mülki
amirlerce belirlenecek kolluk amirleri tarafından yirmi dört saate kadar,
şiddet olaylarının yaygınlaşarak kamu düzeninin ciddi şekilde bozulmasına yol
açabilecek toplumsal olaylar sırasında ve toplu olarak işlenen suçlarda kırk
sekiz saate kadar gözaltına alınma kararı verilebilir. Gözaltına alma nedeninin
ortadan kalkması halinde veya işlemlerin tamamlanması üzerine en geç yukarıda
belirtilen sürelerin sonunda Cumhuriyet savcısına yapılan işlemler hakkında
bilgi verilerek talimatı doğrultusunda hareket edilir. Kişi serbest
bırakılmazsa yukarıdaki fıkralara göre işlem yapılır. Ancak kişi en geç kırk
sekiz saat, toplu olarak işlenen suçlarda dört gün içinde hâkim önüne
çıkarılır. Bu fıkra kapsamında kolluk tarafından gözaltına alınan kişiler
hakkında da gözaltına ilişkin hükümler uygulanır.”
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKAN VEKİLİ
HÜSEYİN BÜRGE (İstanbul) – Katılmıyoruz Sayın Başkanım.
BAŞKAN – Hükûmet katılıyor mu?
İÇİŞLERİ BAKANI EFKAN ALA –
Katılmıyoruz Sayın Başkan.
BAŞKAN – Evet, önerge üzerinde söz
isteyen Süleyman Nevzat Korkmaz, Isparta Milletvekili.
Buyurun Sayın Korkmaz. (MHP
sıralarından alkışlar) 
S. NEVZAT KORKMAZ (Isparta) – Sayın
Başkan, değerli milletvekilleri; yüce heyetinizi saygıyla selamlıyorum ve
hayırlı geceler diliyorum. Gecenin 03.00’ü... (CHP, MHP ve HDP sıralarından
“Hayırlı sabahlar.” sesleri)
Evet, hayırlı sabahlar desek de olur. 
Değerli arkadaşlar, bu madde çok açık
bir biçimde Anayasa’ya aykırı. Yani yargı yetkisinin bağımsız Türk
mahkemelerine ait olduğunu ve bu yetkinin Türk milleti adına yine mahkemelerce
kullanılacağını söyleyen efendim, Anayasa maddesine, ayrıca mahkemelerin
bağımsızlığı ve hâkimlik teminatını garanti altına alan Anayasa hükümlerine
aykırı. 
Baktığımız zaman, AKP’nin siyasal
iktidara ilk geldiği yıllar ile şimdiki söylemleri arasında dağlar kadar fark
olduğunu görüyoruz, siyah ve beyaz kadar zıt. “Türkiye’de hukuk yok.” dediler,
kendilerini “zenci Türkler” diye adlandırdılar, istismar yoluyla siyasal
iktidarı…
OKTAY VURAL (İzmir) – Sayın Başkan,
biraz önce okuduğunuz önerge… (AK PARTİ sıralarından gürültüler) 
BAŞKAN – Konuşma bitsin Sayın Vural. 
OKTAY VURAL (İzmir) – Hayır, hayır,
konuşmayı… 
Önergeyle ilgili efendim, önergeyle
ilgili. Biraz önce okuduğunuz önergeyle dağıttığınız önerge bir değil. (CHP,
MHP ve HDP sıralarından gürültüler) 
RECEP ÖZEL (Isparta) – Onu da
dağıtmışlar, onu da dağıttılar, dağıttılar, ikisini de dağıttılar.
OKTAY VURAL (İzmir) – Anayasa’ya
aykırılık önergesini dağıtmışsınız, bizim önergeyi, değiştirilen önergeyi
dağıtmamışsınız.
Bakın, CHP Grubunda da bizim önerge
Anayasa’ya aykırılık olarak geçiyor.
ADİL ZOZANİ (Hakkâri) – Ara verin
düzeltin bunu ya! Beş dakika ara verin, düzeltin bunu. Bu ne biçim iş ya! Ara
ver, düzelt ya!
İDRİS BALUKEN (Bingöl) – Yani yanlış
önerge mi dağıtılıyor bize Sayın Başkan?
ÖZGÜR ÖZEL (Manisa) – Uykunuz geldiyse
yarına bırakın yani. Böyle bir şey olur mu, bu nasıl ciddiyetsizlik.
BAŞKAN – Sayın milletvekilleri,
birleşime beş dakika ara veriyorum.
Kapanma Saati:
03.09
ON BİRİNCİ
OTURUM
Açılma Saati:
03.24
BAŞKAN: Başkan
Vekili Sadık YAKUT
KÂTİP ÜYELER:
Bayram ÖZÇELİK (Burdur), Muhammet Rıza YALÇINKAYA (Bartın)
-----0-----
BAŞKAN – Sayın
milletvekilleri, Türkiye Büyük Millet Meclisinin 62’nci Birleşiminin On Birinci
Oturumunu açıyorum.
684 sıra sayılı Kanun Tasarısı’nın
görüşmelerine devam edeceğiz.
Komisyon ve Hükûmet yerinde.
13’üncü madde üzerindeki son önergeyi
tekrar okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Kanun
Tasarısının 13. Maddesinin tasarı metninden çıkarılmasını arz ederiz.
S. Nevzat
Korkmaz (Isparta) ve arkadaşları
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKAN VEKİLİ
HÜSEYİN BÜRGE (İstanbul) – Katılmıyoruz Sayın Başkan.
BAŞKAN – Hükûmet katılıyor mu?
İÇİŞLERİ BAKANI EFKAN ALA –
Katılmıyoruz Sayın Başkan.
BAŞKAN – Evet, önerge üzerinde söz
isteyen Süleyman Nevzat Korkmaz, Isparta Milletvekili.
Buyurun Sayın Korkmaz. (MHP
sıralarından alkışlar)
S. NEVZAT KORKMAZ (Isparta) – Sayın
Başkan, değerli milletvekilleri; tekrar hayırlı geceler diliyorum, hayırlı
sabahlar diliyorum.
Biraz önce bir karmaşa oldu, önerimizi
tekrar ediyorum; önerimiz, tasarı metninden çıkarılması şeklinde.
AKP’nin siyasal iktidara geldiği
yıllara bakıyoruz, bir de şimdiki söylemlerine bakıyoruz, birbirinden âdeta
Güney Kutbu ile Kuzey Kutbu kadar zıt şeyler söylüyor. “Türkiye’de hukuk yok.”
diyordu, “Biz zenci Türkleriz.” diyordu, sonra siyasal iktidarı ellerine
geçirdiler, mağdurları ve mazlumları oynarken birden âdeta kimlik
değiştirdiler, kılık değiştirdiler ve hakları gasbetmeye yöneldiler.
İrikmen ışığı da olsa karanlığı
aydınlatan, adaletin ışığını karartıp milleti kutuplaştıran, ayrıştıran AKP
ampullerini yaktılar. Adı “Adalet” olan bir partinin adalete düşmanlığı, hukuk
devletine, mahkemelere husumeti gelecek kuşaklarca hayretle ve ibretle
anılacaktır. On üç yıllık AKP iktidarı, hakkın, hukukun askıya alındığı
yıllardır. Tilkiyle plan yapıp ağıla girenlerin, koyunla ağlaşmasıdır AKP’li
yıllar. İçinizden bir Allah’ın kulu “Nerede bir hak ve hakikat olursa tutar
kaldırırız.” diyen vatan şairinin düsturunun gereği olarak bu despotizme, bu
zulme hayır diyememiştir. 
Değerli milletvekilleri, mahkemeler,
bildiğiniz üzere Türk milleti adına karar verirler. Mülki idare amirleriyse
bulundukları yerlerde Hükûmet politikalarının emrinde amir-memur silsilesi
zihniyetiyle çalışan yüksek bürokratlardır. Her zaman hem merkezin emir ve
yönlendirmelerine hem de yerelde esen siyasi rüzgârların etkilerine açıktır.
Mahkemelerin bağımsızlığı ve hâkim teminatından bahsedebilirsiniz ama mülki
idarenin Hükûmetten bağımsız hareket edeceği kimsenin aklına bile
getiremeyeceği bir şeydir. Kaymakam ve valinin atanması, yer değiştirmesi,
görevden uzaklaştırılması, ödül ve cezalandırılması HSYK gibi bir kurul
marifetiyle yapılmıyor. 
Sayın Başkanım, çok büyük bir uğultu
var, kendi sesimi duymakta zorlanıyorum.
BAŞKAN – Buyurun Sayın Korkmaz.
S. NEVZAT KORKMAZ (Devamla) – Mülki
idare amirinin Hükûmet politikalarıyla uyuşmaması, görevden alınması için yeter
sebeptir. Hiçbir ülkede, mahkemelerin bağımsızlıklarından şikâyet edecek, hele
hele mahkemeleri, hâkim ve savcıları tehdit edecek, onlara hakaretlerde
bulunacak bir hükûmet yoktur, olamaz da. 
Ne diyordunuz, şimdi neler
yapıyorsunuz: “Milleti iktidara getiriyoruz, millet egemenliğini esas
kılıyoruz.” diyordunuz, ne oldu? Hükûmetin memuru olan vali ve kaymakamlara bu
yargısal yetkileri sunarken milleti egemen kılmaktan vaz mı geçtiniz?
“Valinin yetkileri idaridir, yargısal
yetkileri olamaz. Yargısal yetkileri haiz idare ancak diktatörlüklerde
görülebilir.” Bunu siz diyordunuz değerli arkadaşlar, on sene önce bunu AKP
diyordu. İl İdaresi Kanunu’nda yer alan bir davanın yargılama safhaları
hakkında cumhuriyet savcısından bilgi isteme yetkisini, siz, hukuk devletine
uygun görmediğiniz için geri almıştınız. Valinin bu yetkisini yargı sürecine
müdahale olarak görüyordunuz. Şimdi ne değişti? Hakikatte değişen bir şey yok.
Değişen, AKP’nin gömlek değiştirmiş olmasıdır.
Devleti ele geçirdiniz, yetkiler artık
sizde. Şimdi, mahkemeleri de siyasi emellerinize alet etmeye çalışıyorsunuz.
AKP, ilk yıllarında kuzu postuna bürünmüş, iktidar oluncaya kadar hukukun
yanında gözükmeyi tilki kurnazlığıyla becerebilmiştir. Bunu yaparken de
haksızlık, hukuksuzluktan ne kadar ızdırap çektiğini tiyatro oyuncularına bile
taş çıkartacak biçimde sinsice oynamıştır. 
Ey aziz milletim, “Artık bu ülkede
hukuk varmış, hakkımızı arayabileceğiz.” yahut “Şeriatın kestiği parmak
acımaz.” diyemeyeceksiniz bu yasadan sonra. Hukuk devletine vurulan son
darbelerdir bunlar. Ya bunun gereğini 7 Haziranda yapıp kendi hukukuna sahip
çıkacaksın ya da yarın gözyaşlarıyla muhalefete dert yanmayacaksın. Çözüm de
sende, mühür de sende diyor, bu tasarının Anayasa’ya aykırı olduğunu, hukuk
devletine aykırı olduğunu bir kez daha haykırıyor, hepinizi saygıyla
selamlıyorum. (MHP sıralarından alkışlar) 
BAŞKAN – Teşekkür ediyorum.
Önergeyi oylarınıza sunacağım…
OKTAY VURAL (İzmir) – Karar yeter
sayısı…
BAŞKAN – Karar yeter sayısı arayacağım.

Kabul edenler… Kabul etmeyenler… Karar
yeter sayısı yoktur. 
Birleşime beş dakika ara veriyorum. 
Kapanma Saati:
03.31
ON İKİNCİ OTURUM
Açılma Saati:
03.35
BAŞKAN: Başkan
Vekili Sadık YAKUT
KÂTİP ÜYELER:
Bayram ÖZÇELİK (Burdur), Muhammet Rıza YALÇINKAYA (Bartın)
-----0-----
BAŞKAN – Sayın milletvekilleri, Türkiye
Büyük Millet Meclisinin 62’nci Birleşiminin On İkinci Oturumunu açıyorum.
Isparta Milletvekili Süleyman Nevzat
Korkmaz ve arkadaşlarının önergesinin oylanmasında karar yeter sayısı
bulunamamıştı. 
Şimdi önergeyi tekrar oylarınıza
sunacağım ve karar yeter sayısı arayacağım. 
Kabul edenler… Kabul etmeyenler… Karar
yeter sayısı vardır, önerge kabul edilmemiştir. 
684 sıra sayılı Kanun Tasarısı’nın
görüşmelerine devam edeceğiz. 
Komisyon ve Hükûmet yerinde. 
Sayın milletvekilleri, 13’üncü maddenin
oylamasının açık oylama şeklinde yapılmasına dair bir istem vardır. Şimdi istem
sahibi sayın milletvekillerinin adlarını tespit ettireceğim. 
Haydar Akar, Kocaeli? Burada. 
Mahmut Tanal, İstanbul? Burada. 
İlhan Demiröz, Bursa? Burada. 
İzzet Çetin, Ankara?
ENGİN ALTAY (Sinop) – Takabbül
ediyorum.
BAŞKAN – Takabbül edildi.
Aytuğ Atıcı, Mersin? Burada. 
Mustafa Ali Balbay, İzmir? Burada. 
Özgür Özel, Manisa? Burada. 
Aytun Çıray, İzmir? Burada. 
Mevlüt Dudu, Hatay? Burada. 
Nur Serter, İstanbul? Burada. 
Rıza Türmen, İzmir? 
HASAN ÖREN (Manisa) – Takabbül
ediyorum. 
BAŞKAN – Takabbül edildi. 
Turgay Develi, Adana? Burada. 
Ali Özgündüz, İstanbul? Burada. 
Durdu Özbolat, Kahramanmaraş? 
BİHLUN TAMAYLIGİL (İstanbul) – Takabbül
ediyorum.
BAŞKAN – Tamaylıgil takabbül etti.
Sedef Küçük, İstanbul?
SENA KALELİ (Bursa) – Takabbül
ediyorum.
BAŞKAN – Takabbül etti.
Sakine Öz, Manisa? Burada.
Tanju Özcan, Bolu? Burada.
Mehmet Şeker, Gaziantep? Burada.
Açık oylamanın şekli hakkında Genel
Kurulun kararını alacağım. 
Açık oylamanın elektronik oylama
cihazıyla yapılmasını oylarınıza sunuyorum: Kabul edenler… Kabul etmeyenler…
Kabul edilmiştir. 
İki dakika süre veriyorum. 
(Elektronik cihazla oylama yapıldı) 
BAŞKAN – 684 sıra sayılı Kanun
Tasarısı’nın 13’üncü maddesinin açık oylama sonucu:
“Oy sayısı : 254
Kabul : 211
Ret : 43
(x)
Kâtip Üye  Kâtip
Üye
Muhammet Rıza
Yalçınkaya Bayram Özçelik
Bartın Burdur”
Böylece madde kabul edilmiştir. 
OKTAY VURAL (İzmir) – Sayın Başkan…
Sayın Başkan…
BAŞKAN – Buyurun Sayın Vural.
OKTAY VURAL (İzmir) – Siyasi parti
grupları İç Tüzük çerçevesinde siyasi partilerle grup toplantılarını yapar.
Bizim yarın saat on buçukta grup toplantımız var. Milliyetçi Hareket Partisinin
grup toplantısı on buçukta başlarken saat dört olmuş, bu çalışmayı sürdürmek
Milliyetçi Hareket Partisi grup toplantısına katılacak milletvekillerinin bu
görevi yapmasını engellemek demektir. Dolayısıyla, zatıalinizden isteğim şudur:
Eğer, kim oturmak istiyorsa otursun ama sizi bu fiilî olarak Milliyetçi Hareket
Partisine ve grubunu yapacak siyasi parti gruplarına bu saygısızlığı yapanlara
karşı bir saat ara verip tekrar bir saat ara vererek bununla ilgili tavrınızı
ortaya koymaya davet ediyorum. Böyle bir şey olmaz. 
BAŞKAN – Sayın Vural, ben sayın grup
başkan vekillerini…
OKTAY VURAL
(İzmir) – Benim grup toplantım var, ben grup toplantısına katılacağım. 
BAŞKAN – Genel Kurulun kararı efendim
bu, benim, hayır…
MEHMET ERDOĞAN (Muğla) – Ne Genel
Kurulu canım, böyle şey mi olur?
OKTAY VURAL (İzmir) – Benim grup
toplantımı engelleyemezsin. (CHP, MHP ve BDP sıralarından gürültüler, sıra
kapaklarına vurmalar)
BAŞKAN – Ben engellemiyorum. 
OKTAY VURAL (İzmir) – Benim grup
toplantımı engelleyemezsin. 
BAŞKAN – Davet ediyorum içeri, buyurun.

OKTAY VURAL (İzmir) – Niye beni
engelliyorsunuz?
BAŞKAN – Hayır, lütfen, ben
engellemiyorum. 
OKTAY VURAL (İzmir) – Siz niye beni
engelliyorsunuz? Hodri meydan, gelin arkadaşlar, gelin buraya. 
(Kürsü önünde toplanmalar)
BAŞKAN – Genel Kurulun kararı yani
benim yapabileceğim bir şey yok. Bilemem yani, siz bilirsiniz. 
OKTAY VURAL (İzmir) – Ne bu ya? Bir
saat engellenecek, bir saat şey olacak, böyle bir şey olur mu ya? Bu nedir?
Nezaketsizliktir. 
BAŞKAN – Grup başkan vekillerini ben
içeri davet ederim. 
OKTAY VURAL (İzmir) – Böyle bir şey
kabul etmiyoruz. 
BAŞKAN – Durabilirsiniz yani. 
OKTAY VURAL (İzmir) – Yok öyle bir şey!
MEHMET GÜNAL (Antalya) – Ayağa
kalkacaksın, ayağa kalkıp uyarman gerekir. 
LÜTFÜ TÜRKKAN (Kocaeli) – Hodri meydan,
hodri meydan be!
BAŞKAN – Hayret bir şey ya! Grup Başkan
Vekili olarak siz anlaşacaksınız. 
HASİP KAPLAN (Şırnak) – Sayın Başkan,
ara verin. 
OKTAY VURAL (İzmir) – Nezaketimizle
durduk şimdiye kadar. Saat dört olmuş. 
BAŞKAN – Benim meselem değil ki Sayın
Vural. 
OKTAY VURAL (İzmir) – Ara verin bir
saat, bir saat ara verin. 
BAŞKAN – Niye ben ara vereceğim bir saat?
Grup Başkan Vekili olarak anlaşın, davet ediyorum içeri ben. 
OKTAY VURAL (İzmir) – Yok öyle bir şey!

BAŞKAN – Sayın milletvekilleri,
birleşime on dakika ara veriyorum. Sayın grup başkan vekillerini davet
ediyorum.
Kapanma Saati:
03.44
ON ÜÇÜNCÜ OTURUM
Açılma Saati:
03.59
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Mine LÖK BEYAZ (Diyarbakır), Muhammet Rıza YALÇINKAYA (Bartın)
-----0-----
BAŞKAN – Sayın milletvekilleri, Türkiye
Büyük Millet Meclisinin 62’nci Birleşiminin On Üçüncü Oturumunu açıyorum.
684 sıra sayılı Kanun Tasarısı’nın
görüşmelerine devam edeceğiz.
Komisyon? Burada.
Hükûmet? Burada.
OKTAY VURAL (İzmir) – Sayın Başkan…
BAŞKAN – Buyurun.
OKTAY VURAL
(İzmir) – Sayın Başkan, siyasi partilerin grup toplantıları yapmaları hem Türkiye
Büyük Millet Meclisi hem de Siyasi Partiler Kanunu’nda var. Bizim on buçukta
grup toplantımız var. Sizin grup toplantınız olmayabilir. Milletvekilleri
gidecek, ondan sonra toplantıya katılacak. Bu bakımdan, bu toplantıların
selametini temin etmek Meclis Başkanlığının da görevidir. Bu bakımdan, bununla
ilgili bir saat ara vermek suretiyle bunlarla ilgili olarak tavrınızı ortaya
koymaya davet ediyorum. 
BAŞKAN –
Teşekkür ederim.
OKTAY VURAL
(İzmir) – Parti grubumuzun toplantı yapmasını engellemeye yönelik bu fiilî
durum karşısında sizin bu konuda inisiyatif kullanmanızı ve bir saat ara
vermenizi istirham ediyorum.
BAŞKAN – Sayın
Vural, teşekkür ederim ama şu anda benim burayı, Meclisi yöneten Başkan Vekili
olarak, alınan karar gereğince, bitimine kadar bunu devam ettirmek zorundayım.
(CHP, MHP ve HDP sıralarından gürültüler)
GÜRKUT ACAR
(Antalya) – Siz uyuyup gelmişsiniz, biz uyumadık ama.
BAŞKAN – Siz,
grup başkan vekilleriyle anlaştınız mı?
OKTAY VURAL
(İzmir) – Sayın Başkan…
GÜRKUT ACAR
(Antalya) – Siz uyumuşsunuz, biz uyuyamadık Hanımefendi.
BAŞKAN – Müsaade
edin.
OKTAY VURAL
(İzmir) – Sayın Başkan, bakın, benim parti grubumun toplantısı var diyorum.
BAŞKAN – Bir
dakika, yavaş yavaş konuşalım. 
OKTAY VURAL
(İzmir) – Siyasi parti grubumun toplantısı var, benim parti grubumun toplantısı
var diyorum. 
GÜRKUT ACAR
(Antalya) – Ne demek bu? Böyle şey mi olur? Böyle bir çalışma düzeni nasıl
olabilir?
HİLMİ BİLGİN
(Sivas) – Doğru, on ikiye kadar ne yaptın?
MEHMET GÜNAL
(Antalya) – Doğru, on ikiye kadar ne yaptık!
GÜRKUT ACAR
(Antalya) – Yazıklar olsun! Bitimine kadarmış, neyi bitiriyorsunuz? Türkiye
Cumhuriyeti’ni bitiriyorsunuz siz.
MİHRİMAH BELMA
SATIR (İstanbul) – İkide başladık, ikiden on ikiye kadar ne yaptık acaba
değerli vekiller? İkiden on ikiye kadar ne yaptık?
GÜRKUT ACAR
(Antalya) – Ne yaparsanız yapın, bizi böyle çalıştırmaya hakkınız yok sizin. 
MİHRİMAH BELMA
SATIR (İstanbul) – O zamanki çalışma değil miydi?
GÜRKUT ACAR
(Antalya) – Böyle bir şey olmaz ya! Böyle bir çalışma düzeni olmaz, yazıklar
olsun! Nedir bu böyle? Dikta mı kuruyorsunuz bu memlekette?
MİHRİMAH BELMA
SATIR (İstanbul) – İkide başladık, ikide; ikiden on ikiye kadar ne yaptığınızı
bir sorgulayın sayın vekiller.
OKTAY VURAL
(İzmir) – İç Tüzük’ü çalıştırın, buyurun arkadaşlar; madem öyle, buyurun,
gelin.
(MHP
milletvekillerinin Başkanlık Kürsüsü önünde toplanmaları)
OKTAY VURAL
(İzmir) – Böyle bir şey olmaz Sayın Başkan.
Efendim, bakın,
ben size şunu öneriyorum: İç Tüzük’ü uygulayın, tamam, İç Tüzük’ü uygulayın.
Dolayısıyla, İç Tüzük’ü uygulayacaksanız, İç Tüzük’ün gereğini yaparsınız
birazdan, yaparsınız.
BAŞKAN –
Uygulamak için buradayım zaten. 
OKTAY VURAL
(İzmir) – Tamam, oldu o zaman.
BAŞKAN – Tamam,
peki.
MEHMET GÜNAL
(Antalya) – Haydi bakalım, nasıl uygulayacaksın, bir görelim bakalım.
BAŞKAN -
Anlaşın, ne yaparsanız yapın.
OKTAY VURAL
(İzmir) – Hayır, şey yapamazsınız Sayın Başkan.
BAŞKAN – Ne
yapamam?
OKTAY VURAL
(İzmir) – İtiraz ediyoruz, usule aykırı.
BAŞKAN - Ne?
OKTAY VURAL
(İzmir) – Her şey. (AK PARTİ sıralarından gülüşmeler)
BAŞKAN – Olur.
MEHMET GÜNAL
(Antalya) – Mesela, şu anda sizin gülüşünüz bile usule aykırı, sizin gelmeniz
bile usule aykırı.
OKTAY VURAL (İzmir) – Sizin Meclis
Başkanlığınca verilmiş görevlendirme belgeniz yok. 
BAŞKAN – Ben, kendi kendimi
görevlendirdim. Ben, şu anda Meclis Başkanıyım, kendi kendime görev verdim. 
MEHMET GÜNAL (Antalya) – Yazılı belgesi
yok. Hani, nerede? 
OKTAY VURAL (İzmir) – Yok öyle bir şey…
Yok öyle bir şey…
BAŞKAN – Sayın milletvekilleri, yeni
madde ihdasına dair bir önerge vardır. İç Tüzük’ün 91’inci maddesine göre yeni
bir madde olarak görüşülmesine Komisyonun salt çoğunlukla katıldığı önergeler
üzerinde görüşme açılır ve bu maddede belirtilen sayıda önerge verilebilir. 
Bu nedenle, önergeyi okutup Komisyona
soracağım. Komisyon önergeye salt çoğunlukla yani 14 üyesiyle katılırsa önerge
üzerinde yeni bir madde olarak görüşme açacağım. Komisyonun salt çoğunlukla
katılmaması hâlinde ise önergeyi işlemden kaldıracağım. 
Şimdi, önergeyi okutuyorum: 
“Türkiye Büyük
Millet Meclisi Başkanlığına…”
(MHP sıralarından bir grup
milletvekilinin Başkanlık Divanı kürsüsüne vurmaları) 
MEHMET GÜNAL (Antalya) – Niye
konuşmuyorsunuz Sayın Başkan? 
(Kâtip Üye Diyarbakır Milletvekili Mine
Lök Beyaz tarafından önergenin okunmasına devam edildi)
“Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi…”
(MHP sıralarından bir grup milletvekili
tarafından Başkanlık Divanı kürsüsüne vurulmaya devam edilmesi ve CHP ve HDP
sıralarından sıra kapaklarına vurmaya devam edilmesi) 
MEHMET GÜNAL (Antalya) – İç Tüzük’ü
uygulayın. 
BAŞKAN – Ben İç Tüzük’ü uyguluyorum. İç
Tüzük’ü uygulamayan sizlersiniz, sizler. 
MEHMET GÜNAL (Antalya) – Millet
kafamıza atarken bir şey demiyordunuz. 
(Kâtip Üye Diyarbakır Milletvekili Mine
Lök Beyaz tarafından önergenin okunmasına devam edildi)
“…İstanbul Milletvekili Bülent Turan'ın;
Nüfus Hizmetleri Kanununda Değişiklik Yapılması Hakkında Kanun Teklifi...”
(MHP sıralarından bir grup milletvekili
tarafından Başkanlık Divanı kürsüsüne vurulmaya devam edilmesi ve CHP ve HDP
sıralarından sıra kapaklarına vurmaya devam edilmesi) 
BAŞKAN – İç Tüzük’ü uygulamayan,
uygulamamı engelleyen şu anda kürsünün önünde bulunan sayın milletvekilleridir.

(Kâtip Üye Diyarbakır Milletvekili Mine
Lök Beyaz tarafından önergenin okunmasına devam edilmesi) 
“…Çanakkale Milletvekili İsmail
Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın…”
(MHP sıralarından bir grup milletvekili
tarafından Başkanlık Divanı kürsüsüne vurulmaya devam edilmesi ve CHP ve HDP
sıralarından sıra kapaklarına vurmaya devam edilmesi) 
OKTAY VURAL (İzmir) – İç Tüzük’ü
uygulayın Sayın Başkan! 
(Kâtip Üye Diyarbakır Milletvekili Mine
Lök Beyaz tarafından önergenin okunmasına devam edildi)
“… 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana
Milletvekili Osman Faruk Loğoğlu'nun; Emniyet Teşkilatı Kanununda Değişiklik
Yapılması Hakkında Kanun Teklifi, Mersin Milletvekili Ertuğrul Kürkcü'nün;
Polis Vazife ve Salahiyet Kanununda Değişiklik Yapılması Hakkında Kanun
Teklifi, İstanbul Milletvekili Mustafa Sezgin Tanrıkulu ve Cumhuriyet Halk
Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları'nın (1/995, 2/422, 2/514, 2/909,
2/1518, 2/1579, 2/1632, 2/2443, 2/2469) "4/12/2004 tarihli…”
BAŞKAN – Yapmayın gürültü…
(Antalya Milletvekili Mehmet Günal’ın
“İç Tüzük… İç Tüzük…” şeklinde sürekli slogan atması)
(Kâtip Üye Diyarbakır Milletvekili Mine
Lök Beyaz tarafından önergenin okunmasına devam edildi)
…”ve 5271 sayılı Ceza Muhakemesi
Kanununun 91 inci maddesine üçüncü fıkrasından sonra gelmek üzere aşağıdaki
fıkra eklenmiş ve diğer fıkralar buna göre teselsül ettirilmiştir…”
OKTAY VURAL (İzmir) – Ne yazıyor İç
Tüzük’te, ne yazıyor?
(Kâtip Üye Diyarbakır Milletvekili Mine
Lök Beyaz tarafından önergenin okunmasına devam edildi)
"…(4) Suçüstü halleriyle sınırlı
olmak kaydıyla; kişi hakkında aşağıdaki bentlerde belirtilen suçlarda mülki amirlerce
belirlenecek kolluk amirleri tarafından yirmi dört saate kadar, şiddet
olaylarının yaygınlaşarak kamu düzeninin ciddi şekilde bozulmasına yol
açabilecek toplumsal olaylar sırasında ve toplu olarak işlenen suçlarda kırk
sekiz saate kadar gözaltına alınma kararı verilebilir. Gözaltına alma nedeninin
ortadan kalkması halinde veya işlemlerin tamamlanması üzerine derhal ve her
halde en geç yukarıda belirtilen sürelerin sonunda Cumhuriyet savcısına yapılan
işlemler hakkında bilgi verilerek talimatı doğrultusunda hareket edilir. Kişi
serbest bırakılmazsa yukarıdaki fıkralara göre işlem yapılır. Ancak kişi en geç
kırk sekiz saat, toplu olarak işlenen suçlarda dört gün içinde hâkim önüne
çıkarılır. Bu fıkra kapsamında kolluk tarafından gözaltına alınan kişiler
hakkında da gözaltına ilişkin…”
(Antalya Milletvekili Mehmet Günal’ın
“İç Tüzük uygula” şeklinde sürekli slogan atması) 
(Kâtip Üye Diyarbakır Milletvekili Mine
Lök Beyaz tarafından önergenin okunmasına devam edildi)
“…hükümler uygulanır.
a) Toplumsal olaylar sırasında
işlenen cebir ve şiddet içeren suçlar.
b) 26/9/2004 tarihli ve 5237
sayılı Türk Ceza Kanununda yer alan;
1) Kasten öldürme (madde 81,
82), taksirle öldürme (madde 85).
2)Kasten yaralama (madde 86, 87).
3)Cinsel saldırı (madde 102).
4)Çocukların cinsel istismarı (madde
103).
5)Hırsızlık (madde 141, 142).
6)Yağma (madde 148, 149).
7) Uyuşturucu veya uyarıcı
madde imal ve ticareti (madde 188).
8) Bulaşıcı hastalıklara ilişkin
tedbirlere aykırı davranma (madde 195).
9)Fuhuş (madde 227).
10)Kötü muamele (madde 232).
c) 12/4/1991 tarihli ve 3713 sayılı
Terörle Mücadele Kanununda yer alan suçlar.
d)6/10/1983 tarihli ve 2911 sayılı
Toplantı ve Gösteri Yürüyüşleri Kanununun 33 üncü maddesinin birinci fıkrasının
(a) bendinde belirtilen suçlar…”
MEHMET GÜNAL (Antalya) – İç Tüzük sana
“Ayağa kalk.” diyor, uygula. “Uyar.” diyor. 
OKTAY VURAL (İzmir) – Böyle bir şey
olur mu ya! İdare amirlerini göreve çağır, haydi bakalım.
(Kâtip Üye Diyarbakır Milletvekili Mine
Lök Beyaz tarafından önergenin okunmasına devam edildi)
“…e) 10/6/1949 tarihli ve 5442 sayılı
İl İdaresi Kanununa dayanılarak ilan edilen sokağa çıkma yasağını ihlal etme…”
(CHP, MHP ve HDP sıralarından sıra kapaklarına vurmalar)
MEHMET GÜNAL (Antalya) – İç Tüzük…
(Kâtip Üye Diyarbakır Milletvekili Mine
Lök Beyaz tarafından önergenin okunmasına devam edildi)
“…f) 21/3/2007 tarihli ve 5607 sayılı
Kaçakçılıkla Mücadele Kanununun 3 üncü maddesinde belirtilen suçlar.” 
şeklindeki 13 üncü maddesinden sonra
gelmek üzere aşağıdaki maddenin ihdas edilmesi ve diğer maddelerin buna göre
teselsül ettirilmesini arz ve teklif ederiz.”
MEHMET GÜNAL (Antalya) – İç Tüzük
“Uygula.” diyor, İç Tüzük “Ayağa kalk.” diyor. “Ayağa kalk, uyar.” diyor İç
Tüzük, haydi bakalım.
(HDP sıralarından bir grup
milletvekilinin “Angarya yasaktır, Anayasa madde 18” yazılı dövizi
göstermeleri)
(Kâtip Üye Diyarbakır Milletvekili Mine
Lök Beyaz tarafından önergenin okunmasına devam edildi)
 “Mehmet Erdoğan Alim
Işık  Hasan Hüseyin Türkoğlu
 Muğla Kütahya Osmaniye”
OKTAY VURAL (İzmir) – Önergeyi çektim,
önergeyi çektim. 
(Kâtip Üye Diyarbakır Milletvekili Mine
Lök Beyaz tarafından önergenin okunmasına devam edildi)
 “Ahmet Duran Bulut Mehmet
Erdem
 Balıkesir Ankara”
OKTAY VURAL (İzmir) – Önergemi çektim,
önergemi çektim. Alo, alo…
KÂTİP ÜYE MİNE LÖK BEYAZ (Diyarbakır) –
Ne bağırıyorsun ya? Ne bağırıyorsun?
BAŞKAN – Ne yapıyorsunuz ya?
OKTAY VURAL (İzmir) – El uzatma.
BAŞKAN – Elimi tutuyor elimi, elimi
çekiyor, elime vuruyor.
(AK PARTİ ve MHP milletvekillerinin
kürsü önünde itişmeleri)
KÂTİP ÜYE MİNE LÖK BEYAZ (Diyarbakır) –
Bu ne ya!
BAŞKAN – Birleşime on dakika ara
veriyorum.
Kapanma Saati:
04.09
ON DÖRDÜNCÜ
OTURUM
Açılma Saati:
04.18
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Mine LÖK BEYAZ (Diyarbakır), Muhammet Rıza YALÇINKAYA (Bartın)
----- 0 -----
BAŞKAN – Kadına karşı şiddete hayır!
(AK PARTİ sıralarından alkışlar, MHP sıralarından gürültüler)
MEHMET GÜNAL (Antalya) – Provokatör
kadınlara hayır!
OKTAY VURAL (İzmir) – Sayın Başkan…
BAŞKAN – Sayın milletvekilleri, Türkiye
Büyük Millet Meclisinin 62’nci Birleşiminin On Dördüncü Oturumunu açıyorum.
684 sıra sayılı Kanun Tasarısı’nın
görüşmelerine devam edeceğiz.
ALİ ÖZ (Mersin) – Başkanım…
BAŞKAN – Komisyon burada.
Hükûmet burada.
OKTAY VURAL (İzmir) – Sayın Başkan…
BAŞKAN – Buyurun Sayın Vural. 
OKTAY VURAL (İzmir) – Sayın Başkan,
biraz önceki ifadenizde… (AK PARTİ sıralarından sıra kapaklarına vurmalar,
“Özür dile!” sesleri)
BAŞKAN – Lütfen sayın milletvekilleri…
OKTAY VURAL (İzmir) – …aslında şiddet
uygulamaya eğilimli olduğunuzu itiraf ettiniz. Bu konuda, böyle bir meseleyi
kadına şiddet olarak algılatıp, söylemek, tam bir yanıltmadır; doğrusu asıl
şiddeti uygulayan ve orada milletvekillerinin üzerine saldıran bir Meclis
Başkan Vekili vardı, aynı zamanda su bardağını fırlatmak isteyen birisi vardı.
(AK PARTİ sıralarından gürültüler)
BAŞKAN – Sayın milletvekilleri, lütfen…
OKTAY VURAL (İzmir) – Bütün
nezaketimizle sizleri uyarmaya çalışırken, oradaki su bardağını alıp fırlatmak
istediğinizi ve ondan sonra da sizin fiilî olarak milletvekillerine saldırı
yaptığınızı gördük. Gerçekten, sizin bu davranışınız, aslında nasıl şiddet
eğilimli olduğunuzu ortaya koyuyor. Dolayısıyla, böyle bir davranış bence
kadınlar için haksız bir değerlendirme olacaktır. Sizin bu davranışınızı istisnai
olarak değerlendiriyorum, nevi şahsınıza münhasır bir davranış olarak
görüyorum. (AK PARTİ sıralarından gürültüler) Hanımefendilerin böyle bir
davranış içerisinde bulunmayacağını…
BAŞKAN – Teşekkür ederim. 
OKTAY VURAL (İzmir) – …böyle bir
davranış içinde bulunma iradesinin de hadsizlik olacağını söylüyorum. 
BAŞKAN – Sayın Altay, sizi dinliyorum. 
MUSTAFA ELİTAŞ (Kayseri) – Sayın
Başkan…
BAŞKAN – Sayın Altay…
ENGİN ALTAY (Sinop) – Teşekkür ederim
Sayın Başkan.
Öncelikle, istemeyerek de olsa size İç
Tüzük’ün 64’üncü maddesini hatırlatmam gerekiyor çünkü sadece şimdi değil,
zaman zaman bu tutumunuzu hep sergiliyorsunuz. Görüşmeler sırasında İç Tüzük’ün
size vermediği bir hakkı kullanarak görüş açıklıyorsunuz, yorum yapıyorsunuz. 
OKTAY VURAL (İzmir) – Saldırdı ya,
saldırdı!
ENGİN ALTAY (Sinop) – Bu İç Tüzük sizi
bundan men ediyor, bir.
OKTAY VURAL (İzmir) – Vallahi, bir
kontrole mi göndersek?
ENGİN ALTAY (Sinop) – İkincisi: Sayın
Başkan, İç Tüzük’ün… Biraz sonra iktidar partisinin kullanacağı taktiği
görebiliyoruz. Bu, çok sık rastladığımız bir durum değil, on üç yıldır hemen
hemen hiç rastlamadığımız bir durum. Ancak, kullanabilir, ona da bir şey demem,
bu da bir yoldur. Tavsiye etmem, ahlaki bir yol değildir. (AK PARTİ
sıralarından gürültüler) 
BAŞKAN – Sayın milletvekilleri,
dinliyoruz…
ENGİN ALTAY (Sinop) – Sayın Başkan,
lütfedip de bir tokmağa vursanız yani bu gürültü karşısında.
BAŞKAN – Dinliyoruz sayın
milletvekilleri…
ENGİN ALTAY (Sinop) – Ancak, bu, nasıl
İç Tüzük’ün ilgili maddesi çerçevesince kullanılan bir yolsa ve herkes İç
Tüzük’ü kullanacaksa ki kullansın, hiçbir itirazım olmaz ama sizin de bu
noktada 68’e riayet etmenizi ısrarla talep ederiz. 
BAŞKAN – Teşekkür ediyorum.
ENGİN ALTAY (Sinop) – Bitirmedim
efendim, bitirmedim.
BAŞKAN – Pardon, özür dilerim,
bitirdiniz zannettim.
ENGİN ALTAY (Sinop) – Ben bu Mecliste
hep gürültü olsun, kavga olsun istemem. Buna meydan verilmesine de sebep olmam,
grup olarak da olmayız. Ancak, şunu yaptırmayız, yapmamalısınız da: “Efendim,
biz okur geçeriz, vurur geçeriz, gürültü ne olursa olsun…” Ben burada
duymadığım… Bakın, biraz önce ben buradan tutanaklara geçirdim, bir şeyler
söyledim siz duyamadınız. Demek ki 68’e…
BAŞKAN – Size bir dakika diye işaret
ettim, evet.
ENGİN ALTAY (Sinop) – Ama temasımız
kesildi. Şunu demek istiyorum: Çalışma ortamını tesis edemediniz. O vakit
yapmanız gereken 68’e göre işlemdir. Çalışma ortamını tesis etmek sizin
görevinizdir. Bu çerçevede çalışmalarımıza devam etmeyi arzu ediyorum.
Saygılar sunuyorum.
BAŞKAN – Ben de çok teşekkür ediyorum.
İDRİS BALUKEN (Bingöl) – Sayın Başkan…
BAŞKAN – Özür dilerim.
Bilmiyorum, sayın milletvekili, bir
erkek milletvekilinin elindeki bir cam tabağı bir kadın milletvekiline
fırlatıyor olması…
CELAL ADAN (İstanbul) – Ya ayıp, buna
niye devam ediyoruz biz ya?
MEHMET GÜNAL (Antalya) – Yazık be,
yazık be, camı alan oydu be! (MHP sıralarından gürültüler)
BAŞKAN - …ve benim de o cam tabağı
elinden almam şiddetse ben şiddet yaptım.
Buyurun Sayın Baluken.
ALİ HAYDAR ÖNER (Isparta) – Tahrikçi!
MEHMET GÜNAL (Antalya) – Kamera
görüntülerini çıkar, kamera görüntülerini çıkar! Yalan söyleyen ne olsun? Kim
atmış, bir görelim bakalım.
BAŞKAN – Ben elime aldım darbeyi.
Sayın Baluken, buyurun.
İDRİS BALUKEN – Tam bir haftadır bu
Meclis İçtüzüğünü hiçe sayarak Meclis başkan vekilleri olarak burada oturum
yönetiyorsunuz. “Meclis İçtüzüğü’nde hangi koşullarda, ne yapmanız gerekir?”le
ilgili hususlar son derece nettir. İç Tüzük’ün 68’inci maddesi gürültü ve kavga
durumunda Meclis Başkan Vekilinin ne yapması gerektiğini açık bir şekilde ifade
ediyor. İki kez Başkanlık Divanı önündeki gürültüden biz ne olduğunu da
anlamadık. Sizin veya kâtip üyenin oradan sarf ettiği hiçbir cümleyi biz HDP
Grubu olarak anlamadık. Bu durumda sizin oturumu İç Tüzük’ün 68’inci maddesine
göre iki kez üst üste kapatmanız ve bu oturumu tamamen bitirmeniz gerekiyordu.
Dediğim gibi, bir haftadır yaptığınız tavrı yine aynı şekilde devam
ettiriyorsunuz, keyfî bir şekilde Meclisi yönetiyorsunuz. Bu tutumun kabul
edilemez olduğunu ifade etmek istiyorum.
BAŞKAN – Teşekkür ederim.
14’üncü maddede üç adet önerge vardır.
Okutuyorum:
Türkiye Büyük
Millet Meclisi Başkanlığına
Görüşülmekte 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik Yapılmasına
İlişkin Kanun Teklifi, Adana Milletvekili Osman Faruk Loğoğlu'nun; Emniyet
Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun 14. maddesine
aşağıdaki bendin eklenmesini arz ve teklif ederiz.
 Mehmet Erdoğan D.
Ali Torlak Hasan Hüseyin Türkoğlu
 Muğla İstanbul Osmaniye
 Ahmet Duran Bulut S.
Nevzat Korkmaz
 Balıkesir Isparta
"ı) 10.7.2003 tarihli ve 4926
sayılı Kaçakçılıkla Mücadele Kanununda tanımlanan ve hapis cezasını gerektiren
suçlar."
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
“5271 sayılı Kanunun 100 üncü
maddesinin üçüncü fıkrasına aşağıdaki bentler eklenmiştir, 
‘g) 6/10/1983 tarihli ve 2911 sayılı
Toplantı ve Gösteri Yürüyüşleri Kanununun 33 üncü maddesinde sayılan suçlar.
h) 12/4/1991 tarihli ve 3713 sayılı
Terörle Mücadele Kanununun 7 nci maddesinin üçüncü fıkrasında belirtilen
suçlar.’”
şeklindeki 14. maddesinin Tasarı
metninden çıkarılmasını arz ve teklif ederiz.
Ali Serindağ Ahmet
Toptaş Tanju Özcan
Gaziantep  Afyonkarahisar Bolu
Ali Sarıbaş Celal
Dinçer 
Çanakkale  İstanbul
ENGİN ALTAY (Sinop) – Sayın Başkan… 
BAŞKAN – Buyurun. 
ENGİN ALTAY (Sinop) – Sayın Başkanım,
biraz önce kâtip üyenin okuduğu, Mehmet Erdoğan ve arkadaşları tarafından
verilmiş olan önergeyle bize gönderdiğiniz önerge birbirinden tamamen farklı.
(AK PARTİ sıralarından gürültüler) 
OKTAY VURAL (İzmir) – Yeniden işlem
yapmanız lazım. 
ENGİN ALTAY (Sinop) – Takdir edersiniz
ki bizim bu önergeyi tetkik de etmemiz gerekir. Uygun görürseniz orada okunan
metni talep ediyoruz, tetkik etmek için de on dakika müsaade rica ediyoruz. (AK
PARTİ sıralarından “Yok ya” sesi) Evet… 
BAŞKAN – Peki. 
Fotokopiler dağıtılmış, acaba bir…
ÖZGÜR ÖZEL (Manisa) – Yok, hiçbirimizde
yok, farklı önerge. 
İDRİS BALUKEN (Bingöl) – Yanlışlık var,
yanlışlık. 
ADİL ZOZANİ (Hakkâri) – Bizdeki de
farklı, bizdeki de farklı. 
BAŞKAN – Peki, bunu düzeltelim. 
On dakika ara veriyorum. 
Kapanma Saati:
04.29
ON BEŞİNCİ
OTURUM
Açılma Saati:
04.39
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Mine LÖK BEYAZ (Diyarbakır), Muhammet Rıza YALÇINKAYA (Bartın)
-----0-----
BAŞKAN – Sayın milletvekilleri, Türkiye
Büyük Millet Meclisinin 62’nci Birleşiminin On Beşinci Oturumunu açıyorum.
684 sıra sayılı Kanun Tasarısı’nın
görüşmelerine devam edeceğiz. 
Komisyon? Burada.
Hükûmet? Burada.
Biraz önceki oturumda Sayın Engin
Altay’ın önergeler konusunda bir itirazı oldu. O değişiklik önergesinin
fotokopilerini yaptık ve dağıtımını gerçekleştirdik.
Sayın milletvekilleri, şimdi okutacağım
önerge Anayasa’ya aykırılık önergesidir, öncelikle işleme alacağım.
Okutuyorum:
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair -Torba- Kanun Tasarısının 1 inci maddesi; Anayasa
ve İçtüzük Hükümleri ile evrensel hukuk normlarına ve temel insan haklarına
aykırı olup tek parti -tek adam- diktatörlük rejimi ve polis devletinin
ötesinde, fiili "savaş hali" uygulaması getirdiğinden kanun
tasarısının 14 üncü maddesinin Anayasa'ya aykırılık nedeniyle tasarı metninden
çıkarılmasını arz ve
teklif ederiz.
Pervin
Buldan (Iğdır) ve arkadaşları
BAŞKAN – Komisyon önergeye katılıyor mu?
İÇİŞLERİ KOMİSYONU BAŞKANI MEHMET ERSOY (Sinop) -
Katılmıyoruz efendim.
BAŞKAN – Hükûmet?
İÇİŞLERİ BAKANI EFKAN ALA – Katılmıyoruz.
BAŞKAN – Kim konuşacak acaba?
İDRİS BALUKEN (Bingöl) – Hüsamettin Zenderlioğlu
BAŞKAN – Sayın Hüsamettin Zenderlioğlu, Bitlis Milletvekili,
önerge üzerinde konuşacak.
Buyurun. 
HÜSAMETTİN ZENDERLİOĞLU (Bitlis) – Sayın Başkan, değerli
milletvekilleri; hepinizi saygıyla sevgiyle selamlıyorum.
Aslında bu Meclisin ciddiyetiyle bağdaşmayan bu hareketleri
tasvip etmiyoruz. Sayın Başkanımızın bu davranışları… Özgürlüklerle,
demokrasiyle hiçbir bağı yok. Bu vesileyle, bütün özgürlükleri sınırlandıran
böylesi bir kanunun gerçekten Türkiye’yi diktatörlüğe sürüklediği şu anda
anlaşılıyor. 
Bu vesileyle ben konuşmayacağım, konuşmama hakkımı
kullanıyorum.
IX.- BAŞKANLIĞIN GENEL KURULA
SUNUŞLARI (Devam)
C) Çeşitli İşler
- Gösteri ve Protestolar
1.-  Bitlis
Milletvekili Hüsamettin Zenderlioğlu'nun, kürsüde ağzını siyah bantla kapatması
(Hatip kürsüde ağzını siyah bir bantla kapattı.)
(HDP ve CHP sıralarından “Bravo” sesleri, alkışlar)
BAŞKAN – Kürsü konuşma eyleminin yapıldığı bir yerdir ama
Zenderlioğlu hakkını böyle kullanmak istedi, bekleyelim. 
İDRİS
BALUKEN (Bingöl) – Gerçeği odur, gerçeği. Muhalefet susturuluyor, susturulduğu
için kürsüde de aynı kalmalı.
(HDP
sıralarından sürekli alkışlar)
ADİL
ZOZANİ (Hakkâri) – Ne güzel söyledin ya!
İDRİS
BALUKEN (Bingöl) – Çok açıklayıcı oldu, tasarı hakkında, görüşmeler hakkında en
açıklayıcı kürsü konuşması oldu!
ADİL
ZOZANİ (Hakkâri) – Bu tasarının ruhuna mı gittin sen!
İDRİS
BALUKEN (Bingöl) – Zaten toplum da susturulacak, sokakta toplum da
susturulacak. Şimdiden iyi bir mesaj, bravo!
(HDP
sıralarından alkışlar) 
İDRİS BALUKEN (Bingöl) - Aslında böyle anlamlı mesaja bir
dakika ek süre verebilirsiniz Sayın Başkan!
ADİL ZOZANİ (Hakkâri) - Sayın Başkan, ek süre
verebilirsiniz!
HÜSAMETTİN ZENDERLİOĞLU (Devamla) – Saygılarımla. (HDP
sıralarından alkışlar) 
BAŞKAN – Teşekkür ederiz, sağ olun. 
Güzel bir konuşmaydı. 
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN - Önergeyi oylarınıza sunuyorum: Kabul edenler... 
III.- YOKLAMA
(MHP sıralarından bir grup milletvekili
ayağa kalktı) 
OKTAY VURAL (İzmir) - Toplantı yeter sayısı...
BAŞKAN – Yoklama talebi var. 
Sayın Türkoğlu, Sayın Korkmaz, Sayın Vural, Sayın Adan,
Sayın Bal, Sayın Dedeoğlu, Sayın Erdoğan, Sayın Torlak, Sayın Yılmaz, Sayın
Bulut, Sayın Çınar, Sayın Işık, Sayın Kalaycı, Sayın Akçay, Sayın Yeniçeri,
Sayın Günal, Sayın Yılmaz, Sayın Öz, Sayın İrbeç, Sayın Halaman. 
Yoklama için iki dakika süre veriyorum.
(Elektronik cihazla yoklama yapıldı)
BAŞKAN – Toplantı yeter sayısı vardır. 
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik Yapılmasına
İlişkin Kanun Teklifi, Adana Milletvekili Osman Faruk Loğoğlu'nun; Emniyet
Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"5271 sayılı Kanunun 100 üncü
maddesinin üçüncü fıkrasına aşağıdaki bentler eklenmiştir.
"g) 6/10/1983 tarihli ve 2911
sayılı Toplantı ve Gösteri Yürüyüşleri Kanununun 33 üncü maddesinde sayılan
suçlar.
h) 12/4/1991 tarihli ve 3713 sayılı
Terörle Mücadele Kanununun 7 nci maddesinin üçüncü fıkrasında belirtilen
suçlar."
şeklindeki 14. Maddesinin Tasarı
metninden çıkarılmasını arz ve teklif ederiz. 
Tanju Özcan
(Bolu) ve arkadaşları
BAŞKAN – Komisyon önergeye katılıyor
mu? 
İÇİŞLERİ
KOMİSYONU BAŞKANI MEHMET ERSOY (Sinop) – Efendim, salt çoğunluğumuz vardır.
Salt çoğunlukla katılıyoruz.
ENGİN ALTAY
(Sinop) – Sayın Başkan, Komisyonun işari olarak da bunu Genel Kurula göstermesi
gerekmez mi?
BAŞKAN –
Efendim?
ENGİN ALTAY
(Sinop) – Komisyonun katıldığını işari olarak göstermesi gerekmez mi?
BAŞKAN – Ben
Komisyonun beyanını aldım Sayın Altay.
Teşekkür ederim.
(CHP sıralarından gürültüler)
ENGİN ALTAY
(Sinop) – Komisyon Başkanının beyanını aldınız Sayın Başkan.
AYKAN ERDEMİR
(Bursa) – Görmedik, milletçileri görelim!
SAKİNE ÖZ
(Manisa) – Biz görmedik, size inanmıyoruz.
ENGİN ALTAY
(Sinop) – Komisyon Başkanının beyanını aldınız Sayın Başkan.
BAŞKAN – Hükûmet
katılıyor mu?
İÇİŞLERİ BAKANI
EFKAN ALA – Katılıyoruz efendim.
ENGİN ALTAY
(Sinop) – Sayın Başkan, Komisyon üyelerinin katıldıklarını işari olarak
göstermesi gerekir.
HAKAN ÇAVUŞOĞLU
(Bursa) – Vur, vur, vur hadi, sen de vur, kadına vur!
MUSTAFA ELİTAŞ
(Kayseri) – İşleme geçtiniz Sayın Başkan.
BAŞKAN –
Oylamaya geçiyorum, karar yeter sayısı veya yoklama isteyecek misiniz?
ENGİN ALTAY
(Sinop) – Sayın Başkan, yanlış işlem yapıyorsunuz.
BAŞKAN –
Oylamaya geçiyorum.
Karar yeter
sayısı istemiyorsunuz. 
Karar yeter
sayısı ve yoklama istenmediği için önergeyi oylarınıza sunuyorum… (MHP
sıralarından gürültüler)
ENGİN ALTAY
(Sinop) – Sayın Başkan…
OKTAY VURAL
(İzmir) – Karar yeter sayısı…
BAŞKAN – Kabul
edenler… Kabul etmeyenler… Kabul edilmemiştir. 
Diğer önergeyi
okutuyorum…
Pardon… 
Buyurun Sayın
Altay. 
OKTAY VURAL
(İzmir) – Karar yeter sayısı istedim efendim. 
BAŞKAN – Ben
sordum.
OKTAY VURAL (İzmir)
– Tutanaklarda var, tutanaklarda var efendim.
BAŞKAN – Sordum,
sordum, sordum, hiç ses alamadım. (MHP sıralarından gürültüler)
FARUK BAL
(Konya) – Sordunuz ama bakmadınız.
BAŞKAN – Sayın
Altay, buyurun.
OKTAY VURAL
(İzmir) – Tutanaklarda var, tutanaklara bakın.
BAŞKAN –
Defalarca sordum.
S. NEVZAT
KORKMAZ (Isparta) – Tutanakları alın, bakın, kontrol edin; var tutanaklarda.
BAŞKAN –
Arkadaşınızı duyamıyorum, biraz saygılı olabilir miyiz. 
Buyurun Sayın
Altay.
ENGİN ALTAY (Sinop) – Sayın Başkan,
Komisyon sıralarında salt çoğunluk nisabında Komisyon üyesi oturuyor olabilir
ki oturuyor, o arkadaşlarımızın oraya oturmalarının sebebi önergeye
katıldıklarını beyanla ilgilidir, kişisel beyan; Komisyon Başkanı tek başına
Komisyonu temsil edemez. Nitekim, evvelsi gün de bu uygulama olduğunda Komisyon
üyeleri işari olarak katıldıklarını Komisyon Başkanına belirttiler. Sayın
Başkan döndü, 2 kadın milletvekilimiz kafa salladı, Sayın Başkan “Katılıyoruz.”
dedi. Ben talep ediyorum ki sizin bizatihi esasen de… Hayır, Başkanın beyanını
da üyeler işari olarak kabul ederse bizce mahzuru yok ama tekrar söylüyorum, bu
ahlaksız bir durumdur, bunun adı ahlaksızlıktır.
BAŞKAN – Sayın Altay, siz bu kelimeyi
çok kullanıyorsunuz ama hadi hayırlısı olsun!
Diğer önergeyi okutuyorum…
OKTAY VURAL (İzmir) – Sayın Başkan,
biraz önce karar yeter sayısı istedik. (AK PARTİ ve MHP sıralarından
gürültüler)
BAŞKAN – Duymuyorum.
Lütfen sayın milletvekilleri, bir
dakika…
İDRİS BALUKEN (Bingöl) – Duyamıyoruz
Başkan, duyamıyoruz.
OKTAY VURAL (İzmir) – Bu maddenin
oylamasında karar yeter sayısı istedik. Dolayısıyla, karar yeter sayısı…(AK
PARTİ ve MHP sıralarından gürültüler)
BAŞKAN – Sayın milletvekilleri… 
Sayın Vural, dinliyorum sizi.
OKTAY VURAL (İzmir) – Karar yeter
sayısı istedik Sayın Başkan, “karar yeter sayısı” dedik.
BAŞKAN – Ben defalarca “Karar yeter
sayısı mı istiyorsunuz, yoklama mı istiyorsunuz?” dedim, hiçbir işaret gelmedi.
OKTAY VURAL (İzmir) – Ben “Karar yeter
sayısı istiyorum” dedim.
ADİL ZOZANİ (Hakkâri) - Tutanaklara
bakın, tutanaklara. Tutanaklara bakın, öyle karar verin. 
KEMALETTİN YILMAZ (Afyonkarahisar) –
Sayın Başkan, tutanaklara bakın.
BAŞKAN – Bakarız.
MEHMET GÜNAL (Antalya) – Ne zaman,
yarın mı bakacaksın?
S. NEVZAT KORKMAZ (Isparta) –
“Bakarız.” değil ki efendim, karar yeter sayısı ya yoksa ne olacak?
BAŞKAN - Buyurun.
(Kâtip Üye Mine Lök Beyaz tarafından
önergenin okunmasına başlandı)
“Türkiye Büyük
Millet Meclisi Başkanlığına
Görüşülmekte 684 Sıra Sayılı Polis
Vazife ve Salahiyet Kanunu ile…”
S. NEVZAT KORKMAZ (Isparta) – Karar yeter sayısını aramanız lazım.
Tutanakları isteyip bakın, aramanız lazım. Tamamen hukuksuz işlem yapıyorsunuz
Başkan. Bütün bunların hepsi Meclis Başkanlığına iletilecek.
(Kâtip Üye Mine Lök Beyaz tarafından
önergenin okunmasına devam edildi)
“…Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri Kanununda
Değişiklik Yapılması Hakkında Kanun Teklifi, Çanakkale Milletvekili İsmail
Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet…”
MAHMUT TANAL (İstanbul) – Sayın Başkan,
gerçekten Meclisi itibarsızlaştırıyorsunuz yani bu tavırlarla. Yani Meclis
hakikaten kan kaybediyor.
(Kâtip Üye Mine Lök Beyaz tarafından
önergenin okunmasına devam edildi)
“…Kanununda Değişiklik Yapılması
Hakkında Kanun Teklifi, İstanbul Milletvekili Mustafa Sezgin Tanrıkulu ve
Cumhuriyet Halk Partisi Grup Başkanvekilleri Sinop Milletvekili Engin Altay,
Ankara Milletvekili Levent Gök ile 4 Milletvekilinin; Nüfus Hizmetleri
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporunun 14. maddesine aşağıdaki bendin
eklenmesini arz ve teklif ederiz.
Hasan Hüseyin
Türkoğlu (Osmaniye) ve arkadaşları
"ı) 10.7.2003 tarihli ve 4926
sayılı Kaçakçılıkla Mücadele Kanununda tanımlanan ve hapis cezasını gerektiren
suçlar."
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) – Salt çoğunlukla katılıyoruz efendim.
SAKİNE ÖZ (Manisa) – Aferin iki kerede
öğrendin.
BAŞKAN – Hükûmet?
İÇİŞLERİ BAKANI EFKAN ALA – Katılıyoruz
efendim.
BAŞKAN – Önergeyi oylarınıza sunuyorum:
Kabul edenler…
MAHMUT TANAL (İstanbul) – Sayın Şahin,
Avukatlar Kanunu’nun 34’üncü maddesine göre baro başkanıydınız, bu yakışıyor mu
şimdi size?
OKTAY VURAL (İzmir) – Karar yeter
sayısı…
BAŞKAN – Karar yeter sayısı arayacağım.
Kabul edenler... Kabul edenler…
MUSTAFA ELİTAŞ (Kayseri) – Etmiyorlar
Sayın Başkanım. “Kabul etmeyenler…”
MİHRİMAH BELMA SATIR (İstanbul) –
“Kabul etmeyenler…” diyeceksiniz.
İDRİS BALUKEN (Bingöl) – Sayın Başkan,
kaldıran olmadı.
BAŞKAN – Karar yeter sayısı istediler,
ben de oylama yapıp karar yeter sayısı arayacağım.
MUSTAFA ELİTAŞ (Kayseri) – Tamam ama
kabul etmiyorlar onlar.
BAŞKAN – Efendim.
MUSTAFA ELİTAŞ (Kayseri) – Onlar el
kaldırmıyorlar, zorla el kaldırtmayın.
BAŞKAN – Hayır, Sayın Vural istedi.
MUSTAFA ELİTAŞ (Kayseri) – Tamam.
Kabul edenler… Karar yeter sayısı
arayacağım.
Kabul etmeyenler… Karar yeter sayısı
vardır. Kabul edilmemiştir.
OKTAY VURAL (İzmir) – Sayın Başkan…
FARUK BAL (Konya) – Muhalefeti
konuşturmamak için hileişeriye yapıyorlar.
BAŞKAN – 14’üncü maddeyi oylarınıza
sunuyorum…
RAMAZAN CAN (Kırıkkale) – Oyla
Başkanım, oyla.
MUSTAFA ELİTAŞ (Kayseri) – Sayın Başkan
oylamaya geçti.
OKTAY VURAL (İzmir) – Sayın Başkanım,
iki tane usul hatası yaptınız. Birincisi, önergeye katıldığına göre konuşma
hakkı yok ama gerekçeyi okutmadan oyladınız.
İDRİS ŞAHİN (Çankırı) – Komisyonun
katıldığı önergenin gerekçesi okunmaz.
MUSTAFA ELİTAŞ (Kayseri) – Hayır,
hayır, öyle bir şey yok.
OKTAY VURAL (İzmir) – İki tanesini öyle
yaptınız. 
İDRİS BALUKEN (Bingöl) – Evet.
OKTAY VURAL (İzmir) – İkincisi, açık
oylama olmasına rağmen maddenin oylamasına geçtiniz.
ALİ HAYDAR ÖNER (Isparta) –
Çuvalladınız, çuvalladınız.
BAŞKAN – Maddeyi oylamadım henüz.
FARUK BAL (Konya) – Uykulusunuz,
unutuyorsunuz.
OKTAY VURAL (İzmir) – Yaptınız.
BAŞKAN – Nerede o? Açık oylama
dilekçesi benim elimde yok. 
OKTAY VURAL (İzmir) – Nasıl yok?
Önünüzde efendim ya.
ADİL ZOZANİ (Hakkâri) – Gündeme hâkim
olun.
BAŞKAN - Şu anda geldi elime. Henüz
daha buna gelmedim zaten.
OKTAY VURAL (İzmir) – “Maddeyi
oylarınıza sunuyorum.” dediniz.
BAŞKAN – Karar yeter sayısı istediniz,
ben de şimdi oylamayı açık oylama… 
MUSTAFA ELİTAŞ (Kayseri) – Sayın
Başkan, siz işleme devam edin.
OKTAY VURAL (İzmir) – Ya, oyladınız
Sayın Başkan. (MHP, CHP ve HDP sıralarında gürültüler)
BAŞKAN – Sayın milletvekilleri, bir
durun!
İDRİS BALUKEN (Bingöl) – Niye duralım
Sayın Başkan!
OKTAY VURAL (İzmir) – Gerekçeyi
okutmadan nasıl önergeyi oylatırsınız ya? 
İDRİS BALUKEN (Bingöl) – Ara verin, ara
verin.
OKTAY VURAL (İzmir) - Gerekçe okunmadı,
gerekçe okunmadı.
MAHİR ÜNAL (Kahramanmaraş) – Gerekçe
okunmaz zaten ya.
ENGİN ALTAY (Sinop) – Nasıl olur ya?
BAŞKAN – 14’üncü maddenin oylamasının
açık oylama şeklinde yapılmasına dair bir istem vardır. Şimdi istem sahibi
sayın milletvekillerinin adlarını tespit edeceğim. 
ENGİN ALTAY (Sinop) – Oyladınız siz
demin Sayın Başkan. 
ALİ RIZA ÖZTÜRK (Mersin) – Oyladınız,
oyladınız. Oyladınız Başkan, oyladınız. 
MAHİR ÜNAL (Kahramanmaraş) – Oylamadı.
Maddeyi oylamadı. 
FARUK BAL (Konya) – Gerekçeyi
okutmadın, gerekçeyi. 
ALİ RIZA ÖZTÜRK (Mersin) – Oyladınız,
tutanaklara bakın.
BAŞKAN – Aytun Çıray, İzmir? Burada. 
Fatma Nur Serter, İstanbul? Burada. 
ENGİN ALTAY (Sinop) – Sayın Başkan,
bunu yeniden oylayabilmeniz için önce bir usul tartışması açıp…
BAŞKAN – Sayın Altay, işleme başladım,
lütfen…
Haydar Akar, Kocaeli? Burada. 
Mahmut Tanal, İstanbul? Burada. 
İzzet Çetin, Ankara? Burada. 
Aytuğ Atıcı, Mersin? Burada. 
ÖZGÜR ÖZEL (Manisa) – Grup Başkan
Vekili konuşuyor ya! 
ENGİN ALTAY (Sinop) – Sayın Başkan,
bunu ikinci defa oylayamazsınız bu şekilde. 
MAHİR ÜNAL (Kahramanmaraş) – Oylanmadı
Engin Bey. 
ENGİN ALTAY (Sinop) – Oyladı ya. İkinci
defa oylayabilmeniz için usul tartışması açıp Genel Kurulun oyuna sunmanız
lazım. 
MAHİR ÜNAL (Kahramanmaraş) – Engin Bey,
madde oylanmadı. 
BAŞKAN – Önce tespit yapıyorum Sayın
Altay, tespit yapıyorum, oylamadım daha.
ENGİN ALTAY (Sinop) – Oyladınız
Başkanım. 
ALİ RIZA ÖZTÜR (Mersin) – Ya, oylandı,
Komisyon bile parmak kaldırdı. 
BAŞKAN - Oylamadım, önergeyi oyladım.
Allah Allah!
ALİ RIZA ÖZTÜRK (Mersin) – Ya, olur mu?
Komisyon parmak kaldırdı maddenin oylanmasıyla ilgili. 
BAŞKAN - Sayın milletvekilleri,
önergeyi oyladım, maddeyi oylamadım daha. 
ADİL ZOZANİ (Hakkâri) – “Oylarınıza
sunuyorum.” dedi. “Oylarınıza sunuyorum.” dedi.
MUSTAFA ELİTAŞ (Kayseri) – Sayın
Başkan, siz devam edin.
MAHİR ÜNAL (Kahramanmaraş) – Devam
edin, devam edin. 
ÜNAL KACIR (İstanbul) – Hepsi numara,
devam edin. 
BAŞKAN – Turgay Develi, Adana? Burada. 
Mevlüt Dudu, Hatay? Burada. 
Rıza Türmen, İzmir? Burada.
Ali Özgündüz, İstanbul? Burada.
Mehmet Şeker, Gaziantep?
ATİLLA KART (Konya) – Tekabül ediyorum.

BAŞKAN – Sayın Kart tekabül ediyor. 
Tanju Özcan, Bolu? Burada. 
Sakine Öz, Manisa? Burada. 
Sedef Küçük, İstanbul? 
SENA KALELİ (Bursa) – Tekabül ediyorum.

BAŞKAN – Sayın Kaleli tekabül ediyor. 
Ayşe Eser Danişoğlu, İstanbul? Burada. 
Binnaz Toprak, İstanbul? Burada. 
Melda Onur, İstanbul? Burada. 
Özgür Özel, Manisa? Burada. 
Mustafa Ali Balbay, İzmir? Burada. 
Açık oylamanın şekli hakkında Genel Kurulun kararını
alacağım.
Açık oylamanın elektronik cihazla yapılmasını oylarınıza
sunuyorum: Kabul edenler… Kabul etmeyenler… Kabul edilmiştir.
Açık oylama için iki dakika süre veriyorum.
(Elektronik cihazla oylama yapıldı)
BAŞKAN – 684 sıra sayılı Kanun
Tasarısı’nın 14’üncü maddesinin açık oylama sonucu: 




“Oy Sayısı


:


263





Kabul


:


201





Ret


:


62




(x)



Kâtip Üye
Mine Lök Beyaz
Diyarbakır


Kâtip Üye
Muhammet Rıza Yalçınkaya 
Bartın”



Böylelikle 14’üncü madde kabul
edilmiştir. 
Sayın milletvekilleri, yeni madde
ihdasına dair bir önerge vardır. İç Tüzük’ün 91’inci maddesine göre yeni bir
madde olarak görüşülmesine komisyonun salt çoğunlukla katıldığı önergeler
üzerinde görüşme açılır ve bu maddede belirtilen sayıda önerge verilebilir. 
Bu nedenle önergeyi okutup Komisyona
soracağım. Komisyon önergeye salt çoğunlukla, yani 14 üyesiyle katılırsa önerge
üzerinde yeni bir madde olarak görüşme açacağım. Komisyonun salt çoğunlukla
katılmaması hâlinde ise önergeyi işlemden kaldıracağım. 
Şimdi önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları'nın (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) "5271 sayılı
Kanunun 100 üncü maddesinin üçüncü fıkrasına aşağıdaki bentler eklenmiştir.
"g) 6/10/1983 tarihli ve 2911
sayılı Toplantı ve Gösteri Yürüyüşleri Kanununun 33 üncü maddesinde sayılan
suçlar.
h) 12/4/1991 tarihli ve 3713 sayılı
Terörle Mücadele Kanununun 7 nci maddesinin üçüncü fıkrasında belirtilen
suçlar."
şeklindeki 14 üncü maddesinden sonra
gelmek üzere aşağıdaki maddenin ihdas edilmesini diğer maddelerin buna göre
teselsül ettirilmesini arz ve teklif ederiz.
 Mehmet Erdoğan Alim
Işık Hasan Hüseyin Türkoğlu
 Muğla Kütahya Osmaniye
OKTAY VURAL (İzmir) – Önergeyi çektik.
BAŞKAN – Çekmişler, peki.
15’inci maddede dört adet önerge
vardır, okutuyorum…
ADİL ZOZANİ (Hakkâri) – Sayın Başkan,
bir husus var, dikkatinizi çekmek istiyorum, özür dilerim.
Madde ihdasları Komisyonun Komisyon sıralarında
oturmasını gerektiren bir durumdur. Mevcut durumda siz hem madde ihdasını
konuşuyorsunuz hem milletvekilleriyle bakanlık bürokrasisi iç içe oturuyor. Bu
yasama tekniğine aykırı bir şekil, durum şartıdır. Bunu düzeltmeniz gerekir.
BAŞKAN – Nasıl bir düzeltme talep
ediyorsunuz?
ADİL ZOZANİ (Hakkâri) – Bürokrasi
dışarıda. Kimin komisyon üyesi, kimin komisyon üyesi olmadığını bilmiyoruz.
BAŞKAN – Ben onu görüyorum. 1, 2,
3’üncü sıraya kadar, 3’üncü sıra dâhil milletvekilleri.
ADİL ZOZANİ (Hakkâri) – Hayır efendim,
biz bilmiyoruz bunu?
İDRİS BALUKEN (Bingöl) – Ayırt
edemiyoruz.
ADİL ZOZANİ
(Hakkâri) – Biz bilmiyoruz bunu efendim.
BAŞKAN – Ben biliyorum, ben karar
veriyorum çünkü.
Teşekkür ederim. (AK PARTİ sıralarından
alkışlar)
ADİL ZOZANİ (Hakkâri) – Hayır, onu siz
tayin edemezsiniz.
BAŞKAN – 15’inci maddede dört adet
önerge vardır, okutuyorum:
Türkiye Büyük
Millet Meclisi Başkanlığına
Görüşülmekte olan 684 sıra sayılı Kanun
Tasarısının çerçeve 15 inci maddesi ile 5442 sayılı Kanunun 11 inci maddesine
eklenmesi öngörülen (G) fıkrasının aşağıdaki şekilde değiştirilmesini arz ve
teklif ederiz.
 Mustafa Elitaş Mehmet
Doğan Kubat Ramazan Can
 Kayseri İstanbul Kırıkkale
 Recep Özel İsmail
Tamer Hacı Bayram Türkoğlu
 Isparta Kayseri Hatay
 Osman
Çakır Bülent Turan
 Düzce İstanbul
(G) Vali, lüzumu halinde kolluk amir ve
memurlarına suç faillerinin bulunması için gereken emirleri verebilir. Kolluk
bu emirleri, mevzuatta belirlenen usule uygun olarak yerine getirir.
Türkiye Büyük
Millet Meclisi Başkanlığına
Görüşülmekte
olan 684 Sıra Sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulunun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun 15. maddesi
ile 5442 Sayılı "İl İdaresi Kanunu’nun" 11. maddesine eklenen (G)
fıkrasının tasarı metninden çıkarılmasını arz ve teklif ederiz.
Mehmet Erdoğan D.
Ali Torlak Hasan Hüseyin Türkoğlu
 Muğla İstanbul 
Osmaniye
 S. Nevzat
Korkmaz Ahmet Duran Bulut
 Isparta 
Balıkesir
Aynı mahiyette…
BAŞKAN – Aynı mahiyetteki önergeyi…
ÖZGÜR ÖZEL (Manisa) – Nasıl aynı
mahiyette? Bizim farklı önerge, sizde değiştirilen önerge… Bu sefer oradakiler
yanlış. Dağıtılan şekliyle okuyun.
ADİL ZOZANİ (Hakkâri) – Sayın Başkan,
gündeme hâkim değil misiniz?
BAŞKAN – Yok değilim, böyle bakıyorum.
ADİL ZOZANİ (Hakkâri) – O zaman orada
niye oturuyorsunuz?
MEHMET GÜNAL (Antalya) – Aynı mahiyette
olan 2 tane.
MUSTAFA ELİTAŞ (Kayseri) – Sayın Başkan
ikisi de çıkarım önergesi değil mi? 
BAŞKAN – Sayın milletvekilleri, bir
dakika, teknik bir şey var, onu çözüyorlar arkadaşlar.
Aynı mahiyette değilmiş.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal’ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu
Raporunun,"10/6/1949 tarihli ve 5442 sayılı İl İdaresi Kanununun 11 inci
maddesine aşağıdaki fıkralar eklenmiştir.
"G) Vali, lüzumu hâlinde, kolluk
amir ve memurlarına suçun aydınlatılması ve suç faillerinin bulunması için
gereken acele tedbirlerin alınması hususunda doğrudan emirler verebilir. Kolluk
bu emirleri mevzuatta belirlenen usule uygun olarak yerine getirir. 
H) Vali, kamu düzenini ve güvenliğini
veya kişilerin can ve mal emniyetini sağlamak amacıyla aldığı tedbir ve
kararların uygulanması için adli kuruluşlar ile (D) fıkrası hükmü saklı kalmak
kaydıyla askerî kuruluşlar dışında, mahallî idareler dâhil bütün kamu kurum ve
kuruluşlarının itfaiye, ambulans, çekici, iş makinesi ve tedbirlerin zorunlu
kıldığı diğer araç ve gereçlerinden yararlanabilir, personeline görev
verebilir. Kamu kurum ve kuruluşları, valinin bu konudaki emir ve talimatlarını
yerine getirmek zorundadır. Aksi takdirde vali emir ve talimatlarını kolluk
aracılığıyla uygular. Bu fıkradaki yükümlülüklerin yerine getirilmemesi veya
geciktirilmesi sebebiyle oluşan kamu zararı ile gerçek ve tüzel kişilerin
Devlet tarafından karşılanan zararları ilgili idarece genel hükümlere göre
sorumlu kamu görevlilerinden tazmin edilir.
I) (H) fıkrası ile valiye verilmiş olan
yetkiler, ilçede kaymakam tarafından da kullanılabilir."" şeklindeki
15. maddesinin Tasarı metninden çıkarılmasını arz ve teklif ederiz.

Ali Serindağ Ahmet
Toptaş Tanju Özcan
Gaziantep Afyonkarahisar Bolu
Ali Sarıbaş Celal
Dinçer Atilla Kart
Çanakkale İstanbul Konya
BAŞKAN – Şimdi okutacağım önerge
Anayasa'ya aykırılık önergesidir, öncelikle işleme alacağım.
MUSTAFA ELİTAŞ (Kayseri) – Sayın
Başkan...
BAŞKAN – Buyurun.
MUSTAFA ELİTAŞ (Kayseri) – Sayın
Başkan, eğer bizdeki önergeyse Anayasa'ya aykırılık önergesi, bu önergeyi
işleme alamazsınız çünkü önergenin başlığında gerekçesi olan kısım vardır.
Anayasa'ya aykırılık önergesi “684 sıra sayılı Kanun Tasarısı’nın şu maddesi
Anayasa'ya aykırıdır.” diye olur ama burada, hiç alakası olmayan “Yapılmasına
dair torba kanun tasarısı, şu anda görüştüğümüz torba kanun tasarısı.” diye bir
hüküm yoktur. Önergeyi işleme alamazsınız, İç Tüzük’e aykırı bir önergedir. 
ÖZGÜR ÖZEL (Manisa) – Böyle bir şey
olur mu!
S. NEVZAT KORKMAZ (Isparta) – Ne
görüşüyoruz biz?
BAŞKAN – Sayın Elitaş...
MUSTAFA ELİTAŞ (Kayseri) – Eğer
bizdeki önergeyse bu önergeyi işleme alamazsınız Sayın Başkan.
ENGİN ALTAY (Sinop) – Niye
alamıyoruz?
S. NEVZAT KORKMAZ (Isparta) – Ne
görüşüyoruz şu anda?
BAŞKAN – Sayın Elitaş, şimdiye kadar,
aynı
durumda olan önergeler işleme alındı…
MUSTAFA ELİTAŞ (Kayseri) – Sayın
Başkan, yanlış yapıyorsunuz, alamazsınız. 
BAŞKAN – …ve bundan sonra da böyle
gidecek. 
Teşekkür ederim. 
Okuyun, buyurun. 
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair -Torba- Kanun Tasarısının 1 inci maddesi; Anayasa
ve İçtüzük Hükümleri ile evrensel hukuk normlarına ve temel insan haklarına
aykırı olup tek parti -tek adam- diktatörlük rejimi ve polis devletinin
ötesinde, fiili "savaş hali" uygulaması getirdiğinden kanun tasarısının
15 inci maddesinin Anayasa'ya aykırılık nedeniyle tasarı metninden
çıkarılmasını arz ve teklif ederiz.
 Pervin Buldan Nazmi
Gür Gülser Yıldırım
 Iğdır Van Mardin
 Demir Çelik Abdullah
Levent Tüzel Hüsamettin Zenderlioğlu
 Muş İstanbul Bitlis
 Erol
Dora
 Mardin
BAŞKAN – Sayın Baluken, buyurun. 
İDRİS BALUKEN (Bingöl) – Yerimden söz
talebimi…
BAŞKAN – Buyurun. 
IV.- AÇIKLAMALAR (Devam)
14.- Bingöl Milletvekili
İdris Baluken'in, 684 sıra sayılı Kanun Tasarısı’nın AB kriterleri ile Avrupa
Konseyi ülkelerindeki hukuk standartlarına uymadığına ve Uluslararası Af
Örgütünün dünya genelinde bu yasa tasarısına karşı imza kampanyası başlattığına
ilişkin açıklaması
İDRİS BALUKEN (Bingöl) – Teşekkür
ediyorum Sayın Başkan. 
Sayın Başkan, önemli bir gelişme var.
Özellikle Hükûmetin, Komisyon üyelerinin ve iktidar partisi milletvekillerinin
bilmesi gereken bir hususu Genel Kurulla paylaşmak istiyoruz. 
Biliyorsunuz, bu
yasa tasarısı görüşülürken Sayın Başbakan, özellikle Avrupa Birliği ve Avrupa
Konseyi ülkelerinin hukuk standartlarına uygun bir çalışmayla bu tasarının
hazırlandığını ifade etmişti. Biz geçen hafta içerisinde hem Avrupa Birliği
yetkilileriyle hem Avrupa Konseyi ülkelerinden çeşitli temsilcilerle
görüşmüştük. Onların ifade ettiği şey, bu getirilen yasa tasarısının kesinlikle
AB kriterlerine ya da Avrupa Konseyi ülkelerindeki hukuk standartlarına
uymadığı yönündedir. Bu akşam itibarıyla bunu doğrulayan bir uluslararası
gelişme de yaşandı. Bu, gerçekten, ülkemizi uluslararası alanda da son derece
zor durumda bırakacak ve Anayasa açısından da bağlayıcı olan uluslararası
sözleşmelere aykırı bir durumu da beraberinde getirebilir. Burada çok ayrıntılı
bir açıklama var ama özellikle yasa tasarısının ölümcül silahların ancak polis
memurlarının veya başkalarının hayatlarına yönelik ani tehditlere karşı
korunmak için tek ve son çare olarak kullanılması gerektiğini belirten
Birleşmiş Milletler Kolluk Güçleri görevlileri tarafından kuvvet ve ateşli
silah kullanımı hakkındaki temel ilkelerdeki güç kullanımına dair uluslararası
insan hakları standartlarıyla ters düşmesi nedeniyle Uluslararası Af Örgütü
dünya genelinde bu yasa tasarısına karşı bir imza kampanyası başlatmıştır.
BAŞKAN –
Teşekkür ederim.
İDRİS BALUKEN
(Bingöl) - Yani, önce Avrupa Birliğinden, Avrupa Konseyinden gelen tepkiler,
şimdi Uluslararası Af Örgütü eliyle bütün dünyada bir imza kampanyasına
dönüşmüştür. Özellikle, bu tasarının uluslararası standartlara uygun olduğunu
düşünen iktidar partisi milletvekillerinin, Hükûmet yetkililerinin ve Komisyon üyelerinin
bu yeni gelişmeyi göz önünde bulundurmalarını, ülkemizi zorlayacak,
uluslararası alanda ciddi anlamda sıkıştıracak olan bu durumu göz önünde
bulundurmalarını Genel Kurulun takdirine sunuyorum. 
Teşekkür ederim.

BAŞKAN –
Teşekkür ederim. 
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN –
Komisyon önergeye katılıyor mu? 
İÇİŞLERİ
KOMİSYONU BAŞKANI MEHMET ERSOY (Sinop) – Katılmıyoruz.
BAŞKAN –
Hükûmet? 
İÇİŞLERİ BAKANI
EFKAN ALA – Katılmıyoruz efendim. 
BAŞKAN – Sayın
Demir Çelik önerge üzerinde konuşacak. 
Buyurun. (HDP
sıralarından alkışlar) 
DEMİR ÇELİK
(Muş) – Sayın Başkan, değerli milletvekilleri; hepinizi saygıyla selamlıyorum. 
Sokağın
susturulmasına, toplumun tahakküm altına alınmasına hizmet edecek olan…
MUSTAFA ELİTAŞ
(Kayseri) – Kürsüde konuşmak için duruyorsun ama.
DEMİR ÇELİK
(Devamla) - …bu yasa tasarısının antidemokratik ve faşizan uygulamalarını
protesto ederek zamanımı kullanmak istiyorum.
IX.- BAŞKANLIĞIN GENEL KURULA SUNUŞLARI (Devam)
C) Çeşitli İşler (Devam)
- Gösteri ve Protestolar (Devam)
2.- Muş Milletvekili Demir Çelik'in, kürsüde ağzını siyah
bantla kapatması
(Hatip kürsüde ağzını siyah bir bantla kapattı.)
İDRİS BALUKEN
(Bingöl) – Bravo! Zaten susturulmuşuz. 
(HDP sıralarından “Bravo” sesleri, alkışlar)
MUSTAFA ELİTAŞ (Kayseri) – Sizi angaryaya zorlayan kimse onu
bir bulsanız, zorla sizi burada tutan kimse.
İDRİS BALUKEN (Bingöl) – Sözün bittiği
yerdeyiz Demir Bey. (HDP sıralarından sürekli alkışlar)
ADİL ZOZANİ (Hakkâri) – Çok güzel ifade
ettin, bravo! 
İDRİS BALUKEN (Bingöl) – Özgürlükler
paketini bu kadar güzel ifade edemezdin. Bravo! (HDP sıralarından alkışlar)
ADİL ZOZANİ (Hakkâri) – Reform olunca
böyle oluyormuş işte. Bu biraz da muhalefetin, diğer partilerin söz hakkının
gasbedilmesine yönelik tepkidir aynı zamanda.
MEHMET NACİ BOSTANCI (Amasya) – Yalnız,
kendisi kapatıyor, polis kapatmıyor.
ADİL ZOZANİ (Hakkâri) –
Gasbedemiyorlar, sıkıysa gasbetsinler.
ALİ HAYDAR ÖNER (Isparta) – Ağız
bandıyla dolaşmak altı aydan iki yıla kadar Demir Bey.
ÖZGÜR ÖZEL (Manisa) – Demir Bey AKP
dönemindeki insan haklarındaki ilerlemeyi anlatıyor değil mi!
ADİL ZOZANİ (Hakkâri) – Evet. İleri
demokrasi denilen şey bu olsa gerek! Hiç kimse konuşmazsa sorun yok!
ÖZGÜR ÖZEL
(Manisa) – Hiçbir ilerleme yok mu yani Demir Ağabey? Ne anlatsın adam. (HDP sıralarından
“Bravo” sesleri, alkışlar)
BAŞKAN – Teşekkür ederim.
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda Değişiklik
Yapılması Hakkında Kanun Teklifi, İstanbul Milletvekili Mustafa Sezgin
Tanrıkulu'nun; 5490 Sayılı ve 25/4/2006 Tarihli Nüfus Hizmetleri Kanununda
Değişiklik Yapılması Hakkında Kanun Teklifi ile Avrupa Birliği Uyum Komisyonu
ve İçişleri Komisyonu Raporları (1/995, 2/422, 2/514, 2/909, 2/1518, 2/1579,
2/1632, 2/2443, 2/2469) (S. Sayısı: 684) (Devam)
BAŞKAN – Önergeyi…
III.- YOKLAMA
(CHP sıralarından bir grup milletvekili
ayağa kalktı)
TANJU ÖZCAN (Bolu) – Yoklama istiyoruz.
BAŞKAN – Önergeyi oylarınıza sunacağım,
yoklama talebi var.
Sayın Akar, Sayın Öztürk, Sayın Özel,
Sayın Özcan, Sayın Develi, Sayın Acar, Sayın Erdemir, Sayın Çıray, Sayın Öz,
Sayın Öner, Sayın Ören, Sayın Balbay, Sayın Serter, Sayın Kart, Sayın Toprak,
Sayın Onur, Sayın Atıcı, Sayın Özgündüz, Sayın Erdoğdu, Sayın Tamaylıgil. 
Yoklama için iki dakika süre veriyorum
ve süreyi başlatıyorum. 
(Elektronik cihazla yoklama yapıldı)
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Toplantı yeter sayısı var,
önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal’ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"10/6/1949 tarihli ve 5442 sayılı
İl İdaresi Kanununun 11 inci maddesine aşağıdaki fıkralar eklenmiştir.
"G) Vali, lüzumu hâlinde, kolluk
amir ve memurlarına suçun aydınlatılması ve suç faillerinin bulunması için
gereken acele tedbirlerin alınması hususunda doğrudan emirler verebilir. Kolluk
bu emirleri mevzuatta belirlenen usule uygun olarak yerine getirir. 
H) Vali, kamu düzenini ve güvenliğini
veya kişilerin can ve mal emniyetini sağlamak amacıyla aldığı tedbir ve
kararların uygulanması için adli kuruluşlar ile (D) fıkrası hükmü saklı kalmak
kaydıyla askerî kuruluşlar dışında, mahallî idareler dâhil bütün kamu kurum ve
kuruluşlarının itfaiye, ambulans, çekici, iş makinesi ve tedbirlerin zorunlu
kıldığı diğer araç ve gereçlerinden yararlanabilir, personeline görev verebilir.
Kamu kurum ve kuruluşları, valinin bu konudaki emir ve talimatlarını yerine
getirmek zorundadır. Aksi takdirde vali emir ve talimatlarını kolluk
aracılığıyla uygular. Bu fıkradaki yükümlülüklerin yerine getirilmemesi veya
geciktirilmesi sebebiyle oluşan kamu zararı ile gerçek ve tüzel kişilerin
Devlet tarafından karşılanan zararları ilgili idarece genel hükümlere göre
sorumlu kamu görevlilerinden tazmin edilir.
I) (H) fıkrası ile valiye verilmiş olan
yetkiler, ilçede kaymakam tarafından da kullanılabilir."" şeklindeki
15. maddesinin Tasarı metninden çıkarılmasını arz ve teklif ederiz.
Tanju Özcan
(Bolu) ve arkadaşları
BAŞKAN – Komisyon önergeye katılıyor
mu?
AYKAN ERDEMİR (Bursa) – Hülleciler.
İÇİŞLERİ KOMİSYONU BAŞKANI MEHMET ERSOY
(Sinop) – Salt çoğunlukla katılıyoruz efendim.
BAŞKAN – Teşekkür ederim.
Hükûmet?
İÇİŞLERİ BAKANI EFKAN ALA – Katılıyoruz
efendim.
BAŞKAN – Önergeyi oylarınıza sunuyorum…

III.- YOKLAMA
(CHP sıralarından bir grup milletvekili
ayağa kalktı)
ENGİN ALTAY (Sinop) - Sayın Başkan,
yoklama talep ediyoruz.
BAŞKAN - Yoklama talebi var, tespit
edelim.
Sayın Altay, Sayın Öztürk, Sayın Özel,
Sayın Özcan, Sayın Develi, Sayın Acar, Sayın Erdemir, Sayın Serter, Sayın
Çıray, Sayın Öz, Sayın Öner, Sayın Ören, Sayın Balbay, Sayın Öğüt, Sayın Kart,
Sayın Toprak, Sayın Onur, Sayın Haberal, Sayın Akar, Sayın Özgündüz, Sayın
Atıcı.
İki dakika süre veriyorum ve süreyi
başlatıyorum.
(Elektronik cihazla yoklama yapıldı)
BAŞKAN – Toplantı yeter sayısı vardır. 
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis Vazife ve Salahiyet Kanunu ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı ile İstanbul Milletvekili Mahmut Tanal'ın; Nüfus Hizmetleri Kanununda
Değişiklik Yapılmasına Dair Kanun Teklifi, İstanbul Milletvekili Bülent
Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Selahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporlarının 15. maddesi ile 5442 Sayılı “İl
İdaresi Kanunu’nun” 11. Maddesine eklenen (G) fıkrasının tasarı metninden
çıkarılmasını arz ve teklif ederiz. 
Hasan Hüseyin
Türkoğlu (Osmaniye) ve arkadaşları 
BAŞKAN – Komisyon önergeye katılıyor
mu? 
İÇİŞLERİ KOMSİYONU BAŞKANI MEHMET ERSOY
(Sinop) – Salt çoğunlukla katılıyoruz efendim. 
BAŞKAN – Hükûmet? 
İÇİŞLERİ BAKANI EFKAN ALA – Katılıyoruz
efendim. 
III.- YOKLAMA
(CHP sıralarından bir grup milletvekili
ayağa kalktı) 
ENGİN ALTAY (Sinop) – Sayın Başkan,
yoklama istiyoruz. 
BAŞKAN – Yoklama talebi var, onu yerine
getiriyoruz.
Sayın Altay, Sayın Öztürk, Sayın Özel,
Sayın Özcan, Sayın Develi, Sayın Acar, Sayın Serter, Sayın Öner, Sayın Ören,
Sayın Erdemir, Sayın Öz, Sayın Onur, Sayın Akar, Sayın Özgündüz, Sayın Kart,
Sayın Balbay, Sayın Öğüt, Sayın Haberal, Sayın Erdoğdu, Sayın Tamaylıgil.
İki dakika süre veriyorum ve yoklamayı
başlatıyorum.
(Elektronik cihazla yoklama yapıldı) 
BAŞKAN – Toplantı yeter sayısı vardır.
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN - Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir. 
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 sıra sayılı Kanun
Tasarısının çerçeve 15 inci maddesi ile 5442 sayılı Kanunun 11 inci maddesine
eklenmesi öngörülen (G) fıkrasının aşağıdaki şekilde değiştirilmesini arz ve
teklif ederiz.
Mustafa Elitaş
(Kayseri) ve arkadaşları
(G) Vali, lüzumu hâlinde, kolluk amir
ve memurlarına suç faillerinin bulunması için gerekli emirleri verebilir.
Kolluk bu emirleri, mevzuatta belirlenen usule uygun olarak yerine getirir.
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) – Salt çoğunlukla katılıyoruz efendim.
BAŞKAN – Hükûmet?
İÇİŞLERİ BAKANI EFKAN ALA – Katılıyoruz
efendim.
lll.- YOKLAMA
(CHP sıralarından bir grup milletvekili
ayağa kalktı) 
ENGİN ALTAY (Sinop) – Sayın Başkan,
yoklama istiyoruz. 
BAŞKAN – Yoklama talebi var.
Sayın Altay, Sayın Öztürk, Sayın Özel,
Sayın Özcan, Sayın Develi, Sayın Acar, Sayın Serter, Sayın Erdemir, Sayın Ören,
Sayın Öner, Sayın Öz, Sayın Onur, Sayın Akar, Sayın Özgündüz, Sayın Atıcı,
Sayın Kart, Sayın Haberal, Sayın Tamaylıgil, Sayın Balbay, Sayın Öğüt…
İki dakika süre veriyorum ve süreyi
başlatıyorum.
(Elektronik cihazla yoklama yapıldı)
BAŞKAN - Toplantı yeter sayısı vardır.
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum Komisyonu
ve İçişleri Komisyonu Raporları (1/995, 2/422, 2/514, 2/909, 2/1518, 2/1579,
2/1632, 2/2443, 2/2469) (S. Sayısı: 684) (Devam)
BAŞKAN - Önergeyi oylarınıza sunuyorum:
Kabul edenler... Kabul etmeyenler... Önerge kabul edilmiştir.
Sayın milletvekilleri, 15’inci maddenin
oylamasının açık oylama şeklinde yapılmasına dair bir istem vardır. Şimdi istem
sahibi sayın milletvekillerinin adlarını tespit edeceğim.
Haydar Akar, Kocaeli? Burada.
Mahmut Tanal, İstanbul? (AK PARTİ
sıralarında “Yok.” sesleri)
MUSA ÇAM (İzmir) – Üstleniyorum.
BAŞKAN – İzzet Çetin, Ankara? (AK PARTİ
sıralarında “Yok.” sesleri)
GÜRKUT ACAR (Antalya) – Üstleniyorum.
BAŞKAN – Aytun Çıray, İzmir… (AK PARTİ
sıralarında “Yok.” sesleri) 
Mustafa Ali Balbay, İzmir…
Özgür Özel, Manisa? Burada.
Nur Serter, İstanbul? Burada.
Mevlüt Dudu, Hatay? (AK PARTİ
sıralarında “Yok.” sesleri)
AYKAN ERDEMİR (Bursa) – Üstleniyorum.
BAŞKAN – Aytuğ Atıcı, Mersin? Burada.
Turgay Develi, Adana? Burada.
Ali Özgündüz, İstanbul? Burada.
İlhan Demiröz, Bursa? Burada.
Sedef Küçük, İstanbul? (AK PARTİ
sıralarında “Yok.” sesleri, gürültüler)
Ayşe Eser Danışoğlu, İstanbul… (AK
PARTİ sıralarından “Yok” sesleri, gürültüler)
BAŞKAN – Sayın milletvekilleri, bir
dakika… Biraz anlayışlı olalım.
Sakine Öz, Manisa. Burada.
Tanju Özcan, Bolu. Burada.
Fatma Nur Serter, İstanbul. Burada. 
Mehmet Şeker, Gaziantep… 
Binnaz Toprak, İstanbul…
Açık oylamanın şekli hakkında Genel
Kurulun kararını alacağım. 
Açık oylamanın elektronik oylama
cihazıyla yapılmasını oylarınıza sunuyorum: Kabul edenler… Kabul etmeyenler…
Kabul edilmiştir.
Oylama için bir dakika süre veriyorum. 
(Elektronik cihazla oylamaya başlandı)
ÖZGÜR ÖZEL (Manisa) – Sayın Başkan, on
beş dakika ara talep ediyorum.
BAŞKAN – Sizi mi kıracağım Sayın Özel?
Bir beş dakika da benden yirmi…
(Elektronik cihazla oylamaya devam
edildi)
BAŞKAN – 684 sıra sayılı Kanun
Tasarısı’nın 15’inci maddesi açık oylama sonucu…
ADİL ZOZANİ (Hakkâri) – Sayın Başkan,
Komisyon ve Hükûmet yerinde yok, siz oylamanın sonucunu açıklayamazsınız.
OKTAY VURAL (İzmir) – Tasarı
ertelenmiştir.
BAŞKAN – Böyle bir şey yok.
“Oy sayısı: 235…”
MEHMET GÜNAL (Antalya) – Komisyon yok,
nasıl yapıyorsun? (Gürültüler)
ADİL ZOZANİ (Hakkâri) –
Açıklayamazsınız efendim, Komisyon yok, Hükûmet yok. Nerede? Olmaz,
açıklayamazsınız. 
BAŞKAN – “…Kabul: 200
 Ret: 35(x)…”
MEHMET GÜNAL (Antalya) – Komisyon
nerede, Hükûmet nerede? 
ALİ RIZA ÖZTÜRK (Mersin) – Başkan,
olmaz.
BAŞKAN – “ …Katip Üye 
Kâtip Üye
Muhammet Rıza Yalçınkaya   Mine
Lök Beyaz
Bartın 
Diyarbakır”
Böylelikle 15’inci madde, kabul edilen
önerge doğrultusunda kabul edilmiştir. (CHP, MHP ve HDP sıralarından
gürültüler)
Yirmi dakika ara veriyorum. 
Kapanma Saati:
05.47
ON ALTINCI
OTURUM
Açılma Saati:
06.12
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Bayram ÖZÇELİK (Burdur), Muhammet Rıza YALÇINKAYA (Bartın) 
----0----
BAŞKAN – Sayın milletvekilleri, Türkiye
Büyük Millet Meclisinin 62’nci Birleşiminin On Altıncı Oturumunu açıyorum.
684 sıra sayılı Kanun Tasarısı’nın
görüşmelerine devam edeceğiz.
Komisyon? Burada.
Hükûmet? Burada.
Sayın milletvekilleri, yeni madde
ihdasına dair bir önerge vardır. İç Tüzük’ün 91’inci maddesine göre, yeni bir
madde olarak görüşülmesine komisyonun salt çoğunlukla katıldığı önergeler
üzerinde görüşme açılır ve bu maddede belirtilen sayıda önerge verilebilir.
ADİL ZOZANİ (Hakkâri) – Sayın Başkan…
BAŞKAN - Bu nedenle, önergeyi okutup…
ADİL ZOZANİ (Hakkâri) – Bir saniye
Sayın Başkan…
BAŞKAN - Siz benim sözümü kesmeyin, ben
sizi dinleyeceğim.
ADİL ZOZANİ (Hakkâri) – Bir saniye,
lütfen…
BAŞKAN - Bir dakika, sözümü kesmeyin.
Bu nedenle önergeyi okutup Komisyona
soracağım. Komisyon önergeye salt çoğunlukla, 14 üyesiyle katılırsa önerge
üzerinde yeni bir madde olarak görüşme açacağım. Komisyonun salt çoğunlukla katılmaması
hâlinde ise önergeyi işlemden kaldıracağım.
Şimdi önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları'nın (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) "10/6/1949
tarihli ve 5442 sayılı İl İdaresi Kanununun 11 inci maddesine aşağıdaki
fıkralar eklenmiştir.
“G) Vali, lüzumu halinde, kolluk amir
ve memurlarına suçun aydınlatılması ve suç faillerinin bulunması için gereken
acele tedbirlerin alınması hususunda doğrudan emirler verebilir. Kolluk bu
emirleri mevzuatta belirlenen usule uygun olarak yerine getirir.
H)  Vali, kamu düzenini ve güvenliğini
veya kişilerin can ve mal emniyetini sağlamak amacıyla aldığı tedbir ve
kararların uygulanması için adli kuruluşlar ile (D) fıkrası hükmü saklı kalmak
kaydıyla askeri kuruluşlar dışında, mahalli idareler dâhil bütün kamu kurum ve
kuruluşlarının itfaiye, ambulans, çekici, iş makinesi ve tedbirlerin zorunlu kıldığı
diğer araç ve gereçlerinden yararlanabilir, personeline görev verebilir. Kamu
kurum ve kuruluşları, valinin bu konudaki emir ve talimatlarını yerine getirmek
zorundadır. Aksi takdirde vali emir ve talimatlarını kolluk aracılığıyla
uygular. Bu fıkradaki yükümlülüklerin yerine getirilmemesi veya geciktirilmesi
sebebiyle oluşan kamu zararı ile gerçek ve tüzel kişilerin Devlet tarafından
karşılanan zararları ilgili idarece genel hükümlere göre sorumlu kamu
görevlilerinden tazmin edilir.
I)  (H) fıkrası ile valiye verilmiş
olan yetkiler, ilçede kaymakam tarafından da kullanılabilir."
şeklindeki 15 inci maddesinden sonra
gelmek üzere aşağıdaki maddenin ihdas edilmesini diğer maddelerin buna göre
teselsül ettirilmesini arz ve teklif ederiz…
OKTAY VURAL (İzmir) – Önergeyi
çekiyoruz efendim. 
BAŞKAN – Önerge çekilmiştir. 
ADİL ZOZANİ (Hakkâri) – Sayın Başkan…
ENGİN ALTAY (Sinop) – Sayın Başkan…
BAŞKAN – Önce Sayın Adil Zozani’ye söz
vereceğim. 
Buyurun. 
ADİL ZOZANİ (Hakkâri) – Biraz önceki
birleşimde madde oylaması sırasında Hükûmet ve Komisyon yerinde yokken siz bir
oylama işlemi gerçekleştirdiniz. İç Tüzük 62 der ki: “Her görüşmenin başından
sonuna kadar, Hükümet adına -dikkatle dinlemenizi arzu ederim- görüş bildirmek
üzere Başbakan veya ilgili bakan veya zorunlu hallerde yetkilendirilmiş birinci
derecede sorumlu daire amirlerinden bir kamu görevlisi hazır bulunur. Bu
kimseler görüşmenin başında hazır değillerse, o konudaki görüşme bir defalık
gelecek birleşime bırakılır.” 
Sayın Başkan, başından sonuna kadar siz
işlem gerçekleştirdiğinizde Hükûmet üyeleri de, Komisyon üyeleri de yerlerinde
yoklardı. Yaptığınız işlem yanlıştır. Aynı birleşim içerisinde gerçekleştiği
için şimdi sizin o işlemi düzeltmeniz gerekiyor Sayın Başkan.
ÜNAL KACIR (İstanbul) – Görüşmeler tamamlanmıştı,
oylama yapılıyordu ve salondaydılar efendim.
HAYDAR AKAR (Kocaeli) – Onlar buradaydı
da sen yoktun. 
BAŞKAN – Teşekkür ederim.
Buyurun Sayın Altay.
ENGİN ALTAY (Sinop) – Aynı mahiyette… 
BAŞKAN – Ben dinliyorum sizi Sayın
Altay.
ENGİN ALTAY (Sinop) – Şimdi, Sayın
Başkan, bu gündemle, buna göre işleri yürütüyoruz bu Mecliste ve buna göre.
Eğer bu yaptığınız, yapılan oylama gündemin 4’üncü sırasındaki “Oylaması
Yapılacak İşler” kısmında bir iş olsa orada Hükûmetin ve Komisyonun olmasına
gerek yok bildiğiniz gibi. Ama, bu yapılan, başlattığınız oylama işlemi ve
sonucun açıklanması gündemin 8’inci sırasındaki “Kanun Tasarı ve Teklifleri İle
Komisyonlardan Gelen Diğer İşler” kısmı içerisinde yapılan bir iş ve işlemdir.
Dolayısıyla, bu çerçevede, sayın grup başkan vekilinin dediği gibi 62’ye burada
uymak gerekir. Burada dalgınlıktır, olabilir, sabahın bu saatinde, gerçi siz
dinlenmiş olarak geldiniz Genel Kurula ama şimdi ortada bir sorun var.
BAŞKAN - Ben de sizler gibi hiç
gitmedim eve, buradayım. O yüzden “Dinlenmiş olarak geldiniz.” demeyin.
ADİL ZOZANİ (Hakkâri) - Yorgun olarak
geldiniz, öyle diyelim Sayın Başkan.
ENGİN ALTAY (Sinop) – Bu yaptığınız
işlemden dolayı Türkiye Büyük Millet Meclisi çalışma usullerine aykırı bir
işlem yaptınız. Usul tartışması talep ediyorum ve aleyhinde söz istiyorum.
ADİL ZOZANİ (Hakkâri) – Ayrıca bu
işlemin düzeltilmesi gerekir.
ENGİN ALTAY (Sinop) – Ayrıca onu işte
orada söyleyeceğim.
BAŞKAN – Sayın milletvekilleri, ben
burada herhangi bir işlem yapmadım. Sadece…
ADİL ZOZANİ (Hakkâri) – Oylama
işleminin sonucunu deklare ettiniz Sayın Başkan.
ALİ RIZA ÖZTÜRK (Mersin) – Sonuçları
okudunuz.
BAŞKAN – Yaptığım işlemin, oylamanın
sonucunu açıkladım.
ALİ RIZA ÖZTÜRK (Mersin) – Ee, ama
Komisyon yoktu. 
ADİL ZOZANİ (Hakkâri) – Sayın Başkan…
BAŞKAN – Müsaade eder misiniz…
Bu açıklamayı yaparken benim Komisyona
ve Hükûmetin burada olmasına ihtiyacım yoktu. Kaldı ki…
ALİ RIZA ÖZTÜRK (Mersin) – Niye? Aaa!
MEHMET GÜNAL (Antalya) – Nasıl yoktu? 
ADİL ZOZANİ (Hakkâri) – Ne demek yoktu?
Ne demek yok ya.
ENGİN ALTAY (Sinop) – Niye?
FARUK BAL (Konya) – Sayın Başkan, sizin
ihtiyacınız yok da İç Tüzük’ün ihtiyacı var.
ADİL ZOZANİ (Hakkâri) – Ya, bir İç
Tüzük öğren Sayın Başkan.
MEHMET GÜNAL (Antalya) – Ya, bir de
tutanaklara geçiriyorsun itiraf edip.
ADİL ZOZANİ (Hakkâri) – Lütfen, rica
ediyorum, yanlış beyanda bulunuyorsunuz. Yani, öyle bir ifade kullanıyorsunuz
Sayın Başkan. 
FARUK BAL (Konya) – Öneriye de
ihtiyacınız yok, yoklamaya da ihtiyacınız yok, soruya da ihtiyacınız yok. 
MEHMET GÜNAL (Antalya) – Sizin neye
ihtiyacınız var?
ENGİN ALTAY (Sinop) – Sayın Başkan,
usul tartışması açılır, sonra görüş belirtirsiniz, ısrar edersek Genel Kurulun
oyuna başvurursunuz ama bir hata yapıyorsunuz. Bunlar tutanaklara geçiyor. Yani Parlamento açısından
da hoş şeyler değil bunlar, görülmemiş şeyler. (Gürültüler)
BAŞKAN – Hiçbir şey duymuyorum arkadaşlar konuşuyor çünkü
benim söyleyeceğim şey yarıda kaldı. Ama arkadaşlar konuşuyor, ben de bitmesini
bekliyorum.
Buyurun.
ENGİN ALTAY (Sinop) - Peki, buyurun, siz bitirin o zaman.
BAŞKAN – İhtiyacım yok derken şunu kastettim: İşlemle ilgili
olarak Komisyona veya Hükûmete sormam gerekli olan bir şey yoktu, bunu
kastettim.
ÖZGÜR ÖZEL (Manisa) – Hayır, kesinlikle yanlış. 
BAŞKAN – Kaldı ki ben sonuç açıklıyorum. Ben usul şeyimi
değiştirmeyeceğim.
ADİL ZOZANİ (Hakkâri) – Sayın Başkan, usul tartışmasını
açın, konuşalım.
MAHİR ÜNAL (Kahramanmaraş) – Buradaydılar Sayın Başkan,
buradaydılar; yerlerinde değildiler ama buradaydılar.
ENGİN ALTAY (Sinop) – Olur mu öyle şey ya? Burada
oturmayınca başlatabiliyor mu oturumu?
BAŞKAN – Yani şimdi arkadaşlar, usul tartışması açılır ama
şu anda söylediğim gerekçelerle… Kaldı ki onlar da buradaydılar, terk
etmemişlerdi salonu. (CHP, MHP ve HDP sıralarından gürültüler)
ENGİN ALTAY (Sinop) – Hayır. 
MAHMUT TANAL (İstanbul) – Sayın Başkan, kamera kayıtlarını
getirin, ortaya çıkacak. Kamera kayıtlarında olmadıkları bellidir. Sayın
Başkan, yapmayın!
ENGİN ALTAY (Sinop) – Sayın Başkan, usul tartışması
konusunda İç Tüzük size bir takdir hakkı vermiyor zaten. 
BAŞKAN – Bakın, 63’üncü madde, usul tartışması, bana bir
takdir hakkı verir. 
ENGİN ALTAY (Sinop) – Nerede verir? 
BAŞKAN – Çünkü, 63’üncü maddede usul tartışmasının hangi
koşullarda açılacağı yazılmıştır. 
ENGİN ALTAY (Sinop) – “Türkiye Büyük Millet Meclisinin
çalışma usullerine uymaya davet…”
BAŞKAN – O koşullardan bir tanesi de Meclisin çalışma
usullerine uymaya davettir. Ben, şu anda…
ENGİN ALTAY (Sinop) – Evet. Usule aykırı iş yapıldı burada.
ADİL ZOZANİ (Hakkâri) – Usule aykırı bir işlem yapıldı.
BAŞKAN – Bir müsaade edin, bir müsaade, bir müsaade edin ya.

İÇİŞLERİ KOMİSYONU SÖZCÜSÜ İDRİS ŞAHİN (Çankırı) – Bakan
Bey’in de burada olduğunu, bizim de burada olduğumuzu gördünüz. (CHP ve HDP
sıralarından gürültüler)
ENGİN ALTAY (Sinop) – Nerede buradaydınız? Hayır! 
ADİL ZOZANİ (Hakkâri) – Hayır, yoktu!
ALİ RIZA ÖZTÜRK (Mersin) – Hayır, yoktu, Başkan yoktu. Yalan
bari söylemeyin ya! (Gürültüler)
İÇİŞLERİ KOMİSYONU BAŞKANI MEHMET ERSOY (Sinop) – Yalan
söylemiyorum, ben yoktum, İdris Bey vardı.
BAŞKAN – Duymuyorum, hiç duymuyorum, boşu boşuna bağırmayın.

Siz Sayın Komisyon, burada mıydınız,
salonda mıydınız? (Gürültüler) 
ENGİN
ALTAY (Sinop) – Ya, pes ya! Pes! Pes! Sayın Başkan, pes!
BAŞKAN
– Sayın Hükûmet?
İÇİŞLERİ
BAKANI EFKAN ALA – Efendim, Genel Kuruldaydık, buradaydık.
BAŞKAN
– Genel Kuruldaydınız.
ÖZGÜR
ÖZEL (Manisa) – Yerinde değil, yerinde! Nasıl açıyorsunuz? Komisyon yerinde
değil, ayıptır ya!
ADİL
ZOZANİ (Hakkâri) – Namusun üzerine yemin et “Buradaydım.” diye!
İÇİŞLERİ
KOMİSYONU BAŞKANI MEHMET ERSOY (Sinop) – Kardeşim, her şeye bağırıyorsun, bir
dakika dinle ya!
ADİL
ZOZANİ (Hakkâri) – Yemin edin önce!
İÇİŞLERİ
KOMİSYONU BAŞKANI MEHMET ERSOY (Sinop) – Ya, bir dakika dinle. Ayıptır ya! 
ADİL
ZOZANİ (Hakkâri) – Ayıptır ama yalan beyan!
BAŞKAN
– Ya, ben kararımı açıkladım mı?
İÇİŞLERİ
KOMİSYONU BAŞKANI MEHMET ERSOY (Sinop) – Adil Bey, yaptığınızı kınıyorum.
Ayıptır! 
ÖZGÜR
ÖZEL (Manisa) – Biz sizin yaptığınızı kınıyoruz!
GÖKHAN
GÜNAYDIN (Ankara) – Yalanınızı kınıyoruz. 
BAŞKAN
– Sayın Komisyon Başkanı…
İÇİŞLERİ
KOMİSYONU BAŞKANI MEHMET ERSOY (Sinop) – Hayır, lütfen, bir saniye, müsaade
eder misiniz.
BAŞKAN
– Sayın Erdoğan…
SAKİNE
ÖZ (Manisa) – İşinize gelmeyince kulağınız duymuyor, gözünüz görmüyor.
İÇİŞLERİ
KOMİSYONU BAŞKANI MEHMET ERSOY (Sinop) – Ayıptır ya!
MEHMET
GÜNAL (Antalya) – Genel Kurulda yoktun, yoktun! Burada yoktu! “Buradaydık.”
demesin o zaman. Nerede buradaydı? 
HASİP
KAPLAN (Şırnak) – Kamera kayıtlarını isteyin Sayın Başkan.
MEHMET
GÜNAL (Antalya) – Yoktu burada. Vallahi de yoktu, billahi de yoktu, hiç kimse
yoktu.
İÇİŞLERİ
KOMİSYONU BAŞKANI MEHMET ERSOY (Sinop) – İdris vardı ya. 
BAŞKAN
- Sayın milletvekilleri, ben karar bildirmedim. 
MEHMET
GÜNAL (Antalya) – Niye bildirmiyorsunuz!
BAŞKAN
– E, baksanıza…
MEHMET
GÜNAL (Antalya) – Niye geriyorsunuz Meclisi, bildirin!
BAŞKAN
- Bana emir verme! Bana emir vermeyin!
ADİL
ZOZANİ (Hakkâri) – Hukuksuzluğa son verin, yoklardı.
MEHMET
GÜNAL (Antalya) – Vallahi de, billahi de yoklardı!
ÖZGÜR
ÖZEL (Manisa) – “Komisyon yerinde. Hükûmet yerinde.” Yerinde değilse olmaz. 
HASİP
KAPLAN (Şırnak) – Kamera kayıtlarını istiyoruz Sayın Başkan. 
ALİ
RIZA ÖZTÜRK (Mersin) – Geriyor ya, geriyor Meclisi ya!
İÇİŞLERİ
BAKANI EFKAN ALA – Yerinde, yerinde.
ÖZGÜR
ÖZEL (Manisa) – Olmaz Sayın Bakan, olmaz. Yerinde mi diye bakılır ya. 
BAŞKAN
– Başka kalkıp bağırmak isteyen varsa ben dinliyorum. 
HASİP
KAPLAN (Şırnak) – Usulsüz iş yapmayın! 
ALİ
RIZA ÖZTÜRK (Mersin) – Bu kadar yalan olmaz ya!
HASİP
KAPLAN (Şırnak) – Kamera kayıtlarını isteyin arkadaşlar. Böyle şey olmaz ya!
Burada yalan, sahtekârlık, her şey var ya! (Gürültüler)
BAŞKAN
- Sevgili arkadaşlarım, Komisyona soruyorum “Buradayım.” Hükûmete soruyorum
“Buradayım.” Benim işlem açısından Komisyona ve Hükûmete o anda soracağım ve
ondan bir bilgi alacağım durum ve aşamada değiliz. Ama, buna rağmen, usul
tartışması açacağım.
SAKİNE
ÖZ (Manisa) – Lütfettiniz.
MEHMET
GÜNAL (Antalya) – Çok lütfettiniz. 
ÖZGÜR
ÖZEL (Manisa) – Sayın Başkan, olmaz, yerinde mi diye bakılır ya, burada olmanız
bir şey ifade etmez.
BAŞKAN
– Yalnız, ben de usul tartışmasının ikinci fıkrasını uyguluyorum, 2 kişiye söz
vereceğim, aleyhte ve lehte.
MEHMET
DOĞAN KUBAT (İstanbul) – Lehte…
MEHMET
GÜNAL (Antalya) – Lehte…
BAŞKAN
– Lehte, aleyhte, tamam. 
Bir
aleyhte siz, bir lehte Sayın Doğan Kubat.
Sayın Günal, geliyor musunuz aleyhte?
ENGİN ALTAY (Sinop) – Sayın Başkan...
BAŞKAN - Buyurun. 
ENGİN ALTAY (Sinop) – Bir dakika ya!
BAŞKAN – Emir mi alacağım sizden!
Sayın Günal, geliyor musunuz, sizi kürsüye davet ediyorum?
ALİ RIZA ÖZTÜRK (Mersin) – Ya, senin babanın çiftliği mi
burası? Ayıp ya! Yeter artık ya, isyan ettirme insanları ya!
ENGİN ALTAY (Sinop) – Sayın Başkan, bu tartışmayı ben talep
ettim, bu tartışmayı ben talep ettim. 
BAŞKAN – Buyurun. 
ENGİN ALTAY (Sinop) – Başkan...
BAŞKAN – Sayın Günal, kürsüye geliyor musunuz?
ENGİN ALTAY (Sinop) – Sayın Başkan, çıldırtma beni! Beni
çıldırttın artık! Çıldırttın beni!
BAŞKAN – Sayın Günal kürsüye gelmiyor, Sayın Günal davetime
rağmen kürsüye gelmiyor. 
ENGİN ALTAY (Sinop) – Tutanağa bak! Çıldırtma beni,
çıldırtıyorsun beni artık! Çıldırtma beni!
BAŞKAN – Sayın Doğan Kubat, kürsüde...
Sayın Günal, aleyhte. 
Buyurun. 
ENGİN ALTAY (Sinop) – Tutanağı getir Başkan! Çıldırtma beni!

BAŞKAN – Çıldırma! E, çıldırma!
ENGİN ALTAY (Sinop) – Çıldıracağım! Saçımı, başımı
yolacağım! Böyle keyfî yönetemezsin burayı! 
GÖKHAN GÜNAYDIN (Ankara) – Hak gasbediyorsun! Hak
gasbediyorsun!
BAŞKAN – Terbiyeli konuşun. Hakkımı kullanıyorum. 
Evet, Sayın Günal, aleyhte konuşuyor musunuz? 
MEHMET GÜNAL (Antalya) – Ben lehte istedim Başkanım. 
BAŞKAN – Lehte mi konuşuyorsunuz? Lehte. 
Buyurun. 
SAKİNE ÖZ (Manisa) – Böyle keyfî yönetim olur mu? Bu
uygulamanızla ayıp ediyorsunuz. 
BAŞKAN – Sayın Günal, lehte mi istiyorsunuz, aleyhte mi?
Ali HAYDAR ÖNER (Isparta) – Yönetmekten aciz bir Başkanla
karşı karşıyayız. 
MEHMET GÜNAL (Antalya) – Ben lehte dedim Başkanım. 
SAKİNE ÖZ (Manisa) – Bakın, bir kadın olarak sizi anlıyorum,
size kadın olarak saygı duyuyorum. 
BAŞKAN – Ben de sizden...
(Mikrofon Başkan tarafından kapatıldı)
(Manisa Milletvekili Sakine Öz ile Başkan arasında
karşılıklı konuşmalar, gürültüler)
BAŞKAN – Lehte Günal, evet, buyurun. 
MEHMET GÜNAL (Antalya) – Kürsü işgal altında Başkan.
SAKİNE ÖZ (Manisa) – Sakin olabilmemiz için adaletli
davranılması lazım. 
ENGİN ALTAY (Sinop) – Sayın Başkan, sizi bu keyfî
uygulamadan, yönetimden menederim. Tutanakları inceleyeceksiniz. Tartışmayı ben
talep ettim ve “Aleyhte söz istiyorum.” dedim. 
SAKİNE ÖZ (Manisa) – Kadınlığını kullandığın için utanıyorum
senden. 
BAŞKAN – 63’üncü maddenin ikinci fıkrasını okuyorum: “Usul
hakkında konuşma. Bu yolda bir istemde bulunurlarsa, onar dakikadan fazla
sürmemek şartıyla, lehte ve aleyhte en çok ikişer kişiye söz verilir.”
HASİP KAPLAN (Şırnak) – Sürekli olarak böyle uygulandı, ne
değiştiriyorsunuz? Sürekli böyle uyguladık. 
MEHMET DOĞAN KUBAT (İstanbul) - “2 kişi” dediniz
siz, zabıtlara bakın. 
MEHMET GÜNAL (Antalya) – Evet, devam
etsinler.
ALİ RIZA ÖZTÜRK (Mersin) – Bugüne kadar
ne oldu?
HASİP KAPLAN (Şırnak) - Siz niye
değiştiriyorsunuz teamülleri?
MEHMET DOĞAN KUBAT (İstanbul) – 2
kişiye vereceğinizi söylediniz Sayın Başkan.
ENGİN ALTAY (Sinop) – Neye göre
veriyorsunuz söz siz? Sözü neye göre veriyorsunuz?
BAŞKAN – Ben kendi takdir yetkimi
kullanıyorum.
ENGİN ALTAY (Sinop) – Hayır efendim,
yok öyle bir yetki! 
BAŞKAN – Yok ya!
ENGİN ALTAY (Sinop) – Söz, istem
sırasına göre verilir! Şunu bir öğren ya! Şunu bir öğren! (Gürültüler) 
BAŞKAN – At, at, öğreneyim.
ENGİN ALTAY (Sinop) – Söz, istem
sırasına göre verilir!
ADİL ZOZANİ (Hakkâri) – Sayın Başkan,
uzlaşma yok, kayıtlara bakmak zorundasınız!
MEHMET DOĞAN KUBAT (İstanbul) – Var,
var.
ENGİN ALTAY (Sinop) – Nerede var ya!
ADİL ZOZANİ (Hakkâri) – Uzlaşma yok,
kayıtlara bakmak zorundasınız!
HASİP KAPLAN (Şırnak) – Böyle rezalet
görülmedi ya!
ENGİN ALTAY (Sinop) – İstem sırasına
göre vereceksin bu sözü! Tutanakları isteyeceksin.
HASİP KAPLAN (Şırnak) – Bunun adı
rezalet, rezalet, rezalet!
BAŞKAN – Peki, peki. 
Lehte Mehmet Günal, size veriyorum
sözü.
HASİP KAPLAN (Şırnak) – İç Tüzük’ü
çiğneye çiğneye paspas yaptınız.
BAŞKAN – Aleyhte de size veriyorum.
ENGİN ALTAY (Sinop) – Hayır efendim,
ben hakkımı yedirmem.
BAŞKAN – Aleyhte de size veriyorum.
ENGİN ALTAY (Sinop) – Hayır, olmaz,
lütuf mu ediyorsun bana!
BAŞKAN – Tamam, aleyhte veriyorum.
ENGİN ALTAY (Sinop) – Tutanağı
alacaksın! Tutanakta kim istiyorsa vereceksin! Yazık ya! 
ADİL ZOZANİ (Hakkâri) – Sayın Başkan,
tutanaklara bakın.
ENGİN ALTAY (Sinop) – Bir müdahale
edin! Allah’tan korkun ya! Bu kadar keyfî uygulama olur mu ya!
BAŞKAN – Lehte Günal...
ENGİN ALTAY (Sinop) – Kepazelik bu ya!
Rezil ettiniz Meclisi! 
BAŞKAN – Aleyhte Engin Altay.
ENGİN ALTAY (Sinop) – Efendim, bana
lütuf taslama! Bu benim hakkım zaten!
BAŞKAN – Tamam veriyorum söz.
İDRİS BALUKEN (Bingöl) –
Lütfediyorsunuz.
ADİL ZOZANİ (Hakkâri) – Bu tartışmayı
gündeme getiren benim Sayın Başkan! Tutanakları istiyorum.
BAŞKAN – Sana da veriyorum, sana da
vereceğim söz.
ALİ RIZA ÖZTÜRK (Mersin) – Böyle bir
şey olur mu!
ADİL ZOZANİ (Hakkâri) – Böyle
yapamazsınız!
BAŞKAN – Tamam, veriyorum. Peki, söz
istediniz, veriyorum.
ADİL ZOZANİ (Hakkâri) – Ya, öyle şey mi
olur!
SAKİNE ÖZ (Mersin) – Ayıp bu
yaptığınız, ayıp!
ADİL ZOZANİ (Hakkâri) – Alırsınız
tutanakları, incelersiniz, kim...
BAŞKAN – Siz istiyor musunuz söz?
ADİL ZOZANİ (Hakkâri) – İstiyoruz tabii
ki.
BAŞKAN – Buyurun vereceğim söz. Tamam,
otur yerine.
Doğan Kubat konuşmuyor. 
Siz Mehmet Günal?
MEHMET GÜNAL (Antalya) – Ben lehte
istedim.
BAŞKAN – Lehte...
Sayın Altay, siz?
ADİL ZOZANİ (Hakkâri) – Aleyhte
istedik.
ENGİN ALTAY (Sinop) – Aleyhte istedim,
en önce ben istedim. 
BAŞKAN – Aleyhte... Tamam, vereceğim,
peki.
ADİL ZOZANİ (Hakkâri) – Aleyhte.
BAŞKAN – Peki, tamam. 
OSMAN AŞKIN BAK (İstanbul) – Lehte
Kubat.
BAŞKAN - Doğan Kubat, size de lehte
vereyim.
Tamam, buyurun.
MAHMUT TANAL (İstanbul) – Sayın Başkan,
siz Meclisi niye bu kadar geriyorsunuz? Önce “2 kişi” dediniz, sonra 4 kişiye
çıkardınız.
BAŞKAN – Sayın Günal, buyurun.
Üç dakika...
HASİP KAPLAN (Şırnak) – Sayın Başkan,
bu mazoşist yönetim tarzını bırakın, İç Tüzük’ü uygulayın ya!
BAŞKAN – Hepsinden dava açacağım,
hepsini duyuyorum. (Gürültüler)
ALİ RIZA ÖZTÜRK (Mersin) – Aç dava, ben
de sana açacağım. Sağlığımla oynadın, tansiyonum yükseldi!
HASİP KAPLAN (Şırnak) – Vallahi, İç
Tüzük’ü uygulamamakla hata üstüne hata yapıyorsunuz. Sizin yaptığınızı hiçbir
kimse yapmaz.
BAŞKAN – Evet, sayın milletvekilleri,
dinliyoruz.
XII.- USUL HAKKINDA
GÖRÜŞMELER (Devam)
5.- Oturum Başkanı TBMM
Başkan Vekili Ayşe Nur Bahçekapılı’nın, Komisyon ve Hükûmet yetkililerinin
Genel Kurulda hazır bulunmamasına rağmen 684 sıra sayılı Kanun Tasarısı’nın
15’inci maddesinin açık oylama işlemine devam ederek sonucunu açıklamasının İç
Tüzük hükümlerine uygun olup olmadığı hakkında
MEHMET GÜNAL (Antalya) – Teşekkür
ederim Sayın Başkan.
Değerli arkadaşlar, eserinizle
övünebilirsiniz, sizleri kutluyorum. Özellikle talimat veren arkadaş kaybolmuş,
nereye gitti, göremiyorum. Biz hâlâ buradayız, sabah oldu, akşama kadar da
buradayız. Kendi başkan vekiliniz aynen şunu söyledi, tutanaklarda var: “Sen
talimat alıyorsun.” deyince “Sizin aldığınız kadar ben de alıyorum.” dedi. Biz
burada grup yönetimiyiz, grup başkan vekilleri talimat alabilir grup
başkanından ama Meclis başkan vekili kimseden talimat almaz. (AK PARTİ
sıralarından gürültüler)
SÜREYYA SADİ BİLGİÇ (Isparta) – O da
Meclis Başkanından alıyor.
MAHİR ÜNAL (Kahramanmaraş) – Meclisi
çalıştırmak için Meclis Başkanından alıyor. 
MEHMET GÜNAL (Devamla) – Sadece İç
Tüzük’ü uygular. (MHP ve CHP sıralarından alkışlar)
MAHİR ÜNAL (Kahramanmaraş) – Meclis
Başkanından alır. 
MEHMET GÜNAL (Devamla) – Şimdi, bu işin
çivisi çıktı arkadaşlar, böyle bir yönetim olmaz. 
BÜLENT TURAN (İstanbul) – Kürsüye
saldırdınız, kadına vurdunuz be!
MEHMET GÜNAL (Devamla) – Dayatmayla,
çoğunlukla, parmak sayısıyla “Çıkarırız biz canımız isteyince.” Ne diyor
Başbakan? “Öyle ya da böyle.” Öyle nasıl, böyle nasıl; ben merak ediyorum. 
MAHİR ÜNAL (Kahramanmaraş) – Ya, usul
hakkında konuş, usul tartışması, usul!
MEHMET GÜNAL (Devamla) – Öyle ya da
böyle çıkacakmış. Yahu, böyle bir yönetim olabilir mi? 
MAHİR ÜNAL (Kahramanmaraş) – Usule gel,
usule. 
MEHMET GÜNAL (Devamla) – Böyle bir
anlayış olabilir mi? Önergenin birisi geliyor, yanlış gelmiş; oylama yapıyor,
burada kimse yok. Ben yemin ediyorum, Allah’ın, Kitap’ın, Kur'an’ın üstüne…
İÇİŞLERİ KOMİSYONU SÖZCÜSÜ İDRİS ŞAHİN
(Çankırı) – Çarpılırsın be!
MEHMET GÜNAL (Devamla) – …burada Başkan
açıklarken Komisyon ve Bakanlık sırasında hiçbir Allah’ın kulu yoktu, hiç
kimse. 
MAHİR ÜNAL (Kahramanmaraş) – Ya, böyle
usul tartışması olur mu ya! Ya, bu nasıl usuldür ya!
MEHMET GÜNAL (Devamla) – Bir taneniz
yemin edin… Bak, diyorum ki: Bütün kutsallar üzerine yemin ediyorum, burada
hiçbirisi yoktu, yoktu. (AK PARTİ sıralarından gürültüler)
MAHİR ÜNAL (Kahramanmaraş) – Ya,
yeminle usul tartışmasının ne alakası var ya!
BAŞKAN – Sayın milletvekilleri, lütfen
susar mısınız.
MEHMET GÜNAL (Devamla) – Kamera
görüntülerini getirin, aksi bir şey varsa sabahleyin istifa ediyorum
milletvekilliğinden, var mısınız? Var mı bir taneniz? 
Yani böyle şey olur mu ya! Böyle keyfî
yönetim olur mu! Dayatma başka bir şey, İç Tüzük’e uymak ayrı bir şey. Böyle
bir şey olamaz.
İÇİŞLERİ KOMİSYONU SÖZCÜSÜ İDRİS ŞAHİN
(Çankırı) – Neredeydim ben? 
ALİ RIZA ÖZTÜRK (Mersin) – Sen yoktun
orada, sen arkalardaydın, yoktun orada.
İÇİŞLERİ KOMİSYONU SÖZCÜSÜ İDRİS ŞAHİN
(Çankırı) – Buradaydım. (CHP sıralarından gürültüler)
MEHMET GÜNAL (Devamla) – Yemin et, çık
gel buraya sen de yemin et, ben özür dileyeyim. Gel buraya yemin et, duysun,
millet duysun. 
Değerli arkadaşlar, böyle bir şey
olamaz. 
ALİ RIZA ÖZTÜRK (Mersin) – Vallahi de
yoktun, billahi de yoktun.
İÇİŞLERİ KOMİSYONU SÖZCÜSÜ İDRİS ŞAHİN
(Çankırı) – Ya, bırak ya!
ALİ RIZA ÖZTÜRK (Mersin) – Yalan
söyleme, yalan söyleme! Ayıp sana! Yakıştı, sana yakıştı! Tuh sana ya! Yazık
sana!
BAŞKAN – Sayın Öztürk…
MEHMET GÜNAL (Devamla) – Ya, bunu kabul
edersiniz, etmezsiniz, “Ben uyguladım.” dersiniz ama “Buradaydı.” diye yemin
etmek bütün kutsallarınız üzerine ayıptır, günahtır, yazıktır ya! 
ÜNAL KACIR (İstanbul) – Buradaydı
kardeşim, buradaydı, ben gördüm. 
MEHMET GÜNAL (Devamla) – Yani Sayın
Başkan, buranın yönetimini maalesef elinizden kaçırdınız, burası yönetilmiyor.
Burası Dingo’nun ahırına döndü, Meclis falan değil burası, maalesef öyle oldu.
Ne İç Tüzük var ne kanun var ne nizam var ne teamül var! Burası Tayyip
Erdoğan’ın çiftliği değil ki kardeşim, burası yüce Meclis, burası talimatla
olmaz, burası Tüzük’e ve Anayasa’ya göre yönetilir. (MHP ve CHP sıralarından
alkışlar) E, buyurun, çıkarabiliyorsanız devam edin böyle. Kaça kadar
dayanırsınız, onu bilmiyoruz. Yani varsa devam edelim, biz buradayız. Biz
buradayız, hiçbir yere gitmiyoruz, devam edin hadi. (MHP sıralarından alkışlar)
BAŞKAN – Aleyhte Sayın Engin Altay.
ENGİN ALTAY (Sinop) – Günaydın sayın
milletvekilleri.
Sayın milletvekilleri, biraz önce usul tartışması
açarken de belirttiğim gibi bu gündeme göre oylaması yapılacak bir işlem
yapılsa orada kimsenin oturması gerekmiyor, bunu hepiniz biliyorsunuz. Yapılan
işlem, 8’inci sıradaki “Kanun Tasarı ve Teklifleri ile Komisyonlardan Gelen
Diğer İşler” kısmındaki bir işlemdir. 
Efendim, “Genel Kurul salonunda” falan
deniyor. Ya, çok ayıp, yapmayın Allah aşkına! Buradan her zaman Başkan kanuna
geçerken “Şu kanunu görüşeceğiz. Komisyon ve Hükûmet…” diye Genel Kurula
bakmıyor, orada oturmaları gereken yere bakıyor. Yapmayın, insaf edin biraz.
Şimdi bu ayrı bir boyut. Olması gereken şu idi: Hükûmet ve Komisyon orayı terk
ettiği anda Başkanın oylama işlemini durdurması gerekirdi.
SÜREYYA SADİ BİLGİÇ (Isparta) – Oylama
bittikten sonra, bittikten sonra.
ENGİN ALTAY (Devamla) – Gelir burada
söylersin.
Ama, daha vahim bir sorunumuz var
arkadaşlar, daha vahim bir sorunumuz var. Bu Mecliste benim bulunduğum on üç
yıllık uygulamalar, teamüller değiştiriliyor. Yani Komisyonun, gayriahlaki
olarak, sizin reddedeceğiniz bir önergeye “Kabul ediyorum.” demesi siyaseten
tam bir ahlaksızlıktır, ayrı. Bakın, Bülent Arınç’ın 99’da bu konu için söylediklerini
benim dilim söylemeye varmaz. Bu tavır için Bülent Arınç’ın 99’da söylediğini
ben utanırım, söyleyemem ama bunu da geçiyorum da…
Sayın Başkan, ben sağlıklı bir insanım,
psikolojik olarak da sağlıklıyım. Son bir haftadır bana kafayı yedirtmek
üzeresiniz, son bir haftadır saçımı başımı yolacağım. Şunun için yolacağım:
Bunda benim hakkım var. Ben bu hakkımı kimseye yedirmem, can veririm, yedirmem.
(CHP sıralarından alkışlar) Siz burayı böyle Nasreddin Hoca gibi, babanızın
çiftliği gibi yönetemezsiniz, yönettirmem! Haddinizi bilin! Aklınızı başınıza
alın! Beni çıldırtmayın! Beni çıldırtmayın! (CHP sıralarından alkışlar) Burada
buna uyacaksınız. Böyle ukala ukala, usul tartışmasını geve geve milleti burada
birbirine kırdırıp “Ben daha fikrimi söylemedim.” demeyeceksiniz. Usul
tartışması açmaya mecbursunuz.
MAHİR ÜNAL (Kahramanmaraş) – Hayır.
ENGİN ALTAY (Devamla) – Mecbur. Nerede
hayır?
MAHİR ÜNAL (Kahramanmaraş) –
“Açabilir.” diyor.
ENGİN ALTAY (Devamla) – Konuşma! 4
kişiyi 2 kişiye indirebilirsiniz.
ÜNAL KACIR (İstanbul) – Sayın Başkan
ona uyarsa, sen kınama cezası alırsın. 
BÜLENT TURAN (İstanbul) – Ne
bağırıyorsun? Bağırmadan konuş.
ENGİN ALTAY (Devamla) – Bak, bir şey
demiyorum. İki kişiye söz verirse yanlış iş yapmış olmaz. Teamülü bozmuş olur.
Başka başkan vekilleri de başka teamülleri bozar.
BÜLENT TURAN (İstanbul) – Teamül mü
bıraktınız. Kürsüyü bastınız, her şeyi…
ÜNAL KACIR (İstanbul) – Zaten teamül mü
bıraktınız, kürsüyü bastınız…
ENGİN ALTAY (Devamla) – Herkes, önce
Sayın Başkan aklını başına alsın. Her şeyi buna göre yapmaya mecburuz. Herkes
her şeyi buna göre yapacak. 
ÜNAL KACIR (İstanbul) – E, kürsü basmak
ne olacak?
ENGİN ALTAY (Devamla) – Komisyon
katılıyor, bir şey diyor muyuz? İç Tüzük’te yeri var, tamam yapıyor. Diyor
muyuz bir şey? 
(Mikrofon otomatik cihaz tarafından
kapatıldı)
ÜNAL KACIR (İstanbul) – Kürsü basmak
hangi maddede var?
ENGİN ALTAY (Devamla) – Ama yok iki
kişiye düşüreceğim, bilmem ne yapacağım... Sizi tekrar uyarıyorum, o makamın
hakkını vereceksiniz. 
BAŞKAN – Talimatı aldığım şahıs burada.
Talimatı alıyorum şu anda.
İDRİS BALUKEN (Bingöl) – Bakalım uyacak
mısın?
ENGİN ALTAY (Devamla) – O makam…
BAŞKAN – Talimat alıyorum şu anda.
ENGİN ALTAY (Devamla) – Şu sözü bile
söylemeye hakkınız yok. 
BAŞKAN – Talimat alıyorum, olur, peki.
ENGİN ALTAY (Devamla) – Lütfen, buna
uyun! Lütfen, buna uyun!
BAŞKAN – Tamam, peki.
ENGİN ALTAY (Devamla) – Evet,
uyacaksınız buna.
Genel Kurulu saygıyla selamlıyorum.
(CHP sıralarından alkışlar) 
BAŞKAN – Tamam.
ADİL ZOZANİ (Hakkâri) – O hâle getirdin
Sayın Başkan.
BAŞKAN - Talimatları aldık arkadaşlar,
rahat olun.
Sayın Doğan Kubat… (AK PARTİ
sıralarından alkışlar)
ALİ HAYDAR ÖNER (Isparta) – Sayın
Başkan, acz içindesiniz, orayı terk etmelisiniz. Bu kadar aciz bir Başkan
gelmedi bu Meclise.
NECATİ ÖZENSOY (Bursa) – Bu Meclis
babandan miras kalmadı sana!
MEHMET DOĞAN KUBAT (İstanbul) – Sayın
Başkanım, çok değerli arkadaşlar; açılan usul görüşmesinde Sayın Başkanımızın
tutumu lehinde söz almış bulunuyorum. Biraz önce ifade edildi. 62’nci madde,
evet, Mecliste bütün görüşmelerin başından sonuna kadar kanun görüşmelerinde
Hükûmet adına Başbakan veya ilgili bakan ya da zorunlu hâllerde
yetkilendirilmiş birinci derece sorumlu daire amiri. Yani kurumun en üst
temsilcilerinden müsteşar, müsteşar yardımcıları, genel müdürler şu sıralarda
Hükûmeti temsilen bulundurulabilir. Bu kimseler görüşmenin başında hazır
değillerse bir defalığına görüşmeler ertelenir; komisyon yoksa zaten görüşme
yapılmaz. Şimdi, 684 sıra sayılı Kanun Tasarısı’na geçtiğimiz anda Hükûmetin ve
Komisyonun iradesi Genel Kurulun müşahedesi altında burada bu kanun
görüşmelerini sürdürme yönünde ve bunu oturumlara ara verildikten sonraki her
oturumun başında da burada görüyoruz. Son oturumdan önce yapılan oylama işlemi
sırasında burada, bakınız, Komisyon üyesinden yetkili sözcüler, Komisyon
raporunda isimleri yazılı, İdris Şahin, Mehmet Altay, Mustafa Akış, Sermin
Balık. Bu arkadaşlarımız Komisyon Başkanıyla birlikte burada, Hükûmeti temsilen
Sayın Bakan ve yine birinci derece sorumlu amirleri olan kurumun üst düzey tepe
yöneticileri, temsil yetkisine sahip olanlar da arka sıralarda birlikte
otuyorlar. 
FARUK BAL (Konya) – Temsil belgesi yok
onların. 
MAHMUT TANAL (İstanbul) – Yoklardı,
yoklardı. 
İDRİS BALUKEN (Bingöl) – Ya, git ya.
Söylediğine siz de inanmıyorsunuz Doğan ya. 
MEHMET DOĞAN KUBAT (Devamla) – Bir
dakika kardeşim, bir dakika. Buraya gelir söylersiniz. Onlar da temsil
yetkisine sahip. 
ALİ RIZA ÖZTÜRK (Mersin) – Git Allah
aşkına Doğan ya, git ya. Başkan da biliyor olmadığını ya. Bakanın kendisi koşa
koşa geldi ya. Bırak Allah aşkına ya. 
MEHMET GÜNAL (Antalya) – Burada
Komisyon raporunda sözcü olan hiç kimse yoktu. 
MEHMET DOĞAN KUBAT (Devamla) - Tüzük’ü
okursan görürsün. 
ALİ RIZA ÖZTÜRK (Mersin) – Ya, Bakan
buradaydı, buradan koşa koşa oraya geldi ya.
AYKAN ERDEMİR (Bursa) – Kamera
görüntüsünü getirin o zaman. 
MEHMET DOĞAN KUBAT (Devamla) – Burada
Sayın Bakan iki dakikalık oylama süresi içerisinde zaman zaman grup başkan
vekillerimize -muhalefette dâhil- iner, yanına gidip konuyla ilgili bir şeyler
sorabilir. Bu onun hükûmet sıralarını terk etme iradesini göstermez.
MEHMET GÜNAL (Antalya) – Komisyon
raporunda yazmıyorsa yorulma. 
SAKİNE ÖZ (Manisa) – Öyle bir şey yok,
onlar kalkmıştı. 
ALİ RIZA ÖZTÜRK (Mersin) – Bak Fikri
Bey koştu geldi Bakan olarak oraya. 
GÜRKUT ACAR (Antalya) – Genel Kurulu
terk etmişlerdi zaten.
MEHMET DOĞAN KUBAT (Devamla) – Genel
Kurul içinde sayın bakan kendisine bir görüş sorulduğunda “buradayım” diye
irade koyduğu zaman orada illa oturması… Bu kadar şekilci değil bu sıra. 
ADİL ZOZANİ (Hakkâri) – Allah Allah! 
ALİ RIZA ÖZTÜRK (Mersin) – Ya
“buradayım” demedi. Bakan yoktu, Fikri Bey koştu geldi. Doğan, Fikri Bey koştu
geldi. 
MEHMET DOĞAN KUBAT (Devamla) – Şurada
da oturur, kürsünün önünde de olur, ben buradayım, katılıyorum, katılmıyorum
der. 
S. NEVZAT KORKMAZ (Isparta) – Telefonla
da katılabilir mi Kubat? 
GÜRKUT ACAR (Antalya) – Kamera görüntülerini
getirin o zaman.
MEHMET DOĞAN KUBAT (Devamla) – Tüzük’ün
aradığı, hükûmetin temsili ve onun iradesidir. Bu kadar açıktır. Sırf
çalışmaları engellemek adına burada sudan sebeplerle ikide bir usul tartışması
açılmasını kamuoyunun takdirine bırakıyorum. 
ALİ RIZA ÖZTÜRK (Mersin) – Ben de senin
kişiliğini kamuoyunun takdirine bırakıyorum. Kamera görüntülerini getir. 
GÜRKUT ACAR (Antalya) – Kamera
görüntülerini getir. 
MEHMET DOĞAN KUBAT (Devamla) – Sayın
Başkanım, yüce heyetinizi saygılarımla selamlıyorum. (AK PARTİ sıralarından
alkışlar)
BAŞKAN – Teşekkür ederim. 
Sayın Adil Zozani, aleyhte…
ALİ RIZA ÖZTÜRK (Mersin) – Orada bir
yemin et bakalım, o kürsüde bir yemin et, Kur’an adına yemin et bakalım o
kürsüde burada olduğuna. Hadi yemin et.
MEHMET DOĞAN KUBAT (İstanbul) – Ya
“buradayız” diyor. 
ALİ RIZA ÖZTÜRK (Mersin) – Hadi yemin
et.
S. NEVZAT KORKMAZ (Isparta) – Kubat,
telefonla katılabilir mi Kubat?
MEHMET DOĞAN KUBAT (İstanbul) – Tamam,
getir görüntüleri. 
ALİ RIZA ÖZTÜRK (Devamla) – Kur’an
üstüne yemin etsene
burada olduklarına. 
MEHMET DOĞAN KUBAT (İstanbul) – Yemine gerek yok.
ALİ RIZA ÖZTÜRK (Mersin) – Ağzından çıkarken yalan
söylemeyeceksin Doğan Kubat, yakışmıyor sana da! Sana da yakışmıyor! Git,
Kur’an üzerine yemin et! Hadi, getir Kur’an’ı. Ayıp yaptığınız! 
MEHMET DOĞAN KUBAT (İstanbul) – Beyan ediyor, “Buradayım.”
diyor. 
ALİ RIZA ÖZTÜRK (Mersin) – Fikri Işık koştu geldi oradan.
Fikri Bey koştu geldi. Ben oradaydım. Bu kadar yalancı olmaz bir adam ya!
Yalanla dolanla memleketi yönetiyorsunuz.
ÜNAL KACIR (İstanbul) – Ya Sermin Hanım da oradaydı. 
S. NEVZAT KORKMAZ (Isparta) – Kulisten katılsın o zaman
telefonla.
BAŞKAN – Sayın Zozani, buyurun.
ADİL ZOZANİ (Hakkâri) – Sayın Başkan, süremi yeniden
başlatın.
BAŞKAN – Buyurun Sayın Zozani, süreniz yeniden başlıyor.
ADİL ZOZANİ (Devamla) – Sayın Başkan, önce kontrol edeyim,
yerinizde misiniz, değil misiniz, onu bir kontrol edeyim, ondan sonra
konuşacağız.
Değerli milletvekilleri…
BAŞKAN – Anlamadım, ne dediniz? Tekrar eder misiniz?
ADİL ZOZANİ (Devamla) – Dedim önce bir kontrol edeyim
yerinizde duruyor musunuz, durmuyor musunuz, ona göre değerlendireyim.
BAŞKAN – Ben yerimdeydim. Siz başkalarına yönlendirin onu. 
Espriye gülsenize arkadaşlar!
ADİL ZOZANİ (Devamla) – Değerli milletvekili arkadaşlarım,
biraz önce 15’inci maddenin oylamasında Komisyon ve Hükûmet…
SÜREYYA SADİ BİLGİÇ (Isparta) – Yerindeydi.
ADİL ZOZANİ (Devamla) – Komisyon sıralarını terk etmişlerdi.
SÜREYYA SADİ BİLGİÇ (Isparta) – Hayır, sonuç açıklanırken
orada olmalarına gerek yok.
ADİL ZOZANİ (Devamla) – Başından itibaren Komisyondaki
yerlerini terk etmişlerdi. Bizler müdahale ettikten sonra, Sayın Bahçekapılı
sonucu açıklamaya başladıktan sonra, biz buradan, ben ve Sayın Öztürk birlikte
“Komisyon ve Hükûmet yerinde değil, açıklayamazsınız sonucu.” dediğimiz andan
itibaren Sayın iki Bakan şu taraftan -Sayın Fikri Işık ve Sayın Efkan Ala-
telaşla Komisyon sıralarına doğru geldiler ancak Sayın Başkan o kadar telaşlı
ki en azından şu şekil şartını biraz laf kalabalığı yapsa, beklese, sonucu
okumasa Bakan yerine geçmiş olacaktı. Onu da beklemedi. İdris Bey, Komisyon
üyesi, Komisyon Sözcüsü, sonuçlar açıklandıktan sonra geri geldi, burada “Ben
de buradayım.” dedi vaziyeti kurtarmaya çalıştı ama tablo bu. Resmi size
gösteriyorum. 
Şimdi, Sayın Başkan usul tartışması açtığına göre işlemi
yenilemesi gerekir çünkü usul tartışmasıyla birlikte işlemin de usulsüzlüğünü
kabul etmiş oldu. Sayın Başkan oylama işlemini yeniden yapacak; bu bir. (AK PARTİ
sıralarından “Doğru değil.” sesi)
Değerli milletvekili arkadaşlarımız,
doğru değil deyin, bir usul tartışması da oradan yaparız. 
Değerli milletvekili arkadaşlarımız,
biz buradayız. 
RECEP ÖZEL (Isparta) – Biz de
buradayız. 
ADİL ZOZANİ (Devamla) - Bu tasarı
bitene kadar buradayız. Bu yoldan dönen namert olsun. Pilavdan dönenin kaşığı
kırılsın diyoruz. Biz buradayız. Hodri meydan diyoruz. (HDP sıralarından
alkışlar) 
BAŞKAN – Sayın milletvekilleri,
teşekkür ederim.
Biraz önceki açıklamamda da belirttiğim
gibi, ben oylama sonucunu okudum. Bu işlemi yaparken Bakanın ve Komisyonun
yerinde olmasının gerekli olduğuna inanmıyorum çünkü işlem açıklıyorum, oylama
yapmıyorum. (Gürültüler) 
ADİL ZOZANİ (Hakkâri) – Bu ne biçim iş
ya!
MEHMET GÜNAL (Antalya) – İnanman
gerekmiyor!
ÖZGÜR ÖZEL (Manisa) – Sayın Başkan… Sayın
Başkan…
BAŞKAN – Bu nedenle tutumumda aynen
devam ediyorum. 
ÖZGÜR ÖZEL (Manisa) – Sayın Başkan, bir
cümle etmeme izin verin.
BAŞKAN – Buyurun.
ÖZGÜR ÖZEL (Manisa) – Sayın Bakanın ve
Komisyonun katılmadığı bir şeyi burası kabul ederse geri çekme durumları var. 
MİHRİMAH BELMA SATIR (İstanbul) – Sayın
Başkan, bir cümle de ben edebilir miyim? Yeter artık, isyan ediyoruz. Yeter ya!
Hep aynı şey, hep aynı şey!
ADİL ZOZANİ (Hakkâri) – Ne demek yeter!
Kalıyorsanız İç Tüzük’e uyun! 
MİHRİMAH BELMA SATIR (İstanbul) – İç
Tüzük’e siz uyun!
ADİL ZOZANİ (Hakkâri) – Biz buradayız.
Uyuyoruz, buradayız.
İDRİS BALUKEN (Bingöl) – Burada böyle
hukuksuz şeyler olmaz. Madem kaldınız hukuka uyun.
ÖZGÜR ÖZEL (Manisa) – Geri çekme
hakkını kullanmak için oylamanın sonunda orada olmak zorunda. Lütfen dikkatli
okuyun.
BAŞKAN – Tamam geçti. Kayıtlara geçti.
SÜREYYA SADİ BİLGİÇ (Isparta) – Sayın
Başkan, tutumunuz doğrudur. İşlem tamamlanmıştır. 
OKTAY VURAL (İzmir) – Sayın Başkan…
Sayın Başkan, yerimden söz talebim var.
S. NEVZAT KORKMAZ (Isparta) – Sayın
Başkan!
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında Kanun
Teklifi, İstanbul Milletvekili Mustafa Sezgin Tanrıkulu ve Cumhuriyet Halk
Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – 16’ncı maddede dört adet
önerge vardır, okutuyorum.
TBMM
Başkanlığına
Görüşülmekte olan 684 sıra sayılı Kanun
Tasarısının çerçeve 16 ncı maddesi ile 5442 sayılı Kanunun 66 ncı maddesinin
birinci fıkrasına eklenmesi öngörülen cümlenin aşağıdaki şekilde
değiştirilmesini arz ve teklif ederim.
“Ancak, kamu düzenini ve güvenliğini
veya kişilerin can ve mal emniyetini tehlikeye düşürecek toplumsal olayların
baş göstermesi halinde vali tarafından kamu düzenini sağlamak amacıyla alınan
ve usulüne göre ilan olunan karar ve tedbirlere aykırı davrananlar üç aydan bir
yıla kadar hapis cezasıyla cezalandırılır.”
 Mustafa Elitaş  Ahmet
Aydın  Mehmet Doğan Kubat
 Kayseri  Adıyaman
 İstanbul 
 Fatih Şahin  Naci
Bostancı
 Ankara  Amasya
BAŞKAN – Buyurun Sayın Vural.
IV.- AÇIKLAMALAR (Devam)
15.- İzmir Milletvekili Oktay
Vural'ın, TBMM Başkan Vekillerinin milletvekillerine karşı şiddet, hiddet ve
lakayıt davranışlardan vazgeçmesini tavsiye ettiğine ilişkin açıklaması
OKTAY VURAL (İzmir) – Teşekkür ederim.
Sayın Başkan, Türkiye Büyük Millet
Meclisindeki milletvekilleri milleti temsil ederler. Meclis başkan vekilleri
olarak milletvekillerine karşı şiddet, hiddet ve lakayıt davranışlardan
vazgeçmenizi tavsiye ediyorum. Türkiye Büyük Millet Meclisinin mehabetine,
milletvekillerinin saygınlığına gölge düşürmeden bu davranışlardan vazgeçmeye
davet ediyorum. 
Teşekkür ediyorum. 
YILMAZ TUNÇ (Bartın) – Biz sizi
vazgeçmeye davet ediyoruz bu davranışlardan. 
BAŞKAN – Ben de teşekkür ederim.
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 684 sayılı Kanun
Tasarısının 16. md.nin son cümlesi “AKP hükumetinin Valilerinin emir ve
talimatlarına uymamak meşru olduğundan ve direnme hakkı temel insan haklarından
olduğundan emirlere uymamak suç teşkil etmez” şeklinde değiştirilmesi teklif
olunur. 
 Ali Özgündüz Binnaz
Toprak Haydar Akar
 İstanbul İstanbul Kocaeli
 Fatma Nur Serter Aytun
Çıray Atilla Kart
 İstanbul İzmir Konya
(CHP sıralarından alkışlar)
ALİ RIZA ÖZTÜRK (Mersin) – Hadi
bakalım, Sayın Bakan, katıl hadi. 
ENGİN ALTAY (Sinop) – Hadi bakalım,
katılın. 
ALİ RIZA ÖZTÜRK (Mersin) – Daha neler
gelecek, daha ne maddeler…
ENGİN ALTAY (Sinop) – Yarın tutanakla
birlikte bunları yayınlayacağız. 
ALİ RIZA ÖZTÜRK (Mersin) – Katılın
bakalım. 
BAŞKAN – Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda Değişiklik
Yapılması Hakkında Kanun Teklifi, İstanbul Milletvekili Mustafa Sezgin
Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus Hizmetleri
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulunun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporunun 16. Maddesinin tasarı metninden
çıkarılmasını arz ederiz.
 Hasan Hüseyin Türkoğlu Mehmet
Erdoğan Ahmet Duran Bulut
 Osmaniye Muğla Balıkesir
 Durmuşali Torlak S.
Nevzat Korkmaz
 İstanbul Isparta
Anayasamızın 2. maddesinde belirtilen
Cumhuriyetin niteliklerinden "insan haklarına saygılı devlet",
"demokratik devlet" ve "hukuk devleti" ilkelerine açıkça
aykırılık teşkil etmektedir. Aynı zamanda bu Tasarı temel hak ve özgürlükler
açısından geri dönülmesi ve telafisi imkânsız zararlara yol açacak bir nitelik
taşımaktadır.
Anayasamızın 5. maddesinde düzenlenen
"Devletin temel amaç ve görevleri" arasında sayılan kişilerin ve
toplumun refah, huzur ve mutluluğunu sağlamak, kişinin temel hak ve
hürriyetlerini korumak ayrıca hukuk devleti ve adalet ilkeleriyle bağdaşmayan
her türlü engeli kaldırmak devlete yüklenmiş ödevlerdendir.
Egemenliğin kayıtsız şartsız Millete
ait olduğunu hüküm altına alan Anayasamıza göre; "hiç kimsenin veya
organın kaynağını Anayasadan almayan bir Devlet yetkisi kullanmayacağı" ve
"yargı yetkisinin Türk Milleti adına bağımsız mahkemelerce
kullanılması" esastır. Tasarı bu haliyle "Millet Egemenliği" ve
"yargı bağımsızlığına" aykırıdır.
Bu Tasarı ile Anayasanın 10. Maddesinde
belirtilen "eşitlik ilkesi" ihlal edilmekte, "temel hak ve
hürriyetler" ancak kanunla sınırlanabilecekken ve bu sınırlamalar
anayasanın sözüne ve ruhuna aykırılık teşkil edemeyecekken bu ilkeler hiçe
sayılmaktadır. İdari makamların anayasada belirtilen sınırlar aşılarak yargı
organlarınca alınması gereken kararları alma ve bunları doğrudan uygulama
yetkisine sahip olmaları Anayasanın 123. maddesinde belirtilen "idarenin
kanuniliği" ilkesiyle de bağdaşmamaktadır.
Anayasamızın 19. maddesinde belirtilen
"kişi hürriyeti ve güvenliği" kapsamında hâkim kararı olmaksızın
yapılamayacak iş ve işlemlerin idari makamlara verilmesi hukuk devleti
açısından kabul edilemez. Yargılama öncesinde "özel hayatın
gizliliği", "konut dokunulmazlığı" ve "kişisel verilerin
korunması" hükümlerinin ihlal edilmesi de anayasa alenen aykırıdır.
16. madddenin tasarı metninden
çıkarılmasını arz ederiz.
OKTAY VURAL (İzmir) – Yanlış okudunuz
burada. Burada en başta “tasarı metninden çıkartılması” diye okudunuz, bu metin
yoktu, burada o metin yoktu. Dolayısıyla, yeniden okunması lazım.
İÇİŞLERİ KOMİSYONU SÖZCÜSÜ İDRİS ŞAHİN
(Çankırı) – Okla devam ettirdiniz ve okudunuz. 
BAŞKAN – Sayın Vural, burada bir ok
var, o ok alt paragrafı gösteriyor, onu okudu.
OKTAY VURAL (İzmir) – Hayır, efendim,
burayı sildik biz, “tasarı metninden çıkartılması” silindi.
İÇİŞLERİ KOMİSYONU SÖZCÜSÜ İDRİS ŞAHİN
(Çankırı) – Tasarı metninden çıkarılması iki sefer talep edildi Sayın Başkan
hem burada hem aşağıda.
OKTAY VURAL (İzmir) – İşte, öyle değil.
BAŞKAN – Şimdi okutacağım önerge
Anayasa’ya aykırılık önergesidir, öncelikle işleme alacağım.
Buyurun.
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair -TORBA- Kanun Tasarısının 1 inci maddesi; Anayasa
ve İçtüzük Hükümleri ile evrensel hukuk normlarına ve temel insan haklarına
aykırı olup tek parti -tek adam- diktatörlük rejimi ve polis devletinin
ötesinde, fiili "savaş hali" uygulaması getirdiğinden kanun tasarısının
16 ıncı maddesinin Anayasa'ya aykırılık nedeniyle tasarı metninden
çıkarılmasını arz ve teklif ederiz.
 Pervin Buldan Nazmi
Gür Gülser Yıldırım
 Iğdır Van Mardin
 Abdullah Levent Tüzel Erol
Dora Hüsamettin Zenderlioğlu
 İstanbul Mardin Bitlis
 Demir
Çelik
 Muş
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) - Katılmıyoruz efendim.
BAŞKAN – Hükûmet?
İÇİŞLERİ BAKANI EFKAN ALA –
Katılmıyoruz efendim.
BAŞKAN – Önerge üzerinde Sayın Nazmi
Gür konuşacak.
Buyurun. (HDP sıralarından alkışlar)
NAZMİ GÜR (Van) – Bu İç Tüzük ne işe
yarıyor ki? Bilmiyorum ben, taşıyorum.
BAŞKAN – Nasıl uygun görürseniz.
NAZMİ GÜR (Van) – Yani işe yaramıyor
gerçekten.
Günaydın herkese.
Sayın Başkan… Aslında “Sayın Başkan” da
diyerek hitap etmemek lazım. Bilmiyorum yani gerçekten, saat yedi, insanın
içinden konuşmak da gelmiyor böyle bir durumda. (AK PARTİ sıralarından
gürültüler)
MİHRİMAH BELMA SATIR (İstanbul) –
Konuşma o zaman.
NAZMİ GÜR (Devamla) – Ama şunu
söylemekte fayda var: Sayın Başkan, hukukçu olduğunuzu söylediniz ama
gerçekten, hukuk tanımayan, Anayasa tanımayan, bu İç Tüzük’ü tanımayan, hiçe
sayan, bu Meclisin bütün teamüllerini hiçe sayan tutumunuzu, sizin ve AKP’nin
tutumunu protesto ediyorum ve kınıyorum. Neden hukuk tanımayan? Çünkü Sayın
Başkan, siz bir hukukçusunuz. Bu kürsüde sık sık hukukçu olduğunuzu dile
getiriyorsunuz ve gerçekten güler yüzünüzle, insanî yaklaşımlarınızla, zaman
zaman herkesi okşayacak tarzdaki konuşmalarınızla bizden saygıyı hak
ediyordunuz.
İDRİS BALUKEN (Bingöl) – O geride
kaldı, dünde kaldı.
ADİL ZOZANİ (Hakkâri) – O darbeden
önceydi. 21 Şubat darbesinden önceydi o.
İDRİS BALUKEN (Bingöl) – O darbeden
önceydi. 21 Şubat Başkanlık Divanı darbesi oldu.
BAŞKAN – Teşekkür ederim Sayın Gür.
NAZMİ GÜR (Devamla) – Ama ne zaman ki
bu Meclis darbesine tarafsız olmak zorunda olmanıza rağmen taraf oldunuz, o
zaman bizim de saygımızı kaybettiniz. Yani bir hukukçu olarak, bir kadın
olarak… Gerçekten bu konuda söylenecek bir şey bulamıyorum.
Şu Anayasa’yı hiçe sayıyorsunuz. Nasıl
olsa talimatı almışsınız. Öyle ya şimdi 400’le geleceksiniz, böyle bir
Anayasa’nın, beş general tarafından yazılan bir anayasanın geçerliliği sizin
açınızdan yok, niye olsun ki?
İDRİS BALUKEN (Bingöl) – Rüyalarında
görürler, rüyalarında.
ADİL ZOZANİ (Hakkâri) – 274’ü bulsunlar
da...
NAZMİ GÜR (Devamla) - İlga etmişsiniz
Anayasa’yı, uymuyorsunuz Anayasa’ya. Niye uyasınız ki nasıl olsa yenisini
yazacaksınız, kendinize uygun, yenisini yazacaksınız. Şimdiden uymamazlık
ediyorsunuz bu Anayasa’ya. Anayasa’yı tanımıyorsunuz ve Anayasa’nın amir
hükümlerini açıkça çiğniyorsunuz. 
İç Tüzük, bütün
bu Meclisteki yasama faaliyetlerini, tek tek her milletvekilini, bütün parti
gruplarını ve özellikle bu Meclis kürsüsünü tarafsız biçimde yöneteceğine söz
veren Meclis Başkanı olmak üzere, bütün Meclis başkan vekillerini bağlıyor
değil mi Başkan? Bu sizi bağlıyor, bununla gitmek zorundasınız. “Ben istediğimi
yaparım, ben sizi duymam.” Burada milletvekillerini aşağılayarak, dalga
geçerek...
BAŞKAN – Estağfurullah.
AYKAN ERDEMİR (Bursa) – Kendini
aşağılıyor, kendini.
MAHMUT TANAL (İstanbul) – Yarın
tutanakları bir oku da kendini gör.
NAZMİ GÜR (Devamla) – Gerçekten böyle
yapıyorsunuz. 
MEHMET ERDOĞAN (Muğla) – Tarih yazacak,
tarih.
NAZMİ GÜR (Devamla) – Bizim de haklarımız
var hem size karşı hem Hükûmete karşı hem de AKP Grubuna karşı. Biz, bu hak,
hukuk mücadelesini bütün gücümüzle, cesaretimizle sonuna kadar sürdüreceğiz. 
Geçirebilirsiniz, gerçekten
geçirebilirsiniz; bu tasarıyı, bu ülkeye faşizm getirecek bu tasarıyı, bu
ülkeyi uçuruma götürecek bir tasarıyı geçirebilirsiniz, parmak sayısıyla
geçirebilirsiniz.
İDRİS BALUKEN (Bingöl) – Kendileri
uçuruma gidecek.
NAZMİ GÜR (Devamla) – Ama, değerli
arkadaşlar, bak, beğenmediğiniz bu Kenan Evren Anayasası’nda ne yazıyor biliyor
musunuz? “Angarya yasaktır, işkence yasaktır.” diyor. Hem angaryayı size
yaptırıyorlar, siz de hırsınızı muhalefetten çıkarıyorsunuz ama biz çok
sabırlıyız, emin olun çok sabırlıyız, bekleriz, sonuna kadar da bekleriz.
Sizden daha güçlüyüz biz, bunu bilin. Bizim gücümüz sayıyla değil. Biz
gerçekten parmak otomatı değiliz, böyle parmak kaldırıp indirmiyoruz. 
Değerli arkadaşlar, siz bu halka karşı
sorumlusunuz, siz tarihe karşı sorumlusunuz, siz topluma karşı sorumlusunuz.
RAMAZAN CAN (Kırıkkale) – O yüzden
kanun çıkarmaya çalışıyoruz.
BAŞKAN – Sayın Can, lütfen...
NAZMİ GÜR (Devamla) – Faşizmi
dayatarak, ülkede demokrasiyi rafa kaldırarak bu ülkede bir yere varamazsınız,
gerçekten varamazsınız. Bu ülkenin itibarını yok ediyorsunuz, farkında değil
misiniz? 
Kıytırık da olsa bir demokrasimiz var,
küçük de olsa bir demokrasimiz var; geliştirmemiz gereken, radikal bir biçimde
reformlar yapmamız gereken bir demokrasimiz var, onu da yok ediyorsunuz çünkü
biz biliyoruz, AKP demokrat değil, demokrasiden anlamıyor, demokrasiyle hiç
ilgisi yok, alakası yok. 
Bu Meclisin teamüllerini de yerle bir
ettiniz. Ben eminim ki, bu Meclisin güzel gelenekleri var. Bu kürsüde,
biliyoruz ki, kan da döküldü, kafa da kırıldı. Ben önceki dönemleri
hatırlatarak söylüyorum, burada, bir milletvekilinin Meclis içinde öldüğünü
hepiniz biliyorsunuz. Benden çok daha yaşlılar var.
İDRİS BALUKEN (Bingöl) – Hepsi senden
yaşlı!
NAZMİ GÜR
(Devamla) – Bu Mecliste belki o dönemde bulunan arkadaşlarımız var. Bu kürsüde
aşağı doğru 15 merdiven giden bir arkadaşımızı gördük. 
(Mikrofon otomatik cihaz tarafından
kapatıldı)
BAŞKAN – Teşekkür ederim. 
NAZMİ GÜR (Devamla) – Biraz önce de o
korkuyu yaşadım, biraz önce de aynı korkuyu yaşadım, aynı korkuyu yaşadık. Bu
kötülüğü bu ülkeye yapmaya hakkınız yok. (HDP ve CHP sıralarından alkışlar) 
BAŞKAN – Önergeyi oylarınıza sunacağım…
OKTAY VURAL (İzmir) – Karar yeter
sayısı…
BAŞKAN – Karar yeter sayısı mı?
III.- YOKLAMA
(CHP sıralarından bir grup milletvekili
ayağa kalktı) 
ÖZGÜR ÖZEL (Manisa) – Yoklama talep
ediyoruz. 
BAŞKAN – Sayın Vural karar yeter sayısı
istedi. Yoklamaya geçiyoruz.
OKTAY VURAL (İzmir) – Efendim, yoklama
daha ağır olduğu için onu tercih edelim. 
BAŞKAN – Peki, yoklamaya geçelim. 
Sayın Özel, Sayın Öztürk, Sayın Develi,
Sayın Acar, Sayın Serter, Sayın Öner, Sayın Özgündüz, Sayın Öz, Sayın Balbay,
Sayın Demiröz, Sayın Aksünger, Sayın Tanal, Sayın Tamaylıgil, Sayın Günaydın,
Sayın Haberal, Sayın Türeli, Sayın Aldan, Sayın Erdemir, Sayın Kaleli, Sayın
Toprak.
Bir dakika süre veriyorum ve süreyi
başlatıyorum. 
(Elektronik cihazla yoklama yapıldı) 
BAŞKAN – Toplantı yeter sayısı vardır. 
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir. 
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulunun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun 16. Maddesi
Anayasamızın 2. maddesinde belirtilen Cumhuriyetin niteliklerinden "insan
haklarına saygılı devlet", "demokratik devlet" ve "hukuk
devleti" ilkelerine açıkça aykırılık teşkil etmektedir. Aynı zamanda bu
Tasarı temel hak ve özgürlükler açısından geri dönülmesi ve telafisi imkânsız
zararlara yol açacak bir nitelik taşımaktadır.
Anayasamızın 5. maddesinde düzenlenen
"Devletin temel amaç ve görevleri" arasında sayılan kişilerin ve
toplumun refah, huzur ve mutluluğunu sağlamak, kişinin temel hak ve
hürriyetlerini korumak ayrıca hukuk devleti ve adalet ilkeleriyle bağdaşmayan
her türlü engeli kaldırmak devlete yüklenmiş ödevlerdendir.
Egemenliğin kayıtsız şartsız Millete
ait olduğunu hüküm altına alan Anayasamıza göre; "hiç kimsenin veya
organın kaynağını Anayasadan almayan bir Devlet yetkisi kullanmayacağı" ve
"yargı yetkisinin Türk Milleti adına bağımsız mahkemelerce
kullanılması" esastır. Tasarı bu haliyle "Millet Egemenliği" ve
"yargı bağımsızlığına" aykırıdır.
Bu Tasarı ile Anayasanın 10. Maddesinde
belirtilen "eşitlik ilkesi" ihlal edilmekte, "temel hak ve
hürriyetler" ancak kanunla sınırlanabilecekken ve bu sınırlamalar
anayasanın sözüne ve ruhuna aykırılık teşkil edemeyecekken bu ilkeler hiçe
sayılmaktadır. İdari makamların anayasada belirtilen sınırlar aşılarak yargı
organlarınca alınması gereken kararları alma ve bunları doğrudan uygulama
yetkisine sahip olmaları Anayasanın 123. maddesinde belirtilen "idarenin
kanuniliği" ilkesiyle de bağdaşmamaktadır.
Anayasamızın 19. maddesinde belirtilen
"kişi hürriyeti ve güvenliği" kapsamında hâkim kararı olmaksızın
yapılamayacak iş ve işlemlerin idari makamlara verilmesi hukuk devleti
açısından kabul edilemez. Yargılama öncesinde "özel hayatın
gizliliği", "konut dokunulmazlığı" ve "kişisel verilerin
korunması" hükümlerinin ihlal edilmesi de anayasaya alenen aykırıdır. 16.
maddenin tasarı metninden çıkarılmasını arz ederiz.
Hasan Hüseyin
Türkoğlu (Osmaniye) ve arkadaşları
BAŞKAN – Komisyon önergeye katılıyor
mu?
MEHMET ERDOĞAN (Muğla) – Ortaklarınıza
gelince söz veriyorsunuz, bize gelince böyle hülle yapıyorsunuz.
OKTAY VURAL (İzmir) – Evet, beraber
çalışıyorlar.
İÇİŞLERİ KOMİSYONU BAŞKANI MEHMET ERSOY
(Sinop) – Salt çoğunluğumuz var, katılıyoruz efendim.
BAŞKAN – Sayın milletvekilleri,
duymuyorum.
Sayın Hükûmet…
MEHMET ERDOĞAN (Muğla) – Sayın Başkan,
duymayacak bir şey yok. Ortaklarına gelince söz veriyorlar, bize gelince hülle
yapıyorlar.
BAŞKAN – Gürültü yapıyorsunuz.
OKTAY VURAL (İzmir) – Sayın Başkan…
İÇİŞLERİ BAKANI EFKAN ALA – Katılıyoruz
efendim.
BAŞKAN – Katılıyorsunuz.
ÖZGÜR ÖZEL (Manisa) – Muvazaalı Bakan,
muvazaalı.
OKTAY VURAL (İzmir) – Sayın Başkan…
ÖZGÜR ÖZEL (Manisa) – Yapılan işlem
muvazaalı, muvazaa yapıyor.
BAŞKAN – Karar yeter sayısı mı, yoklama
mı istiyorsunuz?
OKTAY VURAL (İzmir) – Söz talebim var
efendim.
BAŞKAN – Yok, yoklamayı yapayım.
OKTAY VURAL (İzmir) – Efendim?
ÖZGÜR ÖZEL (Manisa) – Efendim, muvazaa
var işlemde, önce onu bir konuşalım.
BAŞKAN - Yoklama veya karar yeter
sayısı isteyen? Yok.
RECEP ÖZEL (Isparta) – İstemiyorlar
efendim, istemiyorlar.
OKTAY VURAL (İzmir) – Yoklama
istiyoruz, yoklama.
BAŞKAN - Yoklama mı istiyorsunuz?
OKTAY VURAL (İzmir) – Evet.
RECEP ÖZEL (Isparta) – İstemiyorlar,
zorlamasın. Zorla yoklama istetiyoruz. 
BAŞKAN - Müsaade edin, her maddede
benim size bunu hatırlatmak gibi Tüzük’ten gelen bir sorumluluğum yok. Siz de,
herkes de buna uygun davransın o zaman.
III.- YOKLAMA
(MHP sıralarından bir grup milletvekili
ayağa kalktı)
BAŞKAN – Sayın Vural, Sayın Türkoğlu,
Sayın Erdoğan, Sayın Dedeoğlu, Sayın Yılmaz, Sayın Yılmaz, Sayın Çınar, Sayın
İrbeç, Sayın Işık, Sayın Korkmaz, Sayın Kalaycı, Sayın Öz, Sayın Akçay, Sayın
Bal, Sayın Günal, Sayın Kutluata, Sayın Torlak, Sayın Özensoy, Sayın Halaman,
Sayın Bulut.
Bir dakika süre veriyorum.
(Elektronik cihazla yoklama yapıldı)
BAŞKAN – Toplantı yeter sayısı vardır.
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN - Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
Sayın Vural, bir şey mi
söyleyecektiniz? 
Buyurun.
OKTAY VURAL (İzmir) - Sayın Başkan,
Komisyon sıralarında bulunan AKP milletvekilleri, HDP’nin önergelerine katılmamak
suretiyle onlara konuşma hakkı tanıyıp Milliyetçi Hareket Partisinin
önergelerine katılarak onun söz hakkını kesmek amacıyla beraber, birlikte
çalıştıklarını, iradenin beraber, birlikte oluştuğunu göstermişlerdir.
MUHYETTİN AKSAK (Erzurum) – Millet
görüyor, millet görüyor.
OKTAY VURAL (İzmir) – AKP-HDP
koalisyonunun, iş birliğinin bir eseridir bu.
BAŞKAN – Sayın milletvekilleri, lütfen…
Teşekkür ederim.
İDRİS BALUKEN (Bingöl) – Sayın Başkan,
grubumuza açıktan sataşma var. 
RECEP ÖZEL (Isparta) – Hiç de
sataşmadı.
İDRİS BALUKEN (Bingöl) – Sen mi
yönetiyorsun?
BAŞKAN - Sayın Vural yerinden konuştu,
size de vereceğim ve sürenizi de kesmeyeceğim Sayın Baluken, lütfen, siz de
buyurun yerinizden…
İDRİS BALUKEN (Bingöl) – Hayır,
yerimden değil, açıktan sataşma var yani. Komisyon HDP’ye...
ADİL ZOZANİ (Hakkâri) – Sataşmanın
yerindesi mi olur?
BAŞKAN – Yerinden sataştı, kürsüden
sataşmadı.
İDRİS BALUKEN (Bingöl) – Hayır,
partimizi zan altında bırakıyor. Bizim böyle bir komisyonla herhangi bir işimiz
yok.
BAŞKAN - Şimdi İç Tüzük’ü uyguluyoruz
arkadaşlar. 
Sayın Baluken, buyurun, size iki dakika
veriyorum. 
Acaba bu, İç Tüzük’ün neresinde
yazıyor, onu da sonra sormak isterim size.
İDRİS BALUKEN (Bingöl) – Sataşma, İç
Tüzük’ün her tarafında yazıyor. Meclis Başkan Vekili İç Tüzük’ü okur yani.
ADİL ZOZANİ (Hakkâri) – Okuyun, okuyun
Sayın Başkan.
BAŞKAN - O İç Tüzük’te size ne zaman
söz vereceğim hakkı da bana tanınmış vaziyette ama tabii, size gelince İç Tüzük
uygulanıyor, bana gelince uygulanmıyor.
Peki, buyurun.
VII.- SATAŞMALARA İLİŞKİN
KONUŞMALAR (Devam)
24.- Bingöl Milletvekili
İdris Baluken'in, İzmir Milletvekili Oktay Vural’ın yerinden sarf ettiği bazı
ifadeleri sırasında Halkların Demokratik Partisine sataşması nedeniyle
konuşması
İDRİS BALUKEN (Bingöl) – Sadece Türkiye
Büyük Millet Meclisinde değil, dünyadaki parlamentoların hiçbir tanesinde böyle
bir çalışma tarzı ve böyle bir yönetim tarzı olamaz. (Gürültüler) Bu İç Tüzük’ü
hiçe sayarak burada kendi keyfine göre söz verip vermeme, sataşma olup olmama
durumunu siz takdir edemezsiniz. Eğer sataşma varsa söz verirsiniz, sataşma
yoksa da onun izahatını yaparsınız. Burada Milliyetçi Hareket Partisi Grubu
adına konuşan Grup Başkan Vekili açık bir şekilde partimizi zan altında
bırakıyor. Tam tersine, aslında Komisyon gerek MHP’nin gerek CHP’nin
önergelerine katılarak HDP’nin karşısında bir millî cephenin teşekkül ettiğini
açık bir şekilde ortaya koyuyor. (Gürültüler) AKP- CHP-MHP ittifakı HDP’ye
rağmen bu yasa tasarısını çıkarmak istiyor ama biz İç Tüzük’ten gelen bütün
haklarımızı kullanarak, burada sizi teşhir ederek getirmiş olduğunuz bu
antidemokratik yasanın can kayıplarına mal olmaması için elimizden gelen her
şeyi yapacağız çünkü bu yasa tasarısı hukuk devletini tamamen ortadan
kaldırıyor, bir polis devleti, bir faşizm arayışı, bir diktatörlük rejimine
doğru bu ülkeyi götürmek istiyor. Bu ülkede çocuklar öleceğine, HDP Grubunun
milletvekilleri burada, hepimizin cesetlerini bu Meclisten çıkarabilirsiniz.
Hiçbir tereddüdünüz olmasın, sonuna kadar biz bu yasa tasarısına karşı
Halkların Demokratik Partisi olarak direneceğiz. 
Teşekkür ederim. (HDP sıralarından
alkışlar)
ENGİN ALTAY (Sinop) – Sayın Başkan…
BAŞKAN – Sayın Altay, size söz
vereceğim yalnız bütün Genel Kurula şunu hatırlatmak istiyorum: 69’uncu maddeye
göre sayın milletvekilleri açıklama talebinde bulunabilir, sataşma nedeniyle
talepte bulunabilir. Açıklama ve cevaplar için Başkan aynı oturum içinde olmak
üzere söz verme zamanını takdir eder. 
ADİL ZOZANİ (Hakkâri) – Direnirlerse?
BAŞKAN – Bu suretle söz almak isteyen,
ne sebepten dolayı konuşmak istediğini Başkana bildirir. Başkan söz verip
vermemek gerektiğini takdir eder. 
ADİL ZOZANİ (Hakkâri) – Direnirlerse?
S. NEVZAT KORKMAZ (Isparta) – Yerinde
verip vermeyeceği nerede yazılı?
BAŞKAN – Başkanlıkça kendisine söz
verilmeyen kimse direnirse Genel Kurul bu konuda görüşmesiz ve işaret oyuyla
karar verir. 
HASİP KAPLAN (Şırnak) – Dalga geçin
bakayım milletin iradesiyle. 
S. NEVZAT KORKMAZ (Isparta) – Hayır,
“Yerinde veriyorum.” diyordun, nerede yazıyor?
İDRİS BALUKEN (Bingöl) – Şükür ki bu İç
Tüzük’ü bir okuttuk size, şükür ki sayemizde İç Tüzük’ü okuma zahmetine
katlandınız. Zaten okusanız da bir şey değişmiyor ama şükür ki sayemizde bunu
bir okuyorsunuz. 
BAŞKAN – Bir
direnme filan yapmadı, söz verdim kendisine. Bir de İç Tüzük’ü uygulamamakla
suçlandım. Takdir kamuoyunun.
Buyurun Sayın Altay, sizi dinliyorum.
ENGİN ALTAY (Sinop) – Sayın Başkan,
Halkların Demokratik Partisinin Sayın Grup Başkan Vekili yaklaşan seçimler
dolayısıyla… (AK PARTİ sıralarından gürültüler)
BAŞKAN – Sayın milletvekilleri, lütfen…
ENGİN ALTAY (Sinop) – Baştan alayım o
zaman.
BAŞKAN – Tamam, alın.
ENGİN ALTAY (Sinop) – Bu gürültü
oldukça baştan alacağım.
BAŞKAN – Tamam, ben duydum ama olsun.
ENGİN ALTAY (Sinop) – Halkların
Demokratik Partisinin Sayın Grup Başkan Vekili İdris Baluken, yaklaşan genel
seçimler öncesi AKP-CHP-MHP ittifakı algısı yaratmaya çalışmak suretiyle güya
partimizi hem zan altında bırakmak hem de seçimlere giderken zayıf düşürmek,
istemek suretiyle partimize sataşmıştır, cevap hakkı doğmuştur. Böyle bir
ittifakın olmadığına dair hem Genel Kurulu hem kamuoyunu bilgilendirme ihtiyacı
hasıl olmuştur. Yüksek takdirlerinizle söz talep ediyorum.
BAŞKAN – Takdir ettim, buyurun, iki
dakika. (CHP sıralarından alkışlar) 
25.- Sinop Milletvekili Engin
Altay'ın, Bingöl Milletvekili İdris Baluken’in sataşma nedeniyle yaptığı
konuşması sırasında Cumhuriyet Halk Partisine sataşması nedeniyle konuşması
ENGİN ALTAY (Sinop) – Teşekkür ederim.
Sayın Başkan, sayın milletvekilleri;
şunu keşke yanımda getirseydim, Kanunlar güzel bir İç Tüzük şeyi hazırlamış
gerekçeleri, tarihçesiyle birlikte. Arkada da -bakın, çevirin onu, arkasında-
burada en çok geçen çeşitli kavramlar var, bir tanesi de sataşmadır, orada var.
Tabii, sataşma Parlamentoda bir ritüeldir, olur, yapılır, yapılması da gerekir
ama tabii, yerinden taciz şeklinde olmaması lazım, bir. İkincisi, biraz somut
bir şeye dayanması lazım. 
Sayın Baluken’in MHP Grup Başkan
Vekilinin kendilerine yönelik ithamından sonra bizi -Allah esirgesin- sizinle
aynı kefeye koyması bizim için büyük hakarettir. Bize yapılabilecek en büyük
hakaret odur. (CHP sıralarından alkışlar) 
Biz on iki
yıldır sizinle mücadele ediyoruz. Zaman zaman sizin getirdiğiniz bizce olumsuz
bir kanun tasarısı ya da teklifinde Milliyetçi Hareket Partisi size omuz
vermiştir, çok örneği var bunun. Zaman zaman da Halkların Demokratik Partisinin
size kısmi ya da dolaylı omuz verdiğine şahit olmuşuzdur ama Sayın Baluken
“AKP-MHP” desen biraz anlarım da, yani “AKP-CHP” hiç yakışmadı.
MEHMET GÜNAL
(Antalya) – Bu da olmadı Sayın Altay, bu da olmadı, Allah göstermesin.
ENGİN ALTAY
(Devamla) - Bu, bize yapılabilecek en büyük hakaret, bunu size misliyle iade
ediyorum. Bir aynaya bakın, zaman zaman AKP’yle iş birliği yaptığınıza dair çok
örnek görürsünüz, kendinize yakıştırıyorsanız yapmaya devam edin.
Nitekim, MHP’nin
de AKP’yle, bizce kamu yararına olmayan, milletimizin menfaatine olmayan,
demokrasiye ve hukuka aykırı birçok konuda Milliyetçi Hareket Partisinin de
sizinle omuz omuza yürüdüğü günleri ben hatırlıyorum. Bir daha bizi AKP’yle yan
yana koymayın.
Teşekkür ederim.
(CHP sıralarından alkışlar) 
MEHMET NACİ
BOSTANCI (Amasya) – Sayın Başkan…
OKTAY VURAL
(İzmir) – Sayın Başkan…
BAŞKAN – Size
ikinci olacak, önce Sayın Naci Bostancı’ya söz vereyim.
ADİL ZOZANİ
(Hakkâri) – Hocam, orada mıydınız siz ya? Özlemiştik sizi.
BAŞKAN - Buyurun
Sayın Bostancı.
İDRİS BALUKEN
(Bingöl) – Biraz uykunuzu aldınız herhâlde Hocam.
BAŞKAN - Özür
dilerim, nedir talebiniz?
MEHMET NACİ
BOSTANCI (Amasya) – Sayın Başkan “AK PARTİ ile CHP’yi aynı kefeye koymak bize
hakarettir.” dedi.
ENGİN ALTAY
(Sinop) – Evet.
OKTAY VURAL
(İzmir) – Sayın Başkan…
BAŞKAN – Sayın
Vural, vereceğim söz.
MEHMET NACİ
BOSTANCI (Amasya) – Eğer, bizi övmek için söylediyse benim diyeceğim bir şey
yok ama bize hakaret kastıyla söylediyse -ki öyle söyledi- söz istiyorum.
OKTAY VURAL
(İzmir) – Sayın İdris Baluken’in sataşmasıyla ilgili Engin Altay Bey’e söz
verdiniz, bize de vereceksiniz.
BAŞKAN – Tamam,
vereceğim ama şimdi Sayın Bostancı’ya veriyorum, sonra da size vereceğim,
lütfen. 
MEHMET GÜNAL
(Antalya) – O sonra, o sonra, onunki sonra.
BAŞKAN - Bu var
mı İç Tüzük’ün herhangi bir yerinde?
Sayın Bostancı,
tekrar, yeniden alın, duymadım gürültüden.
ÖZGÜR ÖZEL
(Manisa) – Efendim, bostan büyütür gibi polemik büyütüyor, hiç ona söylenen bir
şey yok.
MEHMET NACİ
BOSTANCI (Amasya) – Efendim, Sayın Engin Bey, “AK PARTİ ile CHP’nin aynı kefeye
konulması bizim için bir hakarettir.” dedi.
ENGİN ALTAY
(Sinop) – Evet.
MEHMET NACİ
BOSTANCI (Amasya) – Evet, bu, tersinden bize hakarettir.
ÖZGÜR ÖZEL
(Manisa) – Durumumuzu tespit ediyoruz arkadaş, durum tespiti bu bizim. Kendi iç
dünyamızı paylaştık samimiyetle yani, Allah Allah.
ADİL ZOZANİ
(Hakkâri) – Bunun neresi sataşma Sayın Başkan, bunun neresi sataşma? Bu sataşma
değil ki.
ALİ RIZA ÖZTÜRK
(Mersin) – Bunun neresi sataşma Sayın Başkan?
BAŞKAN – Buyurun
Sayın Bostancı. (AK PARTİ sıralarından alkışlar)
26.- Amasya Milletvekili
Mehmet Naci Bostancı'nın, Sinop Milletvekili Engin Altay’ın sataşma nedeniyle
yaptığı konuşması sırasında Adalet ve Kalkınma Partisine sataşması nedeniyle
konuşması
MEHMET NACİ
BOSTANCI (Amasya) – Değerli arkadaşlar, Meclis içinde siyasi partilerin burada
müzakereleri yürütürken görüşmeleri, anlaşmaya çalışmaları, anlaşmazlıklarını
ortaya koymaları normaldir. Hepimiz aynı zeminde ortak bir şekilde bu
müzakereleri yürütüyoruz. “Şununla görüştüm, bununla görüştün.” gibi
değerlendirmelerin burada bir kıymeti yok.
İttifak meselesine gelince, AK
PARTİ’nin herhangi bir siyasi partiyle ittifak etmeye ne gereği var ne ihtiyacı
var. AK PARTİ’nin ittifak ettiği tek kesim millettir. (AK PARTİ sıralarından
“Bravo” sesleri, alkışlar) Ancak, bu yasa görüşülürken HDP’nin, MHP’nin ve
CHP’nin ortak bir parolası vardı. 
İDRİS BALUKEN (Bingöl) – HAS PARTİ
nerede, HAS PARTİ? Demokrat Parti… İhtiyaç yoksa onları niye yuttunuz?
ADİL ZOZANİ (Hakkâri) – Onlar parti
değil miydi? 
MEHMET NACİ BOSTANCI (Amasya) - Böyle
altını çize çize söyledikleri ortak bir parola: “Bu yasa geçmeyecek.” (CHP
sıralarından alkışlar[!]) Üçünün söylediği. 
ALİ RIZA ÖZTÜRK
(Mersin) – Doğru.
MEHMET NACİ
BOSTANCI (Devamla) - Arkadaşlar, ortak parolalar ittifakların ortak sembolüdür.
Onlar bu yasanın geçmemesi için ittifak etmişlerdir. 
BİNNAZ TOPRAK
(İstanbul) – Çünkü biz demokratız. 
MEHMET NACİ
BOSTANCI (Devamla) - HDP’liler burada oturdu, MHP’liler kürsüyü işgal etmeye
kalktı, Engin Bey de kürsüye yürüdü, kapıdan girdi, orada durdu. Hepsinin de
kastı “İç Tüzük” derken, “yasa” derken, “Anayasa” derken, tamamen keyfî bir
yorumla, gerektiğinde mutlak surette şu görüşmeleri durdurmak için her türlü
yola ve yönteme başvurmak üzere fiilî durum yarattılar. 
AYKUT ERDOĞDU
(İstanbul) – Naci Bey, biz sizi de, sizin demokrasinizi de koruyoruz. 
MEHMET NACİ
BOSTANCI (Devamla) - Değerli arkadaşlar, bugün 14.00’te başladık görüşmelere,
gece bir olduğunda 1 madde görüşebilmiştik.
ADİL ZOZANİ
(Hakkâri) – O dündü, dün. 
İDRİS BALUKEN
(Bingöl) – Zaman kavramını da yitirdin. 
MEHMET NACİ
BOSTANCI (Devamla) – Meclis böyle bir durum görmedi. 
Takdir milletimizindir.
(AK PARTİ sıralarından alkışlar) 
BİNNAZ TOPRAK
(İstanbul) – Sizi engellemek hakkımız.
BAŞKAN –
Teşekkür ederim Sayın Bostancı. 
OKTAY VURAL
(İzmir) – Sayın Başkan…
BAŞKAN – Sayın
Vural…
OKTAY VURAL
(İzmir) - Sayın Başkan, önce Sayın Baluken konuştu. Sayın Baluken, CHP ile bize
sataştı, siz CHP’ye söz verdiniz. CHP’nin konuşmasından sonra oraya söz
verdiniz. Ben, Sayın Baluken’in sataşmasından dolayı, bir o konuda sataşmadan
dolayı söz talebim var. İkincisi, Sayın Engin Altay’a; bir de Naci Bostancı
“Paranoya, paranoyak” diye söyledi. Dolayısıyla, bu konularda söz talebim var.
Seyfettin Yılmaz konuşacak. 
ENGİN ALTAY
(Sinop) – 3 defa. 
MEHMET NACİ
BOSTANCI (Amasya) – “Parola” dedim ben. 
BAŞKAN – Önce
hangisini yapacaksınız? 
OKTAY VURAL
(İzmir) - Önce Sayın Baluken. 
BAŞKAN –
Buyurun, iki dakika. 
Bir de gerekçesini
öğrenseydim.
OKTAY VURAL (İzmir) - Söylemiştim.
BAŞKAN – Ne dedi? “Hakaret etti.” dedi.
MEHMET NACİ BOSTANCI (Amasya) – Parola
dedim, parola. 
BAŞKAN - Buyurun, süreniz iki
dakikadır. 
27.- Adana Milletvekili
Seyfettin Yılmaz'ın, Bingöl Milletvekili İdris Baluken’in sataşma nedeniyle
yaptığı konuşması sırasında Milliyetçi Hareket Partisine sataşması nedeniyle
konuşması
SEYFETTİN YILMAZ (Adana) – Sayın
Başkan, değerli milletvekilleri; bugün AK PARTİ Grubunun ve Meclis Başkan
Vekilinin tutumu siyasi nezakete uymamıştır, onu bir kere öncelikle ifade
edeyim. Bugün Milliyetçi Hareket Partisinin saat 10.30’da grup toplantısı var.
Türkiye'nin birçok yerinden, başta seçim bölgem Adana olmak üzere 70 tane il
yönetim kurulu üyesi Mersin’den, Antalya’dan Türkiye'nin çeşitli yerlerinden
geliyor. Bu bir siyasi nezaketsizlik olmuştur, buna saygı gösterilmesi
gerekirken buna saygı gösterilmemiştir.
İkincisi, şunu ifade edeyim: Bizim
AKP’yle, HDP'yle, CHP'yle ittifakımız olmamıştır, bu noktada kırk yedi yıldır
rüştünü ispat eden bir partiyiz ama HDP'nin grup başkan vekili burada siz
bunları konuşurken “Siz ne konuşuyorsunuz, sizin ağababalarınız bizimle
konuşuyor, bizimle anlaşma yapıyor, bizimle pazarlık yapıyor.” derken
neredeydiniz siz?
HALİL ÜRÜN (Afyonkarahisar) –
Buradayız, buradayız.
SEYFETTİN YILMAZ (Devamla) - PKK’yla
pazarlık yapan, İmralı’yla pazarlık yapan sizlersiniz ve bunu da çıkıp milletin
gözünün içine baka baka “Evet, biz PKK’yla da görüşüyoruz, İmralı’yla da
görüşüyoruz, İmralı çözümün bir parçasıdır.” diyen sizlersiniz. Ama Makyavelist
bir anlayışla, çok açık söylüyorum, Makyavelist bir anlayışla her seçim
döneminde –geçen dönemde de aynısını yaptınız, bu dönemde de aynısını yaptınız-
milliyetçi oyları yeniden kendi bünyenize çekmek için dün kol kola yürüdüğünüz
PKK’yla, görüştüğünüz HDP'yle…
Daha geçen gün HDP'li milletvekilleri
Yalçın Akdoğan’la, İçişleri Bakanıyla, diğer bakanlarla görüşmedi mi? Bugün
Cumhurbaşkanı çıkıyor… “Yok efendim, biz onlarla, teröristlerle görüşmeyiz,
teröristlerin uzantılarıyla görüşmeyiz.” diyen sizlersiniz. Ama bizim Genel
Başkanımızın ve bizim bir tane açıklamamızı gösteremezsiniz bu noktada.
(Mikrofon otomatik cihaz tarafından
kapatıldı)
SEYFETTİN YILMAZ (Devamla) – Ama sizin
yüzlerce açıklamanız var, yüzlerce açıklamanız var. Siyasi, fikrî namusun
olması lazım, fikrî namusun. Fikri namusunuz olmazsa burada… 
BAŞKAN – Süreniz bitti.
SEYFETTİN YILMAZ (Devamla) - …ne
konuşursanız konuşun bir mana ifade etmez. (MHP sıralarından alkışlar)
BAŞKAN – İkinci sataşma…
OKTAY VURAL (İzmir) – Sayın Mehmet
Günal konuşacak.
BAŞKAN – Kim, kim?
OKTAY VURAL (İzmir) – Sayın Engin Altay
sataştı.
BAŞKAN – Tamam. Şimdi birbirimize
sataşma dönemindeyiz.
İki dakika söz veriyorum.
Buyurun.
28.- Antalya Milletvekili
Mehmet Günal'ın, Sinop Milletvekili Engin Altay’ın sataşma nedeniyle yaptığı
konuşması sırasında Milliyetçi Hareket Partisine sataşması nedeniyle konuşması
MEHMET GÜNAL (Antalya) – Teşekkür
ederim Sayın Başkan.
Sayın Altay söyledi, Allah yazdıysa
bozsun, öyle bir şeyi yani bizim hiçbir şekilde…
MİHRİMAH BELMA SATIR (İstanbul) – Sayın
Başkan, servisleri geldi, bu çocukları okula gönderin. Anaokulu çocuğu gibi
birbirlerine sataşıyorlar. Ana okulu çocuğu bunlar, haydi okulunuza, servisiniz
geldi çocuklar.
MEHMET GÜNAL (Devamla) - …onlarla bir
işimiz olmaz. Yani hele hele böyle bir millî koalisyon, bilmem ne, yani
bunların millî bir tarafını ben görmüyorum. Daha yeni Süleyman Şah Türbesi’ni
eğer orada bırakıp geliyorsanız bu nasıl bir iş ben anlamadım, nasıl bir
millîlik. 
Sayın Bakan, burada hepimiz söyledik,
Sayın Altay da söyledi, Sayın Vural da söyledi; bu haber çıktığı zaman Sayın
Bakan burada nöbetteydi “Yok.” dedi, kendisine sordum, tutanaklar burada “Sayın
Bakan, ispat olursa istifa edecek misin?” dedim, oturuyor, bir şey yok. Ya, bu
nasıl millîlik? İlk defa toprakları bırakıp gidiyorsunuz, yani böyle bir şey
olabilir mi? Bilemiyorum, bir dil sürçmesidir inşallah diye düşünüyorum, belki
bir dahakinde Sayın Altay düzeltir. 
MUZAFFER YURTTAŞ (Manisa) –
Cumhurbaşkanlığında ne oldu?
MEHMET GÜNAL (Devamla) - Böyle bir şey,
Oslo’da, Habur’da bu yaşanan rezaletlerin müsebbipleriyle, terörle müzakere
eden bir partiyle bizim hiçbir şekilde ortaklığımız olamaz. Burada 4 tane
bakanı parmak sayısıyla aklayan, demokratik olmayan bir yöntemle herkesi baskı
altında tutan birisi ile milliyetçilik ve demokrasiyi ikiz kardeş gören bir
partinin mensubu olarak…
MİHRİMAH BELMA SATIR (İstanbul) – Vay,
vay, vay; demokratlara bak!
MEHMET GÜNAL (Devamla) - …bizim burada
sizlerle o konuda, hele hele bu yapmış olduğunuz antidemokratik uygulamaları
görünce sözde ileri demokrasinizin ne olduğunu görmüş olduk. Sizin demokraside
iktidardan başka kimse yok, sizden başka kimse yok, sizin aldığınız oyun dışındaki
vatandaşların oyu geçersiz oluyor, maalesef böyle oluyor. 
MUZAFFER YURTTAŞ (Manisa) –
Cumhurbaşkanlığında kiminle ittifak ettiniz?
MEHMET GÜNAL (Devamla) - Onun için,
bizim burada, Sayın Altay’ın söylediği gibi, hiçbir şekilde bir şeyimiz yoktur
ama biz Milliyetçi Hareket Partisi olarak kırk yıl da bir de olsa iktidar da
doğruyu söylese ona itirazımız olmaz. Bizim söylediğimiz noktaya gelirlerse
memnun oluruz, onun için uyarıyoruz. Ama bizim ilkelerimiz bellidir, o ilkelere
uyulmadığı için bizim sizlerle hiçbir işimiz olmaz diyorum, Sayın Altay’dan da
bunu düzeltmesini talep ediyorum.
BAŞKAN – Sonuncusu Sayın Vural.
OKTAY VURAL (İzmir) – Sayın Erkan Akçay
efendim. 
BAŞKAN – Siz kime cevap vereceksiniz?
OKTAY VURAL (İzmir) – Efendim, Sayın
Bostancı, CHP-AKP-HDP…
BAŞKAN – Neyse, tamam, peki, Tüzük
uyguluyoruz ya.
Buyurun Sayın Akçay. (AK PARTİ
sıralarından gürültüler)
Sayın milletvekilleri, Tüzük
uyguluyorum, bir dakika.
BÜLENT TURAN (İstanbul) – Sayın
Başkanım, bunun sonu gelir mi?
BAŞKAN – Bakacağız.
29.- Manisa Milletvekili
Erkan Akçay'ın, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında Milliyetçi Hareket Partisine sataşması nedeniyle
konuşması
ERKAN AKÇAY (Manisa) – Sayın Başkan,
değerli milletvekilleri; bu muhaverenin, bu diyalogların sonu gelir mi gelmez
mi, bilmiyorum. Yalnız, biz, size, Milliyetçi Hareket Partisinin
politikalarını, ilkelerini siz öğrenene ve anlayana kadar anlatmaktan
bıkmayacağız değerli arkadaşlar. (AK PARTİ sıralarından gürültüler)
RECEP ÖZEL (Isparta) – Millete anlat,
millete!
ERKAN AKÇAY (Devamla) – Zaten size
anlatmak, yani Genel Kurula anlatmak, Türkiye Büyük Millet Meclisinde millete
anlatmak demektir ve biz millete anlatıyoruz bunu, tamam mı? (AK PARTİ
sıralarından gürültüler)
Sizin yanar döner politikalarınızı,
bugün dediğinizi yarın yalanlayan, ilkesiz, samimiyetsiz politikalarınızı bu
millet artık gördü…
RECEP ÖZEL (Isparta) – Gördü de oy ne
oldu?
ERKAN AKÇAY (Devamla) – Şimdi, sen oyu
da göreceksin 7 Haziranda, tamam mı? Öyle algı operasyonlarıyla milleti 1 defa,
2 defa, 3 defa aldatırsın.
RECEP ÖZEL (Isparta) – 9 defa, 9!
ERKAN AKÇAY (Devamla) – Şimdi, bunun
neticesini göreceksiniz.
Bakın, siz, PKK’yla iş birliği yapan
bir iktidarsınız. 
RECEP ÖZEL (Isparta) – Yok canım! Allah
Allah!
ERKAN AKÇAY (Devamla) – Evet, çünkü bir
zamanlar sizin liderleriniz “Bizim PKK’yla görüştüğümüzü iddia eden ve ispat
edemeyen şerefsizdir.” dediler; birkaç ay geçti geçmedi, şimdi,
yöneticileriniz, bakanlarınız PKK’yla görüşmenin faziletlerini anlatmaya
çalışıyor. Bu bir çelişkidir, bu bir tutarsızlıktır, bu bir yalancılıktır. 
Bizim Milliyetçi Hareket Partisi
olarak, bir çizgimiz, programımız ve politikamız var, kırk altı yıldır bunu
uygularız. Bizim hiçbir kompleksimiz yok. Milletimiz ve ülkemiz için yararlı
gördüğümüz her politikayı geliştiririz, “evet”se “evet” deriz, yararlı
görülürse…
(Mikrofon otomatik cihaz tarafından
kapatıldı) 
ERKAN AKÇAY (Devamla) – …bunu kabul
ederiz, ama ülkemiz adına bu kanunda, bu güvenlik paketinde de olduğu gibi…
BAŞKAN – Süreniz bitti Sayın Akçay.
ERKAN AKÇAY (Devamla) – …zararlı,
faydasız gördüklerimize “hayır”, faydalı gördüklerimize “evet” deriz çünkü biz
ilkeli ve sorumlu bir partiyiz. 
RECEP ÖZEL (Isparta) – Neresi zararlı?
BAŞKAN – Sayın Akçay, süreniz bitti.
ERKAN AKÇAY (Devamla) – Sizin gibi
böyle çıkarcı, yanar döner, bugün dediğini yarın yalanlayan… 
BAŞKAN – Sayın Akçay…
ERKAN AKÇAY (Devamla) – …inkâr eden bir
parti değiliz.
Hepinize saygılar. (MHP sıralarından
alkışlar) 
BAŞKAN – Teşekkür ederim.
Sayın Baluken…
İDRİS BALUKEN (Bingöl) – Sayın Başkan,
demin kürsüden yaptığım konuşma üzerine, İç Tüzük’ün 69’uncu maddesine
dayanarak Cumhuriyet Halk Partisi adına söz alan Sayın Grup Başkan Vekili…
ENGİN ALTAY (Sinop) – Hangimiz?
İDRİS BALUKEN (Bingöl) – Sinop Milletvekili
Sayın Engin Altay, HDP’nin Genel Kuruldaki yasa tasarılarının görüşmeleri
sırasında, zaman zaman kısmen, zaman zaman da tamamen AKP’yle birlikte, iş
birliği içerisinde hareket ettiğini söylemek suretiyle grubumuza açıktan bir
sataşmada bulunmuştur; bu bir.
İkincisi: Yine İç Tüzük’ün 69’uncu
maddesine göre sataşmadan dolayı söz alan AK PARTİ Grup Başkan Vekili Sayın
Naci Bostancı da yapmış olduğu konuşma sırasında, kürsüden, Cumhuriyet Halk
Partisinin, Milliyetçi Hareket Partisinin ve Halkların Demokratik Partisinin
burada bu yasa tasarısına karşı bir ittifak içerisinde hareket ettiğini
söylemek suretiyle yine partimize bir sataşmada bulunmuştur; bu iki. 
Üçüncüsü: Milliyetçi Hareket Partisi
adına konuşan, İç Tüzük’ün 69’uncu maddesi gereğince sataşmadan dolayı söz alan
Adana Milletvekili Sayın Seyfettin Yılmaz da konuşması sırasında, Halkların
Demokratik Partisini kastederek ve grubumuza doğru dönerek grubumuzdan
“teröristler” diye söz etmiştir.
RECEP ÖZEL (Isparta) – Dönmedi ya,
dönmedi, bu tarafa dönmedi.
İDRİS BALUKEN (Bingöl) – Dolayısıyla,
hem bir sataşma hem ağır bir hakaret söz konusudur. Bütün bu, 69’uncu maddeye
göre çıkıp sataşmadan söz alan sayın hatipler grubumuza sataşmıştır.
Dolayısıyla, biz de ayrı ayrı olarak İç Tüzük 69’a göre kürsüden bir cevap
vermek istiyoruz.
BAŞKAN – On beş dakika ara veriyorum.
Kapanma Saati:
07.28
ON YEDİNCİ
OTURUM
Açılma Saati:
07.41
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Bayram ÖZÇELİK (Burdur), Muhammet Rıza YALÇINKAYA (Bartın) 
----0----
BAŞKAN – Sayın milletvekilleri, Türkiye
Büyük Millet Meclisinin 62’nci Birleşiminin On Yedinci Oturumunu açıyorum.
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN - 684 sıra sayılı Kanun
Tasarısı’nın görüşmelerine devam edeceğiz.
Komisyon? Burada.
Hükûmet? Burada.
ADİL ZOZANİ (Hakkâri) – Sayın Başkan…
BAŞKAN – Buyurun.
ADİL ZOZANİ (Hakkâri) – Biraz önce
sataşmalarla ilgili olarak, bizim söz haklarımızla ilgili olarak başlatılan bir
süreç vardı. Onu tamamlamanızı…
İDRİS BALUKEN (Bingöl) – Başlatılmış
bir iş var. “Vereceğim.” demiştiniz.
BAŞKAN – Şimdi, şöyle bir şey
söyleyelim: Siz dâhil olmak üzere bütün milletvekili arkadaşlarım çok doğru bir
tespitle Genel Kurulun Anayasa’ya ve Tüzük’lere uygun bir şekilde yönetilmesini
istiyorsunuz. 
ADİL ZOZANİ (Hakkâri) – Evet.
BAŞKAN - Biz de elimizden geldiği kadar
buna uymaya çalışıyoruz.
ÖZGÜR ÖZEL (Manisa) – “Oturum
değişti.”ye bağlama, kimse yemez onu.
BAŞKAN – “Açıklama hakkı” başlığını
taşıyan madde 69’un ikinci fıkrası “Açıklama ve cevaplar için Başkan, aynı
oturum içinde olmak üzere söz verme zamanını takdir eder.” diyor. Oturumumuzu
değiştirdiğimiz için İç Tüzük gereğince bu talebinizi yerine getiremeyeceğim.
İDRİS BALUKEN (Bingöl) – Hayır, hayır,
Sayın Başkan…
ADİL ZOZANİ (Hakkâri) – Hayır, hayır,
bir dinleyin lütfen.
ÖZGÜR ÖZEL (Manisa) – Çok ayıp ama,
çok! O zaman kapatmayacaksın sözü vermeden.
İDRİS BALUKEN (Bingöl) – Hayır, hayır,
Sayın Başkan, bir saniye, başlatılmış bir iş var. 
ÖZGÜR ÖZEL (Manisa) – O zaman sözü
vermeden kapatmayacaksın.
BAŞKAN - Buyurun, diğer önergeyi okur
musunuz lütfen.
(Bingöl Milletvekili İdris Baluken ve
Hakkâri Milletvekili Adil Zozani’nin Başkanlık kürsüsü önüne yürümesi)
İDRİS BALUKEN (Bingöl) – Başkan,
başlatılmış bir iş var, o işi bitirmek zorundasınız. Sayın Başkan, siz bana söz
vereceğinizi söylemediniz mi?
(Kâtip Üye Burdur Milletvekili Bayram
Özçelik tarafından önergenin okunmasına başlandı)
“TBMM
BAŞKANLIĞI’NA…”
ADİL ZOZANİ (Hakkâri) – Bayram Bey,
müsaade edin.
Sayın Başkan…
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
“Görüşülmekte olan 684 sayılı Kanun
Tasarısı’nın 16. md.nin son cümlesi ‘Akp hükûmetinin Valilerinin emir ve
talimatlarına uymamak meşru olduğundan ve direnme hakkı temel insan haklarından
olduğundan emirlere uymamak suç teşkil etmez’ şeklinde değiştirilmesi teklif
olunur. 24/2/2015
Ali
Özgündüz (İstanbul) ve arkadaşları
İDRİS BALUKEN (Bingöl) – Yani
“Vereceğim.” dediniz.
BAŞKAN – Komisyon önergeye katılıyor
mu? 
İÇİŞLERİ KOMİSYONU BAŞKAN VEKİLİ
HÜSEYİN BÜRGE (İstanbul) – Katılmıyoruz Sayın Başkanım. 
BAŞKAN – Hükûmet? 
MİLLÎ SAVUNMA BAKANI İSMET YILMAZ
(Sivas) – Katılmıyoruz. 
ALİ RIZA ÖZTÜRK (Mersin) – Niye
katılmadınız ya, katılsaydınız ya! Siz katılırsınız diye verdik o önergeleri. 
MİLLÎ SAVUNMA BAKANI İSMET YILMAZ
(Sivas) – Bizim ne yapacağımıza siz karar veremezsiniz. 
ALİ RIZA ÖZTÜRK (Mersin) – Dur, şimdi
öyle önergeler vereceğiz ki daha sizin ipliğinizi pazara çıkaracağız. Bir tek
siz uyanıksınız! 
ÖZGÜR ÖZEL (Manisa) – Dur bakalım, daha
nelere katılamayacaksınız Sayın Bakan. 
İDRİS BALUKEN (Bingöl) – Yani burada
sağlıklı bir şekilde çalışmamız lazım ya, hemen pes etmeyin. 
BAŞKAN – Önerge üzerinde Sayın Mustafa
Balbay konuşacak. 
Buyurun. (CHP sıralarından alkışlar) 
IX.- BAŞKANLIĞIN GENEL KURULA
SUNUŞLARI (Devam)
C) Çeşitli İşler (Devam)
- Gösteri ve Protestolar
(Devam)
3.-  Antalya Milletvekili
Gürkut Acar'ın, ayağa kalkarak "Angarya yasaktır, Anayasa Md.18"
yazılı pankart açması
(Antalya Milletvekili Gürkut Acar’ın
ayağa kalkarak “Angarya yasaktır, Anayasa Md. 18” yazılı bir pankart açması) 
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
MUSTAFA ALİ BALBAY (İzmir) – Sayın
Başkan, sayın milletvekilleri; bu paketin 16’ncı maddesi, gerçekten, iç
güvenlik paketinin gerçek adının “iç güvenliği imha paketi” olduğunu ortaya koyan
bir maddedir. 
Burada şu anda saat sekize gelmekte.
Hepinize öncelikle günaydın derken eğer bu yasanın özellikle 10’uyla 16’ncı
maddesi arasını okursanız, eğer biraz daha dikkatli okur da geçmişte bu konuda
çıkardığınız yasalara bakarsanız gerçekten kendinize de bir günaydın demek
durumunda kalacaksınız. 
Sayın milletvekilleri, özellikle
iktidar partisi milletvekillerine geçmişte çıkardıkları 2 yasayı anımsatmak
istiyorum. Biri Hâkimler ve Savcılar Yüksek Kuruluna ilişkin yasa, öteki de
hâkim ve savcılara özgürce -bugün Mecliste İç Tüzük’te yapıldığı gibi-
kürsüdeki sanıkların bütün haklarını ihlal eden her türlü işlemi yapma hakkını
veren yasa. Lütfen anımsayın bu 2 yasayı. Hâkim ve savcılar istedikleri gibi
hareket ettiler ve siz “Tazminat alsanız bile bunu devlet ödeyecek.” dediniz ve
yıllarca o hâkim ve savcılar, bu ülkenin insanları mahkemelerde yargılanırken,
haklarında bini aşkın suçlama olduğu hâlde hiçbir işlem yapılmadı, tazminat
cezalarını devlet ödedi. Şu anda onlardan birisi olan Sayın Haberal bu davaları
kazandığında yine sizler aynı uygulamayı sürdürdünüz. Ancak, bu uygulama sizi
bulmaya başlayınca vazgeçtiniz ve “Yanılmışız.” dediniz. Hâkimler ve Savcılar
Yüksek Kuruluyla ilgili yasada da aynı şeyi yaptınız.
Ve şimdi, sayın iktidar partisi
milletvekilleri, bu getirdiğiniz iç güvenlik imha yasası polise, kaymakama ve
valiye öyle yetkiler veriyor ki bu paralel mücadelenize rahmet okutacak bir
asimetrik mücadeleye başlamak zorunda kalabilirsiniz yakın gelecekte. Çünkü bu
verdiğiniz yetkiler polislere, kaymakamlara ve valilere olağanüstü hâl ilan
etmeye kadar varan yetkiler vermekte ve bu yetkiler Anadolu’da nasıl kullanılır
ya da bu yetkiyi alan bir kişi nasıl kullanır, bunun pek çok örneği var. Hani
Anadolu’da bir laf vardır: Adam evladına yetki vermişler, babasını tutuklamış. 
Ve bu tür yetkileri alan kişiler
geçmişte sadece polisin… 2007 yılında, sayın milletvekilleri, sizler bir yasa
çıkardınız, polise daha özgür silah kullanma hakkı verdiniz. O günden bu yana
kaç kişi polis kurşunuyla öldü biliyor musunuz? 183 kişi. Onların bazılarının
anne-babalarıyla ben bir haftadır konuşmaktayım. Dilerim hiçbiriniz böyle bir
acı yaşamazsınız, düşmanımıza vermesin. Oğlu görev başındayken caminin önünde
vurulmuş. Oğlu doğum gününden dönerken yolda vurulmuş ve polis kendisinde bu
yetkiyi gördüğü için, silah kullanma yetkisini gördüğü için daha ileri bir
yetki kullanmış, ölen kişilere, sayın milletvekilleri, kimine kaza süsü vermiş,
kimine intihar süsü vermiş. Şimdi siz bu polise daha geniş yetki veriyorsunuz.
Bütün açıklıkla söylüyorum: Polisimize de yazık ediyorsunuz. Burada İçişleri
Bakanlığı Türkiye'deki ve dünyadaki polise güvenilirlik rakamlarını lütfen
açıklasın. Dünyada yüzde 80-90’ı bulurken polise güvenilirlik maalesef
Türkiye'de yüzde 20-30’larda. Bu yasayla birlikte siz iç güvenlik imha yasasını
çıkarmış olacaksınız ve polis ile halkın arasını daha da açmış olacaksınız. Ve
devlet kurumlarına verdiğiniz bu yetkinin en somut örneği, şu anda MİT bile
kendisini muhalefeti imha teşkilatı gibi görebilmekte. Bunun devamında, MİT,
meşruiyeti imha teşkilatı olursa hiç şaşırmayın. 
Sayın milletvekilleri, bu yasayla
birlikte sizler bir yetki zehirlenmesinin de önünü açmış olacaksınız. Lütfen
kaymakamların ve valilerin hiçbir yetki almadan, hiçbir yasaya dayanmadan
uygulayacakları bu yasakların nelere mal olacağını unutmayın sayın
milletvekilleri. 
Tabii, şu anda eğer siz bu yasayı
aynen geçirirseniz, yakın gelecekte… Şu anda uygulamakta olduğunuz, getirmekte
olduğunuz bu yasa 12 Eylülde çıkmıştır. Bu yasanın örneği -12 Eylülde- Türk
Ceza Yasası’nın 526’ncı maddesinde vardı ve o madde bir süre sonra Yargıtayca
ortadan kaldırıldı. 
(Mikrofon otomatik cihaz tarafından
kapatıldı) 
MUSTAFA ALİ BALBAY (Devamla) – Ben
sizleri bir kez daha düşünmeye çağırıyorum. Bu çıkardığınız yasadan pişman
olacaksınız. Geçmişte buna benzer 5 yasadan pişman oldunuz ve geri döndünüz.
BAŞKAN – Teşekkür ederim Sayın
Balbay.
MUSTAFA ALİ BALBAY (Devamla) – Yine,
dilerim yol yakınken dönersiniz. Gerçekten bu yasa olağanüstü hâl getirecek, faşizmi
getirecek. 
BAŞKAN – Sayın Balbay, teşekkür
ederim.
MUSTAFA ALİ BALBAY (Devamla) – Ben de
teşekkür ediyorum. (CHP sıralarından alkışlar) 
BAŞKAN – Önergeyi oylarınıza
sunacağım…
III.-
YOKLAMA
(CHP sıralarından bir grup
milletvekili ayağa kalktı)
ENGİN ALTAY (Sinop) – Sayın Başkan,
yoklama istiyoruz.
BAŞKAN – Sayın Altay, Sayın Öztürk,
Sayın Özel, Sayın Acar, Sayın Develi, Sayın Serter, Sayın Öner, Sayın Öz, Sayın
Erdemir, Sayın Onur, Sayın Özgündüz, Sayın Balbay, Sayın Aksünger, Sayın
Günaydın, Sayın Kaleli, Sayın Tamaylıgil, Sayın Haberal, Sayın Atıcı, Sayın
Aldan.
Bir dakika süre veriyorum.
(Elektronik cihazla yoklama yapıldı)
BAŞKAN – Toplantı yeter sayısı vardır. 
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri Kanununda
Değişiklik Yapılması Hakkında Kanun Teklifi ile Avrupa Birliği Uyum Komisyonu
ve İçişleri Komisyonu Raporları (1/995, 2/422, 2/514, 2/909, 2/1518, 2/1579,
2/1632, 2/2443, 2/2469) (S. Sayısı: 684) (Devam)
BAŞKAN – Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir. 
Diğer önergeyi okutuyorum: 
TBMM
Başkanlığına
Görüşülmekte olan 684 sıra sayılı Kanun
Tasarısının çerçeve 16 ncı maddesi ile 5442 sayılı Kanunun 66 ncı maddesinin
birinci fıkrasına eklenmesi öngörülen cümlenin aşağıdaki şekilde
değiştirilmesini arz ve teklif ederim.
Mustafa Elitaş (Kayseri) ve
arkadaşları
"Ancak,
kamu düzenini ve güvenliğini veya kişilerin can ve mal emniyetini tehlikeye
düşürecek toplumsal olayların baş göstermesi halinde vali tarafından kamu
düzenini sağlamak amacıyla alınan ve usulüne göre ilan olunan karar ve
tedbirlere aykırı davrananlar üç aydan bir yıla kadar hapis cezasıyla
cezalandırılır."
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) – Takdire bırakıyoruz Sayın
Başkan.
BAŞKAN
– Hükûmet?
MİLLÎ
SAVUNMA BAKANI İSMET YILMAZ (Sivas) – Katılıyoruz Başkanım.
BAŞKAN
– Gerekçeyi okutuyorum:
Gerekçe:
İçişleri
Komisyonunca kabul edilen düzenleme, amacını aşacak şekilde geniş olarak yorumlanmaya
müsaittir. Yapılması öngörülen değişikliğin amacını aşabilecek uygulamaların
önüne geçilmesi için bu önerge verilmiştir.
BAŞKAN
– Önergeyi oylarınıza sunuyorum: Kabul edenler…
III.- YOKLAMA
(CHP
sıralarından bir grup milletvekili ayağa kalktı)
ENGİN
ALTAY (Sinop) – Sayın Başkan, yoklama istiyoruz.
BAŞKAN
– Yoklama talebi var.
Sayın
Altay, Sayın Öztürk, Sayın Özel, Sayın Acar, Sayın Tanal, Sayın Develi, Sayın
Serter, Sayın Erdemir, Sayın Akar, Sayın Özgündüz, Sayın Balbay, Sayın Haberal,
Sayın Günaydın, Sayın Onur, Sayın Tamaylıgil, Sayın Öz, Sayın Öner, Sayın
Kaleli, Sayın Aldan.
Yoklama
için bir dakika süre veriyorum ve yoklama işlemini başlatıyorum.
(Elektronik
cihazla yoklama yapıldı) 
BAŞKAN – Toplantı yeter sayısı vardır.
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Önergeyi oylarınıza sunuyorum:
Kabul edenler... Kabul etmeyenler... Önerge kabul edilmiştir.
Sayın milletvekilleri, 16’ncı maddenin
oylamasının açık oylama şeklinde yapılmasına dair bir istem vardır. Şimdi,
istem sahibi sayın milletvekillerinin adlarını tespit edeceğim.
Haydar Akar, Kocaeli? Burada. 
Nur Serter, İstanbul? Burada. 
Aytun Çıray, İzmir? Burada. 
Mevlüt Dudu, Hatay? Burada. 
Rıza Türmen, İzmir? Burada. 
Turgay Develi, Adana? Burada. 
İlhan Demiröz, Bursa? Burada. 
Mahmut Tanal, İstanbul? Burada.
İzzet Çetin, Ankara? Burada. 
Durdu Özbolat, Kahramanmaraş? Burada. 
Sedef Küçük, İstanbul? Burada. 
Mustafa Ali Balbay, İzmir? Burada.
Özgür Özel, Manisa? Burada.
Ali Özgündüz, İstanbul? Burada.
Melda Onur, İstanbul? Burada. 
Aytuğ Atıcı, Mersin? Burada.
Binnaz Toprak, İstanbul? Burada. 
Ayşe Eser Danışoğlu, İstanbul? Burada. 
Tanju Özcan, Bolu? Burada.
Mehmet Şeker, Gaziantep? Burada. 
Haluk Koç, Samsun? Burada.
Açık oylamanın elektronik cihazla
yapılmasını oylarınıza sunuyorum: Kabul edenler... Kabul etmeyenler... Kabul
edilmiştir.
Bir dakika süre veriyorum ve oylama
işlemini başlatıyorum.
(Elektronik cihazla oylama yapıldı) 
BAŞKAN – 684 sıra sayılı Kanun
Tasarısı’nın 16’ncı maddesinin açık oylama sonucu:




“Kullanılan oy sayısı


:


220








Kabul


:


179








Ret





41


(x)



 Kâtip Üye  Kâtip
Üye
 Muhammet Rıza Yalçınkaya Bayram
Özçelik
 Bartın Burdur”
Madde kabul edilmiştir. 
17’nci maddede üç adet önerge vardır,
okutuyorum…
ENGİN ALTAY (Sinop) – Sayın Başkan…
Sayın Başkan!
BAŞKAN – Efendim?
ENGİN ALTAY (Sinop) – Önerge
okutacaksınız, bize intikal etmiş bir önerge yok.
BAŞKAN – Madde ihdası var şu anda, ben
yanlış bir şey söyledim.
OKTAY VURAL (İzmir) – Sayın Başkan,
17’nci maddeye geçemezsiniz, madde ihdası var.
BAŞKAN – Evet, onu okutuyorum şimdi.
Madde ihdası, yanlış… Bunu okumadan geçmişim.
Sayın milletvekilleri, yeni madde
ihdasına dair bir önerge vardır.
İç Tüzük’ün 91’inci maddesine göre yeni
bir madde olarak görüşülmesine Komisyonun salt çoğunlukla katıldığı önergeler
üzerinde görüşme açacağız ve bu maddede belirtilen sayıda önerge vereceğiz. Bu
nedenle, önergeyi okutup Komisyona soracağım ve Komisyon önergeye salt
çoğunlukla, 14 üyesiyle katılırsa önerge üzerinde yeni bir madde olarak görüşme
açacağım. Komisyonun salt çoğunlukla katılmaması hâlinde ise önergeyi işlemden
kaldıracağım.
Şimdi önergeyi okutuyorum…
OKTAY VURAL (İzmir) – Efendim, çektik
önergeyi.
BAŞKAN – Önerge çekilmiş.
OKTAY VURAL (İzmir) – Önergeler
dağıtılmadı efendim, 17’nci maddeyle ilgili.
BAŞKAN – Geçmiyorum, yeni madde
ihdasına ilişkin istem çekildi.
17’nci maddede üç adet önerge vardır,
okutuyorum…
OKTAY VURAL (İzmir) – Sayın Başkan,
daha yeni geldi önergeler. Bunların önceden dağıtılması gerekiyordu, yeni
geldi.
BAŞKAN – Buyurun, okuyun, ben
bekliyorum.
OKTAY VURAL (İzmir) – Oldu, on dakika
bekleyelim.
ENGİN ALTAY (Sinop) – Sayın Başkan,
tetkik etmemiz lazım.
MAHMUT TANAL (İstanbul) – Sayın Başkan,
teknik olarak bir araya gelip bir istişare yapmamız gerekmez mi?
BAŞKAN – 17’nci madde üzerinde üç adet
önerge vardır, önergeleri okutuyorum…
ÖZGÜR ÖZEL (Manisa) – Efendim, böyle
bir şey olur mu? Daha okumadık bile önergeleri.
BAŞKAN – Okurken okursunuz siz de.
Zaten okutmanın amacı Genel Kurulu
bilgilendirmek.
Buyurun…
ÖZGÜR ÖZEL (Manisa) – İyi de
çalışacağız üstünde, ne diyor anlamaya çalışacağız.
MAHMUT TANAL (İstanbul) – Teknik
anlamda bir fikir alışverişinde bulunalım Sayın Başkan. 
ÖZGÜR ÖZEL (Manisa) – Sayın Başkan, ara
vermeniz lazım beş dakika, böyle bir şey olur mu? 
BAŞKAN – Okuyun tamam bekliyoruz. Bakın,
burada teknik bir işlem var, onu yapıyoruz. 
ÖZGÜR ÖZEL (Manisa) – Okutmayın o
zaman.
BAŞKAN - Zaten okutmayı da Genel Kurulu
bilgilendirmek için yapıyoruz, bir şey değişmiyor. 
ÖZGÜR ÖZEL (Manisa) – Ya, bir şey
değişmiyor olur mu ya?
BAŞKAN – Vakit kaybetmeden okuyun. 
Bakın, burada mikrofon kırıldığı için
onun tamiri yapılıyor şu anda. 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun 
17. mdd. Türk Milleti üzerinde
kurulacak baskının son adımıdır. 
Bir darbe hukukudur. Bu tasarı kaçak
sarayın kurmak istediği otoriter ve diktatör rejimin en önemli adımıdır. Bu
rejimin kurulması için TBMM alet edilmektedir. AKP Grubu ve Meclis Başkanlığı
bu antikdemokratik darbe teşebbüsüne bilerek alet olmaktadır. Anayasa
çiğnenmektedir, İç Tüzük çiğnenmektedir. Milletvekillerinin ve parti
gruplarının sesi kısılmakta, kesilmektedir. Buna alet olan herkes suç
ortağıdır, tetikçidir. Milletin egemenliği anayasal hukuk fiilî olarak çoğunluk
iradesi tarafından ayaklar altına alınmaktadır. 
Bu sebeplerle, bu tasarı ve içindeki
maddeler Genel Kurul gündeminden çekilmelidir. 
Bu hâliyle Anayasa’mızın 2. maddesinde
belirtilen Cumhuriyetin niteliklerinden “insan haklarına saygılı devlet”,
“demokratik devlet” ve “hukuk devleti” ilkelerine açıkça aykırılık teşkil
etmektedir. Aynı zamanda bu tasarı temel hak ve özgürlükler açısından geri
dönülmesi ve telafisi imkânsız zararlara yol açacak bir nitelik taşımaktadır. 
Anayasamızın 5. maddesinde düzenlenen
"Devletin temel amaç ve görevleri" arasında sayılan kişilerin ve
toplumun refah, huzur ve mutluluğunu sağlamak, kişinin temel hak ve
hürriyetlerini korumak ayrıca hukuk devleti ve adalet ilkeleriyle bağdaşmayan
her türlü engeli kaldırmak devlete yüklenmiş ödevlerdendir.
Egemenliğin kayıtsız şartsız Millete
ait olduğunu hüküm altına alan Anayasamıza göre; "hiç kimse veya organın
kaynağını Anayasadan almayan bir Devlet yetkisi kullanmayacağı" ve
"yargı yetkisinin Türk Milleti adına bağımsız mahkemelerce
kullanılması" esastır. Tasarı bu haliyle "Millet Egemenliği" ve
"yargı bağımsızlığına" aykırıdır.
Anayasa’nın 10. maddesinde belirtilen
"eşitlik ilkesi" ihlal edilmekte, "temel hak ve
hürriyetler" ancak kanunla sınırlanabilecekken ve bu sınırlamalar
anayasanın sözüne ve ruhuna aykırılık teşkil edemeyecekken; idari makamların
Anayasada belirtilen sınırlar aşılarak yargı organlarınca alınması gereken
kararları alma ve bunları doğrudan uygulama yetkisine sahip olmaları
"idarenin kanuniliği" ilkesiyle bağdaşmamaktadır.
Anayasamızın 19. maddesinde belirtilen
"kişi hürriyeti ve güvenliği" kapsamında hâkim kararı olmaksızın
yapılamayacak iş ve işlemlerin idari makamlara verilmesi hukuk devleti
açısından kabul edilemez. Yargılama öncesinde "özel hayatın
gizliliği", "konut dokunulmazlığı" ve "kişisel verilerin
korunması" hükümlerinin ihlal edilmesi anayasaya açıkça aykırıdır. 
Anayasa ile görev, yetki ve özlük
hakları güvence altına alınmış kamu görevlilerinden kolluk görevlisi olarak
hizmet veren Jandarma Teşkilatı ve Polis Teşkilatı personelinin kazanılmış
hakları hiçe sayılarak emekliye sevk edilmeleri, Polis Koleji ve Polis
Akademisinde eğitim görenlerin rızaları ve hakkaniyet ölçütleri dışında diğer
okullara idarece re'sen ve keyfen yerleştirilmeleri Anayasanın temel ilkeleri
olan "sosyal devlet" ilkesiyle bağdaşmamaktadır. 
17. maddesi 5233 sayılı Terör ve
Terörle Mücadeleden Doğan Zararların Karşılanması Hakkında Kanunun 13.
maddesinin üçüncü fıkrasına eklenen metnin son cümlesinin aşağıdaki şeklide
değiştirilmesini arz ederiz.
“Bu kanun kapsamındaki rücu işlemlerine
karşı zaman aşımı süreleri uygulanmaz.” 
 Mehmet Erdoğan Durmuş
Ali Torlak  Hasan Hüseyin Türkoğlu
 Muğla  İstanbul Osmaniye
 S. Nevzat Korkmaz Ahmet
Duran Bulut Münir Kutluata
 Isparta  Balıkesir Sakarya

Türkiye Büyük
Millet Meclisi Başkanlığına
Görüşülmekte olan 684 sayılı Kanun
Tasarısı’nın 17. md.nin aşağıdaki şekilde değiştirilmesi arz ve teklif olunur. 
“Devlet, bu olayların gelişmesine neden
olan AKP hükûmetinin haksız uygulamaları olduğundan ödenen zararların hükûmet üyelerinden
tazmin eder.” 24.02.2015
 Ali Özgündüz Haydar
Akar  Fatma Nur Serter
 İstanbul  Kocaeli
 İstanbul Binnaz
Toprak Atilla Kart
 İstanbul Konya

BAŞKAN – Sayın Acar, isterseniz
eyleminize oturarak devam edin sağlığınız açısından. Lütfen…
ALİ HAYDAR ÖNER (Isparta) – Siz
bozuyorsunuz. Kime ne diyorsunuz?
GÜRKUT ACAR (Antalya) – On sekiz
saattir uyumadık Sayın Başkan. 
ADİL ZOZANİ (Hakkâri) – Aman ne kadar
düşüncelisiniz, gözlerimiz yaşardı ya! 
İDRİS BALUKEN (Bingöl) – Aman aman, ne
kadar sağlığımızı düşünüyorsunuz. Vallahi gözlerimiz yaşardı!  
BAŞKAN Şimdi
okutacağım önerge Anayasa’ya aykırılık önergesidir, okutup öncelikle işleme
alacağım. 
Türkiye Büyük Millet Meclisi Başkanlığına
Görüşülmekte
olan 684 sıra sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair -TORBA- Kanun Tasarısının 1
inci maddesi; Anayasa ve İçtüzük Hükümleri ile evrensel hukuk normlarına ve
temel insan haklarına aykırı olup tek parti - tek adam - diktatörlük rejimi ve
polis devletinin ötesinde, fiili "savaş hali" uygulaması
getirdiğinden kanun tasarısının 17 inci maddesinin Anayasa'ya aykırılık
nedeniyle tasarı metninden çıkarılmasını arz ve teklif ederiz.
 Pervin Buldan Nazmi
Gür Gülser Yıldırım
 Iğdır Van Mardin
 Levent Tüzel  Erol
Dora Hasip Kaplan
 İstanbul Mardin Şırnak
 Demir Çelik  Hüsamettin Zenderlioğlu 
 Muş Bitlis

BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz efendim.
BAŞKAN – Hükûmet?
MİLLÎ SAVUNMA BAKANI İSMET YILMAZ
(Sivas) – Katılmıyoruz.
BAŞKAN – Sayın Hasip Kaplan konuşacak
önerge üzerinde.
Buyurun.
HASİP KAPLAN (Şırnak) – Tam on sekiz
saattir aralıksız bu Meclisi sultanlarınız, paşalarınız, patronlarınız için
çalıştırıyorsunuz. Bu Anayasa’nın 18’inci maddesinde “Angarya yasaktır.”
yazıyor biliyor musunuz? 
İSMAİL GÜNEŞ (Uşak) – Zorunlu hâllerde
çalışmak angarya değildir diyor hocam.
HASİP KAPLAN (Devamla) - Hem kendinize
angarya uyguluyorsunuz hem muhalefete uyguluyorsunuz hem sağlıksız yasa
yapıyorsunuz…
BİNNAZ TOPRAK (İstanbul) – Çalışanlara
da… Mecliste çalışanlara…
ALİ HAYDAR ÖNER (Isparta) – Haramiler
için çıkıyor yasa, haramiler için…
HASİP KAPLAN (Devamla) – Hepimizin sesi
düştü. Bakın, bütün grupların, herkesin sinirleri bozuldu. 
MEHMET NACİ BOSTANCI (Amasya) – Hasip
Bey, maşallahınız var.
RECEP ÖZEL (Isparta) – Vallahi bizim
sinirler çok…
HASİP KAPLAN (Devamla) – Başkan dâhil
herkesin dili bozuldu. Şimdi okuyacağım size ve size açık söyleyeyim çok vahim
bir durumdasınız.
IX.- BAŞKANLIĞIN GENEL KURULA
SUNUŞLARI (Devam)
C) Çeşitli İşler (Devam)
- Gösteri ve Protestolar
(Devam)
4.-  Şırnak
Milletvekili Hasip Kaplan'ın, "Angarya yasaktır, Anayasa Md.18"
yazılı dövizi göstermesi
(Hatip tarafından "Angarya
yasaktır, Anayasa madde 18" yazılı döviz gösterildi) 
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda Değişiklik
Yapılması Hakkında Kanun Teklifi, İstanbul Milletvekili Mustafa Sezgin
Tanrıkulu'nun; 5490 Sayılı ve 25/4/2006 Tarihli Nüfus Hizmetleri Kanununda
Değişiklik Yapılması Hakkında Kanun Teklifi ile Avrupa Birliği Uyum Komisyonu
ve İçişleri Komisyonu Raporları (1/995, 2/422, 2/514, 2/909, 2/1518, 2/1579,
2/1632, 2/2443, 2/2469) (S. Sayısı: 684) (Devam)
RECEP ÖZEL (Isparta) – Orada var zaten.
Var orada.
HASİP KAPLAN (Devamla) – Yok yok, o
görmüyor. Onu buradan görecek mercek kusura bakmayın. 
Ben de bunu okuyacağım: 
“Bebeler ergen doğuyor 
Ninniler kahramanlık masalları,
Yaşayan bu kanlı haritada
Taşırken iki büklüm onca yası,
Bir büyük gözaltı hayatımız. 
Ölü çocuklar coğrafyasında,
Kayıplar destanı hikâyemiz.
Melekler anaların dilsiz yasında,
Bu korkunç bataklık, 
Yutuyor körpe tomurcukları. 
Dört kitap yazıyor eşittir tanrının
çocukları.” 
Ama burada, insanlar bu Mecliste bile
eşit değildir. 
Burada, bu güvenlik paketiyle Meclisin
güvenliği gitmiştir arkadaşlar. Burada, milletin iradesi gasbedilmiştir. Burada,
şu gördüğünüz grubumuzun orada hekim müdahalesi yapılmaktadır zulmünüz
nedeniyle, baskınız nedeniyle.
RECEP ÖZEL (Isparta) – Kendi kendine
angarya yaptı!
AYKAN ERDEMİR (Bursa) – Yazıklar olsun
size! Yazıklar olsun!
HASİP KAPLAN (Devamla) – Sizin zulmünüz
nedeniyle. 
Bakın, şimdi, sömürge valilerini sizler
atayacaksınız, olağanüstü hâl valilerini. Bu 17’nci maddede de emir verdiği
zaman cezasını arttırıyorsunuz. Bu olağanüstü hâl valilerine savcıların
yetkilerini vereceksiniz, hâkimlerin yetkilerini vereceksiniz ve ondan sonra
döneceksiniz, diyeceksiniz ki: “Özgürlük paketi.” Kimi kandırıyorsunuz, kimi? 
AYKAN ERDEMİR (Bursa) – Vebali
boynunuza!
HASİP KAPLAN (Devamla) – Bu, özgürlük
paketi değil; bu, faşizmin paketidir, despotizmin paketidir, zulüm paketidir,
ancak bir diktatörlük kendini koruyabilir. Buna özgürlük paketi diyen aptaldır,
aptal, hukuk bilmez, insanlık bilmez, vicdan bilmez, hayat bilmez, hakkaniyet
bilmez, adalet bilmez, bilmez, bilmezdir. 
Siz gelip bu kürsüde 21 Şubatta bir
Meclis darbesi yaptınız. 12 Eylül generallerinden beterini yaptınız. Grupların
söz hakkını gasbettiniz Sayın Başkan; sonra, grupların soru-cevap hakkını
gasbettiniz; sonra, grupların birinci bölüm üzerindeki haklarını gasbettiniz;
sonra, yoklama istedik, yoklama yapmadan oylama yaptınız, karar sayısı istedik,
karar sayısı istememiz tutanaklara geçti, karar sayısı uygulamadan tutanaklara
geçtiniz. 
RECEP ÖZEL (Isparta) – Karar sayısı
değil, karar yeter sayısı. 
HASİP KAPLAN (Devamla) – Sonra, siz o
kadar çok şey yaptınız ki sizin yaptığınız…
RECEP ÖZEL (Isparta) – Kendi
yaptıklarınızı da söylesene bir. 
HASİP KAPLAN (Devamla) – Siz, Sayın
Başkan, bu kürsüden, bir kadın Başkan olarak, burada milletvekillerine “Eşkıya
da sensin, ahlaksız da sensin.” dediniz. Böyle bir kadın anlayışını
reddediyoruz. (AK PARTİ sıralarından “Hadi oradan!” sesleri, gürültüler) Eşkıya
demek, milletvekillerine “eşkıya” demek, “ahlaksız” demek bu Başkanlık
Divanının hakkı değildir, Başkanlık Divanı küfür yeri değildir, Başkanlık
Divanı hakaret yeri değildir. (Gürültüler)
ADİL ZOZANİ (Hakkâri) – Önce dinleyin. 
MEHMET NACİ BOSTANCI (Amasya) – Onun
yeri buralar da değildir. 
HASİP KAPLAN (Devamla) – Başkanlık
Divanı disiplini sağlama ve uygulama yeridir. 
Soruyorum size: Allah’ınızı severseniz,
şu önergelere bir bakın. Hasip Kaplan: “Karar yeter sayısı...” uygulanmamış,
“Yoklama…” Uygulamamış. “Tüzük…” Uygulanmamış, bakın. (AK PARTİ sıralarından
gürültüler) 
Kusura bakmayın. 
Bakın, bir tutanak daha, yine Başkan
diyor: “Eşkıya da sensin, hırsız da sensin.” (AK PARTİ sıralarından gürültüler)

BAŞKAN – Onun ilk cümlesini oku, ilk
cümlesini oku. Haksızlık yapma, ilk cümlesini oku. Onun bir önceki sayfasını
oku. Haksızlık yapma.
HASİP KAPLAN (Devamla) – Peki, Sayın
Başkan, bu, sözlerinizin tutanağı. Tutanakta bunlar, çıkaracak mısınız?
Tutanaktan çıkaracak mısınız? (AK PARTİ sıralarından gürültüler)
BAŞKAN – Aynı şeyi Engin Altay’a da
söyleyin. Haksızlık yapmayın.
Süreniz bitti.
Önergeyi oylarınıza sunuyorum:…
ALİ RIZA ÖZTÜRK (Mersin) – Karar yeter
sayısı…
BAŞKAN – Karar yeter mi, yoklama mı?
ALİ RIZA ÖZTÜRK (Mersin) – Toplantı,
yoklama.
BAŞKAN – Şimdi, sayın milletvekilleri,
Sayın Acar’a bakmak istiyorum. Bu yoklamayı geldikten sonra yapalım.
Bir beş dakika ara.
Kapanma Saati:
08.13
ON SEKİZİNCİ
OTURUM
Açılma Saati:
08.26
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Bayram ÖZÇELİK (Burdur), Muhammet Rıza YALÇINKAYA (Bartın) 
----0----
BAŞKAN – Sayın milletvekilleri, Türkiye
Büyük Millet Meclisinin 62’nci Birleşiminin On Sekizinci Oturumunu açıyorum.
684 sıra sayılı Kanun Tasarısı’nın
görüşmelerine devam edeceğiz.
Komisyon burada.
Hükûmet burada.
17’nci madde üzerinde Şırnak
Milletvekili Hasip Kaplan ve arkadaşlarının önergesinin oylamasından önce
yoklama talebi vardı.
Israr ediyor musunuz sayın milletvekilleri,
vaz mı geçtiniz?
ALİ RIZA ÖZTÜRK (Mersin) – Vazgeçtik.
BAŞKAN – Yoklama talebinden vazgeçildi.

ALİ ÖZGÜNDÜZ (İstanbul) – Var, var!
BAŞKAN – Bir karar verin ama
arkadaşlar!
HASAN ÖREN (Manisa) – Ne bağırıyorsun!
ÖZGÜR ÖZEL (Manisa) – Bağırma ya! On
dokuz saattir dırdır ya!
ALİ RIZA ÖZTÜRK (Mersin) – Vazgeçtik.
BAŞKAN – Sayın Ali Rıza Öztürk’ün
beyanına güveniyorum. Yoklama talebinden vazgeçildi.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Beş dakika ara veriyorum.
Kapanma Saati:
08.28
ON DOKUZUNCU
OTURUM
Açılma Saati:
08.29
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Bayram ÖZÇELİK (Burdur), Muhammet Rıza YALÇINKAYA (Bartın) 
----0----
BAŞKAN – Sayın milletvekilleri, Türkiye
Büyük Millet Meclisinin 62’nci Birleşiminin On Dokuzuncu Oturumunu açıyorum.
684 sıra sayılı Kanun Tasarısı’nın
görüşmelerine devam edeceğiz.
Komisyon? Yok. Ertelenmiştir. (CHP, MHP
ve HDP sıralarından gürültüler)
ADİL ZOZANİ (Hakkâri) – Komisyon da
Hükûmet de orada Sayın Başkan.
İDRİS BALUKEN (Bingöl) – Hani
çalışacaktık?
BAŞKAN - Altıncı sırada yer alan
Kültürel İfadelerin Çeşitliliğinin Korunması ve Geliştirilmesi Sözleşmesinin
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlayacağız.
6.- Kültürel İfadelerin
Çeşitliliğinin Korunması ve Geliştirilmesi Sözleşmesinin Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu (1/292) (S.
Sayısı: 54)
BAŞKAN –
Komisyon? Yok. 
Ertelenmiştir.
OKTAY VURAL
(İzmir) – Kış kış! Hadi gidin, hadi kaçın!
AYKAN ERDEMİR
(Bursa) – Bu daha başlangıç, mücadeleye devam!
BAŞKAN – Bundan
sonra da komisyonların bulunamayacağı anlaşıldığından, alınan karar gereğince
kanun tasarı ve teklifleri ile komisyonlardan gelen diğer işleri sırasıyla
görüşmek için 24 Şubat 2015 Salı günü saat 15.00’te toplanmak üzere birleşimi
kapatıyorum.
Kapanma Saati: 08.31




(x) Bu düzeltmeye ilişkin ifade
21/02/2015 tarihli 60’ıncı Birleşim Tutanağı’nın 537’nci sayfasında yer
almaştır.


(x) Bu ifadeye ilişkin açıklama
24/2/2015 tarihli 63’üncü Birleşim Tutanağı’nın 191’inci sayfasında “Geçen
Tutanak Hakkında Konuşmalar” bölümünde yer almaktadır. 


(x) Bu düzeltmeye ilişkin ifade
21/2/2015 tarihli 60. Birleşim Tutanağı’nın 261’inci sayfasında yer almaktadır.




(x) Bu düzeltmeye ilişkin ifade
21/2/2015 tarihli 60’ıncı Birleşim Tutanağı’nın 512’inci sayfasında yer
almıştır.


(x) Bu düzeltmeye ilişkin ifade
21/02/2015 tarihli 60’ıncı Birleşim Tutanağı’nın 321’inci sayfasında yer
almıştır. 


(´) Bu
ifadeye ilişkin açıklama 24/02/2015 tarihli 63’üncü Birleşim Tutanağı’nın
188’inci sayfasında “Geçen Tutanak Hakkında Konuşmalar” bölümünde yer
almaktadır.


(x) Bu ifadeye ilişkin düzeltme 26/2/2015
tarihli 62’nci Birleşim Tutanağı’nın 142’nci sayfasında yer alan “Geçen Tutanak
Hakkında Konuşmalar” bölümünde yer almaktadır.


(´) Bu ifadeye ilişkin açıklama
24/02/2015 tarihli 63’üncü Birleşim Tutanağı’nın 177’nci sayfasında “Geçen
Tutanak Hakkında Konuşmalar” bölümünde yer almaktadır.


(x) Bu ifadeye ilişkin açıklama
24/2/2015 63’üncü Birleşim Tutanağı’nın 175’inci sayfasında “Geçen Tutanak
Hakkında Konuşmalar” bölümünde yer almaktadır.


(*) Bu ifadeye ilişkin açıklama
24/02/2015 tarihli 63’üncü Birleşim Tutanığı’nın 195’inci sayfasında “Geçen
Tutanak Hakkında Konuşmalar” bölümünde yer almaktadır.


(X) Bu ifadeye ilişkin açıklama
24/02/2015 tarihli 63’üncü Birleşim Tutanağı’nın 199’uncu sayfasında “Geçen
Tutanak Hakkında Konuşmalar” bölümünde yer almaktadır.


(x) Bu ifadeye ilişkin açıklama
24/02/2015 tarihli 63’üncü Birleşim Tutanağı’nın 197’nci sayfasında “Geçen
Tutanak Hakkında Konuşmalar” bölümünde yer almaktadır. 


(x) 684 S.
Sayılı Basmayazı 19/02/2015 tarihli 58’inci Birleşim Tutanağı’na eklidir.


(x) Bu ifadeye ilişkin açıklama
24/02/2015 tarihli 63’üncü Birleşim Tutanağı’nın 184’üncü sayfasında geçen
“Geçen Tutanak Hakkında Konuşmalar” bölümünde yer almaktadır. 


(x) Açık oylama kesin sonuçlarını
gösteren tablo tutanağa eklidir.


(x) Açık oylama kesin sonuçlarını
gösteren tablo tutanağa eklidir. 


(x) Bu ifadeye ilişkin açıklama
24/02/2015 tarihli 63’üncü Birleşim Tutanağı’nın 179’uncu sayfasında “Geçen
Tutanak Hakkında Konuşmalar” bölümünde yer almaktadır.


(x) Açık oylama kesin sonuçlarını
gösteren tablo tutanağa eklidir.


(x) Açık oylama kesin sonuçlarını
gösteren tablo tutanağa eklidir.


(x) Açık oylama kesin sonuçlarını
gösteren tablo tutanağa eklidir.


(x) Açık oylama kesin sonuçlarını
gösteren tablo tutanağa eklidir.




