



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 21’inci
Birleşim
 29
Aralık 2015 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Erzurum Milletvekili Kamil Aydın’ın,
üniversitelerde son günlerde meydana gelen olaylara ilişkin gündem dışı
konuşması
2.- Burdur Milletvekili Mehmet Göker’in, Burdur ilinin
sorunlarına ilişkin gündem dışı konuşması
3.- Burdur Milletvekili Bayram Özçelik’in, Mehmet Akif
Ersoy’un vefatının 79’uncu yıl dönümüne ilişkin gündem dışı konuşması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet Aydın’ın,
vefatının 79’uncu yıl dönümü münasebetiyle millî şairimiz Mehmet Akif Ersoy’u
rahmetle andığına ilişkin konuşması
2.- Oturum Başkanı TBMM Başkan Vekili Ahmet Aydın’ın, 2016
yılının ülkemize, milletimize ve tüm insanlığa hayırlar getirmesini temenni
ettiğine ilişkin konuşması 
VI.- AÇIKLAMALAR
1.- Manisa
Milletvekili Erkan Akçay’ın, üniversitelerin PKK’nın üssü hâline getirildiğine
ve öğrencilerin eğitim öğretim hakkını kullanmalarının ve can güvenliklerini
temin etmenin Hükûmetin sorumluluğunda olduğuna ilişkin açıklaması

2.- Mersin Milletvekili Baki Şimşek’in, TBMM Başkan
Vekili Ahmet Aydın’a görevinde başarılar dilediğine, narenciye üreticilerinin
sorunlarına ve Silifke Devlet Hastanesinde uzman doktor bulunmadığına ilişkin
açıklaması
3.- İstanbul Milletvekili Mahmut Tanal’ın, muhtarların
sosyal güvenlik pirimlerinin devlet tarafından ödenmesi için verdikleri kanun
teklifine destek beklediklerine ilişkin açıklaması
4.- Bursa Milletvekili Nurhayat Altaca Kayışoğlu’nun,
ODTÜ’de meydana gelen olaylara, ODTÜ’nün ve diğer eğitim kurumlarının
geleneksel kimliğiyle ve bilimsel onuruyla oynanmak istendiğine ilişkin
açıklaması
5.- Ankara Milletvekili Murat Emir’in, ODTÜ’de meydana
gelen olaylarla ilgili yapılan açıklamalara ve üniversite kurmak için önce
bilime saygılı kafa yapısının olması gerektiğine ilişkin açıklaması
6.- Amasya Milletvekili Mustafa Tuncer’in, TBMM Başkan
Vekili Ahmet Aydın’a görevinde başarılar dilediğine, 2016 yılının halkımıza
barış ve huzur getirmesini temenni ettiğine, Amasya Üniversitesi İktisadi ve
İdari Bilimler Fakültesinin Merzifon’a ne zaman kurulacağını öğrenmek istediğine
ilişkin açıklaması
7.- Kütahya Milletvekili İshak Gazel’in, ODTÜ’de
meydana gelen provokasyona açık olayların milletimiz tarafından tasvip edilmediğine
ve 2016 yılının milletimize ve İslam âlemine hayırlar getirmesini dilediğine
ilişkin açıklaması
8.- Ordu Milletvekili Seyit Torun’un, Ordu’nun Aybastı
ilçesinin sağlıkla ilgili sorunlarına ilişkin açıklaması
9.- Niğde Milletvekili Ömer Fethi Gürer’in, 2016
yılının sağlık ve huzur getirmesini dilediğine ve Niğde’nin sorunlarına ilişkin
açıklaması
10.- Giresun Milletvekili Bülent Yener Bektaşoğlu’nun,
2016 yılının ülkemize barış ve huzur getirmesini dilediğine, Giresun Bulancak
Belediye Başkanı ile Jandarma Komutanı arasında geçen olaya ve AKP’li belediye
başkanlarının kamu adına görev yapanlara saygı duymalarını sağlamaya örnek
teşkil etmesi bakımından bu olayın soruşturulması gerektiğine ilişkin
açıklaması
11.- Çanakkale Milletvekili Bülent Turan’ın, İstanbul
Milletvekili Engin Altay, Antalya Milletvekili Mehmet Günal ve Diyarbakır
Milletvekili İdris Baluken’in AK PARTİ grup önerisi üzerinde yaptıkları
konuşmalarındaki bazı ifadelerine ilişkin açıklaması
12.- Amasya Milletvekili Mehmet Naci Bostancı’nın,
Diyarbakır Milletvekili Çağlar Demirel’in 12 sıra sayılı Kanun Teklifi’nin
2’nci maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
13.- Diyarbakır Milletvekili Çağlar Demirel’in, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
14.- Millî Eğitim Bakanı Nabi Avcı’nın, Diyarbakır
Milletvekili Çağlar Demirel’in yaptığı açıklamasındaki bazı ifadelerine ilişkin
açıklaması



VII.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, Türkiye
Büyük Millet Meclisinin tatilde olduğu dönemde Türkiye Büyük Millet Meclisi
Başkanının başkanlığında siyasi parti grup başkan vekilleriyle yapılan
toplantılarda alınan kararlara ilişkin tezkeresi (3/392)
B) Meclis Araştırması Önergeleri
1.- Bursa Milletvekili Orhan Sarıbal ve 21 milletvekilinin,
kaçak yapılaşmanın getirdiği sosyoekonomik sorunların araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/41)
2.- Aydın Milletvekili Deniz Depboylu ve 20
milletvekilinin, okula devam edemeyen, erken evlilik riski altında olan kız
çocuklarının korunması için yapılması gerekenlerin araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/42)
3.- Adana Milletvekili Meral Danış Beştaş ve 23
milletvekilinin, Adana’da meydana gelen suda boğulmalara bağlı ölüm olaylarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/43)

VIII.- ÖNERİLER
A) Siyasi Parti Grubu Önerileri
1.- HDP Grubunun, Şırnak Milletvekili Ferhat Encu ve
arkadaşları tarafından, Uludere'de meydana gelen olayla ilgili sürecin araştırılarak
alınması gereken önlemlerin belirlenmesi amacıyla 28/12/2015 tarihinde Türkiye
Büyük Millet Meclisi Başkanlığına verilmiş olan Meclis araştırması açılmasına
ilişkin önergenin, Genel Kurulun 29 Aralık 2015 Salı günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi 
2.- AK PARTİ Grubunun, gündemdeki sıralama ile Genel
Kurulun çalışma saatlerinin yeniden düzenlenmesine; Genel Kurulun 29 Aralık
2015 Salı günkü birleşiminde sözlü soruların ve diğer denetim konularının
görüşülmeyerek kanun tasarı ve tekliflerinin görüşülmesine; 4 sıra sayılı Kanun
Tasarısı‘na kadar olan işlerin görüşmelerinin 30 Aralık 2015 Çarşamba günkü
birleşiminde tamamlanması hâlinde Genel Kurulun 31 Aralık 2015 Perşembe günü
toplanmamasına; 12 sıra sayılı Kanun Teklifi‘nin İç Tüzük‘ün 91‘inci maddesine
göre temel kanun olarak bölümler hâlinde görüşülmesine ilişkin önerisi 

IX.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci Bostancı’nın, İzmir
Milletvekili Ertuğrul Kürkcü’nün HDP grup önerisi üzerinde yaptığı konuşması
sırasında AK PARTİ Grubu eski Başkanına sataşması nedeniyle konuşması
2.- İzmir Milletvekili Ertuğrul Kürkcü’nün, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında HDP Grubuna sataşması nedeniyle konuşması
3.- Diyarbakır Milletvekili İdris Baluken, Bartın
Milletvekili Yılmaz Tunç’un HDP grup önerisi üzerinde yaptığı konuşması sırasında
Halkların Demokratik Partisine sataşması nedeniyle konuşması 
4.- Amasya Milletvekili Mehmet Naci Bostancı’nın,
İstanbul Milletvekili Garo Paylan’ın 12 sıra sayılı Kanun Teklifi’nin tümü üzerinde
HDP Grubu adına yaptığı konuşması sırasında Adalet ve Kalkınma Partisine
sataşması nedeniyle konuşması
5.- İstanbul Milletvekili Garo Paylan’ın, Amasya
Milletvekili Mehmet Naci Bostancı’nın sataşma nedeniyle yaptığı konuşması sırasında
HDP Grubuna sataşması nedeniyle konuşması

X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Konya Milletvekili Halil Etyemez ile 13
milletvekilinin; Yükseköğretim Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi ve Plan ve Bütçe Komisyonu Raporu
(2/272) (S. Sayısı: 12)

XI.- YAZILI SORULAR VE CEVAPLARI
1.- Sakarya Milletvekili Engin Özkoç'un, bir TV
kanalında Atatürk aleyhinde yapılan programa ilişkin Başbakandan sorusu ve Başbakan
Yardımcısı Numan Kurtulmuş’un cevabı (7/9)
2.- İstanbul Milletvekili Mustafa Sezgin Tanrıkulu'nun,
bazı TV kanallarının TÜRKSAT uydusundan çıkarılmasına ilişkin Başbakandan
sorusu ve Başbakan Yardımcısı Numan Kurtulmuş’un cevabı (7/18)
3.- İstanbul Milletvekili Mehmet Akif Hamzaçebi'nin,
Sözcü gazetesinin Anadolu Ajansı aboneliğinin sonlandırılmasına ilişkin
Başbakandan sorusu ve Başbakan Yardımcısı Numan Kurtulmuş’un cevabı (7/40)
4.- İzmir Milletvekili Ahmet Kenan Tanrıkulu'nun, OECD
2015 Raporu verilerine göre Türkiye'deki gelir dağılımı adaletsizliğine ilişkin
sorusu ve Ekonomi Bakanı Mustafa Elitaş’ın cevabı (7/229)





29 Aralık 2015 Salı
BİRİNCİ OTURUM
Açılma Saati: 15.02
BAŞKAN: Başkan Vekili Ahmet AYDIN
KÂTİP ÜYELER: Ömer SERDAR
(Elâzığ), Özcan PURÇU (İzmir)
------0-----
BAŞKAN
– Türkiye Büyük Millet Meclisinin 21’inci Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, üniversitelerde son günlerde meydana gelen olaylar hakkında söz
isteyen Erzurum Milletvekili Kamil Aydın’a aittir. 
Buyurun
Sayın Aydın. (MHP sıralarından alkışlar) 
Süreniz
beş dakikadır. 
IV.- GÜNDEM DIŞI KONUŞMALAR
A) Milletvekillerinin Gündem
Dışı Konuşmaları
1.- Erzurum Milletvekili
Kamil Aydın’ın, üniversitelerde son günlerde meydana gelen olaylara ilişkin
gündem dışı konuşması
KAMİL
AYDIN (Erzurum) – Sayın
Başkan, değerli milletvekilleri; üniversitelerde son günlerde meydana gelen
olaylarla ilgili gündem dışı söz almış bulunmaktayım. Konuşmama başlamadan önce
yüce Meclisimizi saygıyla selamlıyor, şehitlerimize rahmet, ailelerine ve yüce
Türk milletine sabırlar diliyorum. 
Saygıdeğer milletvekilleri, son zamanlarda
güneydoğumuzdaki bazı il ve ilçelerde başlatılan, tekrar hortlatılan terör
olayları, bugün birçok üniversitemizde de provalar şeklinde gerçekleştirilmeye
çalışılmaktadır. Özellikle sınav haftasının başladığı bu süreçte, saldırılar,
tehdit mektupları, sosyal medyada teşhir ve hedef gösterme, kızlarımızın,
yavrularımızın çantalarına bırakılan tehdit mesajları gerçekten işi çığırından
çıkarmış durumdadır. Hâlbuki, evrensel bilgiyle donanmış, evrensel bilgi ve
teknoloji üretim merkezleri olan üniversitelerde bu tür olaylara mahal
verilmemelidir. 
Biz Milliyetçi Hareket Partisi
olarak, Şubat 2015’te kaybettiğimiz Fırat Çakıroğlu kardeşimizin yaşadığı bu
olaydan önce de uyarılarımızı yapmıştık. Öncelikle yetkilileri göreve davet
ediyoruz; üniversitelerdeki genel sekreterlikleri ve rektörleri başta olmak
üzere, Sayın Cumhurbaşkanımızı, İçişleri Bakanımızı ve Millî Eğitim Bakanımızı
bu olayların bir an önce bitirilmesi noktasında göreve çağırıyoruz çünkü
evlatlarımız bizim en değerli varlıklarımızdır ve bugüne kadar gelen şikâyetler
de epey bir yekûn teşkil etmektedir çünkü çocuklarımız artık özgürce
dersliklerde derslerini yapamamakta, laboratuvarlarda deneylerini
gerçekleştirememektedir. Yeniden yeni Fıratlar mı kaybedelim tekrar gündeme
alınması için? Orta Doğu Teknik Üniversitesindeki ibadet özgürlüğünü gündeme getiren Sayın Cumhurbaşkanıma sesleniyorum:
Efendim, ibadet özgürlüğünden daha önce, daha önemli yaşam hakkı vardır. Bir
insanın yaşama hakkı olmazsa ibadet özgürlüğünün de bir anlamı olmaz. Bunun en
net örneğini Diyarbakır’daki Ulu Cami’de gördük. Bin üç yüz yetmiş altı yıl
sonra bu camide ilk defa cuma namazı kılınmadı. 
Değerli milletvekilleri, Milliyetçi Hareket Partisi
burada herhangi bir siyasi mülahaza peşinde değildir, sadece o
üniversitelerdeki yavrularımızın can güvenliği konusunda endişelerini ifade
etmektedir. Bu endişelerimize katılmak, bu endişelere cevap verip gerekli
önlemleri almak da sayın yetkililerin görevidir. Bu anlamda yetkilileri göreve
davet ediyoruz. Bunların üniversitelere girişleri nasıl sağlanıyor? Bu kesici,
delici, patlayıcı maddelerin üniversitelere nasıl taşındığı, bunlara kimlerin
çanak tuttuğu, kimlerin zemin hazırladıkları konusunda görevlileri,
sorumluları sorumluluk almaya davet ediyoruz. 
Öte yandan, biz gençlerimize diyoruz ki: Fikri ve
vicdanı hür, irfanı hür gençler olarak sizler evrensel bilgi üretimi ve
paylaşımına devam etmelisiniz her türlü provokasyona rağmen. Bunu yaparken de
Anayasa’yla güvence altına alınmış bayrak, devlet, millet ve vatan gibi
değerlerden asla vazgeçmemelisiniz. Bu bağlamda rol modeliniz ise her şart ve
durumda okumayı ve okutmayı emreden Hazreti Peygamber olsun; yine, ülkenin her
köşesi işgal altındayken cephede dahi bulduğu boş vakitlerinde okumayı şiar
edinen Mustafa Kemal olsun; yine, yaşayan bir rol model arıyorsanız sevgili gençler,
Anadolu’nun bağrından kopup ürettiği bilgi ve teknolojiyle ülkü ve ilkelerinden
ödün vermeden Nobel Bilim Ödülü’ne layık görülen Profesör Doktor Aziz Sancar
olsun. 
Değerli milletvekilleri, bu evlatlar bizim
evlatlarımız, bu yavrular bizim yavrularımız. Lütfen herhangi bir siyasi
mülahazaya mahal vermeden bir an önce yetkilileri hep birlikte görev başına
çağıralım. Bu üniversitelerimiz de sokakları kazılmış, hendekleri olan,
efendim, her türlü patlayıcı maddenin kullanıldığı, tehdidin, şantajın üst
düzey yapıldığı mekânlar hâline gelmesin diyor, hepinizi en derin saygılarımla
selamlıyorum. (MHP
sıralarından alkışlar)
BAŞKAN – Teşekkürler Sayın Aydın.
Gündem dışı ikinci söz, Burdur ilinin sorunları hakkında
söz isteyen Burdur Milletvekili Mehmet Göker’e aittir.
Buyurun Sayın Göker. (CHP sıralarından alkışlar)
Süreniz beş dakikadır.
2.- Burdur Milletvekili
Mehmet Göker’in, Burdur ilinin sorunlarına ilişkin gündem dışı konuşması
MEHMET GÖKER (Burdur) – Sayın Başkan, değerli
milletvekilleri; sözlerime, İstiklal Marşı’mızın şairi Burdur Milletvekili
merhum Mehmet Akif Ersoy’u vefatının 79’uncu yılında rahmet ve minnetle anarak
başlamak istiyorum.
Maalesef, ülkemizin doğusunda yaşanan
terör tüm hızıyla devam etmekte. Son iki gün içinde Diyarbakır ve Şırnak’ta
şehit olan 4 askerimize Allah’tan rahmet, kederli ailelerine başsağlığı
diliyorum. Terörün Mecliste konuşulması ve teröre karşı bir komisyon
oluşturulmasıyla ilgili
Cumhuriyet
Halk Partisi olarak Türkiye Büyük Millet Meclisine sunduğumuz önerimizin haklılığı,
gelişen bu olaylardan sonra bir kez daha ortaya çıkmıştır. 
Turizmden beslenen Antalya ile
siyasetten kalkınan Isparta arasında sıkışıp kalan ve devasa sorunları olan bir
kentin milletvekili olarak sizleri sevgiyle ve saygıyla selamlıyorum. 
Çevre ve Şehircilik Bakanlığı
tarafından 81 ilde yapılan hava kontrol ölçümünde Burdur, sağlıksız iller
arasında başı çekmektedir. Doğal olarak, söz konusu bu durumun Burdur’da
yaşayan bizlerin sağlığını olumsuz etkilediği aşikârdır. Şimdi buradan sormak
istiyorum: Vatandaşlarımızın sağlığını etkileyecek bu sağlıksız durum
karşısında Çevre ve Şehircilik Bakanlığı olarak ne gibi önlemler alınması
düşünülmektedir? Bunun için Çevre ve Şehircilik Bakanlığının bir çalışması var
mıdır?
Diğer taraftan, Burdur Devlet Hastanemizde
77 doktor, 677 personel çalışmakta olup polikliniklerimizde günlük ortalama 3
bin civarında hastaya bakılmaktadır, aylık yatan hasta sayımız 1.600
civarındadır. 
Burdur ilimizin büyük bir kısmı
birinci derece deprem bölgesi kuşağındadır. Bu düşünceden hareketle ilimizde
bulunan bazı kurum binaları ve okullar
depreme dayanıksız oldukları gerekçesiyle yıkılmış, diğer bazı binalarınsa
güçlendirme çalışmaları yapılmıştır.
Burdur’da depreme dayanıksız olduğu tespit edilen
binalardan biri de, benim de yıllarca hizmet verdiğim eski devlet hastanesi
binasıdır. Sağlık Bakanlığı tarafından Burdur Devlet Hastanesi binasının da
güçlendirilmesine karar verilmiş ve sonrasında ihaleyle güçlendirilmesi
tamamlanmıştır. Şimdi, sormak istiyorum: Devlet hastanemizde yapılan
güçlendirmenin deprem riski açısından yeterli olup olmadığı konusunda bir
çalışma yapılmış mıdır? Eğer söz konusu çalışma yapılmışsa ortaya çıkan veriler
kamuoyuyla ne zaman paylaşılacaktır? Şayet, Burdur Devlet Hastanesi depreme
dayanıklı değilse hastanemizde hâlâ hizmet veriliyor olması çalışan ve yatan
hastalar açısından oldukça büyük bir risk oluşturmaktadır. Birinci deprem
kuşağında bulunan Burdur ilimizdeki devlet hastanesinin şehir merkezindeki tek
hastane olduğundan hareketle Sağlık Bakanlığımızı acilen ve yeni bir hastane
yapılması konusunda göreve çağırıyor, yüce Meclisi saygıyla selamlıyorum. (CHP
sıralarından alkışlar)
BAŞKAN – Teşekkürler Sayın Göker.
Gündem dışı üçüncü söz, Mehmet Akif Ersoy’un vefatının
79’uncu yıl dönümü nedeniyle söz isteyen Burdur Milletvekili Bayram Özçelik’e
aittir.
Buyurun Sayın Özçelik. (AK PARTİ sıralarından alkışlar)
Süreniz beş dakikadır.
3.- Burdur Milletvekili
Bayram Özçelik’in, Mehmet Akif Ersoy’un vefatının 79’uncu yıl dönümüne ilişkin
gündem dışı konuşması
BAYRAM ÖZÇELİK (Burdur) – Sayın Başkan, değerli
milletvekilleri; Mehmet Akif Ersoy’umuzun vefatının 79’uncu yıl dönümü
münasebeti dolayısıyla gündem dışı söz almış bulunmaktayım. Bu vesileyle, yüce
heyetinizi saygıyla selamlıyorum.
İstiklalimizin
ve istikbalimizin şairi Mehmet Akif Ersoy’u 27 Aralık 1936 yılında rahmeti
Rahman’a uğurladık.
“Rahmetle
anılmak, ebediyet budur amma
Sessiz
yaşadım, beni kim nereden bilecektir.” 
Mehmet
Akif, vefatından sonra birçok mütefekkire, gönül dostuna, Allah dostuna, birçok
hak davası olan devlet adamına ve siyasetçiye, öğretmene, öğrenciye ilham ve
yol gösterici olmuştur.
Mehmet
Akif Ersoy, cumhuriyetimizin ilk Meclisinin Burdur Milletvekiliydi. Millî
Mücadele yıllarında halkımızı kurtuluşa, fazilet mücadelesine, hürriyet
mücadelesine teşvik için Anadolu’yu adım adım dolaşırken Burdur’a da uğramış,
Burdurluların coşkun sevgisiyle, hürmetiyle karşılaşmıştır. Burdurluların
gönüllerinde büyük bir yer edinmiş, Millî Mücadele’den zaferle çıkıldıktan
sonra, ilk seçimlerde, Mehmet Akif Ersoy’a Anadolu’muzun iki güzide bölgesinden
milletvekilliği için teklif gelmiş, kendisi o dönemde alimlerin olduğu Burdur
ilinin milletvekilliğini bizzat tercih etmiş, bu mutluluğunu Burdur halkıyla
paylaşmıştır. 
Mehmet
Akif, yaşarken bin bir güçlükle, zorluklarla, baskıyla, fakruzaruret içinde
yaşamış olmasına rağmen, şimdi, binlerce isimde, okulda, mahallede, sokakta,
apartmanda, kültür merkezlerinde ve sadece Burdur halkının kadirşinaslığı
olarak Burdur’daki Mehmet Akif Ersoy Üniversitemizde ismi yaşatılmaktadır. 
24.868
öğrencisiyle Mehmet Akif Ersoy Üniversitemizde;
“Âsım’ın
nesli… diyordum ya… nesilmiş gerçek:
İşte
çiğnetmedi namusunu, çiğnetmeyecek.” dizeleriyle Mehmet Akif, gençlerimize ümit
olmuş, ilham olmuştur. 
Biz,
Mehmet Akif’i dindar olduğu için seviyoruz. Biz, Akif’i inandığı gibi yaşayan
adam olduğu için seviyoruz. Biz, Akif’i haksızlık karşısında susmadığı için
seviyoruz. Biz, Akif’i mazlumun, garip, gurabanın yanında durduğu için
seviyoruz. Biz, Akif’i İstiklal Marşı’nı satmadığı için seviyoruz. 
Özellikle
sosyal çalkantıların yaşandığı günümüzde, Akif’in bir baba olarak ailesine,
çocuklarına yazdığı mektupları okumalarını, nasihatlerini dinlenmelerini,
Safahat’ı nesilden nesle aktarmalarını istiyoruz. Devlet adamları ve
siyasetçilerin nasıl halkın yanında, halkın dinî ve millî değerleriyle
bütünleşip onları istikbale taşımanın mihenk taşlarını öğrenmelerini istiyoruz.
Mehmet Akif’in ömrü boyunca erdemli, şahsiyetli, vakarlı dik duruşun nasıl
hayatına yansıdığını herkesin bilmesi, öğrenmesi gerektiğini düşünüyoruz. 
Ne acıdır ki dünyada İstiklal Marşı’nı yazdığı hâlde
ülkesinden sürgüne gönderilen tek şairdir. Allah’tan sürgüne gitmiştir, çünkü
İstiklal Marşı’nı yazıp istiklal mahkemelerinde yargılanmaktan kurtulmuştur.
RUHİ
ERSOY (Osmaniye) – Görevli gitti Hocam, görevli.
BAYRAM
ÖZÇELİK (Devamla) – Değerli milletvekilleri, ülkesini yöneten devlet
adamlarının rehberi ve izinden gittiği Mevlâna olursa, Yunus Emre olursa, Hacı
Bektaş Veli olursa, Hacı Bayram Veli olursa korkmayın. Ülkesini yöneten bir
cumhurbaşkanının, başbakanının başucu kitabı Safahat olursa, Mehmet Akif gibi
olursa endişelenmeyin, tereddüde düşmeyin, çünkü onun yüreğinde gözyaşı
medeniyetinin esintileri vardır.
“Zulmü
alkışlayamam, zalimi asla sevemem, 
Gelenin
keyfi için geçmişe kalkıp sövemem.
Biri
ecdadıma saldırdımı, boğarım! 
-
Boğamazsın ki! 
-
Hiç olmazsa yanımdan kovarım. 
Üç
buçuk soysuzun ardına düşüp zağarlık yapamam, 
Hele
hak namına haksızlığa ölsem tapamam. 
Doğduğumdan
beridir, aşığım istiklale, 
Bana
hiç tasmalık etmiş değil altın lale. 
Yumuşak
başlı isem, kim dedi uysal koyunum? 
Kesilir
belki, fakat çekmeye gelmez boynum. 
Kanayan
bir yara gördüm mü yanar ta ciğerim, 
Onu
dindirmek için kamçı yerim, çifte yerim. 
Adam,
aldırma da geç git, diyemem, aldırırım. 
Çiğnerim,
çiğnenirim, hakkı tutar kaldırırım.”
Ülkeyi
yönetenler “2023” diyorsa, “2053” diyorsa, “2071” diyorsa bunu Mehmet Akif
çizmiş.
“Âtîyi
karanlık görerek azmi bırakmak...
Alçak
bir ölüm varsa, emînim, budur ancak. 
Dünyâda
inanmam, hani, görsem de gözümle: 
İmânı
olan kimse gebermez bu ölümle. 
Ey
dipdiri meyyit! İki el bir baş içindir. 
Davransana...
Eller de senin, baş da senindir! 
(Mikrofon
otomatik cihaz tarafından kapatıldı)
BAYRAM
ÖZÇELİK (Devamla) – Değerli milletvekilleri, Mehmet Akif’in ruhu için en güzel
hediyemiz Fatiha olsun lütfen.
Hepinizi
saygıyla, hürmetle selamlıyorum. (AK PARTİ sıralarından alkışlar) 
BAŞKAN
– Teşekkürler Sayın Özçelik.
V.- OTURUM BAŞKANLARININ
KONUŞMALARI
1.- Oturum Başkanı TBMM
Başkan Vekili Ahmet Aydın’ın, vefatının 79’uncu yıl dönümü münasebetiyle millî
şairimiz Mehmet Akif Ersoy’u rahmetle andığına ilişkin konuşması
BAŞKAN
- Bizler de, vefatının 79’uncu yıl dönümü münasebetiyle millî şairimiz Mehmet
Akif Ersoy’u rahmetle, minnetle, şükranla anıyoruz. Allah bir daha bu ülkeye
İstiklal Marşı yazdırmasın diyorum.
Teşekkür
ediyorum tekrar. 
Bu
arada, gündem dışıları bitirmiş bulunuyoruz.
Sayın
Akçay’ın bir söz talebi vardır.
Buyurun
Sayın Akçay.
VI.- AÇIKLAMALAR
1.- Manisa Milletvekili Erkan Akçay’ın, üniversitelerin
PKK’nın üssü hâline getirildiğine ve öğrencilerin eğitim öğretim hakkını
kullanmalarının ve can güvenliklerini temin etmenin Hükûmetin sorumluluğunda
olduğuna ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Sayın
Başkan, değerli milletvekilleri; bugün Genel Kurulun ve Hükûmetin dikkatini bir
hususa çekmek istiyorum ve bu konuda bir bilgi vermek istiyorum.
Bu
adına “açılım”, “çözüm”, vesaire denilen yıkım sürecinde terör örgütü
şehirlerde nasıl yapılanmış ise üniversitelerde de aynı yapılanmalar
görülmektedir. Hükûmet ise bu üniversitelerde yaşananlara duyarsız kalmakta ve
âdeta göz yummaktadır. 
Geçtiğimiz
eğitim döneminde Ege Üniversitesinde, Ankara Üniversitesi Cebeci kampüsünde,
bugün Hacettepe Üniversitesinde ay yıldızlı bayrağımız altında yaşama iradesi
ve hedefi gösteren, okumaktan başka kaygısı olmayan öğrenciler hedef
alınmaktadır. Türk milletinin birliği ve varlığı üniversitelerde de tehdit
edilmektedir.
Cumhurbaşkanı
Sayın Erdoğan ODTÜ’deki olaylara ilişkin “Gereği neyse YÖK tarafından yapılması
gerekir, takipçisiyiz.” demişti; hemen ertesi gün 3 YÖK üyesinden oluşan bir
komisyon harekete geçerken Sayın Cumhurbaşkanının aynı duyarlılığı
Hacettepedeki öğrenciler için göstermemesi anlaşılır değildir. Sayın
Cumhurbaşkanı Hacettepe için de YÖK’ü acaba göreve davet edecek midir? 
Üniversitelerdeki
terör saldırılarında gerek Hükûmet gerekse de üniversite yönetimleri çok
duyarsız davranmaktadırlar…
(Mikrofon
otomatik cihaz tarafından kapatıldı) 
ERKAN
AKÇAY (Manisa) - 20 Şubat 2015 tarihinde Ege Üniversitesinde Fırat Yılmaz
Çakıroğlu’nun PKK’lılarca katledilmesi olayına ilişkin verdiğimiz çok sayıda
soru önergesi cevapsız kalmıştır. 
Hacettepede
yaşanan olaylar vesilesiyle şu hususu dile getirmek istiyorum ki
üniversitelerde yaşananlar bir kısım medya tarafından aksettirilmek istenildiği
gibi karşıt görüşlü öğrenci çatışması değildir, söz konusu olan bir terör
örgütü faaliyeti ve saldırısıdır. 
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Hacettepe hadisesiyle ilgili soruyorum: Emniyet güçleri ve
istihbarat teşkilatı üniversitelerde yaşanan bu olayları, söz konusu
saldırıları neden engellememiştir? Üniversite dışından gelerek öğrencilerin can
güvenliğine kasteden teröristler neden tespit edilmemiştir? PKK’lı teröristler
öğrencileri sosyal medya yoluyla açıkça hedef gösterirken, Emniyet teşkilatı
neden harekete geçmemektedir? Üniversite kampüslerine havai fişekler ve
molotoflar nasıl girmiştir? Üniversiteler PKK terör örgütünün işgaliyle karşı
karşıyadır. Teröristlerin üniversitelerde yapılanmasına sessiz ve seyirci kalan
AKP ve üniversite yönetimleri, bu olayların en önemli sorumluları içindedir.
Üniversite koridorları, Kandil mağaraları hâline getirilirken, üniversiteler
PKK kampına döndürülürken Hükûmetten ses seda gelmemektedir. Eğitim yuvalarına
terörist ve elebaşı posterleri asılırken, yine yönetimler görmezden
gelmektedir. Hükûmet ve üniversite yönetimleri, üniversitelerdeki teröristleri
adalete teslim ederek güvenliği sağlamak yerine, tehdit altındaki öğrencileri
taşımalı eğitimle başka fakültelere göndermektedir; böyle bir âcizlik olabilir
mi? 
Sonuç
olarak üniversitelerimiz PKK’nın dağ eğitiminden geçen bölücü militanların üssü
hâline getirilmektedir. Öğrenim özgürlüğü ve can güvenliği kalmamıştır. 
Hükûmeti
bir kez daha uyarıyorum: Ankara, İstanbul, İzmir, Mersin, Antalya ve ülkemizin
diğer tüm üniversitelerindeki terör yapılanmasını temizlemek sizlerin
sorumluluğundadır. Öğrencilerimizin, evlatlarımızın eğitim öğretim hakkını
kullanmalarını ve can güvenliklerini temin etmek sizin sorumluluğunuzdadır.
Öğrencilerimizin “Can güvenliğimiz tehlikede.” feryatlarını işitin ve
görevinizi yerine getirin. Unutulmasın ki kim bu saldırılara göz yumuyorsa o da
suça ortaktır.
Teşekkür
ederim.
BAŞKAN
– Teşekkürler Sayın Akçay.
V.- OTURUM BAŞKANLARININ
KONUŞMALARI (Devam)
2.- Oturum Başkanı TBMM
Başkan Vekili Ahmet Aydın’ın, 2016 yılının ülkemize, milletimize ve tüm
insanlığa hayırlar getirmesini temenni ettiğine ilişkin konuşması
BAŞKAN
– Gündeme geçmeden önce sisteme giren sayın milletvekillerini görüyorum. Ben
daha önceki ilk oturumumda da 60’a göre, özel ve istisnai hâller hariç olmak
üzere söz vermeyeceğimi ifade etmiştim. Ancak, 26’ncı Dönemin Birinci Yasama
Yılının son haftasını icra ediyoruz, belki son günü de olabilir, bilemiyorum. 
Dolayısıyla,
bu vesileyle ben öncelikle 2016 yılının ülkemize, milletimize ve tüm insanlığa
şimdiden hayırlar getirmesini temenni ediyorum. Dünyamızda insanlığın ve
barışın, huzur, esenlik ve mutluluk dolu günlerin hüküm sürdüğü, yeni anayasa
ve Meclis İçtüzüğü başta olmak üzere yeni Türkiye yolunda milletimizin
beklentilerini karşılayacak reformların yapıldığı bir yıl olmasını diliyorum.
Bu vesileyle, tekrar, milletimizin ve siz milletvekili arkadaşlarımızın yeni
yılını şimdiden tebrik ediyorum. 
Bu
bağlamda, bu özel durumda, bugün itibarıyla, sisteme giren ilk 10 arkadaşımıza
60’a göre bir dakika süreyle söz hakkı veriyorum.
Ben
öncelikle söz vereceğim milletvekillerimizi anons etmek istiyorum: Sayın
Şimşek, Sayın Tanal, Sayın Bayraktutan, Sayın Kayışoğlu, Sayın Emir, Sayın
Tuncer, Sayın Gazel, Sayın Torun, Sayın Gürel ve Sayın Bektaşoğlu. 
Şimdi,
60’a göre ilk söz Sayın Şimşek’e aittir.
Buyurun
Sayın Şimşek.
Süreniz
bir dakika.
VI.- AÇIKLAMALAR (Devam)
2.- Mersin Milletvekili Baki
Şimşek’in, TBMM Başkan Vekili Ahmet Aydın’a görevinde başarılar dilediğine,
narenciye üreticilerinin sorunlarına ve Silifke Devlet Hastanesinde uzman
doktor bulunmadığına ilişkin açıklaması
BAKİ
ŞİMŞEK (Mersin) – Sayın Başkan, öncelikle yeni görevinizi kutluyorum, başarılar
diliyorum. 
Narenciye
üreticilerinin sorunlarını burada bakanlarımızın olduğu toplantılarda da
gündeme getirdik. Sayın bakanlar da bunların Bakanlar Kurulunda ele alınacağını
ve mutlaka narenciye üreticisinin sorunlarına çare aranacağını belirttiler.
Yalnız, bugüne kadar somut hiçbir adım atılmamıştır. Habur Sınır Kapısı dâhil
yurt dışına çıkışlarda sorunlar yaşanmaktadır. Hükûmetinizin bununla ilgili
ivedi bir çözüm bulmasını ve somut adımlar atmasını bekliyoruz.
Ayrıca,
Silifke Devlet Hastanesinde uzman doktor bulunmamaktadır birçok dalda ve iki
gün önce bir hastamıza beyin cerrahı olmadığı için teşhis konulamamış ve 35
yaşında bir hasta hayatını kaybetmiştir. Bugünkü şartlarda Silifke gibi bir
yerde bile uzman doktor bulunduramıyorsak nerede uzman doktor bulunduracağız?
Bunun da lütfen cevabını bekliyorum Hükûmet yetkililerinden.
BAŞKAN
– Teşekkürler Sayın Şimşek.
Sayın
Tanal, buyurun.
3.- İstanbul Milletvekili
Mahmut Tanal’ın, muhtarların sosyal güvenlik pirimlerinin devlet tarafından
ödenmesi için verdikleri kanun teklifine destek beklediklerine ilişkin
açıklaması
MAHMUT
TANAL (İstanbul) – Teşekkür ederim Sayın Başkan.
Seçimle
gelen ve devletten aylık alan herkes sigortalıdır ve sosyal güvenlik
primlerinin ödenmesinden devlet sorumludur. Bunun tek bir istisnası var Sayın
Başkan: Muhtarlar. Muhtarların sosyal sigorta primlerini devletin ödemesi için
Cumhuriyet Halk Partisi olarak 24’üncü Dönemde kanun teklifini verdik,
iktidarın oylarıyla reddedildi. Gelin, 26’ncı Dönem, hep birlikte muhtarların
sosyal sigorta primlerinin devlet tarafından ödenmesi için verdiğimiz kanun
teklifine destek verin, muhtarlarımızın bu mağduriyetini giderelim.
Bir
de Sayın Başkanım, 2016’yı karşılarken 16 kişiye söz vermiş olsaydınız,
sembolik olarak, daha güzel bir mutluluk olurdu.
Teşekkür
ediyorum, saygı ve hürmetlerimi sunuyorum. Yeni yılını da kutluyorum tüm
vatandaşlarımızın.
BAŞKAN
– Teşekkürler Sayın Tanal.
Sayın
Kayışoğlu…
4.- Bursa Milletvekili
Nurhayat Altaca Kayışoğlu’nun, ODTÜ’de meydana gelen olaylara, ODTÜ’nün ve
diğer eğitim kurumlarının geleneksel kimliğiyle ve bilimsel onuruyla oynanmak
istendiğine ilişkin açıklaması
NURHAYAT
ALTACA KAYIŞOĞLU (Bursa) – Teşekkür ederim Sayın Başkan. 
Bu
uygulamanızın devamını diliyorum öncelikle.
ODTÜ
bu ülkenin bilim alanında onurudur. Geçen gün Cumhurbaşkanı şöyle diyor:
“ODTÜ’de namaz kılan gençlerin üzerine saldırıyorlar. Yönetici kadrolar lafa
geldiği zaman ‘Özgürlükçüyüz.’ diyorlar.” Şimdi özgürlüğe bakalım: ODTÜ’de
geçmiş yıllarda cemevi kurulması da talep edildi fakat tabii, bu uygulama
yerine getirilmedi. Geçen dönem Meclis çatısı altında da yine başka
ibadethanelerin ve cemevinin açılması talep edildi fakat bu talepler
reddedildi. Peki, özgürlük bu mudur? Avrupa İnsan Hakları Mahkemesi kararlarını
uygulamamak, başkalarının din özgürlüğüne saygı duymamak mıdır diye soruyorum
ve tekrarlıyorum: ODTÜ’nün ve diğer eğitim kurumlarının -sembolik olarak da,
tabii, ODTÜ’nün- geleneksel kimliğiyle, bilimsel onuruyla bu provokasyonlarla
oynanmak istenmektedir.
BAŞKAN
– Teşekkürler Sayın Kayışoğlu.
Sayın
Emir, buyurun.
5.- Ankara Milletvekili Murat
Emir’in, ODTÜ’de meydana gelen olaylarla ilgili yapılan açıklamalara ve
üniversite kurmak için önce bilime saygılı kafa yapısının olması gerektiğine
ilişkin açıklaması
MURAT
EMİR (Ankara) – Sayın Başkan, ODTÜ’ye tankla, topla girilmesini öneren
milletvekilinden sonra gerçek niyetler ortaya çıktı. Yine bir milletvekili
“ODTÜ’nün arazileri çok değerli. Bu araziler üzerine en az 4 üniversite sığar.”
şeklinde bir açıklamada bulundu. Ben de, buradan, kaçak sarayın arazisine kaç
üniversite sığar diye sormak istiyorum. 
Üniversite
kurmak, değerli arazileri parsel parsel satıp üstlerine AVM’ler ve yüksek
bloklar yapmaya benzemez; üniversite kurmak için önce bilime saygılı bir kafa
yapısının olması gerekir.
Saygılar
sunarım.
BAŞKAN
– Sayın Tuncer, buyurun efendim.
6.- Amasya Milletvekili
Mustafa Tuncer’in, TBMM Başkan Vekili Ahmet Aydın’a görevinde başarılar
dilediğine, 2016 yılının halkımıza barış ve huzur getirmesini temenni ettiğine,
Amasya Üniversitesi İktisadi ve İdari Bilimler Fakültesinin Merzifon’a ne zaman
kurulacağını öğrenmek istediğine ilişkin açıklaması
MUSTAFA
TUNCER (Amasya) – Sayın Başkan, başarılar diliyorum.
Yeni
yılın tüm halkımıza barış ve huzur getirmesini diliyorum.
Amasya
Üniversitesi İktisadi ve İdari Bilimler Fakültesinin Merzifon’a açılmasına
karar verilmiş ve bu karar, bir müjde olarak, dönemin AKP vekillerince
Merzifonlulara iletilmiştir ancak 30 Mart 2014 tarihinde Merzifon’da yerel
seçimi Cumhuriyet Halk Partisi kazanınca fakültenin kurulması da âdeta askıya
alınmıştır ve bunun suçlusu olarak da Cumhuriyet Halk Partili belediye
gösterilmeye çalışılmaktadır.
Seçimi
kaybettiğiniz bir ilçede halkı cezalandırmak doğru mudur? İktisadi ve idari
bilimler fakültesi Merzifon’a ne zaman kurulacak ve eğitime başlanacaktır?
Teşekkür
ediyorum.
BAŞKAN
– Teşekkürler.
Sayın
Gazel…
7.- Kütahya Milletvekili
İshak Gazel’in, ODTÜ’de meydana gelen provokasyona açık olayların milletimiz
tarafından tasvip edilmediğine ve 2016 yılının milletimize ve İslam âlemine
hayırlar getirmesini dilediğine ilişkin açıklaması
İSHAK
GAZEL (Kütahya) – Sayın Başkanım, çok teşekkür ediyorum.
Ben
de geçtiğimiz hafta içerisinde ODTÜ’de meydana gelen, provokasyona çok açık
olayları da esefle, üzülerek izlediğimizi belirtmek istedim. 28 Şubat döneminde
üniversite öğrenciliği yapmış bir kardeşiniz olarak, 1990’lı yıllara geri
döndüren, provokasyona açık bu olayların da milletimiz tarafından asla tasvip
edilmediğini belirtmek istiyorum.
2016
yılının da bütün Meclisimize, milletimize, ülkemize ve bütün İslam âlemine
hayırlar getirmesini temenni ediyorum. 
İyi
çalışmalar diliyorum.
BAŞKAN
– Teşekkürler Sayın Gazel. 
Sayın
Torun…
8.- Ordu Milletvekili Seyit
Torun’un, Ordu’nun Aybastı ilçesinin sağlıkla ilgili sorunlarına ilişkin
açıklaması
SEYİT
TORUN (Ordu) – Teşekkürler Sayın Başkan. 
Aybastı,
köyleriyle birlikte yaklaşık 25 bin nüfusa sahip, Ordu merkeze 90 kilometre
mesafesi bulunan, Ordu ilinin güzel ilçelerinden biridir. İl merkezine bulunan
uzaklığı nedeniyle merkezde ve köylerde yaşayan halk çok hassas oldukları
sağlık sorunlarını ilçe merkezinde çözümlemeye çalışmaktadırlar. İlçede bulunan
devlet hastanesinin aylık ortalama hasta sayısı 7-8 bin civarındadır. Bölge
halkının yeterli sağlık hizmeti alamadığı hem yerel basında yer almaktadır hem
de vatandaşların şikâyetlerinden anlaşılmaktadır. Bu da Sağlık Bakanlığının ne
misyonuyla ne vizyonuyla uyuşmaktadır. 
Aybastı
Devlet Hastanesinde görev yapan uzman hekim, pratisyen hekim ve yardımcı sağlık
personeli sayısı ne kadardır? Eksik bulunan uzman ve pratisyen hekim açığı
konusunda Bakanlığınızın bir planlaması var mıdır? Bölge halkı hak ettiği
sağlık hizmetine ne zaman kavuşacaktır? 
Teşekkürler.

BAŞKAN
– Teşekkürler. 
Sayın
Gürer…
9.- Niğde Milletvekili Ömer Fethi
Gürer’in, 2016 yılının sağlık ve huzur getirmesini dilediğine ve Niğde’nin
sorunlarına ilişkin açıklaması
ÖMER
FETHİ GÜRER (Niğde) – Teşekkürler Sayın Başkanım. 
2016
yılının sağlık ve huzur getirmesini diliyorum. 
Niğde’nin
köklü şirketlerinden biri, 116 işçiyi dün işten çıkardı, işçiler mağdur. Pazar
günü köyleri gezdim, elma ve patates depoda kalmış, üretici kara kara
düşünüyor. Niğde merkezde TOKİ kentsel dönüşüm alanında Dutlu, Sürmeli,
Çınarlı, Fesleğen camilerini yıkmaya hazırlanıyor. Vatandaşın deyimiyle,
HGS’den geçemeyene kaçak geçtin cezaları geliyor. Aksaray Ilısu’da vatandaş
“Traktör evimin önünde, Fatih Sultan Mehmet Köprüsü’nden kaçak geçtin diye ceza
gönderildi.” diyor. Kısacası, yurttaşlarımız yılın son haftasında dahi yoğun
sorunlarla karşı karşıya. Bu bağlamda, özellikle üreticiler sorunlarının
çözümünü bekliyor, depoda patates çürümek üzere. Bunun yanında, kentsel dönüşüm
alanındaki camilerin de yıkılmaması için vatandaşlar gereğinin yapılmasını
bekliyorlar. 
Teşekkür
ediyorum. 
BAŞKAN
– Teşekkürler Sayın Gürer. 
Sayın
Bektaşoğlu…
10.- Giresun Milletvekili
Bülent Yener Bektaşoğlu’nun, 2016 yılının ülkemize barış ve huzur getirmesini
dilediğine, Giresun Bulancak Belediye Başkanı ile Jandarma Komutanı arasında
geçen olaya ve AKP’li belediye başkanlarının kamu adına görev yapanlara saygı
duymalarını sağlamaya örnek teşkil etmesi bakımından bu olayın soruşturulması
gerektiğine ilişkin açıklaması
BÜLENT
YENER BEKTAŞOĞLU (Giresun) – Sayın Başkan, öncelikle bütçenin hayırlı olmasını
diliyorum, yeni yılımızın da ülkemize barış ve huzur getirmesini gönülden arzu
ediyorum. 
Geçen
hafta ulusal medyaya da yansıyan, ilimdeki, Giresun’daki bir olayı paylaşmak
istiyorum. Giresun’un Bulancak ilçesi Belediye Başkanının, geçtiğimiz hafta
belediyeye ait yol malzemesi taşıyan kamyonu Karayolları Yönetmeliği’nde
belirtilen tonajdan fazla yük olduğu gerekçesiyle durduran Jandarma Komutanıyla
ağır hakaretler içeren diyalogları tartışma konusu olmuş ve basına da
yansımıştır. Başkan, bu görüntülerle komutana “paralelci, rüşvetçi” gibi ağır
ithamlarda bulunarak görevini yapmasına engel olmakta, savcı ve valinin
telkinlerini dinlememekte, halka hizmet bahanesi adı altında bir kural ve yasa
tanımazlık örneği sergilemektedir. Bununla ilgili olarak AKP’li belediye başkanlarının
kamu adına görev yapanlara saygı duymalarını sağlamaya örnek teşkil etmesi
bakımından bu konunun perde arkasının, gerçeklerinin ortaya çıkması,
araştırmaya yönelik bir inceleme, soruşturma yapılması gerekir diye
düşünüyorum. Arka perdesi biraz daha önemli diye söylemek istiyorum.
BAŞKAN
– Teşekkürler Sayın Bektaşoğlu.
Evet,
sayın milletvekilleri şimdi gündeme geçiyoruz
Başkanlığın
Genel Kurula sunuşları vardır.
Türkiye
Büyük Millet Meclisi Başkanlığının bir tezkeresi vardır, okutup bilgilerinize sunacağım.
VII.- BAŞKANLIĞIN GENEL
KURULA SUNUŞLARI
A) Tezkereler
1.- Türkiye Büyük Millet
Meclisi Başkanlığının, Türkiye Büyük Millet Meclisinin tatilde olduğu dönemde
Türkiye Büyük Millet Meclisi Başkanının başkanlığında siyasi parti grup başkan
vekilleriyle yapılan toplantılarda alınan kararlara ilişkin tezkeresi (3/392)
25/12/2015
Türkiye Büyük Millet Meclisi Genel Kuruluna
Türkiye
Büyük Millet Meclisinin tatilde olduğu dönemde Türkiye Büyük Millet Meclisi
Başkanının başkanlığında siyasi parti grup başkan vekilleriyle yapılan
toplantılarda alınan aşağıdaki kararlar 28/3/1990 tarihli ve 3620 sayılı
Türkiye Büyük Millet Meclisinin Dış İlişkilerinin Düzenlenmesi Hakkında
Kanun’un 11’inci maddesi gereğince Genel Kurulun bilgisine sunulur. 
İsmail
Kahraman
Türkiye
Büyük Millet Meclisi
Başkanı
1) Avrupa Parlamentosu katılım öncesi eylem birimi ile
Avrupa Yayın Birliği tarafından 24-25 Eylül 2015 tarihlerinde Hırvatistan’ın
başkenti Zagreb’te düzenlenen “Kamusal Medya Hizmeti ve Parlamentolar” konulu
parlamenter seminere Türkiye Büyük Millet Meclisinden İstanbul Milletvekili
Sayın Tülay Kaynarca’nın katılımlarına ilişkin 17 Ağustos 2015 tarihli karar,
2) Parlamentolararası Birlik tarafından 31 Ağustos-2
Eylül 2015 tarihlerinde New York’ta düzenlenen 4’üncü Dünya Meclis Başkanları
Konferansına TBMM Başkan Vekili Sayın Mehmet Naci Bostancı’nın katılımlarına 17
Ağustos 2015 tarihli karar,
3)
Gürcistan'ın başkenti Tiflis'te 14-15 Eylül 2015 tarihlerinde Küresel Yasama
Açıklığı Haftası çerçevesinde düzenlenecek olan "Açıklığa Bağlılık:
Parlamenter Faaliyet Planları, Standartları ve Verileri" başlıklı
konferansa Türkiye Büyük Millet Meclisinden TBMM Başkan Vekili Sayın Mehmet
Naci Bostancı'nın katılımlarına ilişkin 20 Ağustos 2015 tarihli karar,
4)
Lüksemburg'un başkenti Lüksemburg'da 4-6 Eylül 2015 tarihlerinde düzenlenen
Ortak Dış ve Güvenlik Politikası ve Ortak Güvenlik ve Savunma Politikası
Parlamentolar Arası Konferansına Türkiye Büyük Millet Meclisinden Rize
Milletvekili Sayın Osman Aşkın Bak, Osmaniye Milletvekili Sayın Ruhi Ersoy ve
İstanbul Milletvekili Sayın Murat Özçelik'in katılımlarına ilişkin 24 Ağustos
2015 tarihli karar,
5)
15-18 Eylül 2015 tarihleri arasında Moğolistan'da düzenlenen Avrupa Güvenlik ve
İşbirliği Teşkilatı Parlamenter Asamblesi (AGİTPA) sonbahar toplantısına,
Türkiye Büyük Millet Meclisinden Aydın Milletvekili Sayın Metin Lütfi Baydar,
Kütahya Milletvekili Sayın Alim Işık ve Mersin Milletvekili Sayın Aytuğ
Atıcı'nın katılımlarına ilişkin 01 Eylül 2015 tarihli karar,
6)
Avrupa Parlamentosu (AP) Dış İlişkiler Komitesi; Sivil Özgürlükler, Adalet ve
İçişleri Komitesi ve İnsan Hakları Alt Komitesi tarafından 15 Eylül 2015
tarihinde Brüksel'de düzenlenen "Akdeniz'de Göç Akımları Çerçevesinde
İnsan Haklarına Saygı" konulu toplantıya Türkiye Büyük Millet Meclisinden
İzmir Milletvekili Sayın Hamza Dağ, Muğla Milletvekili Sayın Nurettin Demir ve
Diyarbakır Milletvekili Sayın Ziya Pir'in katılımlarına ilişkin 01 Eylül 2015
tarihli karar,
7)
Avrupa Güvenlik ve İşbirliği Teşkilatı Parlamenter Asamblesi (AGİTPA)
tarafından 1-5 Ekim 2015 tarihleri arasında Kırgızistan'da düzenlenen
Parlamento seçim gözlemine, Türkiye Büyük Millet Meclisinden Çorum Milletvekili
Sayın Cahit Bağcı'nın; 8-12 Ekim 2015 tarihleri arasında Beyaz Rusya'da yapılan
Cumhurbaşkanlığı seçim gözlemine, Türkiye Büyük Millet Meclisinden Adana
Milletvekili Sayın Mevlüt Karakaya ve Ankara Milletvekili Sayın Şenal
Sarıhan'ın katılımlarına ilişkin 15 Eylül 2015 tarihli karar;
8)
17-21 Ekim 2015 tarihlerinde İsviçre'nin Cenevre şehrinde düzenlenen Parlamentolararası
Birlik (PAB) 133’üncü Genel Kuruluna, Türkiye Büyük Millet Meclisi PAB Türkiye
Delegasyonunu temsilen Elâzığ Milletvekili Sayın Şuay Alpay, Gümüşhane
Milletvekili Sayın Kemalettin Aydın, Karabük Milletvekili Sayın Osman Kahveci,
Mersin Milletvekili Sayın Mustafa Muhammet Gültak, Ankara Milletvekili Sayın
Aylin Nazlıaka, İzmir Milletvekili Sayın Zeynep Altıok, Balıkesir Milletvekili
Sayın Recep Çetin'in katılımlarına ilişkin 15 Eylül 2015 tarihli karar,
9)
9-12 Ekim 2015 tarihlerinde Norveç'in Stavanger şehrinde düzenlenen NATO
Parlamenter Asamblesi yıllık Genel Kurulu toplantısına Türkiye Büyük Millet
Meclisinden Rize Milletvekili Sayın Osman Aşkın Bak, İstanbul Milletvekili
Sayın Ahmet Berat Çonkar, Giresun Milletvekili Sayın Adem Tatlı, Düzce
Milletvekili Sayın Faruk Özlü, Tekirdağ Milletvekili Sayın Mustafa Yel, Antalya
Milletvekili Sayın Mehmet Günal ve Aydın Milletvekili Sayın Metin Lütfi Baydar,
Tekirdağ Milletvekili Sayın Faik Öztrak'ın katılımlarına ilişkin 15 Eylül 2015
tarihli karar,
10)
Türk Dili Konuşan Ülkeler Parlamenter Asamblesinin (TÜRKPA) faaliyetleri
çerçevesinde 2-4 Ekim 2015 tarihlerinde Kırgızistan'da milletvekili seçimini
izlemek üzere Türkiye Büyük Millet Meclisinden Bursa Milletvekili Sayın Erkan
Aydın’ın katılımlarına ilişkin 17 Eylül 2015 tarihli karar,
11)
Avrupa Konseyi Parlamenter Meclisinin (AKPM) 28 Eylül-2 Ekim 2015 tarihlerinde
Strazburg'da düzenlenen Genel Kuruluna Türkiye Büyük Millet Meclisinden Ankara
Milletvekili Sayın Ayşe Gülsün Bilgehan, Antalya Milletvekili Sayın Deniz
Baykal, Aydın Milletvekili Sayın Metin Lütfi Baydar, İstanbul Milletvekili
Sayın Ahmet Berat Çonkar, İstanbul Milletvekili Sayın Ekmeleddin Mehmet
İhsanoğlu, Konya Milletvekili Sayın Mustafa Sait Gönen, Osmaniye Milletvekili
Sayın Suat Önal, Isparta Milletvekili Sayın Süreyya Sadi Bilgiç ve Mersin
Milletvekili Sayın Ertuğrul Kürkcü'nün katılımlarına ilişkin 17 Eylül 2015
tarihli karar,
12)
5-6 Ekim 2015 tarihlerinde Bulgaristan'ın Varna şehrinde düzenlenen Karadeniz
Ekonomik İşbirliği Parlamenter Asamblesi (KEİPA) Ekonomi, Ticaret, Teknoloji ve
Çevre İşleri Komisyonu ile Hukuk ve Siyasi İşler Komisyonu toplantılarına
Türkiye Büyük Millet Meclisinden Ordu Milletvekili Sayın İhsan Şener, Gümüşhane
Milletvekili Sayın Kemalettin Aydın ve Diyarbakır Milletvekili Sayın Altan
Tan'ın katılımlarına ilişkin 18 Eylül 2015 tarihli karar,
13)
8-9 Ekim 2015 tarihlerinde Birleşmiş Milletler Terör Önleme Birimi işbirliğiyle
ve Romanya Temsilciler Meclisinin ev sahipliğinde Bükreş'te düzenlenen
"Terörizm ve Yabancı Terör Savaşçılarına İlişkin Önleyici Nitelikte Bir
Adli Cevabın Doğuracağı Zorluklar" konulu çalışma grubu toplantısına
Türkiye Büyük Millet Meclisinden Antalya Milletvekili Sayın Mehmet Günal'ın
katılımına ilişkin alınan 28 Eylül 2015 tarihli karar,
14)
Türk Dili Konuşan Ülkeler Parlamenter Asamblesinin (TÜRKPA) faaliyetleri
çerçevesinde, 30 Ekim-1 Kasım 2015 tarihinde yapılacak olan Azerbaycan
Cumhuriyeti milletvekili seçiminde Türkiye Büyük Millet Meclisinden
Afyonkarahisar Milletvekili Sayın Halil Ürün'ün katılımlarına ilişkin 01 Ekim
2015 tarihli karar,
15)
Avrupa Parlamentosu (AP) Katılım Öncesi Eylem Biriminin AB genişleme ülkelerine
yönelik yıllık çalışma programı çerçevesinde, Bölgesel İşbirliği Konseyi ve
Bosna-Hersek Parlamentosu ile işbirliği hâlinde 15-16 Ekim 2015 tarihlerinde
Saraybosna'da "AB'de ve Genişleme Ülkelerinde Ekonomik Yönetişim ve
İstihdam Yaratma" başlıklı konferansa Türkiye Büyük Millet Meclisinden
Giresun Milletvekili Sayın Turhan Alçelik, İstanbul Milletvekili Sayın Hüseyin
Yayman ve Ankara Milletvekili Sayın Murat Emir'in katılımlarına ilişkin 02 Ekim
2015 tarihli karar,
16)
Avrupa Parlamentosu (AP) Ulaştırma ve Turizm Komitesi tarafından 13 Ekim 2015
tarihinde Belçika’nın başkenti Brüksel'de düzenlenecek olan "Sınır Ötesi
Bağlantılar Dâhil Olmak Üzere Trans Avrupa Ulaşım Ağı" konulu
parlamentolararası komite toplantısına Türkiye Büyük Millet Meclisinden
Kırklareli Milletvekili Sayın Hamdi Irmak, Kocaeli Milletvekili Sayın Haydar
Akar ve Ordu Milletvekili Sayın İhsan Şener'in katılımlarına ilişkin 02 Ekim
2015 tarihli karar,
17)
Arnavutluk Parlamentosu tarafından 22-24 Ekim 2015 tarihlerinde Tiran'da
düzenlenen Güneydoğu Avrupa İstikrar ve İşbirliği Sürecine Katılan Ülkelerin
Avrupa Entegrasyonu/İşleri Komisyonlarının 11’inci Konferansına (COSAP) Türkiye
Büyük Millet Meclisinden Şanlıurfa Milletvekili Sayın Mazhar Bağlı ve Ankara
Milletvekili Sayın Ali Haydar Hakverdi'nin katılımlarına ilişkin 06 Ekim 2015
tarihli karar,
18)
19-20 Ekim 2015 tarihlerinde Arnavutluk'un başkenti Tiran'da Karadeniz Ekonomik
İşbirliği Parlamenter Asamblesi (KEİPA) Kültür, Eğitim ve Sosyal İşler
Komisyonu toplantısına Türkiye Büyük Millet Meclisinden Ordu Milletvekili Sayın
İhsan Şener ve Giresun Milletvekili Sayın Adem Tatlı'nın katılımlarına ilişkin
06 Ekim 2015 tarihli karar,
19)
İtalyan Senatosu ev sahipliğinde, Floransa'da düzenlenen "Barselona
Deklarasyonunun 20 Yıl Ardından Avrupa-Akdeniz İş Birliğinin Yeni
Paradigmaları" başlıklı uluslararası toplantıya Çorum Milletvekili Sayın
Cahit Bağcı ile İstanbul Milletvekili Sayın Selina Doğan’ın katılımlarına
ilişkin 26 Ekim 2015 tarihli karar,
20)
Avrupa Parlamentosu Katılım Öncesi Eylem Biriminin Avrupa Kamu Denetçiliği
Birimiyle iş birliği hâlinde, 18-19 Kasım 2015 tarihlerinde Brüksel'de düzenlenen
“Modern Parlamenter Demokraside Kamu Denetçisinin Rolü: Bölgesel Bir
Perspektif” konulu parlamentolar arası seminere Türkiye Büyük Millet
Meclisinden Ankara Milletvekili Sayın Bülent Kuşoğlu, Sakarya Milletvekili
Sayın Şaban Dişli ve Siirt Milletvekili Sayın Yasin Aktay'ın katılımlarına
ilişkin 26 Ekim 2015 tarihli karar,
21)
Avrupa Parlamentosu Anayasal İşler Komitesi (AFCO) tarafından 19 Kasım 2015
tarihinde Belçika'nın başkenti Brüksel'de düzenlenen "Birliğin Gelecekteki
Kurumsal Evrimi: Avrupa Parlamentosu ile Ulusal Parlamentoların Arasındaki
Siyasi Diyaloğun Arttırılması ve Yürütmeyi Denetimin Avrupa Düzeyinde
Güçlendirilmesi" başlıklı parlamentolar arası komite toplantısına Türkiye
Büyük Millet Meclisinden Adana Milletvekili Sayın Talip Küçükcan'ın
katılımlarına ilişkin 27 Ekim 2015 tarihli karar,
22)
Fransa Ulusal Meclisinin ev sahipliğinde 4-5 Aralık 2015 tarihlerinde
Fransa'nın başkenti Paris'te düzenlenen Küresel Milletvekilleri Örgütü (GLOBE)
21. Taraflar Konferansı (COP21) milletvekilleri zirvesine Türkiye Büyük Millet
Meclisinden Samsun Milletvekili Sayın Çiğdem Karaaslan ve İstanbul Milletvekili
Sayın Barış Yarkadaş'ın katılımlarına ilişkin 04 Kasım 2015 tarihli karar,
23)
Bulgaristan Parlamentosunun ev sahipliğinde 5-7 Kasım 2015 tarihlerinde
Bulgaristan'ın başkenti Sofya'da düzenlenen Güneydoğu Avrupa İşbirliği Süreci
Parlamenter Asamblesi (GDAÜPA) Daimi Komite Toplantısı ile
"GDAÜPA-Bölgesel Sinerji, Stratejik İşbirliği ve Parlamenter
Diplomasi" başlıklı uluslararası konferansa Türkiye Büyük Millet
Meclisinden Edirne Milletvekili Sayın Erdin Bircan ve Kayseri Milletvekili
Sayın Havva Talay Çalış'ın katılımlarına ilişkin 04 Kasım 2015 tarihli karar,
24) Avrupa Parlamentosu (AP) Katılım Öncesi Eylem
Birimi'nin AB genişleme ülkelerine yönelik Tarım ve Kırsal Gelişim Komisyonunun
programı çerçevesinde 9 Aralık 2015 tarihinde Brüksel'de "Ortak Tarım
Politikası (OTP) 2013 Reformu: Genişleme Ülkeleri için Etkileri" başlıklı
seminere Türkiye Büyük Millet Meclisinden Hatay Milletvekili Sayın Mehmet Öntürk,
Karaman Milletvekili Sayın Recep Konuk ve Kırklareli Milletvekili Sayın Türabi
Kayan'ın katılımlarına ilişkin 09 Kasım 2015 tarihli karar,
25) 15 Ekim 2015 tarihinde Fransa'nın başkenti Paris'te
BM İklim Değişikliği Çerçeve Sözleşmesi 21. Taraflar Konferansına (COP 21),
Türkiye Büyük Millet Meclisinden Kayseri Milletvekili Sayın Ahmet Doğan ve
Bursa Milletvekili Sayın Orhan Sarıbal'ın katılımlarına ilişkin 12 Kasım 2015
tarihli karar,
26)
25-27 Kasım 2015 tarihleri arasında Bükreş’te düzenlenen Karadeniz Ekonomik
İşbirliği Parlamenter Asamblesi (KEİPA) 46. Başkanlık Divanı Daimi Komite ve
Genel Kurul Toplantılarına Türkiye Büyük Millet Meclisinden Amasya Milletvekili
Sayın Haluk İpek, Rize Milletvekili Sayın Hasan Karal, Sakarya Milletvekili
Sayın Ali İhsan Yavuz, Samsun Milletvekili Sayın Ahmet Demircan, Trabzon
Milletvekili Sayın Muhammet Balta, Artvin Milletvekili Sayın Uğur Bayraktutan,
Çorum Milletvekili Sayın Tufan Köse, Diyarbakır Milletvekili Sayın Altan Tan,
Adana Milletvekili Sayın Seyfettin Yılmaz ve Ordu eski Milletvekili Sayın İhsan
Şener’in katılımlarına ilişkin 12 Kasım 2015 tarihli karar,
27)
Kuzey Kıbrıs Türk Cumhuriyeti’nde 15 Kasım Cumhuriyet Bayramı münasebetiyle
gerçekleştirilen tören ve etkinliklere Türkiye Büyük Millet Meclisinden TBMM
Başkanını temsilen TBMM Başkan Vekili Sayın Prof. Dr. Mehmet Naci Bostancı,
TBMM İdare Amiri ve Çorum Milletvekili Sayın Salim Uslu, TBMM İdare Amiri ve
Çorum Milletvekili Sayın Tufan Köse’nin katılımlarına ilişkin 13 Kasım 2015
tarihli karar,
BAŞKAN
– Bilgilerinize sunulmuştur.
Şimdi,
Meclis araştırması açılmasına ilişkin üç önerge vardır, ayrı ayrı okutuyorum:
B) Meclis Araştırması
Önergeleri
1.- Bursa Milletvekili Orhan
Sarıbal ve 21 milletvekilinin, kaçak yapılaşmanın getirdiği sosyoekonomik sorunların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/41)
Türkiye Büyük Millet Meclisi Başkanlığına
Ülkemizde
20 milyonu aşan yapı stokunun yüzde 70'inin ruhsatsız, kaçak durumda olduğu bilinmektedir.
1948 yılından başlayarak günümüze kadar birçok imar affı çıkarılmış ancak bu
aflar, bu bölgelerin yeniden düzenlenmesi ve bölgede yaşayan insanların yaşam
standartlarının yükseltilmesine değil, sorunların kalıcı hâle gelmesine hizmet
etmiştir. Mevcut binlerce kaçak yapıya her geçen gün yenileri eklenmektedir.
Öte yandan, bu konutlarda insan onuruna yakışmayan görüntüler yaşanmaktadır.
Bir yandan sağlıklı ve güvenli kentler oluşturmak için kentsel dönüşüm yasaları
çıkaran kamunun, öte yandan da kaçak yapılaşmaya göz yumması büyük bir
ironidir. Kaçak yapılaşmadan kimlerin rant sağladığının ortaya konulması, kaçak
yapılaşmanın sürdüğü bölgelerin ve kaçak yapılaşmanın getirdiği sosyoekonomik
sorunların ayrıntılı bir biçimde incelenip çözümler üretilmesi ve bu sürecin
durdurulması için gerekli olan tedbirlerin tespit edilmesi amacıyla Anayasa'nın
98 ve İç Tüzük’ün 104 ve 105'inci maddeleri gereğince Meclis araştırması
açılmasını teklif ederiz.
1)
Orhan Sarıbal  (Bursa)
2)
Ali Akyıldız  (Sivas)
3)
Okan Gaytancıoğlu  (Edirne)
4)
Kamil Okyay Sındır  (İzmir)
5)
Kemal Zeybek  (Samsun)
6)
Türabi Kayan  (Kırklareli)
7)
Hüseyin Çamak  (Mersin)
8)
Musa Çam  (İzmir)
9)
Kadim Durmaz  (Tokat)
10)
İbrahim Özdiş  (Adana)
11)
Hilmi Yarayıcı  (Hatay)
12)
Ahmet Akın  (Balıkesir)
13)
Aydın Uslupehlivan  (Adana)
14)
Erkan Aydın  (Bursa)
15)
Ali Haydar Hakverdi  (Ankara)
16)
Ceyhun İrgil  (Bursa)
17)
Hüseyin Yıldız  (Aydın)
18)
Bülent Öz  (Çanakkale)
19)
Özcan Purçu  (İzmir)
20)
Mazlum Nurlu  (Manisa)
21)
Mehmet Göker  (Burdur)
22)
Gülay Yedekci  (İstanbul)
Gerekçe:
Kaçak
yapı konusu ülkemizde kentsel gelişim sürecinin en büyük sorunlarından biridir.
Deprem tehlikesi, altyapı ve ulaşım sorunları, sağlıksız ve güvensiz kentsel
yerleşmeler ile sosyal yapıdaki sorunların hemen hepsinin temelinde ana neden
olarak kaçak yapılaşma yatmaktadır.
Özellikle
1950'li yıllarda başlayan sınai gelişmeye bağlı olarak artan iç göçlerle
birlikte devletin göç eden yurttaşlara uygun koşullarda konut sağlayamamasıyla
başlayan kaçak yapılaşma süreci ne yazık ki bir alışkanlık hâlini almıştır. Bu
alışkanlıkla birlikte siyasi ve ekonomik rant aracına dönüşen kaçak yapılaşma
yerel ve merkezî idarenin göz yummasıyla özellikle seçim dönemlerinde devam
etmiştir.
Türkiye'de
1948 yılından başlayarak günümüze kadar birçok imar affı çıkartılmıştır. Bu
aflar, gecekondu bölgelerinin yeniden düzenlenmesi ve bölgede yaşayan
insanların yaşam standartlarının yükseltilmesine değil, sorunların kalıcı hâle
gelmesine yol açmıştır. Özellikle 1980 sonrası uygulanan aflar, neoliberal
politikalar çerçevesinde kentsel rant elde edilmesine yasal zemin hazırlamaya
dönük olmuş, geçmiş dönemlerden farklı olarak bölge sakinlerinin tasfiyesi ve
yaratılan rantın üst sınıflara aktarılması amacına hizmet etmiştir. 
Bir
yandan sağlıklı ve güvenli kentler oluşturmak için kentsel dönüşüm yasaları
çıkarılırken öte yandan da kaçak yapılaşmaya göz yumulması büyük bir ironidir.
Mevcut sağlıksız yerleşmelerin daha sağlıklı bir hâle getirilmesi daha zaruri
bir ihtiyaçtır.
Kaçak
yapılaşmayla oluşan alanların bir başka büyük sorunu da insanlarımızın yaşama
koşullarıdır. Her ne kadar kaçak yapılaşmayla gelişmiş olsa da büyük
kentlerimizde insanların bu koşullarda yaşıyor olması çok önemli sorunları
beraberinde getirmektedir. Elektrik, su gibi temel ihtiyaçlara ulaşılamaması
gerek sosyal yaşam gerekse sağlık açısından kentsel yaşama uygun olmayan
görüntüler oluşturmaktadır. Kaçak yapı sorununda yurttaş kadar devletin de
sorumlulukları olduğu düşünüldüğünde zorunlu olarak bu bölgelerde yaşamak zorunda
kalan yurttaşların bu sorunlarının çözülmesi de önemli bir görev olarak
önümüzde durmaktadır.
Bilindiği
üzere ülkemizde 20 milyonu aşan yapı stokunun yüzde 70’i ruhsatsız, kaçak
durumdadır. Mevcut binlerce kaçak yapıya her geçen gün yenileri eklenmektedir
ancak bu konutlarda insan onuruna yakışmayan görüntüler ortaya çıkmaktadır.
Özellikle İstanbul, Ankara, İzmir ve Bursa gibi metropollerde bir yanda lüks
binalar yükselirken ara mahallelerde kaçak yapılaşma hız kesmemektedir. Bu
kaçak yapılarda oturan yurttaşlar elektrik, su ihtiyaçlarını ya komşularından
veya şantiye elektriği alma yoluyla gidermektedirler. Öte yandan bu yapılardan
belediyeler 213 sayılı Vergi Usul Kanunu'nun 9 uncu maddesine istinaden emlak,
çevre, temizlik ve tabela vergisi gibi vergiler almaktadırlar.
Bu
bağlamda, bir yandan kaçak yapılaşmayla gelişmiş kentsel sorunların çözümü için
çalışmalar yapılırken; devam eden kaçak yapılaşma sürecinin yakından izlenmesi
büyük önem taşımaktadır. Kaçak yapılaşmanın devam ettiği bölgelerin ve kaçak
yapılaşmanın getirdiği sosyoekonomik sorunların ayrıntılı bir biçimde
incelenmesi; kaçak yapılaşmadan kimlerin rant sağladığının açıkça ortaya
konulması ve bu sürecin durdurulması için gerekli adımların bir an önce
atılması gerekmektedir. Bu çalışmalar sürerken hâlen bu bölgelerde yaşayan
insanlarımızın yaşama koşullarının iyileştirilmesine yönelik çalışmalar
yapılması ve kent yaşamına yakışmayan görüntülerin ortadan kaldırılması
gerekmektedir. Yukarıda sıralanan sorunların tespit edilerek çözümler üretilebilmesi
amacıyla Anayasa’nın 98 ve İç Tüzük’ün 104 ve 105’inci maddeleri gereğince
Meclis araştırması açılmasını teklif ederiz.
2.- Aydın Milletvekili Deniz
Depboylu ve 20 milletvekilinin, okula devam edemeyen, erken evlilik riski
altında olan kız çocuklarının korunması için yapılması gerekenlerin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/42)
Türkiye Büyük Millet Meclisi Başkanlığına
Son yıllarda
artış gösteren kadına yönelik şiddetin önlenmesi bağlamında ele alınması
gereken tedbirler, sorunun devam etmemesi ve daha da büyümemesi için önem
taşımaktadır. Bu önlemler arasında üzerinde durulması gereken “erken evlilik”
sorunu, maalesef 64’üncü Hükûmet Programı’nda sınırlı ve yetersiz olarak
programa alınmıştır. Bireylerin psikolojik, sosyolojik gelişimini ve
eğitimlerini tamamlayarak aile kurması; kurulan aile birliğinin devamlılığını
sağlıklı bir şekilde sürdürmede ve gelecek için sağlıklı nesiller yetiştirmede
de başarılı olma olasılığını arttıracaktır. Bu nedenle okula devam edemeyen,
erken evlilik riski altında olan kız çocuklarının korunmasına yönelik araştırma
ve çözüme yönelik çalışmalar yapmak üzere; Anayasa’nın 98’inci ve TBMM
İçtüzüğü’nün 104’üncü ve 105’inci maddeleri gereğince Meclis araştırması
açılmasını arz ve talep ederiz.
1) Deniz Depboylu (Aydın)
2) Erkan Akçay (Manisa)
3) Oktay Vural (İzmir)
4) Şefkat Çetin (Ankara)
5) Ahmet Selim Yurdakul (Antalya)
6) Ümit Özdağ (Gaziantep)
7) İsmail Ok (Balıkesir)
8) Seyfettin Yılmaz (Adana)
9) Yusuf Halaçoğlu (Kayseri)
10) Arzu Erdem (İstanbul)
11) Fahrettin Oğuz Tor (Kahramanmaraş)
12) Zühal Topcu (Ankara)
13) Ekmeleddin Mehmet İhsanoğlu (İstanbul)
14) Baki Şimşek (Mersin)
15) Nuri Okutan (Isparta)
16) Mevlüt Karakaya (Adana)
17) Mustafa Mit (Ankara)
18) Saffet Sancaklı (Kocaeli)
19) Ahmet Kenan Tanrıkulu (İzmir)
20) Mustafa Kalaycı (Konya)
21) Emin Haluk Ayhan (Denizli)
Genel Gerekçe:
Ülkemizde son yıllarda hızla artış
gösteren kadına yönelik şiddetle ilgili gerçekleşen ve basında yer alan olaylar
şüphesiz her birimizi üzmektedir. Şiddet olayları kesinlikle üzerinde
hassasiyetle durulması ve ciddi tedbirler alınması gereken en önemli
sorunlardan biridir. Ancak konuyla ilgili yapılacak çalışmaların başarıya
ulaşması için soruna daha geniş perspektiften bakarak çalışma yapılacak alanın
genişletilmesi gerekmektedir. Zira, gerçekleşen şiddet olayları buzdağının
görünen tarafıdır. Kadına yönelik şiddet fiziksel boyutla sınırlı kalmamakta,
ekonomik, duygusal ve cinsel şiddet çoğunlukla ya dile getirilmemekte ya da göz
ardı edilmektedir. Kadınlarımızın toplumsal alanda yaşadığı ekonomik, kültürel,
siyasi, eğitim ve istihdam sorunları ayrıntılı olarak incelenecek kadar
zengindir.
64’üncü Hükümet Programı’nda ele alınan konular arasında,
kadına yönelik şiddetin engellenmesi bağlamında özellikle ele alınması gereken
erken yaşta evliliklerin engellenmesine yönelik yapılacak çalışmalar, aileye
yönelik eğitim hizmetleriyle sınırlandırılmıştır. Erken dönemde, diğer bir
deyişle çocuk evliliklerinde kız çocuklarının maruz kaldığı şiddetin diğer
dönemdeki evliliklere göre daha yaygın olduğu gözden kaçmamalıdır. Uluslararası
Kadın Araştırmaları Merkezinin yaptığı araştırmaya göre, çocuk yaşta evlenen
kız çocuklarının diğer yaş gruplarındaki kadınlara göre fiziksel şiddete 2 kat,
cinsel şiddete ise 3 kat daha fazla maruz kaldığı belirtilmektedir. Ayrıca,
çocuk gelinlerin uğradıkları fiziksel şiddetten dolayı eşlerini haklı görme
olasılıkları da daha yüksektir. Bu durumda yaşanan şiddetin gizli kalma
ihtimali yüksek olacaktır. İlerleyen süreçte ise tablo daha da kötüleşebilecek uygulanan şiddetin cinayet ile sonlanması
riski oluşacaktır. Ayrıca, depresif belirtilerin çocuk gelinlerde 18 yaş üstü
evlilere göre daha yaygın olduğu ve intihar düşüncelerinin 10-17 yaşındaki evli
çocuklarda evli olmayanlara göre daha yüksek olduğu görülmüştür.
TÜİK
2014 verilerine göre, 16-17 yaş arasında 1.670 erkek, 34.629 kız çocuğunun
evlendiği bildirilmektedir. Ancak, Türkiye'de evli olan çocuk sayısının 181 bin
civarında olduğu bilgisi de mevcuttur. TÜİK araştırmalarını 16-17 yaş arasında
sınırlandırmış ve bu araştırmayı resmî evlilik kayıtlarına göre yapmış
bulunmaktadır. Maalesef ülkemizde çok daha erken yaşta çocuk evliliklerinin
gerçekleştiğini ve bu evliliklerin hepsinin yasal olarak gerçekleşmediğini de
bilmekteyiz.
Sorunun
çözümü için hukuk sisteminde “çocuk gelin” kavramının tekrar ele alınarak
kanuna göre değişiklik göstermesinin önüne geçilmelidir. Zira, Türk Medeni
Kanunu'na göre 17 yaşını doldurmamış kızlar, Çocuk Koruma Kanunu'na göre 18
yaşını doldurmamış kızlar, Türk Ceza Kanunu'na göre ise 15 yaşını doldurmamış
kızlar çocuk gelin sayılmaktadırlar. Kanunlar arasındaki bu uyumsuzluk,
geleneksel yaşayışa sahip ailelerin kız çocuklarını erken yaşta evlendirmelerine
karşı verilen tüm mücadeleleri sonuçsuz bırakmaktadır.
Erken
yaşta evlenmek kız çocuklarının eğitim hayatının da sonlanmasına neden
olmaktadır. Erken evliliklerin mağdurlarının daha fazla kız çocukları olduğu
göz önüne alındığında erken yaş evliliklerinin daha çok kız çocuklarının
eğitimini yarıda kestiği öne sürülebilir. Bunun sonucunda ise toplumda kadın ve
erkekler arasında var olan eşitsizlik daha da derinleşecek, kadının sosyal,
kültürel ve ekonomik hayattaki gücü zayıflayacaktır.
Millî
Eğitim Bakanlığının sunduğu bilgilere göre, 2013 yılında 174.625 öğrenci
ilköğretim kurumlarını (ilkokul ve ortaokul) terk ederken, 2014 yılında
ilköğretim kurumlarında öğrenim gören 234.932 öğrenci okulu terk etmiştir.
Ancak, açıklanan bilgilerde okulu terk eden öğrencilerin cinsiyet bilgileri
sunulmamıştır.
Eğitimine
devam edemeyen kız çocuklarımızın sayısının ve terk nedenlerinin araştırılması,
erken evlilik riskinin göz önüne alınarak kız çocuklarının korunması ve bu
sorunun çözümüne yönelik daha ayrıntılı çalışmanın planlanması amacıyla Meclis
Araştırma Komisyonu kurulması önem arz etmektedir. 
3.- Adana Milletvekili Meral
Danış Beştaş ve 23 milletvekilinin, Adana’da meydana gelen suda boğulmalara
bağlı ölüm olaylarının araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/43)
Türkiye Büyük
Millet Meclisi Başkanlığına
Adana ilinde meydana gelen suda
boğulmalara bağlı ölüm olaylarının ne şekilde gerçekleştiğiyle sebeplerini
tespit etmek amacıyla Anayasa’nın 98’inci İç Tüzük’ün 104 ve 105’inci maddeleri
gereğince ekte sunulan gerekçe çerçevesinde Meclis araştırması açılmasını
aşağıda imzası bulunanlar olarak arz ve teklif ederiz.
1)
Meral Danış Beştaş  (Adana)
2)
İdris Baluken  (Diyarbakır)
3)
Filiz Kerestecioğlu  (İstanbul)
4)
Garo Paylan  (İstanbul)
5)
Hüda Kaya  (İstanbul)
6)
Müslüm Doğan  (İzmir)
7)
Ayhan Bilgen  (Kars)
8)
Ali Atalan  (Mardin)
9)
Erol Dora  (Mardin)
10)
Mithat Sancar (Mardin)
11)
Ahmet Yıldırım  (Muş)
12)
Burcu Çelik Özkan  (Muş)
13)
Besime Konca  (Siirt)
14)
Kadri Yıldırım (Siirt)
15)
Aycan İrmez  (Şırnak)
16)
Faysal Sarıyıldız  (Şırnak)
17)Ferhat
Encu (Şırnak)
18)
Leyla Birlik  (Şırnak)
19)Dilek
Öcalan  (Şanlıurfa)
20)
İbrahim Ayhan  (Şanlıurfa)
21)
Osman Baydemir  (Şanlıurfa)
22)
Alican Önlü  (Tunceli)
23)Nadir
Yıldırım (Van)
24)Tuğba
Hezer Öztürk  (Van)

Gerekçe:
Yaz aylarının başlangıcı ile birlikte
Adana ilinin gündemine giren en büyük sorunlardan birisi de suda boğulmalardır.
Şehirde bulunan sulama kanalları ile baraj gölleri ve nehirlerde sıcaktan
bunalan vatandaşların kontrolsüz bir biçimde suya atlamaları neticesinde ciddi
oranlarda ölümler gerçekleşmektedir.
Kamuoyuna yansıyan verilere göre: 2008 yılında 21;
2009'da 23; 2010'da 21; 2011'de 27; 2012'de 32; 2013'te 34; 2014'te 40 kişi,
2015 yılının ilk sekiz ayında ise 27 kişi olmak üzere son yedi yılda 225 kişi
boğularak hayatını kaybetmiş, bu yedi yıllık süreç içinde toplam 92 kişi de
boğulmak üzereyken kurtarılmıştır. Bahse konu ölümlerin en büyük müsebbibi
zaman içerisinde şehir içinde kalan sulama kanalları ve kanal çevresinde
yeterli güvenlik önlemlerinin alınmayışıdır. Nitekim, 2008 yılında 14 yaşındaki bir çocuğun kanalda boğularak ölümü
neticesinde ölenin ailesinin, sorumlu tuttukları DSİ ve Büyükşehir Belediyesi
aleyhine Adana 1. İdare Mahkemesinde açtıkları davayı kazanmaları, söz konusu
ölümleri gündemleştirmiş ise de sorumlu birimler sadece geçici çözümler ile
yetinmiş, sorunun temeline ilişkin herhangi bir çalışma yapılmamıştır.
DSİ
yetkileri bu konuda yaptığı açıklamalarda kanal kenarlarına "uyarıcı
tabelalar" koyduklarını ve yine sulama kanalları çevresinde güvenlik
bariyerleri koyma yönünde çalışma yürüttüklerini ancak bariyer uygulamasının
"kent estetiğini" bozduğu gerekçesiyle kabul görmediğini
kaydetmiştir. Kısmen konulan korkuluklar da işlevsizdir. Hâlihazırda
"uyarıcı tabelalar" ölenlerin çoğunun çocuk oluşu ve okuma-yazma
bilmemeleri nedeniyle işlevsel nitelikte değildir. Kuşkusuz bariyer uygulaması
yahut kanal kenarlarında güvenlik birimleri oluşturulması daha etkin bir çözüm
yöntemi olarak görünmektedir. Zira Adana Emniyet Müdürlüğüne bağlı ekiplerin
helikopterle havadan yahut yine polis ekiplerinin karadan boğulmalardan
kaynaklı ölümleri engelleyemediği açıktır.
Harran
Üniversitesi tarafından geçtiğimiz Ocak ayında yapılan bir çalışmaya göre;
Adana'da gerçekleşen boğulma olgularının yüzde 36,2 oranı ile en sık 11-20 yaş
grubunda yer aldığı ve tüm olguların yüzde 60,67'sinin 20 yaşının altında
olduğu saptanmıştır. Bu farkın temelinde; yeterince yüzme bilmeyen ve akıntılı
ortamda, arkadaş gruplarıyla oyun havasında hareket etme ve grup psikolojisi
içinde kendini çekememe rol almaktadır. Adana'nın nüfus yoğunluğu yüksek olan
bir il olması, özellikle genç nüfus oranının yüksekliği, sulama kanallarının
şehir içinden geçmesi nedeniyle su kaynaklarına ulaşımın kolay olması, oyun ve
serinleme anlamında yeterince alternatifin bulunmaması ve denetim yetersizliği
gibi nedenler suda boğulan 20 yaş altı çocuk ve ergenlerin sayısındaki artışı
açıklamaktadır. Yine Adana'da gerçekleşen suda boğulma vakalarının yerlerinin
dünya geneline göre farklı olmasının temelinde Adana şehrinin yakınında çok
sayıda sulama amaçlı kanalların bulunması yer almaktadır.
Belirtmiş
olduğum hususlar Adana'da meydana gelen suda boğulma kaynaklı ölümlerin ülke
gündeminde ciddi bir yer işgal ettiğini açıklamaktadır. Üstelik söz konusu
vakıaların gün geçtikçe artması bu sorunun acilen gündemleştirilmesini ve bu
yönlü bir çalışma yapılmasını gerekli kılmaktadır. Bu nedenle suda
boğulmalardan kaynaklı ölümlerin detaylı bir biçimde araştırılması, sorun ve
sorumluların tespit edilmesi için bir araştırma komisyonu kurulması için işbu
meclis araştırmasını talep etmek gerekmiştir. 
BAŞKAN
– Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler, sırası geldiğinde yapılacaktır. 
Halkların
Demokratik Partisi Grubunun, İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım: 
VIII.- ÖNERİLER
A) Siyasi Parti Grubu
Önerileri
1.- HDP Grubunun, Şırnak
Milletvekili Ferhat Encu ve arkadaşları tarafından, Uludere'de meydana gelen
olayla ilgili sürecin araştırılarak alınması gereken önlemlerin belirlenmesi
amacıyla 28/12/2015 tarihinde Türkiye Büyük Millet Meclisi Başkanlığına
verilmiş olan Meclis araştırması açılmasına ilişkin önergenin, Genel Kurulun 29
Aralık 2015 Salı günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi 
29/12/2015
Türkiye Büyük Millet Meclisi Başkanlığına
Danışma
Kurulunun 29.12.2015 Salı günü (Bugün) yaptığı toplantısında, siyasi parti
grupları arasında oy birliği sağlanamadığından grubumuzun aşağıdaki önerisini,
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Çağlar
Demirel 
 Diyarbakır
 Grup
Başkan Vekili
Öneri:

28
Aralık 2015 tarihinde, Şırnak Milletvekili Ferhat Encu ve arkadaşları
tarafından verilen (419 sıra numaralı), "28/12/2011 tarihinde Roboski'de
savaş uçaklarından atılan bombalar ile katledilen 34 sivil vatandaş için
başlatılmış olan, ve önce Uludere Cumhuriyet Başsavcılığı kararı ile dosyada
gizlilik uygulanan daha sonra Diyarbakır Cumhuriyet Başsavcılığının görevsizlik
kararı verdiği, en son Genelkurmay Başkanlığı Askerî Savcılığının takipsizlik
ile üstünü örtmeye çalıştığı dava ile ilgili hukuki sürecin ve katliam ile
ilgili bütün detayların" araştırılması amacıyla Türkiye Büyük Millet
Meclisine verilmiş olan Meclis Araştırma Önergesinin Genel Kurulun bilgisine
sunulmak üzere bekleyen diğer önergelerin önüne alınarak, 29/12/2015 Salı günlü
birleşimde sunuşlarda okunması ve görüşmelerin aynı tarihli birleşimde
yapılması önerilmiştir. 
BAŞKAN
– Halkların Demokratik Partisi Grubu önerisi lehinde ilk söz Ertuğrul Kürkcü… 
Buyurun
Sayın Kürkcü, İzmir Milletvekili. (HDP sıralarından alkışlar) 
Süreniz
on dakikadır. 
ERTUĞRUL
KÜRKCÜ (İzmir) – Sayın Başkan, sevgili arkadaşlar; bu araştırma önergesinin
lehinde tutum takınmanızı istiyoruz, çünkü dört yıldan beri hakları ve
hukukları kendilerine iade edilmemiş 34 insanın ailesi, yakınları ve bir bütün
olarak Kürt halkı karşısında ödenmesi gereken bir borç var. Türkiye Büyük
Millet Meclisi bu meseleyi ilk defa tartışmıyor. Katliamın hemen ardından
kurulan bir araştırma, İnsan Hakları İnceleme Komisyonunun bir alt komisyonuyla
bu hakikati ortaya çıkarmak için Meclis adım attı. Ancak bu komisyonun Meclisin
önüne getirdiği hakikat, hakikat olmayan bir şeydi. Döndü ve Kürt halkına,
Türkiye halklarına dedi ki: “34 köylüyü uçaklar vurdu. Kimin vurduğunu ve niye
vurduğunu bilmiyoruz. Kastı da bilmiyoruz. Hiçbir şey bilmiyoruz.” Ancak bunun
kocaman bir yalan olduğu bugün çok daha iyi ortada. Çünkü bu Meclis araştırma
komisyonunun, İnsan Hakları Komisyonunun incelemesiyle aynı sırada cereyan eden
bir adli kovuşturma aslında bütün gerçeği hiç değilse tanıklar düzeyinde ortaya
çıkardı. Hepimiz şimdi biliyoruz ki, Genelkurmay Askerî Savcılığının Necdet
Özel’i, dönemin Genelkurmay Başkanını soruşturmadan bağışık tutmak için verdiği
kararda dayandığı olguları, iddiaları çürüten bir sonuç verdi. Sürecin her
aşamasında, Roboski’de, Türkiye sınırının 5 kilometre ötesinde vurulan
köylülerin herhangi bir biçimde bir şiddet olayının parçası olmadığını, onların
köylüler olduklarını ve siviller olduklarını, her düzeyde… 2. Ordu Komutanlığı
İstihbarat Subaylığı, Batman 2. İHA Filo Komutanlığı, Diyarbakır 2. Hava Kuvvet
Komutanlığı, Şırnak Jandarma Komando Tugay Komutanlığı, İHA komutanlıkları
tarafından üstlerine söylendi ki: “Bunlar sizin söylediğiniz gibi ‘terörist’
değildir. Bunları vurmak büyük bir hata olur.” 
Ancak,
gene, Genelkurmay Başkanlığı askerî savcılığının verdiği kararda görüldüğüne
göre, Genelkurmay Başkanı Necdet Özel kendisi, bizzat, kendi evinden hava
harekâtı için emir verdi ve o gece 34 köylü göz göre göre, herkesin gözleri
önünde, hakikat önümüzden akıp giderken “Teröristtir.” denilerek öldürüldüler.
Uluslararası savaş hukukuna göre teröristler de böyle öldürülebilir mi? Bu
bahsidiğer, bunu bir kenara bırakıyorum ama “Şüphe sanık lehinedir.” ilkesi bu
olayda tamamen çöpe atıldı ve bir katliamla karşı karşıya kaldık. Meclis bu
katliamın arkasındaki saikleri ve katliamın faillerini bugüne kadar ortaya
çıkartmadı ama halk, bu konuya ilgi gösteren insan hakları savunucuları, tek
tek gazeteciler bu olayın peşini bırakmadılar. Şimdi artık sabittir ki bu
katliam, esasen, sözüm ona bir askerî politik zafer ümidiyle, PKK’ye karşı bir
üstünlük sağlama kastıyla, arada sivillerin de olabileceği göz önüne alınarak,
“Buna değer.” denilerek köylülere ateş açılmıştır, öldürülmüşlerdir ve ondan
sonra da onlardan seslerini kesmeleri istenmiştir. 
Bugün
Kürt halkının her kesiminde, her yerde bu katliamın acısı yüreklerdedir,
bununla ödeşilmemiştir, bu acı soğumamıştır ve her yeni acıyla birlikte bu acı
depreşmektedir. Meclisin, o nedenle bu meseleye el atması acil bir
zorunluluktur. Yoksa şimdi yeniden girdiğimiz savaş ve çatışma ikliminde her
yeni ölümle birlikte Roboski yarası yeniden kanamakta, herkes yeniden bir kere
daha devlet ile halk arasında artık bir daha ortaklık, barışma olabileceğine
dair umutlarını bir kenara bırakmaktadır. Ruhi bir kopuş, her gün asidin demiri
kemirdiği gibi, pasın demiri kemirdiği gibi halklarımız arasındaki dokuları
kemirmektedir. O nedenle Meclis, belki de, belki de şunu yapabilir: Yürütmenin
egemenliğinden kendisini kurtarabilirse Kürt halkının önüne hakiki bir tablo
koyabilir. “Gerçek budur, hakikat budur; sizinle yüzleşiyoruz, ödeşiyoruz.
Askerin yaptığı, Hükûmetin yaptığı bu katliamı biz kabul etmiyoruz.” diyebilir.
O zaman, hakikaten bir yeniden ortaklık kapısı açılabilir. 
Bu katliamın sorumluluğunun Necdet Özel ve dönemin
Başbakanı Tayyip Erdoğan’da olduğuna zerre kadar şüphe yoktur. Çünkü zaten
Genelkurmay Başkanlığı katliamın ardından yayınladığı bildiriyle, kendilerinin
bu katliamı sınır ötesi harekât yetkisine dayanarak yaptıklarını söylemiştir.
Buradaki yanlış, sınır ötesi harekât yetkisinin kendilerinde olmadığıdır;
doğrusu, sınır ötesi harekât yetkisinin Hükûmette olduğudur. Hükûmet adına
“vur” emri yetkisinin angajman kuralları dolayısıyla Başbakan Tayyip Erdoğan
tarafından kullanıldığı da apaçık bir hakikattir. Bu iki yetkili bu katliama
karar vermişlerdir. Şimdi bu katliamla bütün Türkiye ödeşmek zorunda
kalmaktadır asıl failler ödeşmedikleri için. 
Sevgili arkadaşlar, derim ki Meclis bu işe tekrar el
koysun. Bu işe el koyduğu zaman aslında Kürt sorunu dediğimiz şeyin
anatomisinin bu olayda da kendisini ortaya çıkarttığını görecektir. Çok
açıktır; Türkiye’yi yönetenler, Kürt halkıyla Kürdistan devrimcileri arasında
herhangi bir ayrım gözetmemektedirler, onların bir ve aynı şey olduğuna karar
vermişlerdir. Nitekim bugün Sur’da, bugün Silopi’de, bugün Varto’da, başka
yerlerde sürüp giden harekâtların hepsi de bu mantıkla süregitmektedir. Öyle
mi; siz onlar arasında bir ayrım yok mu diyorsunuz. O zaman, bu ayrım yoksa
karşı karşıya kaldığınız şeyin bir terör vakası olduğunu da söylemekten
vazgeçeceksiniz. Başka bir şey var demektir. Bir halk isyanıyla karşı karşıya
olduğunuz hakikatiyle yüzleşeceksiniz. 
İkincisi:
Halk da aslında kendisini Kürdistan’ın tamamının bir parçası olarak
görmektedir, bir Kürdistan iç pazarı olduğu mantığıyla hareket etmektedir,
değişilecek mallara ulaşabilmenin en kısa, en kolay, en ucuz ve en verimli
yolunun sınırın öte tarafında olduğunu bilmektedir, burada bir iç pazar
bulunduğu bilgisiyle hareket etmektedir. Bu iki hakikatin birbiriyle çatıştığı
yerde doğmuştur Kürt meselesi. Bu meseleyi çözebilmek bakımından da bu katliamı
Meclis aydınlatırsa çok önemli bir iş yapmış olacaktır. Bunu aydınlattığı
zaman, bugün karşı karşıya kaldığımız çatışma durumunu anlamak için ileriye
doğru bir adım atacaktır. 
Bakın,
bizim Türkiye’yi yönetenler; Başbakanımız, Cumhurbaşkanımız ne kadar
müşfiktirler isyancıları anlamak bakımından. DAİŞ’te haklı bir öfke, haklı bir
isyan görebilenler, bugün Türkiye'de şiddetle başa çıkmak için ayağa
kalkanların hiçbir hakkı olmadığından yüzde yüz emindirler, onlara siyasi
lügatta bulunabilecek en ağır sözcüklerle saldırmaktan imtina etmemektedirler. 
Meclis
-gerçekten ben ummak istiyorum bu Meclise girdiğim günden beri- bir gün olsun
2000’lerin başında Irak Savaşı başlarken gösterdiği gücü gösterebilecek midir;
Amerika Birleşik Devletleri’nin Irak’a saldırı çağrısına “hayır” cevabı vererek
egemenlerin kararına itiraz edebilen ve bu yüzden de Türkiye’ye bütün dünyada
büyük bir itibar kazandırabilen bir Meclis hâlini yeniden alabilecek midir?
Eğer Kürt halkına karşı, o gün Irak’a karşı tavrını yeniden takınabilirse, ona
yönelik askerî harekâtlara karşı ayağa kalkabilirse bu Meclis, hakikaten bütün
Türkiye’nin Meclisi olacaktır, o zaman o Meclisin altında yaşamak için şimdi
gönülleri kararmış olan Kürtler de bir kere daha düşüneceklerdir yoksa önümüz
hiç de çok aydınlık gözükmüyor.
Teşekkür
ederim. (HDP sıralarından alkışlar)
BAŞKAN – Teşekkürler Sayın Kürkcü.
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı…
MEHMET
NACİ BOSTANCI (Amasya) – Sayın konuşmacı, Uludere’de yaşanan olayla dönemin
Başbakanı arasında bir illiyet bağı kurmuştur. O çerçevede bizim geçmişteki
Genel Başkanımıza yönelik bir durum vardır. 69’a göre söz istiyorum.
BAŞKAN
– İki dakika Sayın Bostancı, başka bir sataşmaya meydan vermeden. 
Buyurun.
(AK PARTİ sıralarından alkışlar)
IX.- SATAŞMALARA İLİŞKİN
KONUŞMALAR
1.- Amasya Milletvekili
Mehmet Naci Bostancı’nın, İzmir Milletvekili Ertuğrul Kürkcü’nün HDP grup
önerisi üzerinde yaptığı konuşması sırasında AK PARTİ Grubu eski Başkanına
sataşması nedeniyle konuşması
MEHMET
NACİ BOSTANCI (Amasya) – Sayın Başkanım, değerli arkadaşlar; Uludere’de yaşanan
hadise talihsiz bir hadisedir. Ben Şırnak’a da gittim, orada o acıyı çeken
insanlarla da kucaklaştım. O dönemde yaşanan bu acıya bütün millet sahip çıktı.
Buradaki diskurda, söylemde ifade edildiği gibi Kürt halkının, Kürt halkının acısı
demek doğru bir tavır değil, insanlığın acısıdır. Nerede bir mazlumiyet varsa
insanlığın acısıdır. Sürekli acıları etnik bir hapishaneye sokmaya çalışmak iyi
bir dil değil, barışçı bir dil değil, bir kere bunu söyleyeyim. (AK PARTİ
sıralarından alkışlar)
BURCU
ÇELİK ÖZKAN (Muş) – Roboski’yi andınız mı bu sene?
MEHMET
NACİ BOSTANCI (Devamla) – İkincisi, yaşanan evet, talihsiz bir hadisedir. Nice
talihsiz hadiselerden birisidir. Bu ülkede otuz yıldır terör var, otuz yıldır
öldürülen insanlar var, otuz yıldır gözlerine bakılamayacak çocuklar var. Biz
barış istiyorsak hepsine ilişkin kucaklayıcı bir dili kurmak durumundayız.
Etnik hapishanelerin içinden barışçı diskur çıkmaz. Hele hele, bu ülkede birlik
ve beraberlik istiyorsak dilimize dikkat edeceğiz. Yaşanan bu tür dramatik
olaylarla ilgili elimizde hiçbir delil, ispat olmaksızın illiyet bağları kurmak
ve bir tür siyasal hesap duygusuyla Recep Tayyip Erdoğan’la bağlantılı filan
gibi laflar etmek doğru değildir. Eğer barış talep ediyorsanız, bu siyasal dil bir
barış dili değildir arkadaşlar.
Öte
yandan, “kürdistan devrimcileri ile Kürt halkı arasında bir fark yok.” ne
demek! Kürt halkı kim? Sadece orada oturan insanların oylarını oraya getiren
insanlar değil ki. Aynı zamanda Kürt halkı, burada çok farklı partilerden
insanlara oy veren insanlar. Sizin “kürdistan devrimcisi” dediğiniz
teröristlerdir ve o teröristler barikatların arkasına geçtikleri için o
insanlar acı çekiyor, oraları terk etmek durumunda kalıyor. (AK PARTİ
sıralarından alkışlar) Siz Kürt halkının gerçek acısını…
(Mikrofon
otomatik cihaz tarafından kapatıldı) 
MEHMET
NACİ BOSTANCI (Devamla) – …ve onlara bu acıyı yaşatan teröristleri görün.
Saygılarımla.
(AK PARTİ sıralarından alkışlar)
BAŞKAN
– Teşekkürler Sayın Bostancı.
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken…
İDRİS
BALUKEN (Diyarbakır) – Sayın hatip konuşması sırasında bizi acıları
etnikleştirmekle ve etnik hapishaneden çıkmamakla suçladı. Dolayısıyla,
grubumuza açıktan bir sataşmada bulundu. Ona Ertuğrul Bey cevap verecek.
BAŞKAN
– Buyurun Sayın Kürkcü.
Lütfen
başka bir sataşmaya meydan vermeyelim.
İki
dakika süreniz.
BÜLENT
TURAN (Çanakkale) – Sayın Başkan, niye söz verdiniz?
FARUK
ÖZLÜ (Düzce) – Sayın Başkan, niye söz veriyorsunuz ki?
İDRİS
BALUKEN (Diyarbakır) – Dinlemediniz mi?
2.- İzmir Milletvekili
Ertuğrul Kürkcü’nün, Amasya Milletvekili Mehmet Naci Bostancı’nın sataşma
nedeniyle yaptığı konuşması sırasında HDP Grubuna sataşması nedeniyle konuşması
ERTUĞRUL
KÜRKCÜ (İzmir) – Size cevap verebilmem için söz verdi. (HDP sıralarından
alkışlar)
Naci
Bey, bir tek olaydan söz ediyoruz, birçok olaydan değil, Roboski’deki
katliamdan. O köyde hiç Türk yaşamıyor, Arap da yaşamıyor, eskiden Ermeniler
yaşarmış, onların mezarlarını gördük fakat onlar da yoklar. Dolayısıyla, öldürülenler
arasında Kürt olmayan hiç kimse olmadığı için… Bu ölüm, evet, ben Kürt değilim,
beni de etkiliyor ama esasen Kürt halkının Kürtçe konuşan, o tarihe, o kültüre,
o coğrafyaya ait olan insanların canını yakıyor ve Türkiye’deki mesele de… 
MEHMET
NACİ BOSTANCI (Amasya) – Herkesin, herkesin Ertuğrul Bey.
ERTUĞRUL
KÜRKCÜ (Devamla) – Türkiye’de herkesi yaksaydı, “Sizi de bak, sonra
teröristlikle itham ederim, ona göre, kesin sesinizi.” demezlerdi Türkiye’yi
yönetenler. Herkesin içini aynı şekilde yakmadı. Herkesin annesinin, babasının,
kardeşinin, akrabasının canını öncelikle yakıyor ve bu acıyı da niyeyse
Türkiye’de en çok Kürtler çekiyor çünkü kitlesel olarak bir şeye itiraz ediyor,
en çok kurşun onlara isabet ediyor, en çok dayağı onlar yiyor, en çok sürgün
edilenler onlardır.
NURETTİN
YAŞAR (Malatya) – Siz olmasanız daha az kurşun yiyecekler Sayın Kürkcü.
ERTUĞRUL
KÜRKCÜ (Devamla) – Bütün bunlar nedeniyle ortada bir ulusal mesele, ortada bir
hak meselesi, bir kimlik meselesi olduğu için kimliklerden söz ediyoruz. Yoksa,
ekmek davası için isyan edenin davasını da takip ediyoruz ama ekmek davası için
isyan edenler başka bir kategoride muamele görüyorlar. Burada ise başka bir
çatışmayla karşı karşıyayız. Her şeyi adlı adınca çağırmak, her şeyi olduğu
gibi adlandırmak doğrusudur. O yüzden Türkiye’nin bir Kürt meselesi vardır, bu
kapsamdadır karşı karşıya kaldığımız her şey, adını doğru koyarak çözmek
zorundayız. Karşı karşıya kaldığımız mesele bir terör meselesi değil, bir hak
meselesidir. (HDP sıralarından alkışlar) 
BAŞKAN
– Evet, teşekkür ediyoruz. 
VIII.- ÖNERİLER (Devam)
A) Siyasi Parti Grubu
Önerileri (Devam)
1.- HDP Grubunun, Şırnak
Milletvekili Ferhat Encu ve arkadaşları tarafından, Uludere'de meydana gelen
olayla ilgili sürecin araştırılarak alınması gereken önlemlerin belirlenmesi
amacıyla 28/12/2015 tarihinde Türkiye Büyük Millet Meclisi Başkanlığına
verilmiş olan Meclis araştırması açılmasına ilişkin önergenin, Genel Kurulun 29
Aralık 2015 Salı günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi (Devam)
BAŞKAN
– Şimdi, Halkların Demokratik Partisi Grubu önerisi aleyhinde ilk söz, Mehmet
Bekaroğlu İstanbul Milletvekili. 
Buyurun
Sayın Bekaroğlu. (CHP sıralarından alkışlar) 
MEHMET
BEKAROĞLU (İstanbul) – Sayın Başkan, değerli milletvekilleri; Halkların
Demokratik Partisi Grubu önerisi üzerine söz aldım. 
Bugün
burada konuştuğumuz konu, Türkiye Cumhuriyeti tarihinin en trajik konularından
biri; 34 insan öldü, bunların 19’u çocuktu. 
Değerli
arkadaşlarım, bu insanların niye öldüğü, bu ölümlerin sorumlularının kim olduğu
maalesef bilinmiyor. Cumhuriyet tarihinde benzer onlarca olay gibi bu olayın da
üstü örtüldü, gerçek olan bu. Kaza mı, ihmal mi? İşte, bu kafilenin içinde
bulunan insanların terörist olduğu mu sanıldı? TSK bunu nasıl ayıramadı? Bütün
bu sorular havada duruyor. Çünkü hem yargı sürecinde hem de Türkiye Büyük
Millet Meclisinin -sanıyorum- İnsan Hakları Komisyonunun alt komisyonunda bu
dava açılmadı. Bildiğiniz gibi, ilk dava Diyarbakır’da, Şırnak’ta, daha sonra
askerî mahkemeye havale edildi konu, askerî mahkemeler de yine bildiğiniz gibi
takipsizlik kararı verdiler. Meclis komisyonu da hiçbir üst düzey yani o günden
sorumlu olan insanların ifadesine ya da görüşüne başvurmadan karar verdi ve
olayın üstü örtüldü. 
Şimdi,
arkadaşlar, dönemin Başbakanı, dönemin Genelkurmay Başkanı sorumludur,
değildir, bunu bilmiyoruz yani bu şekilde de suçlamıyoruz ama o gün olup biten
her şeyden elbette bu ülkeyi yönetenler sorumludur. Dolayısıyla, mahkemelerin
de, Meclis komisyonlarının da onların bilgilerine başvurması gerekiyor. Bu
konu, yani 34 insanın öldüğü, cumhuriyet tarihinin bu en trajik konusu maalesef
aydınlatılamamıştır. Bu konu aydınlatılamadığından dolayı ondan sonra benzer
onlarca olay oldu, insanlarımız ölmeye devam ediyor, çocuklar ölmeye devam
ediyor ve biz susuyoruz, Türkiye Büyük Millet Meclisi susuyor. Böyle bir hakkımız yok, böyle bir
lüksümüz yok değerli arkadaşlarım. 
Bu insanlar yanlışlıkla, kimin tarafından, emri kim
verdi, neler oldu… Bu gelen kafilenin gerçekten daha evvel de -kimileri
kaçakçılık diyor, kimileri sınır ticareti diyor- bu işleri yaptığı bilinmiyor
muydu? En basit sorulara bile ne mahkemelerde ne de Meclis araştırma
komisyonunda cevap verildi değerli arkadaşlarım. Tek bir şüpheli de yok. 34
insan ölmüş, 19’u çocuk ama bir tek şüpheliye soru sorulmamış. Ne olmuş belli
değil, kim vurduya gitti. 
Değerli arkadaşlarım, değerli milletvekilleri; aslında
burada büyük bir insanlık trajedisi üzerinde konuşuyoruz ama esas sorun
hukuktur. Burada, sadece 34 kişi katledilmedi, esasen hukuk katledildi ve
katledilmeye devam ediyor değerli arkadaşlarım. Eğer bir ülkede bunun gibi
olaylar cezasız kalıyorsa, eğer bir ülkede hikmeti hükümetten söz ediliyorsa,
böylesine büyük olayların üstü örtülüyorsa, devlet sırrı böylesine hoyratça
kullanılıyorsa o ülkede demokrasinin varlığından söz edemeyiz, insan
haklarından söz edemeyiz, o ülke karanlıktan kurtulamaz değerli arkadaşlarım,
değerli dostlarım. Şu anda Türkiye’nin yaşadığı problem budur. 
Bugün burada sadece Roboski’yi değil, aslında Türkiye’yi
konuşuyoruz. Bir dönemin üstü örtüldü, 1990’lı yıllar. Ben hatırlıyorum, Adalet
ve Kalkınma Partisinden çok sayıda arkadaşlarım bu cümleyi tekrarlarlardı,
“Üstü örtüldü.” derlerdi, “Bunların hesabının sorulması gerekiyor, hukuk
devleti.” diyorlardı. Peki, kendi dönemlerinde Roboski gibi kaç tane olayın üstü örtüldü? Ne oldu? Yani, hukuk başkalarına
lazım olunca neredeyiz değerli arkadaşlarım? Faili meçhuller ne oldu? Ben
hatırlıyorum dönemin Sayın Cumhurbaşkanının ve şu andaki Başbakanın “Bizim
dönemimizde hiçbir şekilde faili bulunmayan olay kalmayacak.” diye yaptıkları
açıklamaları. Peki, Roboski’nin failleri nerede? 34 insan niçin öldü değerli
arkadaşlarım? 
Değerli
milletvekilleri, hukuk devletinde devlet her şeyi hukuk içinde yapmak
zorundadır, terörle mücadeleyi de hukuk içinde yapmak zorundadır, yoksa
devletin meşruiyeti tartışılır. İşte, böylesine olayları örterek bu devleti
hukuk devleti olmaktan çıkarıyoruz. Eğer hukuk olmazsa, eğer hukuk herkes için
geçerli olmazsa, eğer sokaktaki insan kendisine bir haksızlık, bir yanlışlık
ulaştığında hakkının kendisine teslim edileceğine inanmazsa, bu inancını
kaybederse o ülkede hiçbir şey olmaz, insan haklarından falan söz edemeyiz,
demokrasiden falan söz edemeyiz, bunlar yalan olur; ekonomi de olmaz, ticaret
de olmaz, hiçbir şey olmaz. Böylesine bir devlette hukukun işlemediği bir yerde
kim nasıl yatırım yapacak, nasıl büyüyecek, nasıl gelişecek, bu kadar işsiz
insanlara nasıl iş bulacaksınız? Hayır, arkadaşlar, hukuk olmazsa hiçbir şey
olmaz ve ülke giderek karanlığa doğru yuvarlanır, kimse kusura bakmasın.
Ülkemiz maalesef karanlığa doğru yuvarlanıyor. Bugün ülkemizin bir bölgesinde
yaşanan olaylar gerçekten cumhuriyet tarihinde görülmedi değerli arkadaşlar.
1990’lı yıllarda benzer olaylar yaşadık, faili meçhuller yaşadık, terör çok
arttı, o bölgede köy boşaltmalarından insan hakları ihlallerine kadar dünya
kadar olaylar yaşandı ama olaylar kırsal kesimde ağırlıklı bir şekilde
oluyordu. Hiçbir zaman Türkiye'nin bir bölgesinde, şehirlerde böylesine bir
olay görülmedi, yaşanmadı. Ağzımızı açtığımız zaman hemen taraflar bizi bir
tarafa doğru itmeye çalışıyor. Öyle değil arkadaşlar, burada taraf olunmaz. 
Geçtiğimiz
gün bu kürsüden arkadaşlarımız çıkıp konuştular. Bir milletvekili, kadın
milletvekili –çok üzülerek izledim- çocuk ölülerini annelerinden kimlerin
öldürdüklerine bakarak ayırdı. Böyle bir lüksümüz yok değerli arkadaşlar. Bu
ölüler bizim ölülerimizdir, bu ülkenin yurttaşlarıdır. Roboski’de bundan dört
sene evvel katledilen insanlar Türkiye Cumhuriyeti vatandaşlarıydı. Türkiye
Cumhuriyeti vatandaşları katledilmişse bu ülkenin hukuku, yargısı, bu ülkenin
Meclisi bu konuyu araştırır eğer siz onları özde Türkiye Cumhuriyeti vatandaşı
kabul ediyorsanız, ama etmiyorsanız, özde ve sözde diye bir gündeminiz varsa o
zaman bu insanlar da ben bu ülkenin yurttaşları mıyım diye düşünmeye başlarlar.
İşte Kürt meselesi, işte çocuklarımızı kaybettiğimiz mesele budur. Yıllardan
beri ülke vatandaşlarının bir grubu özde vatandaşlar kabul edilmediğinden
dolayı bu sıkıntıları yaşıyoruz. Bugün Diyarbakır’da, Şırnak’ta yaşadığımız,
Cizre’de, Silopi’de yaşadığımız sorunun temelinde bu var. Evet, terör var;
evet, terörle mücadele edilecek, bir şey demiyoruz buna. Hiçbir ülke, hiçbir
egemen devlet kendi ülkesinin bir bölgesinde başka silahlı insanların
dolaşmasına göz yumamaz. Ama bu iş bundan ibaret değildir değerli arkadaşlarım,
bu iş bunun çok ötesindedir. Evet, biliyoruz, o hendekleri boşaltmaya, o
barikatları kaldırmaya Türkiye Cumhuriyeti devletinin, TSK’nın gücü yeter, öyle
de olacak ama bunu yaptığınız zaman ne kadar insan öldürürseniz öldürün bu
meseleyi çözmüş olmayacaksınız. Dolayısıyla, bu meseleyi çözmek için başka bir
şey daha yapmanız gerekiyor. Bunlardan en önemlisi Roboski gibi olayları
aydınlatmaktır değerli arkadaşlarım, hukuku işletmektir değerli dostlarım, eşit
yurttaşlığı hayata geçirmektir. Eşit yurttaşlığı hayata geçirmeden hiçbir şeyi
çözemeyeceksiniz.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Bekaroğlu.
Halkların Demokratik Partisi Grubu önerisi lehinde ikinci
söz Levent Gök, İstanbul Milletvekili.
Buyurun
Sayın Gök. (CHP sıralarından alkışlar) 
LEVENT
GÖK (Ankara) – İstanbul’a terfi ettirdiniz beni Sayın Başkan.
BAŞKAN
– Evet. “İstanbul” yazılmış, hayırdır inşallah. Ankara Milletvekili,
düzeltiyorum. 
LEVENT
GÖK (Ankara) – Sayın Başkan, değerli milletvekilleri; hepinizi sevgiyle,
saygıyla selamlıyorum. 
Görüştüğümüz
araştırma önergesi üzerinde Cumhuriyet Halk Partisi Grubu adına söz aldım.
Aslında bu konuyu dört yıl boyunca bu Mecliste de çok tartıştık ama bu Meclisin
yeni bir Meclis olması ve konuyu izlemeyenler açısından Uludere gerçeğinin bir
kez daha anlatılmasında yarar görüyorum. 
Sayın
Başkan, değerli milletvekilleri; dün dördüncü yılını dolduran Uludere, Roboski
olayında adalet niçin gerçekleşmedi bu zamana kadar ve gerçekleşme umudu var
mı? Adalet gerçekleşmedi. Sanılır ki olay çok karışık, çok bilinmeyenli bir
olay. Hâlbuki Uludere olayında adaletin gerçekleşmemesinin yegâne nedeni olayın
çok net olmasıdır, her şeyin orta yerde, bilinebilir olmasındandır. 
Sayın
Başkan, değerli milletvekilleri; 28 Aralık 2011 tarihinde, Roboski’de yaşayan
34 gencimizin aileleri onları sabahın alaca karanlığında gözlerinden öperek
uğurladılar; Irak’ın öbür tarafında, tam altı yedi saatlik bir yoldan sonra,
katırlarla gidilen ve karda kışta gidilen bir yoldan sonra günlük 100-150
milyon liralık bir nafakayı çıkartmak amacıyla giden 38 kişilik kafileden
dönüşte 34 gencimiz, Türk Silahlı Kuvvetlerinin açtığı bombalar sonucunda
hayatını kaybetti, 4 tanesi yaralı olarak kurtuldu. 
Bu
olay o günlerde saklanıldı değerli arkadaşlarım. Birtakım ajanslar Uludere’de,
Roboski’de 34 kişinin öldürüldüğünü bildirdikleri hâlde olay örtbas edilmeye,
saklanılmaya çalışıldı; sanki ölen grubun bir PKK’lı grup olduğu algısı
yaratılmaya çalışıldı. Maalesef algı o denli güçlüdür ki, bugün dahi, bu konuyu
konuştuğumuz şu saatte dahi, aradan dört yıl geçmesine rağmen, bu algı
Türkiye'nin pek çok tarafında böyle değerlendirilmektedir. 
Değerli
arkadaşlarım, sevgili yurttaşlarım; o gün Roboski’de ölen 34 yurttaşımızın
tamamı çocuktu, büyük bir çoğunluğu genç insanlardı ve hiçbiri de herhangi bir
örgüte mensup insanlar değillerdi. Bu gerçek biliniyor muydu o bombalama
yapılırken? Evet, biliniyordu ve zaten acı gerçek de burada gizliydi.
Peki,
biliniyorsa niçin bombalandı bu çocuklar, bu gençler? Değerli arkadaşlarım, MİT
kendini sakladı ta o günden bu zamana kadar. MİT dedi ki: “Benim olayla hiçbir alakam
yok. Ben hiç istihbarat bilgisi vermedim.” Askerler dediler ki: “Biz görevimizi
yaptık.” Siyasal iktidar kendini gizledi. Ama sonunda, bugün gelinen noktada,
MİT’in de, siyasal iktidarın da ve Millî Güvenlik Kurulunun da işin içinde
olduğu bir olayı tartışıyoruz. Bu olay, öyle sıradan bir olay değil. Bir kişiye
atfen kusur bulunacak bir hadise değil. Devletin tüm üst kademesini
ilgilendiren bir olay. Nasıl mı? 
Değerli
arkadaşlarım, 28 Aralık günü Irak’ın öbür tarafına giden 38 yurttaşımız tam beş
altı saat insansız hava araçları tarafından izlendi. Sonunda, bunların, aslında
kaçakçı olduğuna karar verildi ama o anda MİT’ten gelen bilgi, içlerinde
PKK’nın askerî kanat sorumlusu Bahoz Erdal (Fehman Hüseyin)’in olduğu bilgisi
ulaştırıldı askerî yetkililere; denildi ki: “Fehman Hüseyin sınırdan geçecek ve
eylemlerde bulunacak.”
Kimdir
Bahoz Erdal ya da Fehman Hüseyin? PKK’nın silahlı kanadının en üst sorumlusu;
Türkiye’de meydana gelen pek çok terör olayının planlayıcısı, azmettiricisi. 
İşte,
böyle duyumlar alınınca karargâhta, Genelkurmay karargâhında, her yerde bütün
bunlar değerlendirildi ve hepsi değerlendirildikten sonra bunların kaçakçı
oldukları ama içlerinde Fehman Hüseyin’in de olduğu bilgisine o denli güvenildi
ki düğmeye basıldı. Dolayısıyla, Uludere olayında operasyon kararı alınırken,
öldürülen 34 gencimizin ve yaralı olarak kurtulan 4 kişinin kaçakçı olduğu
kimliği biliniyordu ama içlerinde de Fehman Hüseyin’in olduğu farz ediliyordu.
Sayın
Başkan, değerli milletvekilleri; bu tablo karşısında harekât emrini verenler,
uçaklara bombalama emrini verenler şu kritik kararı aldılar: Peki, biz bu grubu
bombalarsak ne olur? Bu grubu bombalar, Fehman Hüseyin de içlerinde ölürse
Türkiye kamuoyu bunu meşru görürdü. Siyasal iktidar açısındansa Fehman Hüseyin
gibi bir örgüt liderinin yakalanması önemli bir siyasi kazanç sağlayacaktı ve o
zaman –işte, kritik nokta buradadır- hava harekâtının onayı Genelkurmay İkinci
Başkanınca Genelkurmay Başkanına sunuldu. Peki, Genelkurmay Başkanı o zaman
neredeydi? Genelkurmay Başkanı o saatte Ankara’da Millî Güvenlik Kurulu
toplantısındaydı. Kendisine telefonla bilgi verildi ve Genelkurmay Başkanından
onay alındı değerli arkadaşlarım. Ne zaman alındı? Millî Güvenlik Kurulu
toplantısı sırasında. Yani 28 Aralık 2011 tarihinde yapılan Millî Güvenlik
Kurulu toplantısında hangi üyeler varsa, zamanın Cumhurbaşkanı, Başbakan, Millî
Güvenlik Kurulunun asker ve sivil yetkilileri bu harekâttan haberdardılar ve
her biri ellerini ovuşturarak Fehman Hüseyin’in vurulmasını beklediler.
Ben,
Meclis İnsan Hakları Komisyonunda görev yaptım. O Komisyonda görev yaptığım
zaman muhalefet şerhimde Millî Güvenlik Kurulunda bu olayın tartışıldığını
ifade ettiğim zaman kızılca kıyamet koptu “Nasıl olur ki devletin üst
kademesini suçlarsınız?” diye. Ama değerli arkadaşlarım, nitekim, o muhalefet
şerhimizi verdikten tam dokuz ay sonra Genelkurmay Askerî Savcılığının vermiş
olduğu takipsizlik kararına aynen şu cümleler geçti, denildi ki: “Genelkurmay
İkinci Başkanı konunun onayını almak maksadıyla Millî Güvenlik Kurulu
toplantısı nedeniyle toplantıda bulunan Genelkurmay Başkanına telefonla konuyu
iletti ve onay aldı.” Bu, Genelkurmay Askerî Savcılığının takipsizlik kararına
geçmiş bir belgedir değerli arkadaşlarım.
Dolayısıyla
Millî Güvenlik Kurulunun da içinde bulunduğu bir karar sürecinden geçen olayda
gerçekler yine saklanmaya, karartılmaya, üstü örtülmeye çalışıldı. Zamanın
İçişleri Bakanı İdris Naim Şahin o günlerde olayı başka açıdan
değerlendiriyordu ama İdris Naim Şahin de vicdanının sesini dinledi. Yine, ben,
muhalefet şerhimde MİT’in o bilgiyi verdiğini, hatta Millî Güvenlik Kurulu
toplantısından bir gün önce Millî Güvenlik Kurulu Genel Sekreterliğine PKK’nın
sınırdan geçeceği bilgisinin yazılı olarak ulaştırıldığını söylediğim zaman da
yine eleştirilmiştim. Ama zamanın İçişleri Bakanı, Uludere olayının olduğu
zamanki İçişleri Bakanı İdris Naim Şahin tam üç yıl sonra, 24 Kasım 2014
tarihinde çıktı basının karşısına ve aynen şunları söyledi; güya MİT kendisini
saklıyordu, haberi yoktu, istihbarat bilgisi vermemişti ama o zamanki İçişleri
Bakanı İdris Naim Şahin dedi ki arkadaşlar, aynen şöyle: “MİT tarafından
gönderilen yazılar ve üst düzey MİT görevlisi tarafından Türk Silahlı
Kuvvetleri bizzat telefonla aranarak Bahoz Erdal’ın hududu geçeceği bildirilmiştir.
Silahlı Kuvvetlerin yetkilileri bilginin doğru olup olmadığını defaatle
sormasına rağmen MİT yetkilisi ısrarla bilginin doğruluğunu teyit etmiştir.
Sonuçta, MİT’ten gelen birden fazla resmî istihbarat raporları ve sözlü telefon
bilgileri üzerine, maalesef, Uludere olayı yaşanmıştır.” demiştir İdris Naim
Şahin. 
Değerli
arkadaşlarım, bu konuyu o zamanlar da tartıştık. İşte, ortaya çıkan bu
bilgiler, Uludere olayının tekrar görüşülmesini, tekrar Meclisin duruma el
atmasını bizlere âdeta emrediyor. Neden emrediyor? İnsanlık adına emrediyor,
vicdan adına emrediyor, ahlak adına emrediyor. Çünkü orada ölen çocukların
tamamı aslında korucu ailelerin çocuklarıydı. O çocukların hiçbiri PKK’yla
bağlantılı değildi ama o çocuklar vurulduğu zaman dahi devletin yetkilileri
vurulmayı bildikleri hâlde dahi olay yerine gidip yaralıları kurtarmadılar.
Ölenlerin bir kısmı kan kaybından ve soğuktan maalesef öldü. 
Dolayısıyla
Uludere olayında, Roboski olayında devletin başından sonuna kadar aklı iflas
etmiştir. Devlet aklı bu konuda çözülmüştür değerli arkadaşlarım. Ama
Uludere’de yaşayan aileler bu olaydan tam sekiz ay sonra tam bir insanlık dersi
vermişlerdir. 21 Ağustos 2012 tarihinde Uludere’de askerlerimizi taşıyan bir
araç devrildi; aynı köyde, 34 gencimizin öldüğü köyde, 9 askerimiz şehit oldu,
4 asker yaralandı. O askerî araç devrildiği zaman, o askerî aracın yanına gidip
şehitlerimizi, askerlerimizi, yaralılarımızı, asker yaralılarımızı çıkartanlar
çocukları Türk Silahlı Kuvvetleri mensupları tarafından öldürülen ailelerin
anneleriydi, babalarıydı. Dolayısıyla onların kesinlikle bir PKK bağı yoktu,
hepsi ülkesine bağlı insanlardı, askerlerimize yardım ettiler, onları,
cenazelerini ve yaralı hâlde çıkartıp hastaneye yetiştirdiler ama dört yıldır
biz o insanlara bir elimizi uzatıp adalet duygusunu veremedik. Yazık oluyor.
Duygusal kopuş yaşıyorlar. 
Ben
diliyorum ki Meclis bu konuya el atacaktır ve sorunu çözümleyecektir. 
Hepinizi
saygıyla selamlıyorum. (CHP ve HDP sıralarından alkışlar) 
BAŞKAN
– Teşekkürler Sayın Gök.
Halkların
Demokratik Partisi Grubu önerisi üzerinde son söz aleyhte olmak üzere Yılmaz
Tunç, Bartın Milletvekili…
Buyurun
Sayın Tunç. (AK PARTİ sıralarından alkışlar)
YILMAZ
TUNÇ (Bartın) – Sayın Başkan, değerli milletvekilleri; HDP grup önerisinin
aleyhinde söz aldım. Bu vesileyle Genel Kurulu saygılarımla selamlıyorum.
28
Aralık 2011 tarihinde Şırnak Uludere’de, Irak sınırında yapılan hava harekâtı
sonucu meydana gelen ölüm olaylarının araştırılması için bir komisyon kurulması
HDP Grubunca talep edilmekte ve bu görüşmelerin de bugünkü gündemde
gerçekleştirilmesi istenmekte. 
Uludere’de
34 vatandaşımızın ölümüyle sonuçlanan bu olay hepimizi derinden üzmüştür.
Gerçekten hiçbir vicdan böyle bir vahameti kabul edemez. O gün hepimiz
-Mecliste olanlar var- olayı kınamıştık ve bu olayın sorumlularının tespiti
için, bulunması ve cezalandırılması için gereken neyse, herkesin, her kurumun
üzerine düşen görevi yapması gerektiği hususunda tüm siyasi partiler bir görüş
birliği içerisindeydi. Bu olayın gerçekleşmesinin hemen akabinde yürütme olarak
Hükûmet ve ilgili bakanlıklar devreye girerek idari soruşturmaları
başlatmıştır. 
MUSTAFA
SEZGİN TANRIKULU (İstanbul) – Karanlık dehlizlerde mi?
YILMAZ
TUNÇ (Devamla) – Yasama olarak da Türkiye Büyük Millet Meclisi İnsan Hakları
Komisyonu konuyu ele alarak…
MUSTAFA
SEZGİN TANRIKULU (İstanbul) – Ne söylemişti Sayın Erdoğan? “Bu soruşturma
karanlık dehlizlerde kalmayacak.” demişti.
YILMAZ
TUNÇ (Devamla) – …bir alt komisyon oluşturarak bölgede inceleme yapıp raporunu
Meclise sunmuştur.
MUSTAFA
SEZGİN TANRIKULU (İstanbul) – Karanlık dehlizlerde mi kaldı?
YILMAZ
TUNÇ (Devamla) – Sayın Tanrıkulu, bir dinleyin, daha yeni başladım,
anlatacağım.
MUSTAFA
SEZGİN TANRIKULU (İstanbul) – Bekliyorum.
YILMAZ
TUNÇ (Devamla) – Siz İnsan Hakları Komisyonundaydınız herhâlde.
MUSTAFA
SEZGİN TANRIKULU (İstanbul) – Başkan Vekiliydim, evet.
YILMAZ
TUNÇ (Devamla) – Başkan Vekiliydiniz. 
Bu
olayı araştırdınız, alt komisyonun üyesi de Sayın Gök’tü.
MUSTAFA
SEZGİN TANRIKULU (İstanbul) – Hep beraber ağladık, hep beraber.
BAŞKAN
– Hatibe müdahale etmeyelim lütfen. 
YILMAZ
TUNÇ (Devamla) – Tüm detaylarıyla araştırdınız, bazı tespitlerde bulundunuz.
BAŞKAN
- Sayın Tunç, siz de Genel Kurula hitap edin.
YILMAZ
TUNÇ (Devamla) – Raporunuz burada, kalın da bir rapor hazırladınız. 
MUSTAFA
SEZGİN TANRIKULU (İstanbul) – Muhalefet şerhimiz de var, muhalefet şerhimiz de
tuğla gibi!
ÖZGÜR
ÖZEL (Manisa) – Tuğla gibi muhalefet şerhi yazdık.
BAŞKAN
– Efendim, kürsüdeki konuşmacıya müdahale etmeyelim lütfen.
YILMAZ
TUNÇ (Devamla) – Bu raporda muhalefet şerhi de var, evet. Rapor, muhalefet
şerhiyle bir bütündür zaten.
BAŞKAN
- Sayın Tunç, siz de Genel Kurula hitap edin lütfen.
YILMAZ
TUNÇ (Devamla) – Bu raporda, muhalefet şerhiyle beraber tüm milletvekillerinin
görüşleri buraya yansımıştır, yapılan incelemeler buraya yansımıştır ve hangi
hususların tespit edildiği de burada vardır. Her kurum, ilgililer…
MUSTAFA
SEZGİN TANRIKULU (İstanbul) – Hani failler peki? Nerede failler?
YILMAZ
TUNÇ (Devamla) – Failleri yargı araştıracak. Burada bir ceza soruşturması
yapmıyoruz. Failleri araştıracak olan yargıdır, cumhuriyet savcılıklarıdır.
Şimdi,
bu raporda tespit edilen hususlar var. Bu rapordaki tespit edilen hususlarla
ilgili kim ne yapması gerekiyorsa o görevini yapacaktır. Yasama komisyon
kurmuş, görevini yapmış, yine komisyon kuralım istiyoruz. Yargı soruşturmalar
başlatmış, hem askerî savcılık hem sivil savcılık ve Hükûmet de tüm
bakanlarıyla beraber bölgede olmuş. Sayın Başbakanımız; o zamanki Başbakanımız,
şimdiki Cumhurbaşkanımızın eşi Sayın Emine Erdoğan, ana muhalefet lideri Sayın
Kılıçdaroğlu, hepsi bölgeye gitmişler; Uludere’de, Gülyazı’da, o köylerde
mağdurlarla görüşmüşler, o mağdurların ifadelerini almışlar. Komisyon olarak
siz onların görüşlerini aldınız, o bölgedeki yetkilileri dinlediniz, mülki
amirleri, askerî yetkilileri, tüm bunlar ışığında bir rapor ortaya çıkardınız
ve bu rapordan hangi sonuçlar çıkarılması gerekiyorsa bu sonuçları çıkaracak
olan da –Meclisin çalışması ortadadır- ilgili kurumlardır.
Şimdi,
Uludere Komisyonunun çalışmasına değinmeden önce özellikle şunu ifade etmek
istiyorum: Burada vefat edenlerin yakınlarına 5233 sayılı Terörle Mücadeleden
Doğan Zararların Karşılanması Hakkında Kanun’a göre tazminatlar ödenmiştir.
Devlet burada “Evet, bir hata var. Bu hatanın karşılığı sana tazminat
ödüyorum.” demiştir. 
Yine
bunun dışında, Başbakanlık da bu ödemelerin dışında ayrıca 3,4 milyon lira
kaynak sağlamış ve ödemeler yapmıştır, ve eşi vefat eden 28 vatandaşımıza, 28
kadına da maaş bağlamıştır. Olayın mağduru olan köylere eğitim, altyapı, yol ve
içme suyu yatırımları yapılmış; çocukların eğitimiyle ilgili tüm destek ve
yatırımlar sağlanmıştır. Bölgede yaşayan insanların geçim sıkıntısına ve
kaçakçılık sorununa çözüm bulunabilmesi, güvenlik sorunlarına önemli ölçüde
katkı sağlanması amacıyla bölgede yeni bir sınır kapısı açılmasıyla ilgili
girişimlerde bulunulmuş, ancak Irak devletinin bu konuya sıcak bakmaması
nedeniyle bu konuda herhangi bir ilerleme sağlanamamıştır. 
Olayın
aydınlatılmasına yönelik olarak Genelkurmay Başkanlığı olay hakkında soruşturma
başlatmış, İçişleri Bakanlığı müfettişler görevlendirmiş, idari yönden inceleme
başlatmış ve hazırladıkları raporu da Türkiye Büyük Millet Meclisi İnsan
Haklarını İnceleme Komisyonuna göndermiştir. Diyarbakır Özel Yetkili Cumhuriyet
Savcılığı soruşturma başlatmış, Türkiye Büyük Millet Meclisi İnsan Haklarını
İnceleme Komisyonunda da tüm siyasi partilerin müşterek önergesiyle bu komisyon
kurulmuş ve çalışmasını yapmıştır. Alt komisyon, meydana gelen olayla ilgili,
hemen olaydan bir ay sonra bölgede incelemeler yapmış ve tüm ilgililerle
görüşmeler yapmıştır. 
Uludere
olayının en önemli sebebi bölgede devam eden terör olaylarıdır değerli
milletvekilleri. Güvenlik güçlerimiz terörle mücadele için bölgededir. Bölücü
terör örgütünün, sınır ötesini de kullanarak ülkemizin özellikle Güneydoğu
Bölgemizdeki sınır illerindeki terörist faaliyetleri olmasa böyle bir harekâta
da gerek kalmayacağı hepimizin malumudur. O nedenle, bu olayın birinci
sorumlusu PKK ve benzeri terör örgütleridir. Terör bittiğinde bölge huzur ve
sükûna kavuşacaktır. PKK’nın hedefi bellidir, otuz yıldan bu yana hem
milletimizin tamamını huzursuz etmekte hem de asıl, bölgede yaşayan Kürt
vatandaşlarımıza büyük zarar vermekte, onlara âdeta zulmetmektedir. Devletimiz
ve güvenlik güçlerimiz ise bölge halkını terörün bu zulmünden kurtarmak için
cansiparane mücadele etmektedir. Bu mücadeleyi yaparken şehitler verilmektedir.
Dün de şehitlerimiz vardı, bugün de şehidimiz var. Şehitlerimize buradan bir
kez daha Allah’tan rahmet diliyoruz. Bu mücadelede hayatını kaybeden sivil
vatandaşlarımız var. Elbette ki üzülüyoruz ama terör olmasa, bu mücadele olmasa
bu elim olaylar, hepimizi üzen, herkesi üzen bu olaylar gerçekleşmemiş olacak. 
Terör
örgütünün bölücü hedeflerini benimseyip dillendirenler şunu bilmeliler ki,
Türkiye'nin bölünmez bütünlüğü, bölücü terör örgütüne, bütün hainlere ve onları
kullananlara rağmen korunmuştur ve korunacaktır. Türkler ve Kürtler arasında
bin yıldan fazladır süren kardeşlik hukuku, tarih ve kader birliği her türlü
ayrılıkçılığın panzehridir. Otuz yılı aşkın, Türkler ve Kürtler arasında kardeş
kavgası çıkarmayı başaramayan bölücü terör örgütü bundan sonra da
başaramayacaktır.
Uludere’de
dört yıl önce meydana gelen elim olay sonrası, devletin tüm kurumları bu konu
üzerinde hassas bir şekilde durup yaraları sarmak için çalışmış olmasına
rağmen, sürekli bu olayın kasıtla gerçekleştiğini ifade etmenin, kardeşliğimizi
koruma ve güçlendirmeye yönelik bir faydasının olmayacağı kanaatindeyim.
Konuyla
ilgili olarak Türkiye
Büyük Millet Meclisi İnsan Hakları Uludere Alt Komisyonu incelemesini
yapmıştır. Yargının soruşturduğu hususlar vardır, idari soruşturmalar vardır. 
AYHAN BİLGEN (Kars) – Takipsizlik kararı var, görevsizlik
kararı var. Askerî yargı takipsizlik kararı verdi; haberiniz yok.
BURCU ÇELİK ÖZKAN (Muş) – Takipsizlik... Bir inceleyin,
bir gelin oraya. 
YILMAZ TUNÇ (Devamla) – Meclis olarak yeniden bir
araştırma komisyonu kurduğumuzda inceleyeceğimiz hususlar, dinleyeceğimiz
kişiler, getireceğimiz belgeler hepsi aynı olacaktır. 
AYHAN BİLGEN (Kars) – İdari soruşturma ne oldu? Yürütme
ne yaptı?
YILMAZ TUNÇ (Devamla) – O nedenle, aynı amaçla, tekrar,
aradan bu kadar zaman geçtikten sonra bir kez daha komisyon kurulmasını talep
etmek bu acıların tazelenmesi anlamına
gelecektir. 
İDRİS
BALUKEN (Diyarbakır) – Bitti mi ki tazelensin? Acılar bitmedi, bitmedi. 
AYTUĞ
ATICI (Mersin) – Gereğini yaptınız mı?
YILMAZ
TUNÇ (Devamla) – Önemli olan, bundan sonra bu olayların gerçekleşmemesi için
ilgililerin bu konuda, terörle mücadele ederken daha dikkatli olmaları
konusunda zaten muhalefet şerhinde de belirtmişsiniz. Muhalefet şerhi, alt
komisyonun raporu bir bütün, hepsini birlikte değerlendirmek gerekir.
Dolayısıyla, yeni bir komisyon kurulması ihtiyacı olmadığı kanaatindeyim. 
Bu
duygu ve düşüncelerle Genel Kurulu saygılarımla selamlıyorum. (AK PARTİ
sıralarından alkışlar) 
BAŞKAN
– Teşekkürler Sayın Tunç. 
AYTUĞ
ATICI (Mersin) – O zaman gereğini yapın, bir önceki komisyonun gereğini yapın. 
MUSTAFA
SEZGİN TANRIKULU (İstanbul) – Sayın Başkan…
BAŞKAN
– Sayın Tanrıkulu, buyurun. 
MUSTAFA
SEZGİN TANRIKULU (İstanbul) – Efendim, sayın hatip dönemin İnsan Hakları
Komisyonunu kastederek ve beni kastederek -İnsan Hakları Komisyonu Başkan
Vekiliydim o dönemde- konuşmada bulundu ve gerçeğe uygun olmayan…
BAŞKAN
– Ama şahsınızı ilzam eden en ufak bir şey söylemedi Sayın Tanrıkulu. 
BÜLENT
TURAN (Çanakkale) – Sataşma yok Sayın Başkan. 
MUSTAFA
SEZGİN TANRIKULU (İstanbul) – Efendim, şahsımı ilzam eden konuşmalarda bulundu.

BAŞKAN
– Ne gibi mesela?
MUSTAFA
SEZGİN TANRIKULU (İstanbul) – Ben Komisyonun Başkan Vekiliydim, “İfade aldınız,
raporlara yansıdı…” ve gerçeği çarpıtarak…
BAŞKAN
– Hayır, onun lehinde ya da aleyhinde en ufak bir şey söylemedi ki.
MUSTAFA
SEZGİN TANRIKULU (İstanbul) – Efendim, o nedenle 69’uncu maddeye göre söz
istiyorum sataşma olarak. 
BAŞKAN
– Şimdi, bakın, sataşma yok, açıklama istiyorsanız bir dakika yerinizden söz
vereyim.
MUSTAFA
SEZGİN TANRIKULU (İstanbul) – Hayır, kürsüden, iki dakika konuşacağım. 
BAŞKAN
– Şimdi, Sayın Tanrıkulu, ben dikkatlice dinledim. 
MUSTAFA
SEZGİN TANRIKULU (İstanbul) – Ben de dinledim. 
BAŞKAN
– Hakikaten, varsa ben veririm. Siz o dönem Komisyon Başkan Vekili miydiniz? 
MUSTAFA
SEZGİN TANRIKULU (İstanbul) – Evet efendim, İnsan Hakları Komisyonu Başkan
Vekiliydim. 
BAŞKAN
– Evet, sadece onu söyledi ama onun dışında şahsınızı ilzam eden…
MUSTAFA
SEZGİN TANRIKULU (İstanbul) – Efendim, bakın, şahsımı da söyleyerek…
BAŞKAN
– …sizin lehinizde ya da aleyhinizde en ufak bir şey olmadı. 
MUSTAFA
SEZGİN TANRIKULU (İstanbul) – Sayın Başkan, şahsımı da söyleyerek “İfade
aldınız, rapora yansıttınız.” dedi ama gerçeği tam olarak yansıtmadı. O nedenle
69’a göre söz istiyorum. 
OSMAN
AŞKIN BAK (Rize) – Sataşma yok efendim, sataşma yok. 
BAŞKAN
– Şimdi, Sayın Tanrıkulu, bakın, lütfen… Yani, ben gerçekten burada İç Tüzük’ü
uygulamaya çalışıyorum…
MUSTAFA
SEZGİN TANRIKULU (İstanbul) – Sayın Başkan, bir dakika geçti, bir dakika burada
konuşarak geçti. 
BAŞKAN
– …sizi de anlayışla karşılıyorum ama siz de beni anlayışla karşılayın. Bakın,
şunu söylüyorum: Yani, sataşma olarak ben bunu görmedim ama sizin isminiz
geçtiği için yerinizde bir dakikalık bir açıklamada bulunabilirsiniz. 
MUSTAFA
SEZGİN TANRIKULU (İstanbul) – Sayın Başkan, şahsımı da ilzam etti. Dolayısıyla,
iki dakika orada konuşabilirim, yani geçti zaten bir dakika. 
BAŞKAN
– Hayır, yani şunu…
MUSTAFA
SEZGİN TANRIKULU (İstanbul) – Genel Kurula hitap etmek istiyorum efendim. 
BAŞKAN
– Tamam, hitap etmek istersiniz ama şu anda bu konuda değiliz yani gündemimiz
belli, konuşma sıraları belli. Yani, sırf “Ben Genel Kurula hitap etmek
istiyorum.” diye bir söz alma hakkı olamaz. 
MUSTAFA SEZGİN TANRIKULU (İstanbul) – Sayın Başkan,
yani iki dakika takdir hakkınızı kullanabilirdiniz. 
BAŞKAN – Sayın Başkanım, söz… 
Arkadaşlar, bir dakika yerinden bir açıklama Sezgin
Bey’e verelim. 
Buyurun. 
MUSTAFA SEZGİN TANRIKULU (İstanbul) – Sayın Başkan,
dönemin İnsan Hakları Komisyonu Başkan Vekiliydim. Şunu ifade edeyim: Roboski,
Uludere’de gerçekleşen katliam yakın dönemin en ağır katliamlarından bir
tanesidir ve Türk Silahlı Kuvvetlerinin hava araçları kullanılmıştır, savaş
araçları kullanılmıştır. Benzer olay 1993’te, Şırnak’ta Koçağılı köyünde
olmuştur ve 30’dan fazla yurttaşımız ölmüştür. Bu olay -açıkça söylüyorum
efendim kayıtlara geçmesi açısından- insanlığa karşı suçtur, insancıl hukuk
kurallarına karşı da suçtur. Henüz bir yargılama Türkiye’de olmamıştır,
olamamıştır ama Başbakan, Millî Savunma Bakanı, İçişleri Bakanı ve dönemin
Genelkurmay Başkanı ne zaman olursa olsun yargıdan kaçamayacaklardır ve
insanlığa karşı suçtan dolayı Türkiye’de veya Uluslararası Ceza Mahkemesinde
yargılanacaklardır. 
BAŞKAN – Evet, teşekkürler.
İDRİS BALUKEN (Diyarbakır) – Sayın Başkan…
BAŞKAN – Sayın Baluken…
İDRİS BALUKEN (Diyarbakır) – Sayın Başkan, sayın hatip
konuşması sırasında HDP’nin araştırma önergesinin ve bu önerge doğrultusunda
kurulacak bir komisyonun acıların tazelenmesi maksatlı olduğunu ifade etti.
Dolayısıyla, açıktan bir sataşmada bulundu. Onunla ilgili cevap vermek
istiyorum İç Tüzük 69’a göre. 
BAŞKAN – Sayın Baluken, lütfen -iki dakika süre
veriyorum ama- bir başka sataşmaya meydan vermeyelim. Tabii ki sonuçta lehinde,
aleyhinde eleştiriler olacak, bunu doğal olarak karşılamamız lazım.
Yeni bir sataşmaya meydan vermemek suretiyle, buyurun,
iki dakika. 
IX.- SATAŞMALARA İLİŞKİN
KONUŞMALAR (Devam)
3.- Diyarbakır Milletvekili
İdris Baluken, Bartın Milletvekili Yılmaz Tunç’un HDP grup önerisi üzerinde
yaptığı konuşması sırasında Halkların Demokratik Partisine sataşması nedeniyle
konuşması 
İDRİS BALUKEN (Diyarbakır) – Sayın Başkan, değerli
milletvekilleri; hepinizi saygıyla selamlıyorum. 
Sayın
hatip burada acıların tekrar tazelenmesinden bahsetti ama eğer biraz araştırmış
olsaydı o acıların hiç bitmediğini, ilk günkü kadar taze olarak bütün
yüreklerde durduğunu görmüş olurdu. Niye hâlâ o acılar aynı tazelikte duruyor?
Çünkü o dönemin Başbakanı Sayın Tayyip Erdoğan o operasyondan sonra, bu
katliamdan sonra Genelkurmay Başkanına teşekkür etti, medya yirmi dört saat
boyunca buradaki katliamı görmezden geldi, bugüne kadar yürütülen adli ve idari
soruşturmalarda tek bir onbaşı bile görevden alınmadı, mahkeme kararlarının
tamamında takipsizlikle ilgili süreçler işletildi ve bütün bunların üstüne “Biz
bu katliamı yaptık ama tazminatla, parası neyse öderiz.” anlayışına girildi. 
Dönemin
İçişleri Bakanı İdris Naim Şahin bu kürsüden “Onlar zaten öldürülmeseydi
–kaçakçıydılar- tutuklanacaklardı.” itirafında bulundu. Sonra aranızda çıkan o
husumetten sonra, İdris Naim Şahin, Bakanlıktan alındıktan sonra da açık bir
şekilde kamuoyuna karşı “Evet, bu katliamı devlet yaptı; MİT'in üst düzey bir
yetkilisi yanlış istihbaratla ordunun o katliamı yapmasına vesile oldu.” dedi.
Şimdi,
ortada bu kadar açıktan bir katliam var; ortada bugüne kadar yürütülmemiş tek
bir adli ve idari soruşturma gerçekliği var; ortada hâlâ kanayan bir yarayla
gerçeklerle yüzleşme durumu var, siz hâlâ gelip burada acıların tazelenmesinden
bahsediyorsunuz. Böyle bir durumu kabul etmemiz mümkün değil.
Bakın,
demin Sayın Bostancı da işte, “Bu niye bir tek Kürt halkının acısı?” demişti
ama hatırlarsanız, o katliamın, henüz cenazelerin yerde olduğu saatlerde bir
yerlerde yılbaşı programları bile iptal edilmemişti. Dolayısıyla, sizin bugün
burada ortaya koyacağınız tutum…
(Mikrofon
otomatik cihaz tarafından kapatıldı) 
İDRİS
BALUKEN (Devamla) - …bu acının bütün Türkiye'nin acısı olup olmayacağı
açısından son derece önemlidir, turnusol kâğıdıdır. Gelin, hep beraber yeni bir
araştırma komisyonu kurarak bu katliamın bütün detaylarını açığa çıkaralım
diyorum. 
Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ediyorum Sayın Baluken.
Halkların
Demokratik Partisi Grubu önerisini…
III.- YOKLAMA
(CHP
sıralarından bir grup milletvekili ayağa kalktı)
ENGİN
ALTAY (İstanbul) – Yoklama istiyoruz.
BAŞKAN
– Karar yeter sayısı mı istediniz?
ENGİN
ALTAY (İstanbul) – Yoklama istiyoruz efendim.
BAŞKAN
– Yoklama istiyorsunuz.
Evet,
Halkların Demokratik Partisi Grubu önerisini oylarınıza sunacağım ancak işaretle
oylamadan önce bir yoklama talebi vardır, şimdi bu talebi yerine getireceğim.
Önce,
yoklama talebinde bulunan yeter sayıda sayın üyenin ismen tespitini yaptıktan
sonra elektronik cihazla yoklama yapacağım.
Sayın
Altay, Sayın Gök, Sayın Tanrıkulu, Sayın Özel, Sayın Bekaroğlu, Sayın Temizel,
Sayın Özcan, Sayın Çiçek, Sayın Kesici, Sayın Sağlar, Sayın Bayraktutan, Sayın
Gökdağ, Sayın Sındır, Sayın Sarıbal, Sayın Özdiş, Sayın Bektaşoğlu, Sayın
Karabıyık, Sayın Torun, Sayın Özkoç, Sayın Yılmaz.
Şimdi
yoklama için üç dakika süre veriyorum.
Adlarını
okuduğum sayın üyelerin yoklama için elektronik cihaza girmemelerini rica
ediyorum.
Yoklama
işlemini başlatıyorum.
(Elektronik cihazla yoklamaya başlandı)
ENGİN
ALTAY (İstanbul) – 3, 2, 1, 0, süre doldu. O pusulayı veremezsiniz, o pusula
olmaz; alamazsınız, süre doldu. Niye usule aykırı iş yapıyorsunuz Divan olarak?

İDRİS
BALUKEN (Diyarbakır) – Yahu Özcan Bey, sahip çıksana, bak süre dolmuş.
ENGİN
ALTAY (İstanbul) – Yahu kardeşim, süre doldu, pusula…
Sayın
Divan, Sayın Başkan; süre doldu, pusula alıyorsunuz. Öyle şey olur mu? Hayır,
hayır. Ya, olmaz öyle şey! Göz göre göre hukuksuzluk yapıyorsunuz orada ya!
Olur mu öyle şey ya! (AK PARTİ sıralarından gürültüler)
BAŞKAN
– Sayın Altay, süreden sonra olanları emanete aldım, onlar kabul edilmiyor. 
ENGİN
ALTAY (İstanbul) – Sayın Başkan, süre dolduktan sonra 8 tane pusula gitti
oraya. 
BAŞKAN
– Onlar kabul edilmiyor, hayır. Onları aldık. 
ENGİN
ALTAY (İstanbul) – Ya ayıp ya! Yapmayın, hukuku bu kadar çiğnemeyin ya!
(Elektronik
cihazla yoklamaya devam edildi) 
BAŞKAN
– Sayın milletvekilleri, pusula veren milletvekillerimiz ayrılmasın, pusulaları
cetvelle şimdi eşleştiriyoruz, ona göre tekrar sorabiliriz. 
Sayın milletvekilleri, sisteme 158 milletvekilimiz
girmiş oluyor ve bundan sonra pusula veren sayın vekillerimizle birlikte
-onları cetvelle eşleştirdikten sonra- 6 sayın milletvekilimiz daha buradaysa
toplantı yeter sayısı var olacak. Bu arada, 20 milletvekilimiz de talep ettiği
için 184’ü buluyor toplam.
Pusula
veren milletvekillerimiz:
Osman
Mesten, Bursa Milletvekili? Burada.
Ebubekir
Bal, Diyarbakır Milletvekilimiz? Burada.
Mehmet
Habib Soluk, Sivas Milletvekilimiz? Burada 
Orhan
Miroğlu, Mardin Milletvekili? Burada.
Ahmet
Sami Ceylan, Çorum Milletvekili? Burada.
Mehmet
Naci Bostancı, Amasya Milletvekili? Burada.
Toplantı
yeter sayısı vardır.
VIII.- ÖNERİLER (Devam)
A) Siyasi Parti Grubu
Önerileri (Devam)
1.- HDP Grubunun, Şırnak
Milletvekili Ferhat Encu ve arkadaşları tarafından, Uludere'de meydana gelen
olayla ilgili sürecin araştırılarak alınması gereken önlemlerin belirlenmesi
amacıyla 28/12/2015 tarihinde Türkiye Büyük Millet Meclisi Başkanlığına
verilmiş olan Meclis araştırması açılmasına ilişkin önergenin, Genel Kurulun 29
Aralık 2015 Salı günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi (Devam)
BAŞKAN
- Şimdi, Halkların Demokratik Partisi grup önerisini oylarınıza sunuyorum:
Kabul edenler... Kabul etmeyenler... Kabul edilmemiştir. 
Birleşime
on beş dakika ara veriyorum.
Kapanma Saati: 17.09
İKİNCİ OTURUM
Açılma Saati: 17.26
BAŞKAN: Başkan Vekili Ahmet AYDIN
KÂTİP ÜYELER: Ömer SERDAR
(Elâzığ), Özcan PURÇU (İzmir)
------0-----
BAŞKAN
– Sayın milletvekilleri, Türkiye Büyük Millet Meclisinin 21’inci Birleşiminin
İkinci Oturumunu açıyorum.
Adalet
ve Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
2.- AK PARTİ Grubunun,
gündemdeki sıralama ile Genel Kurulun çalışma saatlerinin yeniden
düzenlenmesine; Genel Kurulun 29 Aralık 2015 Salı günkü birleşiminde sözlü
soruların ve diğer denetim konularının görüşülmeyerek kanun tasarı ve
tekliflerinin görüşülmesine; 4 sıra sayılı Kanun Tasarısı‘na kadar olan işlerin
görüşmelerinin 30 Aralık 2015 Çarşamba günkü birleşiminde tamamlanması hâlinde
Genel Kurulun 31 Aralık 2015 Perşembe günü toplanmamasına; 12 sıra sayılı Kanun
Teklifi‘nin İç Tüzük‘ün 91‘inci maddesine göre temel kanun olarak bölümler
hâlinde görüşülmesine ilişkin önerisi 
29/12/2015
Türkiye Büyük Millet Meclisi Başkanlığına
Danışma
Kurulunun 29/12/2015 Salı günü (bugün) yaptığı toplantıda siyasi parti grupları
arasında oy birliği sağlanamadığından İç Tüzük’ün 19’uncu maddesi gereğince
grubumuzun aşağıdaki önerisinin Genel Kurulun onayına sunulmasını arz ederim.
 Bülent
Turan
 Çanakkale
 AK
PARTİ Grup Başkan Vekili
Öneri:

Bastırılarak
dağıtılan 12 sıra sayılı Kanun Teklifi’nin kırk sekiz saat geçmeden gündemin
"Kanun Tasarı ve Teklifleri ile Komisyonlardan Gelen Diğer İşler"
kısmının 1‘inci sırasına alınması;
Genel
Kurulun;
29
Aralık 2015 Salı günkü (bugün) birleşiminde sözlü soruların ve diğer denetim
konularının görüşülmeyerek kanun tasarı ve tekliflerinin görüşülmesi ve 12 sıra
sayılı Kanun Teklifi‘nin görüşmelerinin tamamlanmasına kadar;
30
Aralık 2015 Çarşamba günkü birleşiminde ise 4 sıra sayılı Kanun Tasarısı‘na
kadar olan işlerin tamamlanmasına kadar;
4
sıra sayılı Kanun Tasarısı‘na kadar olan işlerin görüşmelerinin 30 Aralık 2015
Çarşamba günkü birleşiminde tamamlanması hâlinde Genel Kurulun 31 Aralık
Perşembe günü toplanmaması,
Yukarıda
belirtilen birleşimlerde gece 24:00'de günlük programın tamamlanamamasi hâlinde
günlük programın tamamlanmasına kadar,
06,
07, 13, 14, 20, 21, 27 ve 28 Ocak 2016 Çarşamba ve Perşembe günkü
birleşimlerinde saat 24:00'e kadar;
çalışmalarını
sürdürmesi,
12
sıra sayılı Kanun Teklifi‘nin İç Tüzük‘ün 91‘inci maddesine göre temel kanun
olarak görüşülmesi ve bölümlerinin ekteki cetvellerdeki şekliyle olması,
önerilmiştir.




12
  sıra sayılı 
Yükseköğretim
  Kanunu ile Bazı Kanun ve Kanun Hükmünde Kararnamelerde Değişiklik Yapılmasına
  Dair Kanun Teklifi (2/272)




BÖLÜMLER


BÖLÜM
  MADDELERİ


BÖLÜMDEKİ MADDE SAYISI




1.
  BÖLÜM


1 ila 6‘ncı maddeler arası


6




2.
  BÖLÜM


7 ila
  12‘nci maddeler arası


6




TOPLAM
  MADDE SAYISI


12




BAŞKAN
– Adalet ve Kalkınma Partisi Grubu önerisi lehinde ilk söz, Halis Dalkılıç
İstanbul Milletvekili. 
Buyurun
Sayın Dalkılıç. (AK PARTİ sıralarından alkışlar)
Süreniz
on dakikadır. 
HALİS
DALKILIÇ (İstanbul) – Sayın Başkan, değerli milletvekilleri; grubumuz adına
verilen önerinin lehinde söz almış bulunuyorum. Bu vesileyle yüce Meclisi
saygıyla selamlıyorum.
Sözlerimin
başında, aziz vatanın savunmasında canlarını veren aziz şehitlerimizin
hatıraları önünde Rabb’imden rahmet diliyorum, ailelerine başsağlığı diliyorum,
gazilerimize de acilen şifalar diliyorum, afiyetler diliyorum.
Bu
vesileyle, vefatının 79’uncu yıl dönümü olan vatan şairimiz Mehmet Akif Ersoy’a
Cenab-ı Hak’tan rahmet diliyorum ve mekânı cennet olsun, Rabb’im onu cennetinde
ağırlasın inşallah.
Değerli
milletvekilleri, bastırılarak dağıtılan 12 sıra sayılı Kanun Teklifi’nin kırk
sekiz saat geçmeden gündemin “Kanun Tasarı ve Teklifleri ile Komisyonlardan
Gelen Diğer İşler” kısmının 1’inci sırasına alınması, Genel Kurulun, 29 Aralık
2015 Salı günkü (bugün) birleşiminde 12 sıra sayılı Kanun Teklifi’nin
görüşmelerinin tamamlanmasına kadar, 30 Aralık 2015 Çarşamba günkü birleşiminde
ise 4 sıra sayılı Kanun Tasarısı’na kadar olan işlerin tamamlanmasına kadar, 4
sıra sayılı Kanun Tasarısı’na kadar olan işlerin görüşmelerinin 30 Aralık 2015
Çarşamba günkü birleşiminde tamamlanması hâlinde Genel Kurulun 31 Aralık
Perşembe günü toplanmaması, yukarıda belirtilen birleşimlerde gece 24.00’e,
günlük programın tamamlanamaması hâlinde günlük programların tamamlanmasına
kadar, 6, 7, 13, 14, 20, 21, 27 ve 28 Ocak 2016 Çarşamba ve Perşembe günkü
birleşimlerinde saat 24.00’e kadar çalışmalarını sürdürmesi, 12 sıra sayılı
Kanun Teklifi’nin İç Tüzük’ün 91’inci maddesine göre temel kanun olarak görüşülmesi
ve bölümlerinin, ekteki cetvellerdeki şekliyle olması önerilmiştir.
Grubumuzun
teklifinin lehinde olduğumuzu bildiriyor, bu vesileyle yüce Meclisi saygıyla
selamlıyorum.
Hayırlı
çalışmalar diliyorum. (AK PARTİ sıralarından alkışlar)
BAŞKAN
– Teşekkürler Sayın Dalkılıç.
Adalet
ve Kalkınma Partisi Grubu önerisi aleyhinde ilk söz İstanbul Milletvekili Engin
Altay’ın.
Buyurun
Sayın Altay. 
ENGİN
ALTAY (İstanbul) – Teşekkür ederim.
Sayın
Başkan, sayın milletvekilleri; Genel Kurulu saygıyla selamlıyorum. 
Adalet ve Kalkınma Partisi grup önerisinin aleyhinde
söz aldım.
Sanıyorum,
bu 12 sıra sayılı Kanun Teklifi’ni temel kanun olarak getirdiğinizden
Başbakanın haberi yoktur; eminim, olsa da size kızar. Sayın Başbakan, bu yeni
dönemle ilgili, Parlamento çalışmalarında muhalefetle uyumun, iş birliğinin
aranacağına, bunun zorlanacağına yönelik, ben diyeyim 10, siz deyin 20 defa
kamuoyuna, topluma, Meclise mesaj verdi. Hükûmet programını okurken burada da
bu meyanda açıklamaları oldu.
Şimdi
-Sayın Başbakan galiba yurt dışında ama umarım bu söylediklerimi ona da
iletirler- grubu, Sayın Başbakanı açığa düşürmüştür. Yani, grup başkan
vekillerinin, Başbakanın bu kürsüde söylediği ve samimiyetine inandığımız
yaklaşımının… Topu topu 12 maddelik bir kanun teklifini -ki birçok maddeyi biz
de olumlu buluyoruz, hatta eksik buluyoruz- temel kanun olarak getirmek,
iktidar çoğunluğunun gücüne güvenerek getirmek, Parlamentoda bu dönemde
iktidar-muhalefet açısından uyum ve iş birliğinin çok yapılamayacağının açık
bir göstergesidir. 
Sayın
milletvekilleri, biz bu Mecliste 2 bin küsur maddelik kanunları üç günde
geçirdik. Eski arkadaşlar bilirler, temel kanun, Türkiye Büyük Millet Meclisi
İçtüzüğü’nün 91’inci maddesinde düzenlenmiştir. Bu kürsüde her vesileyle
söylediğim bir şey var: Kanunlar, yasalar, tüzükler her yerde çiğnenebilir ama
Anayasa, kanun, yasa ve tüzüklerin çiğnenmeyeceği bir tek yer varsa orası
burası ama siz bu sandalye çoğunluğunuza güvenerek İç Tüzük’ü ayaklar altına
alıyorsunuz. Bunu size yakıştıramıyorum; bu, doğru değil.
Bu
İç Tüzük’ün eksiği gediği olabilir. Geçmiş dönem parlamentolarında da bu konuda
çeşitli çabalar oldu, İç Tüzük uzlaşma komisyonları kuruldu. Belki önümüzdeki
günlerde buna gene tevessül edilecek, buna bakılacak. Belki -İç Tüzük-
Parlamentonun daha işlevsel hâle getirilmesi için iş birliği sağlanabilirse
belli aksaklıklar gidebilecek ama sayın milletvekilleri, sizler, bizler buna
uymazsak, bu ülkede sokakta, caddede, şehirde, köyde, kasabada kimseden kanuna,
nizama uymasını bekleyemezsiniz. Parlamentonun kötü örnek olmaması lazım. 
AKP
grup önerisiyle getirilen bu 12 sıra sayılı Kanun Teklifi’nin temel kanun
olarak görüşülmesi, Türkiye Büyük Millet Meclisi İçtüzüğü’ne açıkça aykırıdır;
bunu yapmayın, bundan vazgeçin. Bu kanunun çıkmasıyla başta Türk Silahlı
Kuvvetleri mensupları olmak üzere toplumun değişik kesimlerinin, bir parça da
olsa, nefes alacağını biz biliyoruz; bu sebeple, kanunun 8 ve 9’uncu
maddelerindeki çekincelerimiz dışında genel olarak kanuna olumlu bakacağız.
Dolayısıyla, zaman bakımından bu konuda muhalefet olarak size yardımcı olmaya
da hazırız ama göz göre göre Türkiye Büyük Millet Meclisi İçtüzüğü’nün amir
hükümlerini yok hükmünde sayarak “Parmak çoğunluğuyla burada istediğimizi
yaparız.” anlayışı, bu Parlamentoda yaratsa yaratsa anarşi yaratır, kaos
yaratır, uyumsuzluk yaratır; bunlara gerek yok. 
Bence
iktidar partisi, grup önerisini revize etmelidir. Sayın Başkanlık bir ara
vermelidir. Buradan, bu önerideki “91’inci maddeye göre temel kanun olarak
görüşülmesi” ibaresi çıkarılmalıdır ve iktidarıyla, muhalefetiyle bu kanunu
doğru dürüst İç Tüzük’e uygun bir şekilde görüşebilmeliyiz. Aksi durumda ne
olur? Aksi durumda, muhalefet İç Tüzük’ün göz göre göre çiğnenmesine, ayaklar
altına alınmasına, takdir edersiniz ki, seyirci kalamaz ve biz de Türkiye Büyük
Millet Meclisi İçtüzüğü’nün bize tanıdığı hakları, imkânları, obstrüksiyonları
kullanarak burada sabahlara kadar hep beraber mesai yaparız. 
Bak, 2015 yılı bitiyor, yeni bir yıla giriyoruz.
İnşallah, bu yeni yıl Türkiye için, vatandaşlarımız için, dünya milletler
ailesi için mutluluk yılı, refah yılı, huzur yılı olur, esenlik yılı olur ama
biz 2016’ya, yeni bir yıla girerken böyle kural ihlali yaparak, faul yaparak,
İç Tüzük ihlali yaparak, “Çoğunluğum var, istediğimi yaparım.” anlayışıyla,
Türkiye Büyük Millet Meclisinde, millî iradenin temsil edildiği bu yerde
milletin bize vermediği yetkileri kullanmış oluruz. Millet bize “hukuksuzluk
yapın” diye burada yetki vermiş değildir. Bilakis, millet bize vatandaşın ve
kamunun hukukunu tesis edin, güçlendirin diye yetki verdi. 
Değerli milletvekilleri, hem “torba” hem “temel” olmaz
yani çok açık aykırılık var. Ben tekrar samimiyetle ve iyi niyetle rica
ediyorum, gelin bu yanlıştan dönün. Bu kanunu temel kanun olarak görüşmek,
Türkiye Büyük Millet Meclisinde kötü bir yol açmaktır aynı zamanda. Aslında,
Başkanlığın bu öneriyi İç Tüzük’e aykırılıktan dolayı da işleme almaması lazım.
Biz Türkiye Büyük Millet Meclisi Başkanlığına Meclis araştırması önergesi
veriyoruz, maşallah, Kanunlardaki arkadaşlar çok maharetliler, “Efendim, bu,
Anayasa’nın şurasına, burasına aykırı.” diye bizim ve diğer partilerin
önergelerini geri göndermekte yeni Meclis Başkanımız çok özel bir çaba içinde
ama iş, iktidar partisinden verilen bir önernin görüşülmesine gelince, nedense,
Başkanlık Divanının, Meclis Başkanının, diğer başkan vekillerinin ve
Kanunlardaki personelin gözleri kapalı oluyor. Gözlerini açan personelin de
görev yeri değişiyor, bunu da anlamak mümkün değil.
Bu konuyu, ayrıca, uygun bir zamanda Sayın Meclis
Başkanına soracağız. Kanunlarda çok iyi yetişmiş çocuklar var, arkadaşlar var,
bir itirazım yok ama iktidarın isteğinin dışında bir yorum ortaya koydukları
zaman görevleri değişiyor, tenzilirütbe ediliyorlar. Bu da Türkiye Büyük Millet
Meclisine yakışan bir tutum değildir değerli arkadaşlar. 
Sayın
Başkan, mesela, biraz önce yoklama istedik. Bu, İç Tüzük’ün bize verdiği bir
hak, bir imkân. Bakıyorum, muhalefet sıraları daha kalabalık, iktidar sıraları
bomboş. İktidar milletvekilleri kulislerde çay, kahve içecekler… Biz de
içiyoruz -bugünlerde de çay modası var zaten, Meclisteki çaylar kaçak mı değil
mi, onu bilmiyoruz ama- buna bir itirazım yok ama oylamaya iki dakika kala
kapıdan girerken el kaldırarak Meclise girilmez. Millet, sizi ne olduğunu
bilmediğiniz bir şeye el kaldırın diye buraya göndermedi. (CHP sıralarında
alkışlar) Tabii ki kaldıracaksınız, bir grup disiplini içinde hareket
edeceksiniz ama bu Meclis izleniyor, vatandaşlar, sizi buraya yollayan
seçmenler bu Meclisi izliyor ve bu Meclisten daha sağlam, daha tutarlı, daha
hukuka uygun işlerin yapılmasını da bekliyor vatandaş. Buna dikkat etmeniz
lazım.
Bir
ayıp da şu, bir ayıp da buraya: Gördüğünüz gibi bomboş. Türkiye Büyük Millet
Meclisinde biz Hükûmetin 26 sayın bakanı buraya çakılsın demiyoruz ama saat
üçte Genel Kurul başladı, saat altıya geliyor ve Genel Kurulda ben bir Hükûmet
üyesini görmedim. Bu, yürütmenin hepimize -sadece muhalefet olsa bir şey değil-
size de, bize de, yasamaya saygısızlığıdır. (CHP sıralarından alkışlar)
OSMAN
AŞKIN BAK (Rize) – Faruk Bey, burada. Tokalaştınız Faruk Bey’le 
ENGİN
ALTAY (Devamla) – Saygısız bir yürütme organı istemiyoruz Türkiye'de ve Türkiye
Büyük Millet Meclisinde. Sayın Başkan, bu konuda sizin de ayrıca girişimde
bulunmanız gerekir. Hükûmet olmadan Meclis çalışır mı? İlla kanun görüşülürken
mi ilgili bakanın orada, komisyon sırasında oturması gerekir? Hükûmet nerede,
Hükûmet neyle meşgul, bunu da merak ediyoruz. Hükûmetin bugünlerde, Türkiye'nin
yaşadığı bu zor, sıkıntılı günlerde her gün Türkiye Büyük Millet Meclisine
gereğinde bilgi vermesi, izahat vermesi lazım. 
Özetle,
ben iktidar partisinin değerli yöneticilerine sesleniyorum: Yol yakınken bu
grup önerinizi geri çekin. Bu 12 sıra sayılı Kanun Teklifi’ni temel kanun
olarak görüşmekten vazgeçin. Türkiye Büyük Millet Meclisi, kanun yapan yerdir,
kanun çiğneyen yer değildir.Gelin, Meclisi bu ayıptan kurtarın.
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Altay.
Adalet
ve Kalkınma Partisi Grubu önerisi lehinde ikinci söz Diyarbakır Milletvekili
Sayın İdris Baluken’e ait. Şu anda burada olmadığı için, aleyhinde söz isteyen
Antalya Milletvekili Sayın Mehmet Günal’ı kürsüye davet ediyorum.
Buyurun
Sayın Günal, aleyhte son söz. (MHP sıralarından alkışlar)
MEHMET
GÜNAL (Antalya) – Sayın milletvekilleri, hepinizi saygıyla selamlıyorum.
Değerli
arkadaşlar, klasik Danışma Kurulu önerilerinden biriyle yine beraberiz. Yani,
evet, yılın sonu geldi, herkes program yapmak istiyor, tatile gitmek istiyor
ama böyle vardiya da şimdi… 
ENGİN
ALTAY (İstanbul) – Perşembe akşamı da buradayız inşallah.
ERTUĞRUL
KÜRKCÜ (İzmir) – Şeytan azapta gerek.
MEHMET
GÜNAL (Devamla) – Yani akşamüstü pazar yerinde mal satılmadığı zaman “Hadi bir
dostluk kaldı.” diye böyle indirime girerler. Biz de akşamüstü simit satarken
böyle bakarız; kâr yaptıysak elimizde kalanı yarı fiyatına, 10 tane kaldıysa
5’ini verir giderdik. Şimdi, burada böyle “Hadi bir temel kanun yapalım, şunu
da bitiriverelim.” Yani bunu bir yol yaptığımız zaman değerli arkadaşlar,
çıkarıyorsunuz tutanaktan, sonra gelip diyorsunuz ki –Sayın Başkan da çok
yapardı grup başkan vekiliyken, ona da sataşmış olayım ki belki söz alır.-
“Efendim, şurada demiştik, şurada yapmıştık.” Ya, tamam, orada, iyi niyetli
gelmişsin, sene bitiyor, bu gelmiş, yapmışsın, yine söylemişiz. Peki, o
tutanakta -yapılırken- biz ne demişiz, hangimiz eleştirmişiz, hangimiz lehinde
olmuşuz, hangimiz aleyhinde olmuşuz, yok. Yani, insaf, bu şekilde burada
bakıyoruz şimdi. 
Birinci
bölüm 6 madde, ikinci bölüm 6 madde, tamamı 12 madde.
ENGİN
ALTAY (İstanbul)- Ayıp, ayıp! Vallahi ayıp!
MEHMET
GÜNAL (Devamla) - Şimdi, tamam, anladık da… Bunu geçen hafta, görüşelim diye
biz söyledik. “Prensip olarak da arkadaşlarla görüştük. Kabul etmeyen gruplar
var.” İyi, güzel, onlar da hakkını kullanıyor. 
MEHMET
DOĞAN KUBAT (İstanbul) – Aciliyeti var.
MEHMET
GÜNAL (Devamla) - Aciliyeti var, güzel. 
MEHMET
DOĞAN KUBAT (İstanbul) – Süreli, biliyorsun, yıl sonunda olacak şeyler var. 
MEHMET
GÜNAL (Devamla) – Sayın Kubat, süreli de şimdi oraya girersek daha ağır
konuşacağım. Hükûmet yok yani henüz kanuna geçemediğimiz için… 
Hükûmetin bir tasarısı geldi değerli arkadaşlar, geçen
hafta görüştük. Hükûmet tasarısıydı ve süre yetişecek şeylerdi. Ben şimdi
anlamıyorum. O gün de söyledim, herhâlde Sayın Kubat yoktu, Sayın Ağbal
buradaydı. Yukarıda Komisyonda görüştüğümüz için… Dedik ki: “Bu -Bakanlar
Kurulu- kanun tasarıları elden gezdiriliyor, imzalanıyor.” “Yok canım, öyle şey
mi olur?” E, öyle olmuyorsa o zaman niye bunları eklemediniz? Hangi bakanlıktan
geliyor bunlar? 
Yani, 20 maddelik teklif geldi şimdi, içerisinde bir
sürü madde, oradan ekledik, buradan koyduk. Netice itibarıyla yalapşap bir
kanun yapıyoruz. Böylece de genel bir yanlışa, galatımeşhura doğru gidiyoruz.
Bakın, bunları çok konuştuk. Ben size defalarca
söylüyorum “Kitabını yazdırdınız.” diye, dinlemiyorsunuz. Yani, torba kanun
yaptık, adı “temel kanun” oldu; içinde tam 48 tane Meclis Başkanının söylediği,
7-8 tane de benim tespit ettiğim madde İç Tüzük’e aykırıydı. Yani, gelen orijinal
kanun teklif ve tasarılarıyla alakası olmayan maddeler içeriyordu, burada
kanunlaştırdık. 
E, geçen haftaki kanun görüşülürken maddenin
içerisindeki kanun maddesi olmasına rağmen, bizim seçim beyannamemizde
söylediğimiz hususları içermesine rağmen aynı kanunun maddesini koyarken 2’nci
maddede arkadaşlarıma bir önerge verdim, hemen koşa koşa geldiler Kanunlar
Kararlardan: “Efendim, bu olmaz.” Niye? “Orijinalinde yok.” Ya, kardeşim, 48
taneyi koyarken, Kanunlar Kararlar Başkanlığı bunu yazarken -bu kitabın içinde,
“Torbadaki Hukuk”, yazdığım kitabın içinde bölüm olmuş- Meclis Başkanının
yazısına rağmen…
Şimdi Recai Bey yok ama Sayın Bilgiç varsa bilmiyorum. 
SÜREYYA SADİ BİLGİÇ (Isparta) – Buradayım Sayın Günal.
MEHMET GÜNAL (Devamla) – Sayın Berber’in yazısıyla
“Efendim, biz doğru yaptık.” diyerek…
Sayın Bilgiç buradaymış.
Yani, 48 tane maddeyi, Meclis Başkanının tutanakla
göndermesine rağmen çıkarıyoruz, oluyor bir temel kanun bize, görüşüyoruz.
Hadi, orada yine “Sayısı çoktu, maddesi çoktu.” dediniz. Şimdi, burada 12 madde
var arkadaşlar. Eğri oturalım, doğru konuşalım. Evet, “Aciliyet varsa biz
Milliyetçi Hareket Partisi olarak her zaman gerekli olan yapısal önlemleri
çıkaralım.” diyoruz ama burada kayıkçı kavgasıyla vakit geçirip, bir kayıkçı
kavgası yüzünden gruplar arasında tartışma çıkarıp, sonra da gelip burada bunu
“temel kanun” diye koyarsak… 
Ben
gerçekten şaşırıyorum. Sayın Başkanın kendisi de grup başkan vekilliği yaptı.
Ben yaşananı -arkadaşlarımız arkanızda oturuyorlar- daha geçen hafta olduğu
için söylüyorum. Önergede o bölümün üzerini çizdik, parafe ettik, sadece normal
kısmı kaldı, ki o kanun maddesi, orada o kanun düzenlemesi vardı. Bakın, “Aynı
madde değil.” diye kabul etmedi arkadaşlarımız. Peki, şimdi, bunu nasıl kabul
edeceksiniz? İç Tüzük’ün 91’inci maddesi çok net, burada söylüyor, neyin temel
kanun olabileceğini de söylüyor. Allah rızası için, her seferinde okuyorlar
bize de, bunu nasıl yapacağız?
ENGİN
ALTAY (İstanbul) – Okumamışlar bir kere açıp, okusalar yapmazlar. 
HASAN
BASRİ KURT (Samsun) – O kitaptan bize de hediye edin.
MEHMET
GÜNAL (Devamla) – Parayla alabilirsin kardeş, piyasada var, İnternet’te de var,
ucuza geliyor ama ziyaret edersen sana söz, imzalayıp vereceğim. 
SÜREYYA
SADİ BİLGİÇ (Isparta) – Bana da vermedi arkadaşlar. 
MEHMET
GÜNAL (Devamla) – Yeni arkadaşlar serbest, eskilere vermeyeceğim.
ENGİN
ALTAY (İstanbul) – Eskiler okudukça utanır zaten, okudukça utanırlar eskiler. 
MEHMET
GÜNAL (Devamla) – Şimdi, şunun için söylüyorum: Biz bunu yaşadık ama şimdi,
yeniden, yeni bir yanlışa giriyoruz. Arkadaşlar, bu işin şeyi bir tarafa,
gerçekten işin...
SÜREYYA
SADİ BİLGİÇ (Isparta) – Sıranızı bilin, bana da hediye etmedi daha. 
ÖZGÜR
ÖZEL (Manisa) - O kitabı eskiler yazdı zaten, AKP’nin eskileri yazdı o kitabı. 
OSMAN
AŞKIN BAK (Rize) – Süreyya Bey’e hediye ettiniz mi?
SÜREYYA
SADİ BİLGİÇ (Isparta) – Yok, bana da etmedi. 
MEHMET
GÜNAL (Devamla) – Süreyya Bey’in ihtiyacı yok, o, hepsini biliyor, zaten
dayatmaları o getiriyor, bu kitabı da onun sayesinde yazdık, yani hakkını
teslim etmek lazım. 
HALİS
DALKILIÇ (İstanbul) - O kitapta bile AK PARTİ’nin emeği var yani, helal olsun. 
MEHMET
GÜNAL (Devamla) – Özgür hatırlıyor, gece yarısı o gün kavgalı bir oturum
yapmıştık. Geldik, her şeyi kapattık, bir brifing alıp kapatacaktık. Sayın
Bilgiç geldi, alakasız bir madde -aynen geçen hafta ceza infaz ertelemelerinde
olduğu gibi- “CMK 153’te bir değişiklik yapacağız.” diye. Zaten de bitmiş,
torbanın ağzını büzmüşüz. Yeni arkadaşlar merak ediyordur, tam otuz yedi gün
cumartesi-pazar sahura kadar, bazen sahur dahi yaptırmadan, bunların
vicdansızlığı... Gülüyor şimdi de...
SÜREYYA
SADİ BİLGİÇ (Isparta) – Sahuru aşağıda yaptırdım, insafsızlık etme. 
MEHMET
GÜNAL (Devamla) – Bakın, sahur saatinde bazı arkadaşlarımız gidip sahurunu
yaptı, diğerleri geldiler, nöbetleşe bir şekilde sahurdan sonra da devam ettik.

SÜREYYA
SADİ BİLGİÇ (Isparta) – Kayda girsin, sahuru her zaman yaptık, sahuru hep
yaptık, aşağıda. 
MEHMET
GÜNAL (Devamla) – Tutanak, çalışma saatlerini çıkarsın. Sahur yaptık da, nöbetleşe
olarak sahur yaptığımız günler oldu çünkü o anda bir madde daha geçirmeye
çalışıyorlardı, biz de direniyorduk. 
Dolayısıyla,
kitabın yazılmasında Sayın Bilgiç’in katkısını yadsımamamız lazım. 
ÖZGÜR
ÖZEL (Manisa) – Çok katkısı var, çok!
MEHMET
GÜNAL (Devamla) – Burada bir ironi var, bakın diyorum ki: “Temel kanun”
dediğimiz şeyin çivisini çıkarırsak burada el âleme kendimizi güldürürüz,
burada söylediğimiz budur. Meclis Başkanlığı tarafından 48 tane ayrı maddesi İç
Tüzük’e aykırı olduğu tespit edilmiş bir kanunu biz burada “temel kanun” diye
görüştük. 
Şimdi
ne diyor? 91’inci madde burada, çok açık, iki saat okumaya gerek yok, vaktimiz
yok. Temel kanun olması için gerekli şartları saymış. Buraya baktığınız zaman
birkaç tane hüküm var arkadaşlar. Yeni başlayan arkadaşlar meraklı bir şekilde
soruyor ama bunun içinde var. Bakın, şimdi, bunun hangisini karşılıyor bu
kanun, elinize bir alın -sıra sayısı varsa- konulara bir bakın: “Bir hukuk
dalını sistematik olarak bütünüyle veya kapsamlı olarak değiştirecek biçimde
genel ilkeleri içermesi…” Yok. 
ÖZGÜR
ÖZEL (Manisa) – Örneğin, Ceza Usul Kanunu, Vergi Usul Kanunu.
MEHMET
GÜNAL (Devamla) – Medeni Kanun, Borçlar Kanunu gibi.
“…kişisel
veya toplumsal yaşamın büyük bir bölümünü ilgilendirmesi…” Bunların bir tanesi
değil; bakın, bunlar, tek tek, hepsi birden olması gereken şartlar. “…kendi
alanındaki özel kanunların dayandığı temel kavramları göstermesi…” O da yok.
“…özel kanunlar arasında uygulamada ahenk sağlaması…” desek her biri ayrı ayrı
maddeler var. Sayılarını söylüyor, “Otuz maddeyi geçmemek üzere” diyor. Bu, ne
demek? “40-50 maddeyi geçerse birisini 25 madde yani yirmibeşerden iki
bölüm yapabilirsin.” diyor -makul olan- zaten 12 madde bir bölüm yapmıyor.
Kanunun yazdığına bakarsak, İç Tüzük’ün yazdığına bakarsak böyle. 
Dolayısıyla,
şimdi, burada “Evet, bunu geçirelim, tamam.” diyorsunuz ama bu tartışma niye
çıkıyor arkadaşlar? Normal şartlarda, geçen hafta grup başkan vekilleri burada
istişare ettiler, bizler de beraberdik; evet, bazı şeyler varsa yetişecek,
yapalım dedik. İçeriğine itirazımız yok. Bakın, bazı şeylerin yetişmesi
gerekebilir, süre şartı vardır. Bundan daha doğal bir şey olmaz. Esasa ilişkin,
zaten biz onlar çıkarken de itirazımızı yapıp muhalefet şerhimizi koymuşuzdur,
yanlışlıklarını söylemişizdir, yine söyleriz, yetiştirilir ama Bakanlar
Kurulundan çıkıp imzadan geçtikten sonra buraya gelip yeni bir tasarı, yeni bir
teklifle “Şunu da unuttuk.” dersek o kanunu Meclis çıkarmamış olur; o kanunu
bürokratlar getirir, bakanlar da bakmadan imzalar. Kusura bakmasınlar, eğer
baktıysalar niye eklemediler diye de sormak bizim hakkımız olur. Bu şekliyle
kanun çıkarmayı doğru bulmuyoruz. 
Tekraren
söylüyorum: Evet, yapısal önlemler gerekiyorsa -bunları geçici ötelemelerle
değil- bunların birçoğu zaten Hükûmetin eylem planında var, birçoğu da bizim
seçim beyannamelerimizde vaat olarak var. Diyorum ki gereksiz, bölücülüğe yol
açacak, milletin birliğini, bütünlüğünü tehlikeye düşürecek pazarlıklardan,
onlardan, bunlardan, düzenlemelerden vazgeçin. Ülkemiz için yapılması gereken
düzenleme neyse buraya getirin, Plan ve Bütçe Komisyonuna getirin, Adalet
Komisyonuna; olmadı, oturalım, bir ortak komisyon kuralım diyorum, acil
olanları tespit edelim, onları tak, tak, tak çıkaralım. Biz Milliyetçi Hareket
Partisi olarak buna varız ama bizi burada kayıkçı kavgasıyla, “O onu dedi.”,
“Bu bunu dedi.”; “Görüştüydük.”, “Görüşmediydik.”; “Dolmabahçe vardı.”, “Orası
yoktu.”; “Kabul ettik.”, “Etmedik.”; birisi “Görüşelim.” diyor, öbürü “Çay
içelim.”, diğeri “Kahve içelim.”, bir çay, kahve kavgasından bu sefer başka bir
şeye giriyoruz. Bunlara vakit ayırmayalım, milletin sorunlarını çözmek üzere
vakit ayıralım diyor, hepinize saygılar sunuyorum. (MHP sıralarından alkışlar)
BAŞKAN
– Teşekkürler Sayın Günal.
Adalet
ve Kalkınma Partisi Grubu önerisinin lehinde ikinci ve son söz, Diyarbakır
Milletvekili İdris Baluken’e aittir.
Buyurun
Sayın Baluken.
İDRİS
BALUKEN (Diyarbakır) – Teşekkür ederim. 
Sayın
Başkan, değerli milletvekilleri; AKP Grubunun vermiş olduğu öneri üzerine söz
almış bulunmaktayım. 
Her
ne kadar, usulen lehinde olsa da konuşmamın bütün içeriği, çerçevesi tabii ki
aleyhinde olacak. Şundan dolayı: Çünkü bu Parlamentoda halkın gerçek
sorunlarını, ülkenin gerçek sorunlarını tartışmıyoruz. Maalesef, AKP Grubunun
belirlediği takvim doğrultusunda, belirlediği konular doğrultusunda bu
Parlamento mesai harcıyor ve Türkiye’deki temel sorunları burada tartışmadığı,
çözüm önerilerini burada masaya yatırmadığı için de işte, ülkede her tarafta
kan gövdeyi götürüyor, biz burada hiçbir karşılığı olmayan birtakım palyatif
yasaları sürekli tartışıyoruz. 
Ben
bu konuşmaya da gecikmeli geldim, Sayın Başkana da teşekkür ediyorum göstermiş
olduğu anlayıştan dolayı. Gecikme sebebimi de söyleyeyim: Bir asker ailesi
grubumuzu ziyaret etti, PKK tarafından alıkonmuş bir askerin ailesi. Büyük bir
sıkıntı yaşıyorlar, büyük bir mağduriyet yaşıyorlar ve bu konuyla ilgili,
Meclisin inisiyatif almasını, Meclisin devreye girmesini, PKK’nin elinde
bulunan, alıkonmuş asker ve polislerin kendi ailelerine kavuşturulmasını
istiyorlar. Biz kendilerine Halkların Demokratik Partisinin daha önce yapmış
olduğu çalışmaları da ilettik. Yani hem Genel Kurula bir araştırma önergesi
getirerek 4 siyasi partiden oluşan bir komisyon bu konuda inisiyatif alsın,
görüşmeler yürütsün, zemin hazırlasın ve bu çocukları bir an önce ailelerine
kavuştursun diye yapmış olduğumuz çalışmayı özetledik hem de devlet ve Hükûmet
yetkilileriyle bu konunun çözümüne dair ön açabilecek olan bu çatışma ve savaş
ortamının durdurulmasına, belli iletişim, belli temas mekanizmalarının devreye
girmesine yönelik olanak yaratılmasıyla ilgili ifade ettiğimiz görüşmeleri
aktardık. Görüyoruz ki bu konuda Meclis, duyarsızlığına devam edecek ama biz
HDP olarak bu konuda ailelerimizin sıkıntıları giderilinceye kadar yani
alıkonulan tüm polis ve askerler ailelerine kavuşuncaya kadar kendi
çabalarımızı yürütmeye devam edeceğiz.
Şimdi,
bu Mecliste uzun süredir temel sorunları burada tartışamıyoruz. Dışarıda böyle
sürekli gerilimi artıran bir kutuplaştırma siyaseti var. “İhanetler, vatan
hainliği söylemleri” vesaire havada uçuşuyor ama Parlamento sanki hiç bu
sorunlar yokmuş gibi işte dışarıdaki gündemle hiç ilgisi olmayan yasa
tasarılarını görüşüyor. 
Arkadaşlar,
dünyanın hiçbir yerinde böyle bir parlamento işleyişi olmaz. Bakın, sokağa
çıkma yasaklarıyla ilgili hukuksuzluk devam ediyor Sur’da, Cizre’de, Silopi’de,
şu saat itibarıyla da insanlar bizi arıyorlar. Yasal dayanağı yok, Anayasa’ya
aykırı, dayandırdıkları İl Özel İdaresi’nin ilgili maddesine aykırı. Orada
sivil halk perişan olmuş, yerleşim alanları tarumar edilmiş, her gün onlarca
genç ölüyor, polis, asker, orada bulunan silahlı gençler ya da sivil halktan
her gün insanlar ölüyor, bu Parlamentonun gündemine gelmiyor. Ya, böyle bir şey
olabilir mi arkadaşlar? Hepiniz bir kere elinizi vicdanınıza koyun. 
Bakın,
şu anda Şırnak Devlet Hastanesinde 18 tane cenaze on beş gündür defnedilmeyi
bekliyor, hepsi sivil. İçerisinde 11 çocuklu 57 yaşındaki Taybet ana da var, 3
aylık Miray bebek de var. Şırnak Devlet Hastanesinin morg kapasitesi 8 kişi,
diğer 10 cenaze uygun olmayan koşullarda çürümeye bırakılmış. Ya, defalarca
İçişleri Bakanlığıyla, devlet yetkilileriyle görüştük yani yaptığınız şey zaten
hukuksuz ama madem ısrar ediyorsunuz, hiç olmazsa bu cenazelerin defnedilmesi
için bir yirmi dört saat, kırk sekiz saat, bir saat, iki saat neyse şu sokağa
çıkma yasağını kaldırın. Dünyanın hiçbir savaşında cenazelerin defnedilmesini
engelleme gibi bir şey olmamış, cenazeler çürümeye yüz tutulmamış. Taybet
ananın cenazesini sekiz gün boyunca sokakta bıraktılar, sekiz gün boyunca
burada yürütülen tartışmalardan sonra nitekim o cenazenin alınmasına izin
verdiler. İnsanlığımızı kaybediyoruz, böyle bir şey var mı? Bu ülkenin asıl
sorunu bu. Bir kere o cenazelerin olmaması gerekir, o ölümlerin olmaması
gerekir. Ayrım yapmadan söylüyoruz, hiçbir insanımızın ölmemesi gerekir, Meclis
bunu tartışmalı. Velev ki siz savaşta karar verdiniz, velev ki topyekûn savaş
konseptiyle devam edeceksiniz. Şimdi, her savaşın da bir hukuku, ahlakı var,
uluslararası sözleşmelerle bağlanmış olan kuralları var, insanlığın yaratmış
olduğu değerler var, yerleşmiş olan kültürel gelenekler var. Yani cenaze
üzerinde böyle rehin alma pozisyonu olur mu? Böyle şey olmaz.
HÜSEYİN
KOCABIYIK (İzmir) – Nerede var?
İDRİS
BALUKEN (Devamla) – Ya, siz sürekli oradan laf atıp duracağınıza bir gün gelin
kürsüden ifade edin.
HÜSEYİN
KOCABIYIK (İzmir) – Ne alakası var?
İDRİS
BALUKEN (Devamla) – Yani bu söylediğim şeyin nesine katılmıyorsun?
HÜSEYİN
KOCABIYIK (İzmir) – Ne alakası var?
İDRİS
BALUKEN (Devamla) – Bir cenazenin defnedilme hakkına mı karşı çıkıyorsun? Bir
saat o savaşa ara verilse o cenazeler defnedilecek.
HÜSEYİN
KOCABIYIK (İzmir) – Ne alaka?
BAŞKAN
– Sayın Kocabıyık, Sayın Kocabıyık, lütfen…
ERTUĞRUL
KÜRKCÜ (İzmir) – Ne var, ne bağırıyorsun be!
İDRİS
BALUKEN (Devamla) – Yani bu kadar mı vicdanınızı yitirdiniz ya, bu kadar mı
insanlıktan çıktınız?
BAŞKAN
– Lütfen, kürsüdeki hatibe müdahale etmeyelim.
Sayın
Baluken, siz de Genel Kurula hitap edin, buyurun.
İDRİS
BALUKEN (Devamla) – Bakın, bu işler, siyaset kanalıyla çözülür siyaset
kanalıyla, diyalogla çözülür, konuşarak çözülür, silahla çözülmeyeceğini hep
söyledik.
HÜSEYİN
KOCABIYIK (İzmir) – Tamam, silahlar sussun o zaman.
ERTUĞRUL
KÜRKCÜ (İzmir) – Hatibe laf atma oradan.
İDRİS
BALUKEN (Devamla) – Yine söylüyoruz: Devlete de söylüyoruz, PKK’ye de
söylüyoruz. Biz öyle tek taraflı çağrılar yapan bir konumda da değiliz. Bizim
elimizde olsa bugün derhâl bir çatışmasızlığa girilmesi ve diyalog kanallarının
açılmasını savunuyoruz. Defalarca burada da söyledik, şimdi de söylüyoruz, ama
diyalog kanallarını kapatırsanız, Parlamento sorunların çözüm adresi olmazsa,
insanlar demokratik siyasetten umudunu yitirirse maalesef ki, maalesef ki bu
sorunlar artacak. Bakın, bu hafta sonu sırf siyaset bu işi tartışsın diye bizim
parti programımızda olan Anayasa Uzlaşma Komisyonuna verdiğimiz, bütün seçim
çalışmalarını üzerinde yürüttüğümüz Demokratik Özerklik Projesi’ni Demokratik
Toplum Kongresi bir genel kurulda ele aldı. Büyük bir linç kampanyası; yok
“Vatan bölündü.”, yok “İhanet.”, yok “Hainlik.” Arkadaşlar, yok böyle bir şey.
Bizim parti programımızda var zaten. Biz, Türkiye’deki idari sistem için
demokratik özerkliği, öz yönetim hakkını savunmuşuz, Anayasa’ya o teklifi
vermişiz; bütün seçim meydanlarında bunu söylemişiz, halk da bunu bilerek bize
oy vermiş. O metni incelediğiniz zaman bu ülkenin bölünmesi gerektiğini
söyleyen tek bir cümleye rastlayamazsınız. “Karar alma süreçlerinde ve yönetim
süreçlerinde yerelin yetki hakkı artırılsın.” demişiz.
Bakın,
bunu bir tek biz söylemiyoruz. Yani, bu linç kampanyası olmasa... AKP de bunu
söylemiş. AKP de, bakın, 2004 yılında burada -metnin tamamı da var elimde-
Meclisten geçirdiği ancak Cumhurbaşkanı Sezer tarafından veto edilen yasa tasarısında
Adalet, Millî Savunma, İçişleri, Maliye, Çalışma ve Sosyal Güvenlik Bakanlığı
dışındaki tüm bakanlık ve kuruluşların taşra teşkilatlarının kaldırılmasını ve
bu alanların yerel yönetimlere devredilmesini önermiş, buradan da geçirmiş.
Hatta, bakın, “İl özel idarelerine Millî Eğitim, Sağlık, Sanayi, Bayındırlık,
Kültür ve Turizm, Tarım, Orman Bakanlığıyla ilgili bütün yetkiler verilsin.”
demiş. “Çevre, gençlik ve spor, sosyal hizmetlerin var olan ihtiyaçları -işte,
birtakım farklı kurumları sıralamış- bunların tamamı da yine yerel yönetimlere
verilsin.” demiş. CHP de demiş. Bakın, CHP de 2000 yılında Yerel Yönetimler
Programı’nda köklü bir reform tasarısı hazırlamış. Kültür, okul öncesi eğitim,
sağlık hizmetleri; bütün bu konu başlıklarında bu yetkilerin yerel yönetimlere
verilmesi gerektiğini söylemiş, yerel yönetimlere özerklik sağlayacağını
söylemiş.
Yani,
bir kere şunu bilin: Diyalog kanalları açık olduğu sürece bu ülkede öyle
bölünme diye bir şey olmaz; bu konuda herhangi bir paranoya, korku oluşturmaya
gerek yok. Bütün bunlarla ilgili bizim tartışmamız lazım. DTK’nın sunmuş olduğu
tasarı tartışmaya açık bir tasarı, öneri ve eleştirilere açık bir tasarı.
Oradan çıkan sonuç demiyor ki “Biz bunu yüzde yüz dogmatik bir doğru olarak
Türkiye’ye dayatacağız.”, böyle bir şey demiyor. “Yeni anayasa döneminde siyasi
Kürt hareketinin talepleri bunlardır.” diyor, “Eleştiriye, öneriye açıktır.”
diyor. Siz bunu eksik görebilirsiniz, fazla görebilirsiniz. Bununla ilgili
önerileriniz olabilir, eleştirileriniz olabilir. Ama, bunu hepten reddederek,
tamamen bir linç kampanyasına tabi tutarak, bizim yapmaya çalıştığımız meseleyi
siyaset alanına aktararak silahların devreden çıkmasına karşı cepheden tavır
alarak herhangi bir çözüm geliştirmek mümkün değil arkadaşlar. 
Bakın,
ben geçen konuşmamda dünya örneklerinden bahsettim, bizim tarihimizden
bahsettim, Osmanlı’da da, Selçuklu’da da bu öz yönetimlerle ilgili sayısız
örnekler var. Şu anda mevcut Cumhurbaşkanı yaptığı birçok konuşmada eyalet
sistemi dâhil olmak üzere bütün bu yönetim modellerinin…
(Mikrofon
otomatik cihaz tarafından kapatıldı) 
İDRİS
BALUKEN (Devamla) - …tartışılması gerektiğini söylemiş, kendisi önermiş.
Dolayısıyla, böyle korkular üzerinden yapay gündemlere gerek yok. Gelin, bu
Mecliste bu ülkenin gerçek sorunlarını hep birlikte tartışıp hep birlikte bu
acılara bir çare arayalım diyorum, Genel Kurulu saygıyla selamlıyorum. (HDP
sıralarından alkışlar) 
BAŞKAN
– Teşekkürler Sayın Baluken. 
BÜLENT
TURAN (Çanakkale) – Sayın Başkan, temel yasayla ilgili arkadaşların eleştirisi
oldu, izin verirseniz çok kısa cevap vermek istiyorum ben de bununla ilgili.
ENGİN
ALTAY (İstanbul) – Hayır, böyle bir şey yok. 
BAŞKAN
– Sayın Turan, yerinizden kısa bir söz vereyim.
ÖZGÜR
ÖZEL (Manisa) – Doktrin mi vazedecek? Sataşma varsa cevap verir. 
BÜLENT
TURAN (Çanakkale) – Özgür Bey, izin verirseniz söyleyeyim ya. 
ÖZGÜR
ÖZEL (Manisa) – Hayır yani, sataşma yok, bir şey yok. 
BAŞKAN
- Buyurun Sayın Turan. 
VI.- AÇIKLAMALAR (Devam)
11.- Çanakkale Milletvekili
Bülent Turan’ın, İstanbul Milletvekili Engin Altay, Antalya Milletvekili Mehmet
Günal ve Diyarbakır Milletvekili İdris Baluken’in AK PARTİ grup önerisi
üzerinde yaptıkları konuşmalarındaki bazı ifadelerine ilişkin açıklaması
BÜLENT
TURAN (Çanakkale) – Sayın Başkan, değerli arkadaşlar; 3 grup başkan vekilimizin
de temel yasayla ilgili, bu konunun görüşülmesiyle ilgili şerhi oldu. Ben,
öncelikle grubumuz adına şunu söylemek isterim: Biz de prensip olarak temel
yasanın bu konular için çok doğru olduğu tarafında değiliz. 
ÖZGÜR
ÖZEL (Manisa) – Geçen dönem kaç kere kullandınız?
BÜLENT
TURAN (Devamla) – Ancak, geçen hafta muhalefetin büyük katkısıyla gece onda
biten görüşmeler, gündeme çok geç geçilmesi, onun dışında kanun maddesi ihdası
talebimizin reddedilmesi gibi gerekçelerle ve konunun da daha çok mali ve
sosyal işlerle ilgili olması, özellikle askerlerimizin maaşları, öğretmen
atamaları, öğrencilerin burs meselesi, üniversite hocalarının yaş meselesi gibi
süreli meseleler yani yılbaşından önce olması gereken meseleler olduğundan dolayı,
usuli mecburiyetten dolayı bu meseleyi temel yasa olarak görüşmek zorunda
kaldık; onu ifade etmek isterim. 
Onun
dışında, az önce Grup Başkan Vekilinin, Sayın Baluken’in ifade ettiği meseleye
sadece şunu söylemek isterim: AK PARTİ’nin yerel yönetimlerin
güçlendirilmesiyle ilgili talebi caridir, bakidir; bununla ilgili endişemiz
yok. Ancak, ifade edilen meselenin tamamen dışında olduğumuzu ifade etmek
isterim. 
Ülkenin
bölünmesiyle ilgili, ülkedeki birlik beraberliğin bozulmasıyla ilgili şiddetle
şimdiye kadar karşı çıktığımızı, bu ülkenin her karışındaki kardeşliğin şiarı
olduğumuzu ifade etmek isterim. Yerel yönetimlerin güçlenmesi başka meseledir,
ancak söz konusu Genel Başkanın ifade ettiği mesele bambaşka meseledir. 
Saygılar
sunuyorum. (AK PARTİ sıralarından alkışlar) 
BAŞKAN
– Teşekkür ediyorum Sayın Turan. 
Adalet
ve Kalkınma Partisi Grubu önerisini oylamaya sunacağım.
III.- YOKLAMA
(CHP
sıralarından bir grup milletvekili ayağa kalktı)
ENGİN
ALTAY (İstanbul) – Sayın Başkan, yoklama talebimiz var. 
BAŞKAN
–İşaretle oylamadan önce bir yoklama talebi vardır, şimdi bu talebi yerine
getireceğim. 
Önce
yoklama talebinde bulunan yeter sayıda sayın üyenin ismen tespitini yaptıktan
sonra elektronik cihazla yoklama yapacağım: Sayın Yalım, Sayın Akkaya, Sayın
Özel, Sayın Köprülü, Sayın Karabıyık, Sayın Bektaşoğlu, Sayın Özdiş, Sayın
Kayan, Sayın Durmaz, Sayın Çamak, Sayın Sındır, Sayın Kayışoğlu, Sayın Köksal,
Sayın Sarıbal, Sayın Gökdağ, Sayın Bakan, Sayın Tarhan, Sayın Göker, Sayın
Arık, Sayın Özdemir, Sayın Çiçek.
Adlarını
okuduğum sayın üyelerin yoklama için elektronik cihaza girmemelerini rica
ediyorum. Pusula veren değerli milletvekillerimizin de yoklama sonuçlanıncaya
kadar Genel Kurulda kalmalarını istirham ediyorum. 
Yoklama
için üç dakika süre veriyorum. 
Yoklama
işlemini başlatıyorum. 
(Elektronik
cihazla yoklama yapıldı) 
BAŞKAN
– Evet sayın milletvekilleri, toplantı yeter sayısı vardır. 
VIII.- ÖNERİLER (Devam)
A) Siyasi Parti Grubu
Önerileri (Devam)
2.- AK PARTİ Grubunun,
gündemdeki sıralama ile Genel Kurulun çalışma saatlerinin yeniden
düzenlenmesine; Genel Kurulun 29 Aralık 2015 Salı günkü birleşiminde sözlü
soruların ve diğer denetim konularının görüşülmeyerek kanun tasarı ve
tekliflerinin görüşülmesine; 4 sıra sayılı Kanun Tasarısı‘na kadar olan işlerin
görüşmelerinin 30 Aralık 2015 Çarşamba günkü birleşiminde tamamlanması hâlinde
Genel Kurulun 31 Aralık 2015 Perşembe günü toplanmamasına; 12 sıra sayılı Kanun
Teklifi‘nin İç Tüzük‘ün 91‘inci maddesine göre temel kanun olarak bölümler
hâlinde görüşülmesine ilişkin önerisi (Devam)
BAŞKAN
- Adalet ve Kalkınma Partisi grup önerisini oylarınıza sunuyorum: Kabul
edenler… Kabul etmeyenler… Kabul edilmiştir. 
Alınan
karar gereğince, sözlü soru önergeleri ile diğer denetim konularını görüşmüyor
ve gündemin “Kanun Tasarı ve Teklifleri ile Komisyonlardan Gelen Diğer İşler”
kısmına geçiyoruz. 
1’inci
sıraya alınan, Konya Milletvekili Halil Etyemez ile 13 Milletvekilinin;
Yükseköğretim Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi ve Plan ve Bütçe Komisyonu Raporu’nun
görüşmelerine başlayacağız. 
X.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Konya Milletvekili Halil
Etyemez ile 13 milletvekilinin; Yükseköğretim Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Teklifi ve Plan ve
Bütçe Komisyonu Raporu (2/272) (S. Sayısı: 12) (x)
BAŞKAN
– Komisyon? Burada. 
Hükûmet?
Burada. 
Komisyon
Raporu 12 sıra sayısıyla bastırılıp dağıtılmıştır. 
Sayın
milletvekilleri, alınan karar gereğince, bu teklif İç Tüzük’ün 91’inci maddesi
kapsamında temel kanun olarak görüşülecektir. Bu nedenle, teklif, tümü
üzerindeki görüşmeler tamamlanıp maddelerine geçilmesi kabul edildikten sonra
bölümler hâlinde görüşülecektir ve bölümlerde yer alan maddeler ayrı ayrı
oylanacaktır. 
Şimdi,
gruplar adına ilk söz, teklifin tümü üzerinde Milliyetçi Hareket Partisi Grubu
adına söz isteyen İstanbul Milletvekili İsmail Faruk Aksu’nun.
Buyurun
Sayın Aksu. (MHP sıralarından alkışlar) 
Süreniz
yirmi dakikadır. 
MHP
GRUBU ADINA İSMAİL FARUK AKSU (İstanbul) – Sayın Başkan, sayın milletvekilleri;
12 sıra sayılı Yükseköğretim Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi’nin tümü üzerinde
Milliyetçi Hareket Partisi Grubu adına söz aldım. Hepinizi saygılarımla
selamlıyorum. 
İstiklal
Marşı’mızın yazarı, vatan şairi merhum Mehmet Akif Ersoy’u vefatının 79’uncu
yılında rahmetle ve minnetle anıyorum. 
Değerli
milletvekilleri, kanun teklifiyle ilgili değerlendirmelerime geçmeden önce,
milletimizin yüz yüze olduğu Türkiye tablosuna kısaca dikkatlerinizi çekmek
istiyorum. 
Türkiye,
maalesef, açılım ve çözüm girdabında bölücü terörün tırmandığı, sokak
çatışmalarının vatandaşları canından bezdirdiği, kamu düzeninin sağlanamadığı,
devlet otoritesinin zaafa uğratıldığı, her gün şehit cenazelerinin geldiği, can
güvenliğinin tehdit altında olduğu bir durumdadır. 
Bu
vesileyle, terörle mücadelede hayatını kaybeden tüm şehitlerimize Allah’tan
rahmet, milletimize başsağlığı diliyorum. “Devlet-i ebet müddet, millet-i ebet
müddet.” uğruna canını ortaya koyarak terörle mücadele eden güvenlik
güçlerimizin yanında olduğumuzu belirtmek istiyorum. 
Milliyetçi
Hareket Partisinin “çözüm” denilenin aslında bir yıkım süreci olduğu yönündeki
uyarılarını dikkate almayan Hükûmet, bugün, Türk milleti ve devletinin “beka”
sorunuyla karşı karşıya olduğunu söylemektedir. Oslo, Habur, Dolmabahçe yol
haritalarıyla on üç yıldır devam eden, bölücü teröre yönelik “taviz ve
teslimiyet” politikalarının Türkiye’yi getirdiği durum sadece gözyaşıdır.
“Yıkım süreci” ne PKK’nın silah bırakıp teslim olmasını sağlamış ne anaların
gözyaşını dindirmiş ne de birlikte yaşama iradesini güçlendirmiştir. Terörle
mücadeleden müzakereye geçildiği süreçte, terör örgütü, silah, mühimmat ve
militan yığınağı yapmış. Sormak lazım: Hendeklerden tır dolusu silah
çıkardıklarını söyleyen Hükûmet silahlar oraya girerken acaba neredeydi? O
sebeple, zaman geçirilmeden, Türkiye Cumhuriyeti devletinin ve Türk milletinin
bekasını tehdit eden bölücü terörle akamete uğratılmadan sonuca ulaşılmalıdır.
Terörü insanımızın can ve mal güvenliğini, millî birliğimizi, demokrasimizi ve
ekonomik gelişmemizi tehdit eden en büyük tehlike olarak kabul eden partimiz,
terörle mücadeleyi, hiçbir şartta ihmal edilmemesi gereken millî bir politika
olarak değerlendirmektedir. Nereden gelirse gelsin, hangi ülke ya da gücün kollaması
ve desteğiyle hareket etmiş olursa olsun terör odakları bertaraf edilmeli,
terör örgütüne devletle pazarlık yapma ya da tehdit etme cesareti veren süreç
sonlandırılmalıdır. Türkiye’nin devasa problemlerini güçlü bir millet desteği de
arkasındayken on üç yıldır çözemeyen, sorumluluğu kimi zaman muhalefete, kimi
zaman cumhuriyet değerlerine, kimi zaman da geçmiş hükûmetlere yükleyerek kaçak
güreşen AKP bu defa da sorumluluğu sisteme yükleme peşindedir. 
Adalet
ve Kalkınma Partisi demokratik parlamenter sistem içinde milletin hayrına olan
neyi yapmak istemiştir de yapamamıştır? Biz Türkiye Cumhuriyeti’nin üniter
millî devlet yapısını esas alan parlamenter sistemi demokratik siyasi sistemin
sürdürülebilmesi bakımından gerekli görüyor ve Türk milletine en uygun yönetim
şekli olarak değerlendiriyoruz. Sistemin işleyişinden kaynaklanan sorunların yine
parlamenter sistem içinde çözülmesini mümkün görüyoruz. Bu sebeple iktidarın
kişiselleşmesi suretiyle temel hak ve özgürlükler bakımından tehlikeli bir
otoriterleşmenin önünü açabilecek, Türkiye Cumhuriyeti devletini kuruluş
esaslarından kopararak devleti ve milleti farklı siyasi ve idari yapılanmalara
götürecek başta başkanlık olmak üzere yarı başkanlık ve benzeri sistemleri
uygun bulmuyoruz. Anayasa ihtiyacını toplumsal gereklilikler yerine devleti ve
milleti parçalanmaya götürecek bir sistem değişikliğine endeksleyen siyasi
yaklaşımı da reddediyoruz. 
Milliyetçi
Hareket Partisi olarak “Millî birliğe değil ayrışmaya yol açan çözüm süreci
bitirilsin, devletimizin kuruluş esaslarını düzenleyen Anayasa’nın ilk dört
maddesine sahip çıkılsın, kim olursa olsun kanunsuzluk yapanlardan hesap
sorulsun.” derken burun kıvıranlar geldiğimiz noktada bu ilkelerin önemini
kuşkusuz daha iyi anlayacaklardır. 
Değerli
milletvekilleri, Türkiye iç riskler kadar jeopolitik risklerle de karşı
karşıyadır. Orta Doğu coğrafyasında yaşanan büyük kargaşa hem tarihî ve
kültürel ilişkileri hem de bölgeye olan doğal yakınlığı sebebiyle Türkiye’yi
olumsuz etkilemektedir. Türkiye, Avrupa, Orta Doğu ve Orta Asya’yı etkileyen
jeopolitik ve jeostratejik konumuyla dünyadaki kilit ülkelerden birisi
konumundadır. Esasen büyük devlet adamı vizyonuyla Mustafa Kemal Atatürk’ün
geliştirdiği strateji cumhuriyetin ilk yıllarından itibaren Türkiye’nin
bölgesel bir güç olarak dünya siyasetinde söz sahibi olmasını sağlamıştır.
Ancak Türkiye’nin potansiyelini harekete geçirerek gelecek vizyonunu
yakalayabilmesi bu konumunun sunduğu fırsatları ve imkânları ne ölçüde
değerlendirdiği ve kullandığıyla doğru orantılı olacaktır. Maalesef Türkiye,
AKP iktidarlarında bölgede gerçekçi ve sağlam temelleri olan bir liderlik elde
edememiş, yönlendiren ve sorun çözen bir aktör olamamış, bölgeye dair sorunları
derinden yaşayan bir ülke hâline gelmiştir. Öte yandan, üretimsizlik, işsizlik,
yoksulluk, gelir dağılımındaki adaletsizlik, yozlaşma ve yolsuzluk Türkiye’nin normalleşmesi
önündeki başlıca sosyoekonomik sorunlardır. Sıcak para akışına dayalı üretken
olmayan yatırımlara ve rant ekonomisine dayalı politikalar ve uygulamalar
sürdürülebilir olmadığı gibi Türkiye ekonomisinin geleceği için önemli bir risk
faktörü oluşturmaktadır. 
Bir ülkenin kalkınmış ülke olabilmesi ekonomik ve
sosyal gelişmişlikle birlikte mümkün olabilecektir. Uluslararası bazı
karşılaştırmalar bu anlamda dünyadaki konumumuzu da gözler önüne sermektedir.
Türkiye, Uluslararası Şeffaflık Örgütü tarafından hazırlanan Yolsuzluk
Endeksi’ne göre 2014’te 175 ülke arasında 64’üncü sıraya gerilemiştir; 2015
dünya basın özgürlüğü sıralamasında Afganistan, Nijer, Ukrayna, Tayland ve
Bangladeş gibi ülkelerin de gerisine düşerek 180 ülke arasında 149’uncu sıradadır;
Birleşmiş Milletler Kalkınma Programı tarafından yayınlanan 2014 İnsani Gelişme
Endeksi’ne göre 188 ülke içinde Libya, Rusya, Lübnan, Bulgaristan gibi
ülkelerin arkasında 72’nci sıradadır; Dünya Ekonomik Forumu tarafından
hazırlanan 2014 Küresel Toplumsal Cinsiyet Eşitsizliği Raporu’na göre
kadın-erkek eşitliğinin sağlanmasında Moldova, Mozambik, Kenya, Uganda, Zambiya
ve Tunus’un gerisinde, 142 ülke içinde 125’inci sıradadır. OECD ülkelerinde
yapılan Uluslararası Öğrenci Değerlendirme Programı (PISA) ölçümünde 40 ülke
arasında Türk öğrenciler 36’ncı sırada yer almışlardır. 
21’inci
yüzyılda bugün hâlâ insanlığın karşılaştığı en önemli sorunların başında
yoksulluk gelmektedir. Mevcut göstergeler işsizlik ve yoksulluğun Türkiye için
önemli sorunlardan birisi olmaya devam ettiğini göstermektedir. 2014 yılı
yoksulluk göstergelerine göre nüfusun yüzde 15’i yoksulluk riski altındadır. 
Türkiye
OECD ülkeleri arasında gelir dağılımı adaleti bakımından hem yüzde 20’lik
dilimler hem de Gini katsayısı bakımından sondan 3’üncü sıradadır. Bu tablo
Türkiye’nin gelişmiş, çağdaş ülkeler seviyesine erişmesi için yapması gereken
çok iş olduğuna işaret etmektedir. Bunların gerçekleştirilebilmesi ise üniter
millî devletin tasfiyesiyle değil cumhuriyetimizin temel nitelikleri ile millî
ve manevi değerlerimizi esas alan bir uzlaşma zemininde geleceğe birlikte
yürüme iradesinin gösterilmesiyle mümkün olabilecektir. Ancak on üç yıldır
uygulanan ayrıştırıcı ve kutuplaştırıcı siyaset anlayışıyla bunun sağlanması
mümkün değildir. 
Değerli
milletvekilleri, görüşmekte olduğumuz kanun teklifinde, er ve erbaşlar ile
subay ve astsubay yetiştiren askerî okul öğrencilerinin harçlıklarının
artırılması, Kıbrıs’a gönderilecek Türk askerî birliği mensuplarının aylık ve
ücretlerinin yükseltilmesi, ayrıca astsubayların intibaklarının yapılması ve
bunun emekliliklerine de yansıtılması öngörülmektedir. Yeni kurulan devlet
üniversitelerinde öğretim görevlilerinin yaş hadlerinin 72 olarak uygulanması
geçici hükmünün bir yıl süreyle uzatılması, kamuda taşeron uygulamasına dönük
bazı istisnaların altı ay daha devam etmesi sağlanmaktadır. Yine, sözleşmeli er
ve erbaşların ücret sisteminin değiştirilmesi, Millî Eğitim Bakanlığına 12.500
öğretmen kadrosunun ihdas edilmesi hükme bağlanmaktadır. 
Getirilen
kanun teklifi, konu bütünlüğü bulunmayan düzenlemelerin yine bir torba kanun
hâline getirilerek Türkiye Büyük Millet Meclisine sunulmasından ibarettir.
Farklı alanlara giren konuların ilgili ihtisas komisyonlarında görüşülmeden
Genel Kurula getirilmesi, konuların yeterince tartışılmadan yasalaşması riski
taşımaktadır. Uygulamada hemen baş gösteren sorunlar nedeniyle düzeltme
yasaları çıkartılmak zorunda kalınmaktadır. O sebeple, Parlamentonun saygınlığı
ve yasa yapmanın önemi dikkate alındığında konunun kökten bir çözüme
kavuşturulması ve bu torba işinden vazgeçilmesi şarttır.
Kanun
teklifinde, ağırlıklı olarak yıl sonuna yetişmesi gereken ve kanunen süresi
dolmakta olan hükümler yer almakta, kanunlara yerleştirilmiş geçici hükümlerin
süreleri uzatılmaktadır. Geçici hükümlerin sürekli uzatılması bunların fiilen
asli hüküm hâline getirilmesini sağlar ki bu da kanun tekniğiyle ve ilgili
kanunun ruhuyla bağdaşır bir durum değildir. 
Bunlardan
bir tanesi de öğretim üyelerine yeni kurulan bazı üniversitelerde çalışmaları
hâlinde 72 yaşına kadar çalışabilme imkânı veren düzenlemedir. Türkiye, bir
yanda genç işsizliğin yüzde 18-20’ler düzeyinde seyrettiği, bir yanda da
yetişmiş, nitelikli uzmanların bilgi ve deneyimlerinden yeterince istifade
edilemediği bir insan gücü politikasıyla karşı karşıyadır. Gelişmiş ülkeler
yaşlıların bilgi ve deneyimlerini topluma sunacak yaşlanma dostu istihdam
politikaları uygulamakta, bu yolla yaşlıların bilgilerini, yaşam deneyimlerini
ve becerilerini topluma sunma ve gençlere aktarma fırsat ve imkânı
sağlamaktadır. Türkiye de bunu göz ardı etmeden bu fırsatların
oluşturulabildiği mekanizmaları geliştirmek durumundadır. 
Ülkemizde
bugün 109’u devlet, 76’sı vakıf, 8’i vakıf meslek yüksekokulu olmak üzere 193
üniversite bulunmakta; Emniyet ve Silahlı Kuvvetlere ait 4 üniversite de dâhil
edildiğinde bu sayı 197 olmaktadır. Artan nüfus ve yükseköğretim çağındaki
öğrencilerin sayısı dikkate alındığında üniversitelerin sayısının artması
gerekli ancak yeterli değildir. Aynı zamanda nitelik ve nicelik olarak yeterli
öğretim görevlisi yetiştirilemediği müddetçe bu okullarda eğitim gören
öğrenciler gerekli bilgi ve beceriyi kazanmadan meslek hayatlarına
atılacaklardır. Her alanda dünyayla rekabet edebilecek güce erişmek ancak
çağdaş gelişmelerle teçhiz edilmiş nitelikli insan gücü yetiştirmekle mümkün
olabilecektir. Bunu sağlamayan sayısal üniversite zenginliği ise halk deyimiyle
iğne yapmayı bilmeyen doktor yetişmesine yol açacaktır. O sebeple, esasen,
Hükûmetin yükseköğretimin sorunlarını reformist bir anlayışla çözmesi, bu
kapsamda üniversitelerin fiziki ve teknolojik kapasitelerinin artırılması,
yeterli nicelik ve nitelikli öğretim görevlisi yetiştirilmesi ve
üniversitelerin daha demokratik bir işleyişe kavuşturulması gerekmekteydi.
Üniversitelerin bölücü terör örgütünün yuvalandığı mekânlardan olmaktan
kurtarılması, eğitim ve öğretimi devamlı kılması gerekirdi. Oysa, bugün birçok
üniversitede olduğu gibi, Ankara'nın göbeğinde Hacettepe Üniversitesi Beytepe
Kampüsü’nde bölücü örgüt militanları eğitimi engellemekte, milliyetçi,
vatanperver öğrenciler bölücü örgüt militanlarının saldırılarına muhatap
olmakta ve derslere girememektedir. Bu duruma Hükûmetin dikkatini çekiyor ve
telafisi imkânsız sonuçlarla karşılaşılmadan gerekli güvenlik tedbirlerinin
alınmasını bekliyoruz. 
Adalet
ve Kalkınma Partisi, bunları yapmak yerine, gelenekleri yok etme ve kurumsal
kimlikleri tahrip etme pahasına üniversiteleri de siyasallaştırma ve ele
geçirme gayreti içinde olmuştur. Oysa üniversiteler, ülkemizin ihtiyaç duyduğu
insan gücünü yetiştiren, araştırma yaparak bilim ve teknoloji üreten, toplumsal
gelişmeye önderlik eden bilimsel yöntemlerle eğitim kurumları hâline
getirilmeliydi. Üniversitelerin eğitim, araştırma ve geliştirme, toplumu
bilgilendirme gibi geleneksel fonksiyonları yanında, bilgiyi sanayileştiren ve
ticarileştiren bir yapıda olmaları temin edilebilirdi. Öğretim elemanları
yetiştirecek bir mekanizma geliştirilebilir, yetişen akademisyenler yeni
kurulan üniversitelerde görev yapabilirlerdi. Yükseköğretim sistemi daha
demokratik ve üretken bir yapıya kavuşturulabilir, rektör seçimleri demokratik
esaslara bağlanabilirdi. Öğrenci, kurum ve akademik kadrolar arasında gerekli
iş birliği ve uyum sağlanabilirdi. Üniversite sınavı kaldırılabilir, herkesin
ilgisine göre gidebileceği bir yükseköğretim sistemi kurulabilirdi. Öğretim
üyelerinin mali ve sosyal hakları iyileştirilebilir, geçim kaygısı yerine
bilimsel araştırmalara odaklanmaları sağlanabilirdi. Ancak, tüm bunlar
yapılmadığı gibi bugün sınavlar şaibeli, atamalar antidemokratik, eğitim
kalitesiz, yurtlar ve kampüsler güvenliksiz, mezun olanların ekseriyeti ise
işsizdir. 
Sayın
milletvekilleri, kanun teklifindeki er ve erbaşlar ile askerî öğrencilerin
harçlıklarının artırılması ve astsubayların intibaklarının yapılmasına ilişkin
düzenlemeler Milliyetçi Hareket Partisi olarak bizim de seçim beyannamemizde
taahhüt ettiğimiz hususlardandır. Bunları olumlu bulmakla birlikte ilave olarak
askerliğini yapıp gelen her gencimize istemesi hâlinde 50 bin lira girişimcilik
desteği verilmesi, askerlikte geçen sürelerin primi devlet tarafından ödenerek
emekli hizmetinden sayılması, er ve erbaşların muhtaç durumdaki ailelerine en
az 500 lira olmak üzere aylık ödeme yapılması yönündeki önerilerimizin de
Hükûmet tarafından dikkate alınmasını bekliyoruz.
Teklifin
8’inci maddesiyle Sözleşmeli Erbaş ve Er Kanunu’nun 7’nci maddesi
değiştirilerek mevcutta brüt asgari ücrete bağlı olan aylıkları asgari ücret
yerine yeni belirlenen bir göstergeye dayalı hâle getirilmektedir. Her ne kadar
gerekçesinde diğer kamu görevlilerinde olduğu gibi göstergeye dayalı bir sistem
getirilmesi öngörüldüğü ifade edilse de esas mesele asgari ücretin
artırılmasına dönük çalışma nedeniyle sözleşmeli er ve erbaşların ücretlerinde
meydana gelecek artışa mâni olmaktır. Yapılan düzenlemeyle ilave herhangi bir
artış meydana gelmemektedir. Hâlbuki erbaş ve erler, çalışma şartları,
aldıkları sorumluluk ve taşıdıkları riskler nedeniyle zor şartlarda görev
yapmaktadır ve daha iyi şartlarda, daha iyi mali ve sosyal haklara sahip olarak
görev yapmayı hak etmektedir. O sebeple, yapacağımız ilave bir düzenlemeyle
erbaşların mali haklarının da iyileştirilmesini gerekli görmekteyiz. Bu
doğrultuda, Hükûmeti, Türkiye Büyük Millet Meclisine verdiğimiz ek gösterge ve
tazminat oranları ile sözleşme ücretlerinde artış getiren kanun teklifimize,
dolayısıyla erbaşlara ve erlerimize destek olmaya davet ediyoruz. 
Sayın
milletvekilleri, getirilen bir düzenleme taşeronlukla ilgilidir. Hâlen kamu
idarelerince kanun, tüzük ve yönetmeliklere göre istihdam edilen personelin
yeterli nitelik veya sayıda olmaması hâlinde personel çalıştırılmasına dayalı
yardımcı hizmetlere ilişkin işler için ihaleye çıkılabilmektedir. Kanuna göre,
bu personel ihale ve sözleşme konusu iş dışında çalıştırılamamakta ve
görevlendirilememektedir. Ancak yapılan geçici bir düzenlemeyle bu hükmün
uygulaması 2015 yılı sonuna kadar ertelenmişti. Bu defa ise aynı hükmün
uygulanması tekrar ertelenmektedir. 
Türkiye,
başta maden kazaları olmak üzere sıkça iş kazalarına muhatap olmakta, her kaza
sonrasında da taşeron uygulaması gündeme gelmektedir. Esasen örgütsüzlüğü,
güvencesiz çalışmayı, kayıt dışılığı ve kuralsızlığı tetikleyen, insan onuruna
yaraşır, düzgün iş tanımını yok sayan, çalışma hayatının dengelerini bozan, bu
yönüyle de köleliği andıran işçi çalıştırma düzenine son verilmelidir. 
Biz
seçim beyannamemizde, alt işveren işçilerinin artan sorunlarını çözüme
kavuşturmayı, çalışma şartları ve ücretlerini iyileştirmeyi, iş güvencesi,
yıllık ücretli izin, fazla mesai ücreti, kıdem tazminatı gibi haklarını güvence
altına alacak şekilde bir düzenlemeye kavuşturmayı, kamuda çalışan taşeron
işçileri de kadroya geçirmeyi öngördük. 
Bugün
görüşmekte olduğumuz kanun teklifi ise taşeron sistemine neşter vuran bir
düzenleme olmayıp sistemin sorunlarını ötelemeye dönük bir girişimdir. Bize
göre çalışma hayatındaki bu ve benzeri devasa problemlerin çözümü ve çalışma
barışının tesis edilmesi için çalışma hayatındaki çoklu danışma mekanizmaları
güçlendirilmeli ve tarafların etkin katılımları mutlaka sağlanmalıdır…
(Mikrofon
otomatik cihaz tarafından kapatıldı)
BAŞKAN
– Sözlerinizi bitirin efendim. Bu şekilde bitirin, lütfen hiç kimseye
vermediğimiz için. Adil bir yönetim sergileyelim diyorum.
Buyurun.

İSMAİL
FARUK AKSU (Devamla) – Selamlamaya çalışıyorum.
BAŞKAN
– Tamam. Selamlama için açalım. 
İSMAİL
FARUK AKSU (Devamla) – Sayın milletvekilleri, teklifin 10’uncu maddesiyle,
Millî Eğitim Bakanlığına 12.500 yeni öğretmen kadrosu ihdası öngörülmektedir.
Yeni öğretmen kadrosu ihdas edilmesi olumlu ancak sayı olarak oldukça
yetersizdir. Atanmayı bekleyen öğretmenler sorununun çözüme kavuşturulması
için, öncelikle öğretmen ihtiyacı olan hiçbir okul bırakılmamalı, derslik
ihtiyacı tamamlanarak atanmamış tüm öğretmenlerin atamaları kademeli olarak
yapılmalıdır. Milliyetçi Hareket Partisi olarak bu sayının artırılmasının
gerekli olduğunu ifade ediyoruz. 
Bu
vesileyle, yüce Meclisi saygılarımla selamlıyorum. (MHP sıralarından alkışlar)
BAŞKAN
– Teşekkür ediyorum Sayın Aksu.
Gruplar
adına ikinci söz, Halkların Demokratik Partisi Grubu adına Garo Paylan,
İstanbul Milletvekili.
Buyurun
Sayın Paylan. (HDP sıralarından alkışlar) 
Süreniz
yirmi dakikadır.
HDP
GRUBU ADINA GARO PAYLAN (İstanbul) – Sayın Başkan, sayın milletvekilleri;
hepinizi saygıyla selamlıyorum.
Öncelikle,
bu bir torba yasa diye hazırlanmıştım ama temel yasaya dönüştü sanıyorum; onun
da ne olduğunu henüz bilmiyorum, yeni bir milletvekiliyim.
MAHMUT
TANAL (İstanbul) – Torba ya, torba.
GARO
PAYLAN (Devamla) – Hâlâ torba mı, onu da bilmiyorum Sayın Tanal.
Şöyle:
Bu temel yasa veya torba yasa… Ben yeni bir milletvekiliyim. Ancak gerçekten
moralim çok bozuk. Şu Mecliste geçirdiğim vakte acıyorum şu anda. Umarım
değişir çünkü Meclis, şu anda, bürokratik oligarşinin noteri durumunda. Az önce
bir hatip konuşuyor. Mecliste, baktım herkesin yüzüne, dinleyen sayısı 10
değil, inanın yani 5 kişi filan dinliyordu. Yani bir milletvekili arkadaşımıza
dahi saygı yok. 
YILMAZ
TUNÇ (Bartın) – Sizinkiler nerede? 10 kişi bile yok burada.
GARO
PAYLAN (Devamla) – Çünkü oligarşi bunu getirir, Meclis noter gibi el kaldırır
ve indirir. Bu durumu değiştirmemiz lazım el birliğiyle. 
Biliyorum,
bu yasa yılbaşı zorunluluğuyla geldi ve geçmesi gerekiyor ama yasama kalitesi
yok. Bu yasama kalitesini değiştirmemiz gerekiyor. Çoğunlukçu bir bakışla
olmaması gerekiyor bu yasa bakışında, çoğulcu bir bakışla olması gerekiyor.
“Çoğunluk olarak biz getirdik, dayattık...” En makul öneri bile reddediliyor
mesela. Komisyonlarda şaşırdım; ya, şimdi, o kadar makul öneriler getiriyoruz
ki bu kesin kabul edilir diyorsunuz; hayır. Sırf muhalefet getiriyor diye o
öneri reddediliyor. Çünkü niye? Bürokrasi öyle göndermiş.
Sonuç
olarak, bu yasama yetkisi veya yasamanın getirdiklerini düzeltme yetkisi
yalnızca muhalefette değil, iktidarın da önerileri olmalı. Ama maalesef,
iktidarın o anlamda da bir önerisi yok. Umalım ki bu yasama kalitesi bu anlamda
düzelir.
Sözlerime
böyle başlarken -birazdan maddelere geçeceğim ama- öncelikle güncelle ilgili,
genel siyasetle ilgili şeyler söylemek istiyorum. Çünkü bu maddelerin hepsi,
biliyorum, bir şekilde buradan geçecek ancak memleketin bir yerinde olan yangın
devam ediyor. İnsanlar en temel haklarından yoksunlar. Bu yangın şu anda devam
ediyor ancak bir de dört yıl önceye bakmamız gerekiyor. Dört yıl önce bugün,
yani dün, Roboski’de 34 yurttaşımız katledildi. Roboski memleketin bir ucu
ancak bu memleketin bir parçası. Normalde, vücudumuz gibi, vücudumuzun bir
yerine bir acı düşerse o anda hayat durur, vücudumuzdaki o acıyı düzeltmeye
çalışırız. Ancak ne hikmetse, doğudan gelen o ses, o acı, maalesef batıya bir
türlü ulaşmıyor. 
Şimdi,
doğudan gelen bu sese, bu acıya bakmayanlar, o gün mesela… 28 Aralık 2011’de
oldu bu katliam. Bundan tam üç gün sonra, Türkiye'nin her yerinde havai
fişeklerle yılbaşı kutlandı. Ümit Kıvanç’ın bir belgeseli vardır, izlemenizi
tavsiye ederim. Roboski’de acı varken, evlere o ateş düşmüşken batıda havai
fişeklerle kutlamalar… Nasıl bir ülkeyiz biz, nasıl bir toplumuz biz? Bir
yerimize bir acı düşüyor ve vücudun diğer parçaları eğlencede. Kabul edilemez,
ancak maalesef olabiliyor. 
Bu
katliam oldu, denilebilir ki: “Bir hatadır.” Biz öyle olduğunu düşünmüyoruz,
Bir emir komuta zinciriyle oldu diyoruz ancak “Bir hatadır.” diye de koyuluyor.
Hata olsa dört yılda bunun üstü örtülmezdi, tam dört yıldır üstü örtülüyor ve
hâlâ açık bir yara. Açık yaralar, bilirsiniz, kangren olur, üstü cerahat tutar,
vücudu sarmaya devam eder, vücudu zehirler. Şu anda, bütün bünyemiz bu
katliamla, üstü örtülmüş katliamla zehirleniyor. Biz o gün için, katil devlet,
faili devlet dedik yalnızca ancak bugün, katili devlettir diyoruz çünkü şunu
çok iyi biliyoruz: Üstü örtülen her suçun faili devlettir. Devlet kendi
içindeki bu suçun faillerini saklar, gizler, hesabını vermez, onları görevden
almaz ve üstü örtülen her suç da tekrarlar, bugün olduğu gibi. Bugün,
Roboski’de üstünü örttüğümüz suç devam ediyor. Bir tek Roboski’yle biz bir
yüzleşmeyi başlatabilirdik, Roboski’nin hesabı sorulsaydı, Kürt halkıyla bir
empati kurulabilirdi ve bugünkü duruma belki gelmezdik. Ancak Ermeni halkının
Hrant’la ilgili yaşadığı duyguyu -Hrant Dink bir semboldür- Kürt halkı
Roboski’yle ilgili yaşıyor ve üstünü örttüğümüz sürece de bu duygusal kopuş
emarelerinden bir tanesi Roboski olmaya devam edecek. 
Değerli
arkadaşlar, günlerdir Mardin’in sokaklarındayım, Mardin’in ilçelerini
geziyorum. İnsanlarımız en temel haklarından yoksunlar. En temel haklarından
-tabii- bir tanesi, cenazelerini dahi defnedemiyorlar. Bu anlamda, mesele de
güvenlik güçlerine havale edilmiş. Vekiller olarak bizler bölgedeyiz,
hiçbiriniz gelmediğiniz için bilmiyorsunuz, yalnızca güvenlik güçleriyle
karşılaşıyoruz. Orada bir çavuş, onbaşı, yüzbaşı, binbaşı milletvekillerinin
karşısına çıkıp “Buraya giremezsiniz, şuraya çıkamazsınız, şuradan
geçemezsiniz.” diyor. 
Bakın,
bu meseleyi nasıl çözeceğiz? Cizre-Nusaybin-Dargeçit halkı taleplerini
iletiyorlar, bizlere her gördükleri yerde taleplerini iletiyorlar. Keşke siz de
duyabilseniz. 
Orada
güvenlikçi politikalarla bu işin çözülemeyeceğini defalarca görmüş olan bizler
-yaşlarınız müsait, 90’lı yılları iyi hatırlayanlar var- tekrar aynı sokağa
girdiler ve tekrar Genelkurmaya havale ettiler bu meseleyi. Hâlbuki Genelkurmay
bu meseleye girmek istemiyordu, ilçelere girmek istemiyordu, kendi halkıyla
karşı karşıya gelmek istemiyordu. Ancak sizlerin zorlamasıyla, AKP’nin,
Hükûmetin ve sarayın zorlamasıyla şu anda güvenlik kuvvetleri, Genelkurmay
kendi halkını bombalıyor. Biz oradayken top sesleri geliyordu, ilçenin
kenarındayken. 
Ya,
düşünebiliyor musunuz, iki yıl önce, geçen yıl, hâlâ, Esad’ı kendi halkını
bombalamayla itham edenler, bugün kendi halkını bombalıyorlar. Basit
bombalamalar da değil, bakın, obüs toplarıyla, tanklarla bombalıyorlar.
Çocuklar, kadınlar ölüyor. Ancak biz hâlâ…
MEHMET
AKİF YILMAZ (Kocaeli) – Sen yalan söylüyorsun! Teröristler…
GARO
PAYLAN (Devamla) – Hayır efendim, yalan söylemiyorum. Gidip görebilirsiniz,
kayıtları var.
HÜSEYİN
KOCABIYIK (İzmir) – Yalan söylüyorsun!
GARO
PAYLAN (Devamla) – Gelin beraber gidelim, ben size göstereyim. Gelin beraber
gidelim.
HÜSEYİN
KOCABIYIK (İzmir) – Teröristlerin bombaladığını gayet iyi biliyorsun.
İDRİS
BALUKEN (Diyarbakır) – Efendim, siz konuşmanızı yapın.
ERTUĞRUL
KÜRKCÜ (İzmir) – Cevap verme şuna ya! Rezil!
GARO
PAYLAN (Devamla) – İnsanlar taleplerinin duyulmasını isterler. Türkiye toplumu
çoğunlukçu, pek çok kimliğin olduğu bir toplum ve toplumun her kesimi
taleplerinin duyulmasını ister. Ben bir azaltılmışların temsilcisiyim. Burada
taleplerimi ilerleyen günlerde iletmeye çalışacağım. Kürt halkının da talepleri
var, Alevi toplumunun da talepleri var, bunların burada duyulmasını istiyorlar.
Düşünün ki bu tip toplumlarda, çoğulcu toplumlarda, çok kimlikli toplumlarda
insanlar taleplerinin mecliste duyulmasını ister. Şırnak, Silopi, Nusaybin
halkı da taleplerinin burada duyulmasını istiyor, yıllardır bunu talep ediyor,
yüz yıldır bu talep içinde ancak bunu duymayan Meclis ve bir anlayış var, bir
ceberut devlet geleneği anlayışı var. Ne istiyorlar? Çoğulcu bir bakış. Ne
istiyorlar? Kendi demokratik özerklik haklarının kabul edilmesini. Ancak,
maalesef, bunlara yalnızca güvenlikçi politikalarla bakabilen, tankla, topla
cevap veren bir devlet anlayışı var. Oysa, iki yıl önceye kadar çok yakındık
buna, iki yıl önce başlamış bu barış sürecinde bunlara çok yaklaşmıştık ancak
masayı devirenler, bugün yalnızca fikre fikirle cevap vermek yerine, tankla,
topla cevap veriyorlar. O açıdan, bu güvenlikçi politikalardan ivedilikle
vazgeçilmesini ve…
AHMET
HAMDİ ÇAMLI (İstanbul) – Hangi fikre tankla, topla cevap veriliyor ya?
GARO
PAYLAN (Devamla) – Bakın, demokrasi dediğimiz şey… Hep “demokrasi, demokrasi”
diyorsunuz…
AHMET
HAMDİ ÇAMLI (İstanbul) – Kanallara mı, Kalaşnikoflara mı?
GARO
PAYLAN (Devamla) – Sayın Başkan, müdahale eder misiniz.
BAŞKAN
– Değerli milletvekilleri, lütfen, kürsüdeki hatibe müdahale etmeyin.
Sayın
Paylan, siz de Genel Kurula hitap edin.
Buyurun.

ERTUĞRUL
KÜRKCÜ (İzmir) – Onları yok kabul et.
GARO
PAYLAN (Devamla) – “Demokrasi” dediğiniz, en aykırı fikirlerin bile
konuşulabildiği bir sistemdir. “Demokrasi” dediğiniz, çoğunluğun el kaldırdığı,
indirdiği sistem değildir. Siz “Millet, millet.” diyorsunuz, “Bize yüzde 49,5
oy verdi.” diyorsunuz ve “Biz ne dersek o olacak.” diyorsunuz. Sizin dediğiniz
olsa ne âlâ, sizin dediğiniz de olmuyor; saray ne gönderirse, bürokrasi ne
gönderirse maalesef, o oluyor. (HDP sıralarından alkışlar) O açıdan, şimdi…
AHMET
HAMDİ ÇAMLI (İstanbul) – Saray meşru bir yer, Kandil gayrimeşru bir yer!
İDRİS
BALUKEN (Diyarbakır) – Saray burayı yönetemez. Yürütme, yasama ayrıdır, onu
anlamanız lazım. Saray burayı yönetemez! Seni yönetebilir ama burayı yönetemez.
BAŞKAN
– Sayın milletvekilleri, kürsüdeki hatibi dinleyelim.
Sayın
Paylan, Genel Kurula hitap edin.
GARO
PAYLAN (Devamla) – Demokrasi dediğimiz, çoğulcu bir yapıdır ve çoğulcu dediğimiz
şey de toplumsal taleplerin duyulması esasına dayanır. Bu toplumsal talepleri
duymalıyız. Bakın, yüz yıl önce Ermeni halkının talepleri vardı, tıpkı bugün
olduğu gibi demokratik özerklik talep ediyorlardı. Her yerelde bu taleplerin
esas alınmasını talep ediyorlardı ancak bu talepler o günkü ceberut devlet
geleneği tarafından, ilk cunta tarafından bir soykırımla cevaplandırıldı. 
FARUK
ÖZLÜ (Düzce) – Hangi soykırım?
GARO PAYLAN (Devamla) – Bugün baktığımızda, Kürt
halkının yüz yıldır kendi kimlik ve yönetim anlayışı anlamında demokratikleşme
talepleri var ancak bunlara da bugün -tekrar maalesef diyorum- 2015 yılında
tekrar tankla, topla cevap veriliyor.
Şimdi,
evrensel standartlarda bir önerimiz var, tekrar dillendiriyoruz: Demokratik
özerklik. Bunu biz keşfetmedik. Bakın, pek çok ülke bu faşizan dönemlerden
geçtiler. İspanya, İngiltere, Yunanistan, pek çok ülke bu faşizan dönemlerden
geçti. Bazı ülkeler iç savaşa girdiler, Yugoslavya parçalandı. Nihayetinde
vardıkları yer demokratik özerklikti. 
Demokratik
özerkliğe biz bir iç karışma olmadan varalım diye mücadele veriyoruz ve bu
taleplerin bu anlamda duyulmasını istiyoruz. Ve bu talebimiz, evrensel
standartlarda olan talebimiz bir öneri. Bu önerinin maddelerini açıkladık.
Programımızda var, Halkların Demokratik Partisinin programında var. Buna neyle
cevap verildi? “Vay bölücüler!” Ya bu ülkede bir arada yaşama iradesini
savunanlar olarak bizler, bu önerilere öneriyle, fikirle cevap verilmesini
istiyoruz. Ancak verilebilecek bir fikir yok, iki cümle var: “Yeni Türkiye”,
“Başkanlık modeli.” Nedir fikriniz? Nedir zikriniz?
Bakın,
“Başkanlık modeli” dediğiniz şey, şu ana kadar anladığımız, pratik
uygulamanızdan anlıyoruz, diktatörlüğe varan bir uygulama. Tek adamın karar
vereceği bir uygulama çünkü. Parlamenter bir uygulama dahi değil, çoğunlukçu
bir uygulama dahi değil, diktatoryal bir uygulama. Bunun denge denetim
mekanizması nasıl olacak? Basın özgürlüğü bunun neresinde bulunacak? Hiçbir
şekilde bir cevabı yok. Ancak ben buna dair bir siyasetçinin daha görüşlerini
vermek istiyorum. Lütfen, dinleyin, buna da kızacaksınız biliyorum: “Bunlar
tarihi falan bilmiyorlar. Şimdi Cumhuriyete savaş açmak” diyorlar. Dünyada
gelişmiş ülkelere bakarsanız bunların hiçbirinde eyalet korkusu diye bir şey
yok. Tam aksine, eyalet yapılanmaları o güçlü ülkelerde çok daha süratle
kalkınmayı getiriyor. Bu, güçlenme alametidir. Gelin bizim tarihimize,
Osmanlı’ya baktığımız zaman Lazistan eyaleti, Kürdistan eyaleti var. Güçlü
Türkiye asla eyalet sisteminden korkmamalıdır. Siz eyalet sisteminde de üniter
yapıyı muhafaza edebilirsiniz. Belediye başkanlarını seçiyoruz da valileri niye
halk seçmesin.” Kızdırır değil mi sizi bunlar?
FARUK
ÖZLÜ (Düzce) – Kâğıdı eline Kandil mi verdi?
GARO PAYLAN (Devamla) - Bunlar sizi kızdırır, değil mi?
Kim söylemiş bunu? 
İDRİS
BALUKEN (Diyarbakır) – Hem de yeni söyledi, geçen yıl söyledi.
GARO
PAYLAN (Devamla) – Bunu kim söyledi biliyor musunuz? 
FARUK
ÖZLÜ (Düzce) – Onu Kandil’de kim verdi? Kandil mi verdi eline o kâğıdı?
GARO
PAYLAN (Devamla) – “Kandil mi tutturdu?” diyorsunuz, değil mi? 
İDRİS
BALUKEN (Diyarbakır) – Recep Tayyip Erdoğan geçen yıl söyledi.
GARO
PAYLAN (Devamla) – Bunu, 30 Mart 2013’te Recep Tayyip Erdoğan söyledi. (HDP
sıralarından alkışlar) “Kandil mi tutuşturdu?” diyorsunuz değil mi? Recep
Tayyip Erdoğan tutuşturdu.
ERTUĞRUL
KÜRKCÜ (İzmir) – Bravo! Çok güzel konuşmuş ya, tebrikler!
İDRİS
BALUKEN (Diyarbakır) – Bir yıl geçmedi, bir yıl.
GARO
PAYLAN (Devamla) – Bakın, üzerinden daha iki yıl geçmedi, daha mürekkebi
kurumadı. Gerçekten de, o gün, Recep Tayyip Erdoğan, hayatında ender zamanlarda
olan bir şekilde, doğru bir şey söyledi. Gerçekten doğru bir şey söyledi,
gerçekten demokratik bir şey söyledi çünkü pek çok ülke bu karışıklığı yaşadı
ve nihayetinde vardığı yer burasıydı. Biz istiyoruz ki, bu karışıklıklar
olmadan, ölümler olmadan oraya varalım. 
Şimdi,
değerli arkadaşlar, maddelere geçeyim, vaktim azalıyor. (AK PARTİ sıralarından
gürültüler)
ADNAN
GÜNNAR (Trabzon) – Terörü niye kınamıyorsunuz öyleyse? Neden “terörist”
demiyorsunuz? Neden kınamıyorsunuz? Hadi bakalım kınayın, hadi bakalım
“terörist” deyin!
BAŞKAN
– Sayın milletvekilleri... Sayın Günnar... Sayın Günnar, lütfen...
GARO
PAYLAN (Devamla) – Değerli arkadaşlar, bu kanun teklifi bir torba yasa ve
bununla ilgili ilk 4 maddeye baktığımda, er, erbaş maaşları, sözleşmeli
personelle ilgili düzenlemeler var. Biz antimilitarist bir partiyiz. Elbette ki
ülkenin savunulması gerektiğini düşünüyoruz ama bu görev sınırlarda yapılmalı.
Belli oranda asker bulunabilir ama antimilitarist bir partiyiz, savaş karşıtı
bir partiyiz. İçeride ve dışarıda barışı savunuyoruz, bunun için mücadele
veriyoruz. Bu anlamda, bizler zorunlu askerliğe karşıyız.
SALİH
CORA (Trabzon) – Dağa çıkmaya karşı mısınız?
GARO
PAYLAN (Devamla) – Şu anda, silah altında 400 bin er, erbaş var. Bu anlamda,
bizler vicdani ret hakkının ivedilikle ortaya konması ve Meclisin bu iradeyi
ortaya koymasını talep ediyoruz. Ve er, erbaş maaşlarının da elbette
artırılması... Şu anda harçlıkların önemli olduğunu biliyorum, ben de askerlik
yaptım ve orada er, erbaş maaşının ne kadar önemli olduğunu biliyorum ancak bu
çerçevede, vicdani ret hakkını mutlaka ivedilikle tanımalıyız.
FARUK
ÖZLÜ (Düzce) – Dağa çıkan çocuklar için diyebiliyor musunuz?
GARO
PAYLAN (Devamla) – Sırf Kıbrıs’ta görev yapan askerlerle ilgili de: Biz,
Kıbrıs’ta -bakın, bugünlerde tekrar konuşuluyor- mutlaka müzakerelerin
başlaması ve bitirilmesi ve oradaki askerlerimizin de mutlaka geri çekilmesi
gerektiğini düşünüyoruz. Kıbrıs halkları karar vermeli Kıbrıs’ın geleceğine,
Türkiye’nin vesayeti olmamalı. Türkiye garantör ülkedir, evet, oradaki
halkların güvenliğine ve geleceğine çalışmalıdır.
RAMAZAN
CAN (Kırıkkale) – Ama Rusya’nın askeri Suriye’de dursun! Ondan söz et. 
GARO
PAYLAN (Devamla) – O çerçevede, Kıbrıs’taki askerî varlığın ivedilikle
çekilmesini talep ediyoruz. 
Askerî
okullarla ilgili, oradaki öğrencilerin maaşlarının artışıyla ilgili önergeler
var. Bakın, askerî okullarla ilgili eleştirileriniz vardı, hatırlayın: Oradaki
eğitimle ilgili eleştirileriniz vardı, hatırlayın. “Orada dinle ilgili her şey
gericilik olarak öğretiliyor.” diye eleştirileriniz vardı, hatırlayın;
haklıydınız. Bakın, şu anda, askerî okullarda hâlâ tekçi bir eğitim yapılıyor.
Oradaki çocukların, gençlerin maaşlarını artırmayı öneriyorsunuz ama oranın,
askerî okulların ne eğitim verdiğiyle ilgili, içeriğiyle ilgili hiçbir
eleştiriniz yok. Çünkü, bakın, ben oraya gittiğimde askerlerin yüzünü
görüyorum, oradaki halka düşman gözüyle bakıyorlar. 
AHMET
HAMDİ ÇAMLI (İstanbul) – Sen öyle baktığın için sana öyle geliyor. Sen öyle
bakıyorsun, sen. 
GARO
PAYLAN (Devamla) – Çoğulcu bir bakışları yok. Asker de bu halkın insanı ve
çoğulcu bir bakışa sahip olmalı. Türkiye toplumu nasıl çok dilli, çok
etnisiteliyse orası da öyle olmalı tıpkı geçmişte olduğu gibi. O anlamda,
askerî okullardaki içeriğe mutlaka müdahale etmeliyiz, oranın da çoğulcu bir
bakışa ve halkına eşitlikçi bakan askerler yetiştirmesi için belki mücadele
vermeliyiz. 
Türkiye
dünyada askerî harcamalarda 15’inci sırada, 22,6 milyar dolar para harcıyor. Bu
kadar para harcamamamıza gerek yok, bu paraları hayra harcayabiliriz. İçeride
ve dışarıda barışçı politikalarla bu paraları hayra harcayabiliriz. 
AHMET
HAMDİ ÇAMLI (İstanbul) – Hayra da harcıyoruz, hayra da.
GARO PAYLAN (Devamla) – Diğer bir madde üniversitelerle
ilgili. Üniversitelerde eğitim görevlilerinin yaşlarını 67’den 72’ye
çıkarıyoruz bu yılın sonuna kadar; ne âlâ. Bakın, bu yasa ne zaman çıkmış? 2547
no.lu YÖK Yasası 1981’de yani paşalar çıkarmış, darbeci paşalar. Biz, 2015
yılında, darbeci paşaların çıkardığı bir vesayet yasasını uzatmak için burada
önerge getiriyoruz. Bu Meclisin utancıdır bu arkadaşlar, bu Meclisin utancıdır.
Ve biz niye üniversitelerin öğretim görevlilerinin yaşını 67’den 72’ye çıkarmak
için burada karar alalım ki? Bırakalım üniversiteler özgür olsunlar, kendi
senatolarında karar versinler. Gazi Yaşargil bugün 90’ında ameliyat yapıyor.
Niye müsaade etmiyoruz, niye bu vesayeti devam ettiriyoruz? Umalım ki
önümüzdeki yıl bu vesayetçi yasaları Anayasa tartışmalarıyla beraber ortadan
kaldırırız, üniversiteleri özgür kılarız. 
Diğer bir madde, Devlet Su İşlerinin kiralama meselesi.
Burada ekolojist bir bakış yok ve sivil toplum örgütlerinin eleştirilerine açık
değil bu madde. Bu anlamda sivil toplum örgütlerinin eleştirilerine açık
olunmasını ve esas alınmasını talep ediyoruz. 
Vaktim azaldığı için… Ataması yapılmayan öğretmenler
var arkadaşlar. Bununla ilgili 12.500 kişilik ihdas edilen bir kadro var. Bunun
çok düşük olduğunu düşünüyoruz çünkü Eğitim Bakanlığı dâhil “120 bin açığımız
var.” diyor. Sendikalara göre 150 bin açık var. 300 bin öğretmen de atama
bekliyor. Biz bu anlamda bu atamaların 150 bine çıkarılmasını öneriyoruz. 
Son olarak, tekrar, memlekette bu 2016 yılının barışa
vesile olmasını istiyorum. 2015 yılı maalesef hepimiz için kötü geçti. 2016
yılının hayırlara vesile olmasını diliyorum ve hepinizi saygıyla selamlıyorum.
(HDP sıralarından alkışlar) 
BAŞKAN – Teşekkürler Sayın Paylan. 
MEHMET NACİ BOSTANCI (Amasya) – Sayın Başkan…
BAŞKAN – Sayın Bostancı, buyurun. 
MEHMET NACİ BOSTANCI (Amasya) – Sayın Paylan
konuşmasında “AK PARTİ’nin Genelkurmayı zorlamasıyla TSK kendi halkını
bombalıyor.” gibi talihsiz, akla ziyan bir laf etmiştir, başka laflar da etti.
Bu çerçevede sataşmadan 69’a göre söz istiyorum. 
ERTUĞRUL KÜRKCÜ (İzmir) – Size sataşmıyor ki!
Genelkurmaydan mısınız Naci Bey?
BAŞKAN – Başka bir sataşmaya meydan vermemek suretiyle,
iki dakikada sözlerinizi tamamlayın lütfen. (AK PARTİ sıralarından alkışlar) 
Buyurun.
IX.- SATAŞMALARA İLİŞKİN
KONUŞMALAR (Devam)
4.- Amasya Milletvekili
Mehmet Naci Bostancı’nın, İstanbul Milletvekili Garo Paylan’ın 12 sıra sayılı
Kanun Teklifi’nin tümü üzerinde HDP Grubu adına yaptığı konuşması sırasında
Adalet ve Kalkınma Partisine sataşması nedeniyle konuşması
MEHMET NACİ BOSTANCI (Amasya) – Sayın Başkan, değerli
arkadaşlar; “AK PARTİ’nin ve sarayın Genelkurmayı zorlamasıyla halkını
bombalayan TSK.” Bu nasıl laf?
İDRİS BALUKEN (Diyarbakır) – Roboski, Roboski. 
GARO PAYLAN (İstanbul) – Yalan mı?
MEHMET NACİ BOSTANCI (Devamla) – Bu nasıl laf? Ya,
insan biraz gözlerini ovuşturarak oradaki gerçekliğe bakar.
İDRİS BALUKEN (Diyarbakır) – Tam da Roboski işte, yıl
dönümündeyiz. 
MEHMET
NACİ BOSTANCI (Devamla) – Ordunun ve polisin orada mücadele ettiği halk değil,
teröristlerdir; görün, teröristler. (AK PARTİ sıralarından alkışlar)
Teröristleri halkın kılığında göstermeye kalkmayın. 
AHMET
HAMDİ ÇAMLI (İstanbul) – Bravo Hocam!
ERTUĞRUL
KÜRKCÜ (İzmir) – E niye halkın evini yıkıyorsun o zaman?
MEHMET
NACİ BOSTANCI (Devamla) – Halkın suretinde göstermek, demokratik ve meşru
siyasetle bağdaşmaz. Hele Esed’le Türkiye’yi mukayese etmek… 
SİBEL
YİĞİTALP (Diyarbakır) – 3 aylık bebek öldü.
ERTUĞRUL
KÜRKCÜ (İzmir) – “Sur” diye bir ilçe kalmadı, dümdüz ettiniz ya!
MEHMET
NACİ BOSTANCI (Devamla) – Esed’in neler yaptığından ya haberiniz yok,
cahillikle böyle laf ediyorsunuz yahut da bile bile hususen kışkırtıcı bir
tarzda davranıyorsunuz. Olmaz! 
Bu
ülkede toplumsal barış için çözüm sürecini başlatan kim? 
İDRİS
BALUKEN (Diyarbakır) – Bozan kim, bozan?
BURCU
ÇELİK ÖZKAN (Muş) – Bitiren kim? Buzdolabına koyan kim?
MEHMET
NACİ BOSTANCI (Devamla) – Bu ülkede insanları kucaklaştırmak için siyasetin
bütün imkânlarını kullanan kim? AK PARTİ. (AK PARTİ sıralarından alkışlar)
ERTUĞRUL
KÜRKCÜ (İzmir) – Meğer hepsi bir oyunmuş.
MEHMET
NACİ BOSTANCI (Devamla) – Arkadaşlar, demokrasi 3-5 kişinin zorbalığı değildir.
“Ben buraya özerk yönetim ilan ettim, kabul edin, barikatların arkasında
silahlarım var.” Bu mudur demokrasi? Demokrasinin karşılığı Meclistir, Meclis!
“Halk, halk” diyorsun, halk burada. (AK PARTİ sıralarından “Bravo” sesleri,
alkışlar, HDP sıralarından gürültüler) 
SİBEL
YİĞİTALP (Diyarbakır) – 3 aylık bebek öldü.
BURCU
ÇELİK ÖZKAN (Muş) – Halk Cizre’de ve Silopi’de şu anda.
MEHMET
NACİ BOSTANCI (Devamla) – Halk konuşanın kafasında değil, halkın gerçekliği
burada. 
ERTUĞRUL
KÜRKCÜ (İzmir) – He, işte biz de buradayız.
MEHMET
NACİ BOSTANCI (Devamla) – Müzakere edilecek, konuşulacak konular burada
yapılacak. Herkes kafasına göre “Daire çizdim, kafama göre rejim ilan ettim,
yönetim ilan ettim, kimse buraya giremez.” Biz de bunu kabul edeceğiz, öyle mi?
Böyle bir şey yok.
ERTUĞRUL
KÜRKCÜ (İzmir) – Sizinki Başkanlığını ilan etti!
MEHMET
NACİ BOSTANCI (Devamla) – Böyle bir şey yok! (AK PARTİ sıralarından alkışlar,
HDP sıralarından gürültüler)
Burada
halkın iradesi, bu ülkenin iradesi. Siz de bunun bir parçasısınız. Lütfen ona
göre yerinizi alın, ona göre lütfen olup bitenleri…
(Mikrofon
otomatik cihaz tarafından kapatıldı) 
MEHMET
NACİ BOSTANCI (Devamla) - …gerçekçi bir şekilde paylaşın.
Saygılar
sunuyorum. (AK PARTİ sıralarından “Bravo” sesleri, alkışlar)
ERTUĞRUL
KÜRKCÜ (İzmir) – Biz yerimizdeyiz, yerimize göz dikme Naci Bey!
BAŞKAN
– Teşekkürler Sayın Bostancı.
İDRİS
BALUKEN (Diyarbakır) – Sayın Başkan…
GARO
PAYLAN (İstanbul) – Sayın Başkan…
BAŞKAN
– Buyurun Sayın Baluken.
İDRİS
BALUKEN (Diyarbakır) – Sayın hatip konuşması sırasında…
NURETTİN
YAŞAR (Malatya) - Yeriniz Cihangir, Cihangir! Cihangir’e gidin Ertuğrul Bey!
BURCU
ÇELİK ÖZKAN (Muş) – Bizim yerimiz Silopi ve Cizre, o kadar.
BAŞKAN
– Sayın milletvekilleri, lütfen…
Buyurun
Sayın Baluken.
NURETTİN
YAŞAR (Malatya) - Cezayir Sokağa gidin!
İDRİS
BALUKEN (Diyarbakır) – Sayın hatip konuşması sırasında cahillikten demokratik
siyaseti ihlale kadar birçok suçlama yaparak grubumuza sataştı.
ENGİN
ALTAY (İstanbul) – Evet, çok ağır konuştu Sayın Bostancı(!)
İDRİS
BALUKEN (Diyarbakır) – Grubumuz adına sataşmadan söz istiyoruz.
FARUK
ÖZLÜ (Düzce) – Engin Bey, niye ağır diyorsun? Neresi ağır bunun?
ENGİN
ALTAY (İstanbul) – Onlara ağır konuştu, bana konuşmadı.
NURETTİN
YAŞAR (Malatya) – Ağabey, bak, konuşmanın özgül ağırlığı vardı, özgül ağırlığı.

BAŞKAN
– Buyurun Sayın Paylan.
Lütfen,
sayın milletvekilleri, kürsüdeki hatibi dinleyelim.
İki
dakika sataşmadan söz veriyorum. Lütfen, başka bir sataşmaya meydan vermeyelim.
5.- İstanbul Milletvekili
Garo Paylan’ın, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında HDP Grubuna sataşması nedeniyle konuşması
GARO PAYLAN (İstanbul) – Hocam, cehaletiniz okumayla
bitmiyor maalesef.
NURETTİN
YAŞAR (Malatya) – Bravo! Harika bir laf ettin!
GARO
PAYLAN (Devamla) - Bakın, halk iradesinden bahsediyor. Biz diyoruz ki
Türkiye’nin her yerinde halkın farklı özgünlükleri var, her yerinde. Türkiye
büyük bir ülke. 
MEHMET
NACİ BOSTANCI (Amasya) – Keyfe göre değil, keyfe göre değil.
GARO
PAYLAN (Devamla) – Elbette keyfe göre değil. 
MEHMET
NACİ BOSTANCI (Amasya) – Yasaya göre, yasaya.
GARO
PAYLAN (Devamla) - O açıdan, her özgünlüğe göre Türkiye bir çözüm üretmeli.
Bunun da karşılığı demokratik özerkliktir diyoruz. Bu ne dayatması? Bir fikir.
Buyurun, fikirle cevap verin. 
NURETTİN
YAŞAR (Malatya) – Fikir değil, silah Garo! Garo, çarpıtma! 
GARO
PAYLAN (Devamla) - Bakın, Recep Tayyip Erdoğan “Türkiye’de fiilî durum var.”
dedi, “Başkanlığı getirdim.” dedi. 
NURETTİN
YAŞAR (Malatya) – Garo, çarpıtma, fikir yok. Bak, fikir konuşuluyor burada.
Başkanlığı kim silahla dayattı?
GARO
PAYLAN (Devamla) - Bakın, bize bugün bir fikir getirdik diye Anayasa’yı
değiştirme üzerine ve bu fikri dayatma üzerine sözlerde bulunuyorsunuz. 
NURETTİN
YAŞAR (Malatya) – Garo, başkanlığı kim silahla dayattı, görüşülüyor.
GARO
PAYLAN (Devamla) - Bizler demokratik özerkliği Türkiye’ye sunuyoruz. Buna
fikirle cevap verin.
NURETTİN
YAŞAR (Malatya) – Sunmuyorsunuz, hendek arkasından dayatıyorsunuz.
GARO
PAYLAN (Devamla) – Hayır, dayatma yok.
BAŞKAN
– Sayın milletvekilleri…
Sayın
Yaşar, lütfen…
Buyurun
Sayın Paylan.
GARO
PAYLAN (Devamla) – O açıdan, Türkiye’deki bütün bölgelerin özgünlüğüne bakarak
bir cevap vermemiz lazım Nusaybin’e, Cizre’ye, Silopi’ye, Varto’ya, Van’a, her
yere, İzmir’e. Bakın, Kadir Topbaş dahi şikâyet ediyor -geçen seçimden sonra
sohbet ettim- “O binaların hiçbir tanesine ben imza atmıyorum.” diyor. Kadir
Topbaş da şikâyet ediyor, İzmir Belediye Başkanı da şikâyet ediyor. O açıdan,
bütün Türkiye’ye demokratik özerkliği öneriyoruz. Bunu da çatışmaya mahal
vermeden olsun istiyoruz. Bizler siyasetçiler olarak bunu ortaya koymalıyız ve
oradaki Kürt’e de, Silopi’deki Kürt’e de, İstanbul’daki Kadir Topbaş’a da cevap
vermemiz gerekiyor bu anlamda. Daha demokratik ve merkeziyetçi olmayan,
ademimerkeziyetçi bir sistemi ortaya koymalıyız.
Teşekkür
ederim. (HDP
sıralarından alkışlar)
BAŞKAN – Teşekkürler Sayın Paylan.
HÜSEYİN KOCABIYIK (İzmir) – Dürüst ol, dürüst,
söylediğiniz o değil. Bizi kandırıyorsunuz burada. Söylediğiniz o değil,
bilmiyor muyuz, zekâmızla bu kadar alay etmeyin. 
X.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
1.- Konya Milletvekili Halil
Etyemez ile 13 milletvekilinin; Yükseköğretim Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Teklifi ve Plan ve
Bütçe Komisyonu Raporu (2/272) (S. Sayısı: 12) (Devam)
BAŞKAN – Gruplar adına üçüncü söz, Adalet ve Kalkınma
Partisi Grubu adına Halil Etyemez, Konya Milletvekili.
Buyurun Sayın Etyemez. (AK PARTİ sıralarından alkışlar)
Süreniz yirmi dakikadır.
AK PARTİ GRUBU ADINA HALİL ETYEMEZ (Konya) – Sayın
Başkan, değerli milletvekilleri; hepinizi saygı ve muhabbetle selamlıyorum. 
Gönül insanı, millî şairimiz
merhum Mehmet Akif Ersoy’u ve din uğruna,
vatan uğruna, mukaddesat uğruna canını feda etmiş tüm şehitlerimizi rahmetle ve
minnetle anıyorum.
Vermiş olduğumuz Yükseköğretim Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Teklifi’yle
ilgili AK PARTİ Grubu adına söz almış bulunmaktayım. Plan ve Bütçe Komisyonu
tarafından kabul edilen, şahsım ve 13 kıymetli milletvekilimizle verdiğimiz bu
kanun teklifi mevzuatta yer alan 31/12/2015 tarihinde sona erecek bazı
uygulamaların süresinin uzatılması, sözleşmeli erbaş ve erlerin maaşlarının
diğer kamu görevlilerinde olduğu gibi memur maaş katsayısı esas alınarak
hesaplanması, Millî Eğitim Bakanlığı tarafından şubat ayında yapılacak öğretmen
atamalarında kullanılmak üzere kadro ihdas edilmesi amacıyla hazırlanmıştır.
AK PARTİ olarak seçim beyannamemizde ve eylem planımızda yer alan
vaatlerimizi tek tek hayata geçiriyoruz. Geçen hafta emeklilerde yaptığımız
düzenlemenin ardından bu hafta da öğretmen atamalarından askerlerimizin
harçlıklarına, akademisyenlerimizin emeklilik yaşından astsubaylarımızın özlük
haklarına kadar birçok düzenlemeyi içeren teklifimizi Genel Kurulumuza taşıdık.
Kanun teklifinin 1’inci ve 2’nci maddesiyle er ve
erbaşların harçlıklarına esas gösterge rakamları yüzde 100 oranında
artırılmaktadır. Erlerin harçlığı 38 TL’den 80 TL’ye, onbaşıların harçlığı 43
TL’den 92 TL’ye, çavuşların harçlığınıysa 49 TL’den 103 TL’ye çıkarıyoruz. Kalkınmada
öncelikli illerdeyse bu tutarın 2 katı kadar harçlık almaktadırlar; böylece
erlerin harçlığı 160 TL’ye, onbaşıların harçlığı 180 TL’ye, çavuşların
harçlığıysa 206 TL’ye çıkarılacaktır. Kıbrıs’ta görevli erbaş ve erlerin mevcut
harçlıkları da yüzde 100 oranında artırılacaktır. Bu durumda erler 160 TL,
onbaşılar 180 TL, çavuşlarsa 206 TL alacaktır.
Söz
verdiğimiz gibi, askerî öğrencilerin harçlıklarıyla ilgili vaadimizi de yerine
getiriyoruz. Kanunun 3’üncü maddesiyle tüm askerî öğrencilerin harçlıkları da
yapılan düzenlemeyle yüzde 100 oranında artırılmaktadır. Yapılan düzenleme
sonrası, harp okullarında, üniversite ve yüksekokullarda öğrenim gören askerî
öğrencilerin bulundukları sınıflara göre 287 TL ile 460 TL arasında, yedek
subay okulu öğrencilerininse 287 TL, askerî lise öğrencilerine bulundukları
sınıflara göre 144 TL ile 250 TL arasında, astsubay hazırlama ve astsubay
meslek yüksekokulu öğrencilerine bulundukları sınıflara göre 94 TL ile 201 TL
arasında değişen tutarlarda harçlık ödenmeye başlanacaktır.
Değerli
milletvekilleri, kanun teklifimizin 4’üncü maddesiyle 926 Sayılı Kanun’a
eklenen geçici maddeyle, 2003 yılı öncesi göreve başlayan astsubaylar ile 2003
yılı sonrası göreve başlayan astsubayların başlangıç derece ve kademeleri
arasındaki farklılık giderilmiş ve yıllardır çözülmeyi bekleyen bir sorun daha
AK PARTİ iktidarı tarafından çözülmüş olacaktır. Daha önce 1’inci dereceye
yükselme imkânı bulunmayan ve dolayısıyla, 2’nci dereceye kadar yükselmiş
bulunan astsubayların 1’inci dereceye yükselmeleri ve 3600 ek göstergeden
yararlanmaları sağlanacaktır. Lise mezunu astsubaylarımız 1 derece, iki yıllık
okul mezunları 2 kademe, üç yıllık okul mezunları 1 kademe, dört yıllık okul
mezunları ise 2 kademe ilerleyeceklerdir. 2’nci dereceden emekli olan
astsubaylara 1 derece verilmesiyle emekli maaşlarında ortalama 400 TL artış
sağlanacak ve bu düzenlemeden 36.209 emekli astsubay veya dul ve yetimleri
yararlanacaktır. Bu teklifimizin yasalaşmasıyla düzenlemeden toplam 105.142
kişi yararlanmış olacaktır. 
Değerli milletvekilleri, eğitim hayatını ilgilendiren
reformlara devam ediyor, milletin geleceğine sahip çıkıyoruz. Biliyoruz ki bir
ülkenin gerçek zenginliği, merkez bankalarının kasalarındaki döviz ya da
kıymetli madenler elbette ki değildir; bir ülkenin esas zenginliği, o ülkenin
sahip olduğu beşerî sermayesinin niteliğidir. AK PARTİ hükûmetleri olarak biz,
bu gerçekten hareketle, eğitim sistemimizde çağdaş dünyayla rekabet edebilecek
nitel ve nicel yatırımlara ağırlık verdik. Merkezî bütçeden eğitime ayrılan
kaynağı her yıl artırarak insanımızın yaşam kalitesini yükseltecek eğitim
yatırımlarına elbette ki öncelik verdiğimizi yüce Meclisimizin kürsüsünden,
buradan bir kez daha ifade etmek istiyorum. Bu çerçevede, seksen yılda 79
üniversite açılmışken AK PARTİ döneminde ise on üç yılda 110 yeni üniversite
açılarak âdeta eğitimde sessiz devrim yapılmıştır.
2002-2003
öğretim yılında yükseköğretimde öğrenci sayısı 1,2 milyonken 2013-2014 öğretim
yılında bu sayı 2,6 milyona yükselmiştir. 2015 yılında toplam 79.555
akademisyen varken 2015’te 151.169’a çıkmıştır. Yükseköğretimde okullaşma oranı
yüzde 19’dan yüzde 50’ye ulaşmıştır. 2002’de üniversitelere aktarılan toplam
ödenek 2,5 milyar lira iken 2015’te 18,3 milyar liraya yükselmiştir. 
Geçtiğimiz
yıllarda Hükûmetimiz tarafından akademisyenlerimizin maaş ve özlük haklarında
yaptıklarımız ise: 2015 Aralık ayı itibarıyla, profesör, doçent ve yardımcı
doçentlerin aylıklarında 789,30 TL; öğretim görevlisi, okutman, uzman,
araştırma görevlisi, çevirici ve eğitim öğretim planlamacılarının aylıklarında
ise 907,68 TL artış sağlanmıştır. 2016 yılından itibaren -yani 15 Şubatta
uygulanacak- akademisyen teşvik ödeneği uygulaması getirilecektir. Buna göre,
2015 yılı göstergeleri dikkate alınarak 100 tam puan alan bir profesöre 789,30
TL, doçente 710,37 TL, yardımcı doçente 631,44 TL; öğretim görevlisi, okutman,
araştırma görevlilerine ise 552,51 TL aylık ödeme imkânı getirilmiştir.
Bilindiği
üzere, 2547 sayılı Yükseköğretim Kanunu’nun 30’uncu maddesinde, genel olarak,
öğretim üyelerinin çalışma yaş haddi 67 olarak belirlenmiştir. Söz konusu 41
adet üniversite için bu yılın sonuna kadar 72 olarak belirlenen yaş haddi, yeni
bir düzenlemeye imkân sağlamak amacıyla bir yıl daha uzatılmaktadır. Bu geçici
madde, yeni kurulan üniversitelerimizin öğretim üyesi ihtiyacını karşılamada
önemli bir rol üstlenmektedir. Bu madde kapsamında, 15/12/2015 tarihi
itibarıyla 133 öğretim üyesi görev yapmaktadır. Bu öğretim üyelerinin 98’i
profesör, 12’si doçent ve 23’ü yardımcı doçenttir. Görüldüğü üzere, bu öğretim
üyelerinin büyük çoğunluğu profesör unvanına sahiptir. Özellikle Doğu ve
Güneydoğu Anadolu Bölgelerinde bulunan üniversitelerin öğretim üyesi ihtiyacı
bu madde kapsamında karşılanmaktadır.
Değerli
milletvekilleri, AK PARTİ hükûmetleri olarak 2002’den beri, daha sivil,
demokratik ve çoğulcu bir Türkiye’yi inşa etmek için çalışmaktayız. Bunu
yaparken de biz, oy versin, vermesin herkesin beklenti ve taleplerini
karşılayabilmek için siyasetin merkezine milleti alan bir yaklaşımı her daim benimsedik.

Saygıdeğer
milletvekilleri, AK PARTİ hükûmetlerinde medeniyetimizin inşa ve ihyasında en
önemli unsur olan öğretmenlerimizin istihdam ve özlük haklarının
iyileştirilmesine yönelik birçok çalışma yapılmıştır. Seksen yılda Türkiye’de
383 bin öğretmen atanabilmişken AK PARTİ Hükûmeti sadece 2003-2015 yılları
arasında 510.589 yeni öğretmen atamıştır. Ağustosta yapılan 37 bin öğretmen
atamasıyla birlikte toplam öğretmen sayımız 893.642 olmuştur ve Millî Eğitim
Bakanlığında kadrolu görev yapan öğretmenlerimizin yüzde 57’si AK PARTİ
hükûmetleri tarafından atanmıştır. Yine söylüyorum, bu bir sessiz devrimdir.
Millî Eğitim Bakanlığı tarafından yapılacak öğretmen atamalarında kullanılmak
üzere 12.500 adet öğretmen kadrosu ihdas edilmesini yani eğitim ordusuna yeni
eğitim neferlerinin katılmasını da içeren bu kanun teklifimiz, reformlarımızın
devam edeceğinin bir göstergesidir. 
Partimizin
seçim beyannamesinde ortaya koymuş olduğu şubat atamalarında 30 bin öğretmenin
atanmasıyla ilgili vaadi, bu teklifin kanunlaşmasıyla gerçekleşmiş olacaktır.
Burada 12.500 olarak ifade edilen kadro tahsisi ve Millî Eğitim Bakanlığının da
22.500 kadro tahsisiyle birlikte, 30 bin öğretmenin şubat ayında atanması
gerçekleştirilmiş olacaktır. 
Öğretmenlerimize,
akademisyenlerimize verdiğimiz önem kadar, gençlerimize, öğrenci
kardeşlerimize, gelecek nesillerimize de değer veriyor, onların nitelikli bir
eğitim öğretim hayatı geçirebilmeleri için yaptığımız reformlarla yanlarında
olmaya devam ediyoruz. Tüm yükseköğrenim öğrencilerine kredi, burs vermek
suretiyle nakdî destekte bulunduk ve bulunmaya da yine devam ediyoruz. 
2002
yılında 451.550 kişiye kredi verilirken 2015’te 1 milyon 2 bin öğrenciye
öğrenim kredisi verdik, 353.722 öğrencimize de burs olmak üzere toplam 1 milyon
350 bin öğrenciye burs veya kredi vermeye başladık. 2016’da bu sayıyı 1,5
milyona çıkarmayı planlıyoruz. 
2002
yılında aylık 45 TL olan kredi, burs miktarı, 2015 yılında yüzde 633 artışla
aylık 330 TL oldu ve 64’üncü Hükûmetimizin eylem planında açıkladığımız üzere,
öğrenci burslarını ocak ayı itibarıyla 400 TL’ye çıkarıyoruz. 
81
ilde, 162 ilçede ve 2 tane de Kuzey Kıbrıs Türk Cumhuriyeti’nde olmak üzere
toplam 592 yurdumuzda öğrenci kardeşlerimize barınma hizmeti veriyoruz. Toplam
kapasitesi 450 bin olan yurtlarda kız ve erkek öğrencilerimiz barınmaya devam
ediyor. 
Yine,
öğrenci kardeşlerimizin menfaatlerini gözeten uygulamalarımıza devam ediyoruz.
08/10/2011 tarihinden itibaren sosyal yardımlaşma ve dayanışma vakıfları maddi
durumu yetersiz olan üniversite öğrencilerine verilmek üzere şartlı bağış kabul
edebilmektedir. Ülke genelinde farklı illerde 184 sosyal yardımlaşma ve
dayanışma vakıfları aracılığıyla şartlı bağış uygulaması yürütülmektedir. Bu
kapsamda, Türkiye genelinde yıllık yaklaşık 5 bin üniversite öğrencisine burs
verilmekte ve yıllık yaklaşık 10 milyon TL kaynak şartlı bağış olarak
kullanılmaktadır. İlgili kanun maddesinin 31/12/2015 tarihinde sona erecek
olması nedeniyle mağduriyet doğacağı ve uygulamaya devam edilmesinin, sosyal
yardımlaşma ve dayanışma vakıflarının yükseköğrenim öğrencilerine burs
verilebilmesi amacıyla bağış kabul edebilmesinin üniversiteye devam eden
öğrencilerimiz için faydalı olacağını düşünerek bu kanun maddesinin süresinin
uzatılması için teklifte bulunduk. 
Birileri
hastaneleri yıkmaya, okulları yakmaya çabalarken bizler geleceğimizin teminatı
olan öğrenci kardeşlerimiz için okullar açmaya, yurtlar yapmaya, yeni
Türkiye’yi inşa edecek olan çocuklarımıza yatırım yapmaya devam ediyoruz. (AK
PARTİ sıralarından alkışlar) 
Yurtlarda
gençlerimizin barınma ve beslenme ihtiyaçları yanında onların akademik, sosyal,
kültürel ve manevi gelişimleri için her türlü imkân ve fırsatları seferber
ettik, etmeye de devam ediyoruz. Bu faaliyetlerden on binlerce gencimiz
faydalanmaktadır. Yine 2002 yılında aylık 11 TL olan beslenme yardımı 22 kat
artışla 2015 yılında aylık 240 TL oldu ve 2016 Ocak ayı itibarıyla ise 270
TL’ye çıkarılacak. 
Bizler
laf değil iş üretiyoruz değerli arkadaşlar. Gençliği düşünüyoruz çünkü biz
geleceğimizi düşünüyoruz. 
ÖZKAN
YALIM (Uşak) – 7 Haziran öncesi bizim verdiğimiz taahhütlerden kopya çektiniz
de veriyorsunuz onları! 
HALİL
ETYEMEZ (Devamla) – Sadece bugünümüzün, yakın geleceğimizin değil önümüzdeki
yüz yılın temellerinin atıldığı, dünyanın yeniden şekillendiği bir değişim
yaşanıyor. Türkiye olarak bu sürecin öznesi olmak, kendi coğrafyamızda kendi
geleceğimiz için adımlar atmak, gelecek nesilleri düşünmek zorundayız.
Medeniyetimizin bizlere yüklediği vizyon ve misyon doğrultusunda hadiselerin
gidişatına yön vermek mecburiyetindeyiz. 
Bu kürsüden genç kardeşlerime sesleniyorum: Bir
varlık-yokluk mücadelesinin yaşandığı son dönemde bu coğrafyanın ruhunu
oluşturan, milletimizi bir arada tutan, vatana anlam katan değerlerimizin
tamamı mücadelemizin özünü oluşturmuştur. Millet olarak birliğimize,
beraberliğimize sahip çıkmanın mücadelesini hep beraber veriyoruz.
Evet,
değerli milletvekilleri, Plan ve Bütçe Komisyonunda kabul edilen bu kanun
teklifi, 6111 sayılı Kanun’un geçici 12’nci maddesindeki su ürünleri
kiralamalarının uygulama süresinin uzatılmasını da içeriyor. 6111 sayılı Kanun
öncesi, su ürünleri yetiştiriciliğinde kullanılan su ve su yüzey alanları
kiralaması il özel idareleri tarafından yapılmaktaydı. Haksız rekabeti önlemek
ve kiralamalara bir standart getirmek, bu konuda çözüm sağlamak amacıyla
25/2/2011 tarihinde 6111 sayılı Kanun’un geçici 12’nci maddesiyle kiralama
yetkisi Gıda, Tarım ve Hayvancılık Bakanlığına verilmiştir. Bu düzenlemeyle,
bölgeler ve iller arasında adil olmayan uygulamalar ortadan kaldırılmış,
yatırımlara engel olan yüksek kira bedellerinde düşme sağlanmış, kiralama
işlemleri “web” tabanlı bir programla standart hâle getirilmiş olacaktır. 6111
sayılı Kanun’un geçici 12’nci maddesiyle kiralamalara ilişkin Gıda, Tarım ve
Hayvancılık Bakanlığına verilen yetkinin 1/1/2016 tarihinde sona ermesi
hasebiyle, mevcut yasanın uygulama tarihinin uzatılarak su ürünleri üretiminde
sürdürülebilirliğin sağlanması amaçlanıyor.
Kamu
İhale Kanunu’nun hizmet alımlarında ihale öncesi ilgili kurumlardan uygun görüş
alınması ve personel çalıştırılmasına dayalı hizmet alımlarıyla ilgili
sözleşmelerin uygulanması sürecinde yer alan görevlilerin sorumlulukları ve
bunlar hakkındaki idari yaptırımları düzenleyen maddesinin ilgili fıkrasının bu
yıl sonunda dolacak olan yürürlük tarihi 30 Haziran 2016’ya kadar
uzatılacaktır.
Sonuç
olarak değerli milletvekilleri, AK PARTİ, Türkiye’nin son on üç yılında bu
millete hizmet eden ve millet iradesini hâkim kılan sessiz birçok devrime imza
atmış bir partidir. Biz önce Allah’a, sonra milletimize inanan bir kadroyuz.
Bunun dışında hiçbir iradeye ya da otoriteye boyun eğmedik, bundan sonra da
eğmeyeceğiz.
MAHMUT
TANAL (İstanbul) – 17-25’i unutmazsınız inşallah. 
HALİL
ETYEMEZ (Devamla) – Allah bu yüce milletimizden razı olsun ve milletimizi
korusun.
Hepinizi
tekrar saygı ve muhabbetle selamlıyorum. (AK PARTİ sıralarından alkışlar)
BAŞKAN
– Teşekkür ediyorum Sayın Etyemez.
Gruplar
adına son söz, Cumhuriyet Halk Partisi Grubu adına Selin Sayek Böke, İzmir
Milletvekili.
Buyurun
Sayın Böke. (CHP sıralarından alkışlar)
CHP
GRUBU ADINA SELİN SAYEK BÖKE (İzmir) – Teşekkürler Başkanım, kusura bakmayın.
BAŞKAN
– Uzun yoldan geldiniz.
SELİN
SAYEK BÖKE (Devamla) – Uzun yoldan geldim, doğrudur. Teşekkür ediyorum. Bugün
İzmir’deydim, bir şehit cenazemiz vardı, onun için Meclise geç katıldım.
Gönül
isterdi ki bugün burada bir bütünü olan, içeriğini detaylı bir şekilde
tartışabileceğimiz ve karşılıklı fikir alışverişinde bulunabileceğimiz bir
kanun tartışsaydık. Gönül isterdi ki 2016’ya geçerken artık Meclisin hakikaten
fikir konuşulan bir zemin olduğu, yasaların yamalı bohça değil de bir bütüne
çözüm üretmek için yapıldığı bir Türkiye inşasına adım atıyor olsaydık. Gönül
isterdi ki biz, torbaların içerisine gerçekleri, sorunları çözmeye uğraşan bir yaklaşım
sergilemeyen bu tavırdan uzak, sorun çözmek isteyen ama bunun için de bütüncül
bir çerçeveyi ortaya koymaya çekinmeyen bir Meclisin yeni yıla geçişini
kutluyor olsaydık. Ama ne yazık ki bugün burada konuşuyor olduğumuz torba
kanun, bir kez daha, bizlere, yasa yapımına ve politika oluşturma meselesine
AKP’nin temelde çarpık bakışının devamlılığının süreceğini gösteriyor. Bir kez
daha, birbiriyle hiçbir alakası olmayan kanun tekliflerinin alelacele,
tartışılmadan, bunların neden uzatılması gerektiğine veya neden yapılması
gerektiğine dair karşılıklı herhangi bir fikir alışverişinde bulunmadan, yani
Türkiye'nin ihtiyaç duyduğu derinlemesine değerlendirmeleri yapmadan ideal
olanı ortak bir şekilde bulmak için adım atma kaygısından uzak yaklaşımı
görüyoruz ve bir kez daha yaşıyoruz. 
Yürütme
tarafından işlerin bir süre daha “Hadi, yürütelim.” yaklaşımıyla idare ediliyor
olması, Meclis içerisinde sorgulamaların yapılmasına da engel oluyor. O zaman
da yasama yetkisinden geriye bir şey kalmıyor. Oysaki bizler, burada, hakikaten
çözüm üretmek için, bütüncül bir yaklaşımla Türkiye'nin ihtiyaç duyduklarını
ortaya koymak için çalışmakla yükümlüyüz. Ama, bu derinlemesine tartışmaya izin
vermeyen torba kanun mantığına dair defalarca buradan aynı şeyler söylenmiş olmasına
rağmen, ben de kayıtlara bir kez daha geçmesi için bu konuyla konuşmama
başlamak durumunda kaldım. Zira, torba yasaya karşı duruşumuz sadece usule dair
bir sıkıntıyı ortaya koymuyor. Bu usulle yapılan işin sonucunda Türkiye'nin
vasatlığa mahkûm olmasından rahatsız olan bizler bunun bir esas mesele olduğunu
da düşünüyoruz. Torba kanunlar, sadece bir usul sorunu değil, aynı zamanda
Türkiye açısından bir esas sorunudur. Türkiye'nin sorunlarını tespit eden ve
bunlara bütüncül bir planla, yamalı bohça mantığıyla değil, bütünü düşünerek,
parça parça idare eden değil, bütüne dair iyi bir şey söyleyen reform paketleri
üretilmiyor ve ürettirilmiyor. Bu torba kanun da aynı yamalı bohça mantığıyla
bir kez daha önümüze geliyor. Hiçbir sorun ciddiye alınmıyor. Oysa Türkiye
ciddi sorunlarla boğuşuyor. Ciddi sorunlara çözüm üretmek de bir ciddiyet
gerektirir. Ciddiyet de yapısal reformları böyle yara bantlarıyla idare eden
kanunlarla değil, bütüncül yaklaşımlarla ortaya koymayı gerektirir. Sürekli
olarak günü kurtarma çabası, pansuman yapmanın ötesine geçemeyen bir yasamayı
da karşımıza bir gerçek olarak koyuyor. 
Şimdi,
biliyorum ki bazılarınız şöyle düşünüyorsunuz: “Ne fark eder, parça parça da
olur, bütüne dair bir şey söylemeye gerek yok, işler görülsün, gemi bir şekilde
yürüsün, biz de idare edelim, işte hepimiz buradan bölgelerimize hitap edelim.”
Ama, bu mantığın çok hatalı olduğu verilerle aşikâr. Veriler, bize, torba
kanunla sürekli geçici düzenlemeler yaparak ülke yönetildiğinde vasatlığa
mahkûm olduğumuzu açıkça ortaya koyuyor. Ülke bu mantıkla yönetilmeye
kalkışılınca sorun çözen bir siyaset, Türkiye'nin yeniden büyüme, yeniden
kalkınma, adil bir dağılım, sosyal adalet sağlayacak bir reform vizyonu
olmadığı mesajı sadece Türkiye'ye verilmiyor, bütün dünyaya da oldukça yüksek
bir sesle tekrar ediliyor. Oysaki Türkiye’nin ciddi bir kurumsal dönüşüme
ihtiyacı var. Türkiye'nin ciddi bir kalkınma anlayışını tartışmaya ihtiyacı
var. Türkiye'nin birlikte yaşama kültürünü nasıl inşa edeceğini konuşmaya
ihtiyacı var. Bunların hiçbiri yamalı bohça ve pansuman yöntemiyle yapılamaz ve
çözülemez. 
Bu,
bizi orta gelir tuzağına mahkûm ediyor. Orta gelir tuzağı 2008 yılından beri
alnının teriyle çalışan Türkiye'nin fakirleşmesi anlamına geliyor. Her birimiz
yorgunuz, bizi izleyen bütün vatandaşlarımız yorgun. Neden? Çünkü çok çalışmak
zorundalar ama çalıştıklarının karşılığını alabildikleri bir Türkiye'de
yaşamıyorlar. Çok çalışıyorlar ama 2008 yılından bugün daha fakirler. Orta
gelir tuzağı bir vasatlık ürünüdür. Bu vasatlığın temeldeki sebeplerinden biri
de işte bizim bu yasa yapma şeklimiz ve torba kanunlarla Türkiye'yi idare etme
gayretinizdir.
Türkiye
orta teknoloji tuzağına takıldı. Yaptığı ihracatın sadece yüzde 3’ü teknoloji
barındırıyor. Türkiye'yi bu vasatlığa tıkayan ve ilerlemesine engel olan
yaklaşım, işte bu torba kanun yaklaşımıdır ve pansuman yapmanın ötesine
geçemeyen yaklaşımdır.
Türkiye
orta beşerî sermaye tuzağına takıldı. Okullarda yorulan çocuklarımız aldıkları
eğitimle bilgiye erişemiyorlar. Rekabet edebilecek bilgileri olmadığı için de
sınavlarda çok zorlanıyorlar. Oysaki bizim çocuklarımız da akıllı, bizim
çocuklarımızın da potansiyeli var. Ama onlara bu potansiyelin olmadığını ikna
edecek bir eğitim sistemini dayattıkça ve bir bütüncül kalkınma paketi içerisinde
bunları düzeltme gayretine düşmek yerine, sayılarla, açılan üniversite
sayılarıyla övünmenin ötesine geçmeyen eğitim politikasıyla, işte biz,
vasatlığa ve torba kanunlarla pansuman yapmaya mahkûm edilmiş bir ülke
oluyoruz. 
Bu
geçici maddeleri uzatma gayretini de anlamak mümkün değil. Eğer geçici 55’inci
maddenin defalarca uzatılması gerekiyorsa demek ki kalıcı bir sorun var ki
burada tekrar tekrar aynı çözümü konuşmak zorunda kalıyoruz. Hadi diyelim ki
-iyi niyetli yaklaşalım- 2015 yılında Türkiye’nin gereksiz yere yaşadığı iki
seçim yüzünden uzatılamamış bazı maddeler bugün karşımıza gelmiş olsun. Hadi
iyi niyetli bir şekilde diyelim ki peki, bunların uzatılması için tartışma
zeminini açmak ve şimdi bu tartışma zemininde bir ortak akıl üretmek için sizlere
fırsat verelim. Ama, peki, o zaman niye bir yıl uzatıyoruz, neden bu maddelerin
bir yıl uzatıldığına dair herhangi bir tartışmanın olmadığı zeminde? O zaman
bizim de iyi niyetli yaklaşmamız gittikçe zorlaşıyor. 
Bu
kanun tasarısı, temel mantığının hatalı olmasının ötesinde içerik olarak da
oldukça yetersiz bir kanun tasarısıdır. İçeriğin ne olduğuna dair bütüncül
yirmi dakikalık bir konuşma yapmak için kilit kelime aramaya mahkûm edilen
bizlerin çıkardığı mesajların ötesine geçecek bir tartışma zeminine ihtiyacımız
var. Ama biz ödevimizi yaptık, oradaki kilit kelimelerden, bir Türkiye
hikâyesine yönelik ne konuşulması gerektiğini biliyoruz. 
Bugün karşımıza torba yasa olarak çıkardığınız bu
pansumanın içerisinde gelir dağılımına ve onun en temel belirleyicisi olan
ücret politikasızlığına dair çok somut önermeler var. Türkiye’nin bir ücret
politikası yok. Türkiye’nin, Hükûmet tarafından ortaya konan herhangi bir
bütüncül politikası olmadığı için bir ücret politikası olmamasına şaşırmamak
gerekiyor. Ancak, bu ücret politikasının eksikliği, işte sizleri hep torba
kanun getirmeye, hep geçici maddeleri uzatmaya mecbur bırakıyor. Eğer ücret
politikası bütüncül bir şekilde tanımlanmaz, belli sınıflara belli ücret
artışlarını belli dönemlerde vermek üzerine kurgulanmış palyatif yaklaşımla
yapılırsa işte, o zaman, her seferinde biz bir torba kanunda bir grup çalışan
için bir grup düzeltmeyle işi idare etmeye çalışırız. Oysaki iyi bir ücret
politikası bütünü birlikte ele alır; bir sınıfın ücretini değiştirdiğinde,
bunun bütün Türkiye’deki ücretlere etki yapacağı gerçeğini bilerek bu teknik
bilgiyle hareket eder; asgari ücret değişeceği zaman ülkede başka ücretlerin de
değişeceği gerçeğiyle yola koyulur. Seçim bildirgesine son gece “Asgari ücreti
1.300 lira yapıyoruz.” diye ibare koymanın ötesine geçen bir yaklaşıma ihtiyacı
vardır Türkiye'nin.
Bakın, Türkiye'nin ücret politikasızlığının sonucu,
OECD ülkeleri arasında ortalama medyan ücrete en yakın asgari ücrete sahip olan
ülke Türkiye’dir. Bu, şu demek: Türkiye’de ücret kazanmak için canını dişine
takmış milyonlar ancak ve ancak asgari ücret kazanabiliyorlar. Oysa, iyi bir
ücret politikası asgari ücreti en düşük taban olarak tanımlar. Bizler,
ortalamanın asgari ücretin çok üzerinde olduğu bir Türkiye ekonomisinin inşası
için haykırıyoruz. Bizler, sizlere, bütüncül bir reform anlayışıyla “Gelin,
Türkiye'nin asgari ücrete mahkûm olmadığı düzenlemeleri yapalım.” diyoruz. Aksi
takdirde, asgari ücreti düzeltmeye kalktığınızda, işte böyle er ve erbaşlara,
sözleşmeli er ve erbaşlara ücret düzeltmesi yapmak zorunda kalıp yaptığınız
düzeltmeyle de kazanılmış başka hakları onların elinden alır hâlde kendinizi
bulursunuz. 
Türkiye'nin
bütüncül politikalara ihtiyacı var. Bu bütüncül politikalar içerisinde olmazsa
olmazlardan biri, sosyal adaleti sağlayacak olan doğru ücret politikasıdır.
Peki, doğru ücret politikası nedir? Doğru ücret politikasını bu kanun çerçevesi
ortaya koymuyor. Oysa, Cumhuriyet Halk Partisinin 2015 yılındaki seçim
bildirgesinde ortaya koymuş olduğu kalkınma vizyonu, Türkiye’de bütüncül bir
ücret politikasının ne olması gerektiğini açıkça ortaya koyuyor. Bütüncül bir
ücret politikasının ilk adımı kurumları düzeltmekten geçer; hukuktan,
demokrasiden ve özgürlüklerden geçer. Özgürlüklerin olmadığı yerde farklı fikirler
ortaya çıkamaz, farklı fikirlerin olmadığı yerde yenilikler ortaya çıkamaz,
yeniliklerin olmadığı yerde üretkenlik olmaz, üretkenliğin olmadığı yerde de
yüksek ücrete erişmek mümkün olmaz. Türkiye’yi bu sarmaldan çıkarmak için, önce
farklı fikirleri konuşma cesaretini gösterecek bir hukuki düzen kurmamız
gerekiyor. 
İkincisi:
Türkiye’de sosyal adaleti sağlayacak düzenlemeleri vakit kaybetmeden yapmamız
gerekiyor. Gönül isterdi ki bugün burada yapılan ücret düzenlemelerinin
içerisinde asgari ücretten gelir vergisi almama maddesi olsaydı. Keşke, biz,
pansuman yapıyorsak 5 milyon asgari ücretlinin pansumanıyla başlasaydık da
onlara çalışmak için bir sebep verseydik. Biz o sebebi verdikten sonra zaten
insanlar kendilerine yatırım yapacak ve artan ücretleri ortaya çıkartacak
verimliliği de sağlayacaklardır. 
Üçüncüsü:
Türkiye'nin bir rekabet gücünü yeniden tanımlayan reform dizisine ihtiyacı var.
Türkiye'nin artık hepimizin diline yapışmış yapısal reformun çerçevesini
duymaya değil, yapan bir iktidara ihtiyacı var. Yapısal reformlar farklı
şekilde tanımlanmadığı, Türkiye'nin rekabet gücü için düşünülmediği zaman işte
biz, ücretleri kanunla düzeltmeye hapsolmuş Türkiye'nin içerisinde yaşamaya
mahkûm oluruz. 
Dördüncüsü:
Türkiye'nin sürdürülebilirlik gerçeğini ücretlerde de anımsaması gerekiyor. Bu
çerçevenin içerisinde ücret sorununun nasıl çözülmesi gerektiğine dair sizlerle
burada torba yasaya girmesi gerekmeyen, bütüncül bir reform paketinde olması
gereken adımları paylaşmış oluyoruz. 
Bu kanun içerisinde bir diğer kilit kelime de eğitim ve
üniversiteler. Türkiye'nin bir üniversite sorunu var. İzin verirseniz birkaç
veri paylaşmak istiyorum. Evet, Türkiye son yıllarda 110 yeni üniversite açtı.
Peki, bu 110 yeni üniversite ne yapıyor? Ben bir öğretim üyesi olarak, ben
Türkiye’de bilim üretmiş bir insan olarak çok ciddi bir kaygı besliyorum çünkü
bilimin üretilmesi için özgürlüklerin olmadığı bir Türkiye’de bilimi üreten
ODTÜ’yle uğraşma gayretine girmiş olan yaklaşım, nasıl bir üniversite
istendiğine dair de çok net bir tablo ortaya koyuyor. (CHP sıralarından
alkışlar) Oysaki Türkiye'nin bir ODTÜ’ye değil, birçok ODTÜ’ye ihtiyacı var;
Türkiye'nin bilim üreten ve bilimiyle kendisini konuşturan üniversitelere
ihtiyacı var. Evet, 110 üniversite açılmış -harika- genç işsizliği rakamlarını
ötelemişiz -süper olmuş- ama izin verirseniz, 40 ülke arasında Türkiye’deki
bilime dair verileri paylaşmak istiyorum. OECD verilerine göre, Türkiye'nin
içler acısı durumu şunu söylüyor: Makale yazarlarında, Türkiye’de bilim insanlarının
yazarlık yaptığı makalelerin sayısı sıralamasında Türkiye 40 ülke arasında
36’ncı; patent sayısına baktığınızda yani yaptığı bilimsel üretimden bir başka
üretime yol açmış olan bilim insanlarına baktığınızda, Türkiye 40 ülke arasında
34’üncü sırada ama harcamaya geldiğinde, Türkiye AR-GE harcamalarında 14’üncü
sırada. Şaşırdık mı? Hayır, şaşırmadık. Her seferinde bize yeniden yeniden
sunulan eylem ve reform paketleri harcamanın ötesine geçmeyen paketler diye
ısrarla söylüyoruz. İşte, bu kürsüden bir kez daha söylüyoruz: Harcayan ama
harcamanın karşılığında herhangi bir olumlu tablonun ortaya çıkması için
ihtiyaç duyulan reformları yapmayan yaklaşım Türkiye’yi işte bu sıralamalara
hapsediyor, Türkiye bunu hak etmiyor. Gerard Piel der ki: “Yayınsız bilim
ölüdür.” Bilimi öldürmemeliyiz. Bilimi öldürmemek için de üniversiteye
yaklaşımımızı torba kanun içerisinde emeklilik yaşına dair bir maddeyi
tartışmak için değil, gerçekten nasıl üniversiteler istediğimize dair bir
zemini açmakla kullanmalıyız. Türkiye'nin önemli meseleleri var. Plansız bir
şekilde üniversite kurarak, bu üniversitelere öğretim üyesi yetiştirecek olan
ODTÜ’lerle savaşarak işte ancak ve ancak, yaşlanan ekibe “Siz biraz daha devam
edin, oyalanın.” demenin ötesine geçemeyiz. Doğru, 72 yaşında bilim üreten ve
hâlâ katkıda bulunabilecek insanlarımız var, onları da bu sisteme dâhil etmeyi
farklı şekilde becerebilmeliyiz. Ama işte bütün bunlar, bir bütüncül yaklaşımı
düşünebilen, tartışabilen ve “Üniversite nedir?” sorusunu açıkça sorabilen ve ODTÜ’lerden
korkmayan bir zihniyet gerektiriyor. 
Oysa iktidarın, üniversiteleri bir bilim merkezi gibi
görmediği, birer tabela gibi gördüğü ve kadrolaşma alanı olarak gördüğü her
açıdan çok net olarak ortada. Bu kanun da yine, Türkiye'nin ihtiyacı olan yeni,
kaliteli öğretim üyesine, bu öğretim üyelerinin yeni iş alanlarına, hangi
bilimsel alanlarda Türkiye’yi konuşturacaklarına dair hiçbir şey söylemiyor.
Oysaki bizim üniversitelerimizle ilgili meselemiz, hangi üniversitelerde 67
yaştan sonra öğretim üyelerinin çalışacağı meselesi değildir. Bizim meselemiz,
Türkiye'nin ihtiyaç duyduğu reformlarda nasıl bir üniversitenin ortaya konacağı
meselesidir. 
Bu
açıdan da Cumhuriyet Halk Partisi çok net bir öneriyi ortaya koymaktadır.
Gelin, önce, özgürlüklerden korkmayan bir yaklaşım sergileyelim. Gelin, farklı
fikirlerin üretilebildiği üniversiteleri ortaya koyalım. Gelin, YÖK’le değil de
özgürce, kendi iradesiyle yönetilen üniversiteleri bugünden inşa edelim. Gelin,
bilimi Türkiye'nin merkezine taşıyalım ve Türkiye’de bilimi, Karagözleri,
Hacivatları yeniden, teknolojiyle üretmeye değil de Türkiye’yi dünyaya
konuşturacak bilim adımlarını atmak için kullanalım. Gelin, Aziz Sancarların
Amerika’da araştırma yapması gerekliliğini ortadan kaldıralım, onların Nobel
Ödüllerini buradaki üniversitelerde kazanmalarını sağlayalım. (CHP sıralarından
alkışlar)
Kısacası,
torbaları doldurarak, yamalı bohçalarla, pansuman mantığıyla Türkiye'nin önemli
sorunlarını çözmek mümkün değil. Türkiye'nin çok önemli yapısal sorunları var,
kaybedecek tek bir günü bile yok. Kaybedilmiş nesilleri kazanacak, sessiz
çığlıkları duyacak ve artık iş yapmak için iş yapan bir Meclise ihtiyacı var.
Gelin, 2016’da torba kanunlarla değil, tartışarak, derinlemesine konuşarak,
gerçeklerden kaçmayarak ve gerçekleri konuşanları kovalamayarak yeni bir yasama
dönemi başlatalım.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Böke.
Teklifin
tümü üzerinde gruplar adına konuşmalar sona ermiştir.
Birleşime
saat 20.30’a kadar ara veriyorum.
Kapanma Saati: 19:38
ÜÇÜNCÜ OTURUM
Açılma Saati: 20.32
BAŞKAN: Başkan Vekili Ahmet AYDIN
KÂTİP ÜYELER: Özcan PURÇU (İzmir), Mustafa AÇIKGÖZ (Nevşehir)
------0-----
BAŞKAN – Sayın milletvekilleri, Türkiye Büyük Millet Meclisinin 21’inci
Birleşiminin Üçüncü Oturumunu açıyorum.
12
sıra sayılı Kanun Teklifi’nin görüşmelerine devam edeceğiz.
Komisyon
burada.
Hükûmet
burada.
Şimdi
söz sırası, şahsı adına, Kahramanmaraş Milletvekili Mehmet Uğur Dilipak’a
aittir.
Buyurun
Sayın Dilipak. (AK PARTİ sıralarından alkışlar) 
Süreniz
on dakikadır.
MEHMET
UĞUR DİLİPAK (Kahramanmaraş) – Sayın Başkan, değerli milletvekilleri;
görüşülmekte olan 12 sıra sayılı Kanun Tasarısı üzerinde şahsım adına söz almış
bulunuyorum. Bu vesileyle yüce heyeti saygıyla selamlıyorum.
Değerli
arkadaşlar, kuruluşundan bugüne kadar girdiği her seçimde birinci parti çıkan,
mensubu olmaktan onur ve gurur duyduğum AK PARTİ, 1 Kasım seçimlerinden önce
vatandaşlarımıza çok önemli taahhütlerde bulunmuştu. Belki bu taahhütleri
birileri hayal dahi edemiyordu. Ama vatandaşımız inandı, 1 Kasımda partimize
büyük bir teveccüh gösterdi. Buradan, temsilcisi olduğum kahramanlar diyarı,
Millî Mücadele’nin öncüsü Sütçü İmam’ın, Rıdvan Hoca’nın, Senem Ayşe’nin ve Yedi
Güzel Adam’ın hemşehrilerine, 1 Kasımda rekor düzeyde partimize oy verdikleri
için, yüce çatı altında şükranlarımı sunuyorum. 
Ölümünün
79’uncu yıl dönümünde İstiklal Marşı Şairimiz Mehmet Akif Ersoy’u rahmetle
anıyorum.
Değerli
arkadaşlar, AK PARTİ, seçimden önce açıkladığı seçim beyannamesinde birçok
alanda reform niteliğinde değişim yapacağını kamuoyuyla paylaşmıştı. Bu
reformlarla ülkemizi muasır medeniyet seviyesine, 2023-2071 vizyonuna taşımayı
gaye edinmiştir. Bu değişimlerden birisi de görüşülmekte olan bu kanunlardır. 
Bu
tasarıyla, mevzuatta yer alan 31/12/2015 tarihinde sona eren bazı uygulamaların
süresinin uzatılması, sözleşmeli erbaş ve erlerin maaşlarının diğer kamu
görevlilerinde olduğu gibi memur maaş katsayılarıyla hesaplanması, Millî Eğitim
Bakanlığı tarafından yapılacak öğretmen atamalarında kullanılmak üzere yeni
kadro verilmesi amaçlanmaktadır. 
Değerli
arkadaşlar, yukarıda özetlemeye çalıştığım tasarıyla, vatanımızın en ücra
köşesinde nöbet tutan, güvenliği sağlayan kahraman Mehmetçiklerimizin özlük
haklarının memur maaşları esas alınarak yeniden düzenlemesi yapılacaktır.
Böylece, asgari ücret katsayısı baz alınarak hesaplanan sözleşmeli er ve
erbaşların maaşı memur maaşı katsayısına göre belirlenerek kahraman
askerlerimizin maaşında büyük oranda bir artış olacaktır.
Kanun
tasarısı er ve erbaşları ilgilendiren maddesindeyse gösterge rakamları erbaş
için 400’ken 1.172’ye, onbaşı için 350’yken 1.040’a, er için 300’ken 910’a
yükseltilmiştir. Büyük oranda zam yapılmıştır. Aynı şekilde yavru vatan
Kıbrıs’ta görev yapan er ve erbaşlarımıza da yaklaşık yüzde 100 oranında zam
yapılması amaçlanmıştır.
Bu
vesileyle, vatan savunmasında terörle mücadelede şehadet şerbeti içen kahraman
Mehmetçiklerimizi rahmetle anıyor, gazilerimize hayırlı uzun ömürler diliyorum.
Değerli
arkadaşlar, bu tasarının bir diğer maddesi sosyal yardımlaşma ve dayanışma
vakıfları hakkındadır. Mevcut durumda 31/12/2015 sonunda sona erecek yasa
yenilenmektedir. Çünkü yükseköğretim öğrencilerine burs vermekte olan vakıflar
şartlı bağış almalarına devam edemezlerse öğrencilerimizin bursu kesilecektir.
Bu sürenin bu tasarıyla 31/12/2016 tarihine kadar uzatılarak bu sorunun
çözümlenmesine çalışılacaktır. Böylece, sosyal devlet olma bilinciyle “İnsanı
yaşat ki devlet yaşasın.” felsefesini şiar edinen insanlar ile öğrenciler
arasında köprü vazifesi gören vakıflar misyonuna uygun faaliyetlerini
gösterebileceklerdir.
Tasarının
diğer maddesinde yer alan öğretim görevlilerinin emekliliğinin 72 yaşına kadar
çıkarılması hükmü bugünkü koşullarda büyük önem arz etmektedir. Malumunuz, 2547
sayılı Yükseköğretim Kanunu’nun 30’uncu maddesinde öğretim üyelerinin çalışma
hadleri 67 olarak belirtilmiştir. Ancak 2006, 2007 ve 2008 yıllarında kurulan
devlet üniversitelerinde yer alan öğretim üyelerinin emeklilik yaş sınırının
21/12/2015 tarihine kadar 72 yaş olarak uygulanılmasına geçilmişti. Bu
düzenlemenin süresinin 31 Aralık 2016 tarihine uzatılması öngörülmektedir.
Böylece, bilim insanlarının en verimli ve en dolu olduğu dönemde yeni neslin
onlardan istifade etmesi amaçlanmıştır. Aksi durumda, emekli olmaları ülkemiz
açısından bir kayıptır. Çünkü bir bilim insanı kolay yetişmez; yıllarca
edindiği deneyimler, edindiği bilgilerle, yazdığı eserlerle ülkemizin
kalkınmasında katkı sağlamışlardır. Bu hocalarımızın yeni nesille kolay kolay
bağları koparılmamalıdır. Yeni akademisyenler için kılavuz olma misyonları
yasayla devam edecektir. 
Değerli
arkadaşlar, tasarının diğer bir maddesi öğretmen kadrolarına ilişkindir. 4 Ekim
2015 tarihinde Sayın Başbakanımızın seçim beyannamemizde açıkladığı şubat
dönemine ilişkin öğretmen alımına dair kanun tasarısının görüşmelerinin
bahtiyarlığını yaşamaktayız. 
Yani,
on üç yıllık AK PARTİ iktidarı döneminde eğitimde reform sayılabilecek
değişiklikler yaşanmıştır. Bu değişimlerden biri de atama bekleyen
öğretmenlerin durumudur. On üç yıllık AK PARTİ dönemine baktığımız zaman, 500
binin üzerinde öğretmen ataması yapıldığını görmekteyiz. Bu sayı, şu anda
kadrolu olarak görev yapan öğretmenlerin yüzde 55’lik kısmına tekabül etmektedir.
Diğer bir deyişle, şu an görev yapmakta olan öğretmenlerin yarıdan fazlası AK
PARTİ iktidarı döneminde atanan öğretmenlerdir. Diğer yandan, toplam 234 bin
derslik yapılarak toplam derslik sayısı 570 bine çıkartılmıştır. Yani, AK PARTİ
iktidarında bütün dersliklerin yaklaşık yüzde 50’si eğitime kazandırılmıştır.
Bu da şu demektir: AK PARTİ iktidarları zamanında yapılan işlerin tamamı kadarı
AK PARTİ iktidarlarından önce yapılan kısım kadardır. Dersliklerdeki ortalama
öğrenci mevcudiyeti 60’lardan 20’lere indirilmiştir. 
Burada
çok söylenecek sözler var. Tabii, bizim maksadımız üzüm yemektir, bağcıyla bir
problemimiz yoktur.
Bu
vesileyle buradan bir kez daha bugüne kadar görev yapan Millî Eğitim
Bakanlarımıza en kalbi duygularımı, teşekkürlerimi sunarım.
Yeni
atanacak 12 bin 500 öğretmenle birlikte seçimde vadettiğimiz 30 bin öğretmenin,
kadro istihdamını yakalamanın haklı gururunu yaşıyoruz. 
Öğretmenlerimizin
memleketimiz için hayırlara vesile olmasını diler, yüce heyetinizi saygıyla
selamlarım. (AK PARTİ sıralarından alkışlar)
BAŞKAN
– Teşekkürler Sayın Dilipak.
Şahıslar
adına ikinci ve son konuşmacı Dursun Çiçek, İstanbul Milletvekili.
Buyurun
Sayın Çiçek. (CHP sıralarından alkışlar)
Sizin
de süreniz on dakika.
DURSUN
ÇİÇEK (İstanbul) – Sayın Başkan, değerli milletvekili arkadaşlarım; bu saatte
herkesi sevgiyle, saygıyla selamlıyorum.
Otuz
beş yıl Silahlı Kuvvetlerde hizmet etmiş bir asker olarak şu an yasama görevi
yapan Mecliste sizlerle birlikte görev yapmaktan büyük bir şeref ve onur
duyuyorum. 
Türk
Silahlı Kuvvetlerinin temel gücü iyi eğitilmiş, inanmış ve motive edilmiş insan
gücüdür. Tabii, bu insan gücünün motivasyonunda mutlaka ekonomik şartların,
harçlıkların, maaşların çok büyük önemi vardır. Başta Silahlı Kuvvetler olmak
üzere bizlerin bugünkü eğitim ve hayat seviyesine ulaşmasını sağlayan
cumhuriyete, padişahın kulu olmaktan cumhuriyetin onurlu vatandaşı olmamızı
temin eden Mustafa Kemal Atatürk’ün adında sembolleşen çağdaş Türkiye
Cumhuriyeti’ni kuranlara ve bugünkü seviyesine ulaşmasında katkısı olan herkese
şükranlarımı sunarak sözlerime devam etmek istiyorum. 
Türkiye
Büyük Millet Meclisi kürsüsünden, milletime ve insanlık âlemine barış ve refah
içinde bir yaşam, karanlıkların aydınlığa dönüşeceği, umutların yükseleceği
yeni bir yıl dileyerek sözlerimi sürdürüyorum.
12
sıra sayılı Kanun ve Kanun Hükmünde Bazı Kararnamelerde Değişiklik Yapılmasına
Dair Kanun Teklifi hakkındaki görüşlerimi sizlerle paylaşmak istiyorum. 
Söz
konusu teklifte, Anayasa ve Avrupa İnsan Hakları Sözleşmesi’nin eşitlik
ilkesine aykırı, sadelik prensibine uymayan bir kısım düzenlemeler olduğunu
tespit ediyoruz. Mutlaka personelin özlük haklarında yapılan düzenlemeleri her
aşamada az da olsa takdirle karşılıyoruz ancak bunu yeterli görmüyoruz. Erbaş
ve er harçlıkları olarak Mehmetçiklere yıllardır dağıttığımız, yaptığımız
bürokratik masrafların verdiğimiz paraya değmediği harçlıkların yüzde 100
artırıldığı bu kanun teklifinde yer alıyor. Ancak, esasa baktığımızda, çavuş
maaşı 48 liradan 93 liraya… Yani yaklaşık yüzde 100 gibi gözüküyor. Şimdi, 93
lirayı otuz güne böldüğümüzde ancak bir simit parası artırıyoruz. Dolayısıyla,
bu artışlar, hudutlarda, terörle mücadelede, dünyanın her tarafında milletimizi
temsil eden, bayrağımızı dolaştıran Mehmetçiklerin emeklerinin karşılığı
olamaz, 93 lirayla bunu ölçemeyiz. İşte, yüzde 100 artış sağlıyoruz diye de
kimseyi, milleti kandıramayız. Şimdi, bu safhada yedi gün yirmi dört saat
sınırlarda, terörle mücadelede canı ve kanı pahasına görev yapan çavuşlara 93
lirayı, onbaşılara 91 lirayı, Mehmetçiklere de 72 lirayı reva görmek mümkün mü?

Askerî
öğrenci harçlıkları 285 liraya çıkıyor. Onlar da bu parayla ancak her öğün iki
simit alabilirler. Türk ordusu millî ordudur; Türk ordusu, Türkiye’nin her
tarafından gelmiş, ekonomik durumları yurt parası, üniversite parası ödemeye
yetmeyen insanların, gençlerimizin eğitildiği ve millete kazandırıldığı bir
eğitim ocağıdır. Dolayısıyla, bu harçlıklar öğrenciler için çok önemlidir.
1976’da Harbiyeye girdiğimde harçlıklarımdan artırdığım paralarla anneme babama
izne giderken hediye aldığımı ve bunun mutluluğunu yaşadığımı hatırlıyorum.
Dolayısıyla, bu 285 lira Harbiyedeki bir öğrenci için yeterli değildir. Bununla
övünemeyiz; bu, Meclisimize, milletimize yakışmıyor. 
Uzman
erbaşlarla ilgili düzenlemede, asgari ücretle olan bağlantı memur katsayısına
bağlantılı hâle getiriliyor. Biliyorsunuz, asgari ücret konusundaki toplumsal
duyarlılık çok daha fazla ve bu seneki artış, memur katsayısına göre daha fazla
olduğu için burada uzman erbaşların aleyhine bir durum söz konusudur.
Dolayısıyla, bu konuda yapılan düzenleme eskisi gibi kalsaydı, asgari ücret
üzerinden kalsaydı bu artış çok daha fazla olacaktı. 
Önerimiz
şudur: Bütün Mehmetçiklerin -er, erbaş, uzman olmasına bakılmadan- harçlıkları,
maaşları en az asgari ücret seviyesine çıkarılmalıdır. 
Cumhuriyet Halk Partisi olarak bu konuda yüce Meclise
defalarca kanun teklifinde bulunduk. En son 5 Aralık 2014’te benzer bir
teklifte bulunduk. Adalet ve eşitlik adına, bu teklifimizin Mecliste
yasalaşması gerekiyor. Ayrıca, Mehmetçiklerin sigorta primlerini devletimizin
ödemesi gerekiyor. 
Çeşitli askerlik uygulamaları var ve özellikle de bedelli
askerlik uygulaması vatan borcunun ödenmesinde eşitsizlikler ve haksızlıklar
yaratmaktadır, vicdanları sızlatmaktadır. Her çıkan yasada, ödenen miktarlar
değiştirilerek bu adaletsizlik daha da artırılmaktadır. Parası olmadığı için
askerlik görevi nedeniyle işinden, canından, sağlığından olanlara Türkiye Büyük
Millet Meclisinin bir cevabı var mıdır? Gerek eşitlik, adalet adına gerek
askerlik süresinin kısaltılması için, öğrencilerin, çalışanların askerlik
sorununu çözmek için, Cumhuriyet Halk Partisinin parti programında olan yaz
döneminde üçer aylık askerlik sistemine geçilmesi bu tür sorunların çözümüne
hizmet edecektir.
Gençler
ve yüzde 20’nin üzerine çıkan işsizliğin çözümünde uzman Mehmetçik olarak görev
almak isteyenlere, gönüllü olmaları hâlinde, askerliğe devam için en az asgari
ücret seviyesinde bir imkân sağlanarak bir hak tanınmalıdır. 
Türk Silahlı Kuvvetleri personeli ve bütün kamu
görevlilerinde göreve başlama kademe ve derecesi -ilerlenen en yüksek kademe ve
derece de 1’in 3’üdür- konusunda, emeklilik konusundaki adaletsizliklerin
giderilmesi gerekir. Eğitim durumuna göre bu konuda eşitlik sağlanmalı, görev tazminatları,
kıdemli başçavuşlar ve binbaşılar dâhil, mutlaka verilmelidir. 
Tabii,
başlangıçta da vurguladım, ordunun morali, Silahlı Kuvvetlerin morali çok
önemli. Şimdi, bu konuda kumpas davalarıyla ordu yıpratılırken, ülkenin
Genelkurmay Başkanı terör örgütü kurmak ve yönetmekle hapsedilirken,
Anayasa’nın amir hükmü 117 gereği, millî güvenliğin sağlanmasından ve Silahlı
Kuvvetlerin yurt savunmasına hazırlanmasından Meclise karşı sorumlu olan
Bakanlar Kurulu ne yapıyordu? Gece Mecliste çıkarılan yasal düzenlemelerle
Silahlı Kuvvetlerin onurlu üyelerini paralel yargıya teslim etme dışında ne
yaptı? İşte bu kırılan onurun iadesi için mutlaka iadeiitibar yasasını çıkarmak
bu Meclisin onur borcudur, vefa borcudur. En kısa sürede bu yasa tasarısını
Meclise getireceğiz ve sizin takdirlerinize sunacağız. 
Devletin
temel gücü caydırıcı gücüdür, bu da güvenlik kuvvetleri tarafından sağlanır.
Eğer bu güç yoksa, ayakta değilse bizi Suriye, Irak, Afganistan olmaktan hiçbir
güç kurtaramaz. Onun için millî ordumuza sahip çıkalım diyorum ve Genel Kurulu
saygıyla selamlıyorum. (CHP sıralarından alkışlar) 
BAŞKAN
– Teşekkürler Sayın Çiçek. 
Teklifin
tümü üzerindeki konuşmalar tamamlanmıştır. 
Değerli
milletvekilleri, şimdi teklifin tümü üzerinde yirmi dakika süreyle soru-cevap
işlemini gerçekleştireceğiz. Sisteme giren sayın milletvekillerine sırasıyla
birer dakikalık söz vereceğim. Yirmi dakikanın on dakikasını soru için, on
dakikasını da cevap için ayıracağım. 
Soru-cevaba
geçiyoruz. 
Sayın
Haberal, buyurun. 
ERKAN
HABERAL (Ankara) – Teşekkür ederim. 
Hacettepe Üniversitesinde, terör örgütünün şehir
uzantılarının hedefi, aynı bayrak altında yaşama iradesi gösteren ve bölücülüğe
karşı tavır koyan bütün üniversiteliler olmuştur. Kampüse sızan öğrenci kılıklı
militanlar kendilerine karşı birleşen Türkçü, cumhuriyetçi ve millî şuura sahip
öğrencileri hedef göstermiş, bu öğrencilerin yaralanmalarına sebep olmuşlardır.
Öğrencilerin can güvenliğine ve eğitim haklarına kasteden bu eşkıyalık
heveslileri bu cüret ve cesareti kimden ve nereden almaktadırlar? İkinci
bir Fırat Çakıroğlu cinayeti planlamak için öğrenciler özellikle mi
kışkırtılmaktadır? Hacettepe Üniversitesi Rektörlüğü, Ankara Valiliği ne
yapmaktadır? Okula her türlü yaralayıcı maddeyi sokan bu militanlara hâlen
öğrenci muamelesi mi yapılacaktır? 
Teşekkür ederim. 
BAŞKAN – Sayın Sarıbal…
ORHAN SARIBAL (Bursa) – Teşekkür ederim Sayın Başkan. 
Öncelikle Gezi direnişi nedeniyle haklarında soruşturma
açılan Çarşı Grubu bugün beraat etmiştir, onları buradan selamlıyorum. Yine,
Can Dündar ve Erdem Gül’le ilgili ve onlarla beraber 30 tane basın emekçisinin
tutuklu olmasının onlara özgürlük getirmesi dileğimi tekrar yeniliyorum, “Basın
emekçilerine özgürlük.” diyorum. 
Bunun devamında, evet, maalesef uygulanan ekonomik
politikalar şirketleri zengin etmeye dönük. Trafik sigortaları konusunda,
araçların trafik sigorta ücretleri 2 kat artarken sigorta poliçelerini kesen
küçük acenteler şu anda batmak üzeredir. Yaklaşık 15 bin acente çarpı 4, 60
bin insanın çalıştığı acente yavaş yavaş kapanmak üzeredir, komisyon yüzde 1’e
düşmüştür. Büyük şirketlerin çıkarı düşünülürken küçük acentelerin bu sistemden
yok edilmesini şiddetle kınıyorum. 
BAŞKAN – Sayın Şimşek…
BAKİ ŞİMŞEK (Mersin) – Teşekkür ediyorum Sayın Başkan. 
Mersin’in
Tarsus ilçesinde 2 tane okul terör örgütü militanları tarafından geçtiğimiz
hafta yakılmıştır. Sayın Millî Eğitim Bakanımızdan bu okulların acilen
tamiratlarının yapılıp yeni döneme mutlaka yetiştirilmelerini talep ediyoruz.
Şu anda 800 tane öğrenci okula gidememektedir. Başka okullara nakledilmişlerdir
ama Sayın Millî Eğitim Bakanımızın herhâlde bunları dinlemeye pek vakti yok
gözüküyor. Bu okulların acilen tamir edilip mutlaka ikinci döneme
yetiştirilmesini talep ediyoruz. Henüz keşif bile yapılamamıştır bu okullarda. 
Mersin’in
girişinde bugün yine bölücü örgütün militanları tarafından 4 tane otobüs
taşlanmıştır; Tarsus Gücünün sporcularından yaralananlar vardır bu otobüslerde.
Bu bölgedeki özellikle güvenlik görevlilerinin sayısının artırılması
gerekmektedir. 
Teşekkür
ediyorum, sağ olun.
BAŞKAN
– Sayın Tanal…
MAHMUT
TANAL (İstanbul) – Teşekkür ediyorum Sayın Başkan.
Sayın
Bakanım, Elâzığ ilinde Medical Park Hastanesi var. Orada yatan hastalardan,
bazı hastalar ameliyat olmadığı hâlde hastane tarafından ameliyat olmuş gibi
rapor düzenlenerek Sosyal Güvenlik Kurumuna fatura kesildiği şeklinde bize
ihbarlar geliyor ve bu sebepten dolayı denetimlerin yapıldığı ancak hastaneye
cezanın kesildiği ve cezanın zaman aşımına uğraması açısından işlem yapılmadığı
şeklinde bize gelen ihbarlar uyarınca ben burada sizlere sesleniyorum: Bu kamu
alacağının zaman aşımına uğramaması için ne tür işlem yapacaksınız ve bu kamu
alacaklarında buna benzer başka hastaneler var mıdır, yok mudur?
Teşekkür
ediyorum, saygılarımı sunuyorum.
BAŞKAN
– Sayın Çamak…
HÜSEYİN
ÇAMAK (Mersin) – Sayın Başkan, Sayın Bakana sorum: İktidar partisinin sayın
sözcüsü burs ve yurtlardan rakamlar verdi ancak öğrenci burs ve yurt sorunu hiç
de iç açıcı değil. Her öğretim yılı başında öğrencilerimizin iki sorunuyla karşılaşıyoruz;
birincisi, yurt ve barınma sorunu. Ne zaman bu konuda öğrencilerimizin arayışı
bitecektir?
İkincisi:
Yine sayın iktidar sözcüsü verilen bursları belirtti ancak her öğretim yılı
başında bizleri bu konuda da çok arayan öğrenci var; hatta burs alamadığı için
eğitimini yarıda bırakıp evine dönen öğrencileri biliyoruz. Bu sorunun köklü
çözümü için bir çalışma var mı?
Teşekkür
ederim.
BAŞKAN
– Sayın Kuşoğlu…
BÜLENT
KUŞOĞLU (Ankara) – Teşekkür ederim Sayın Başkan.
Sayın
bakanlarıma, sosyal yardımlaşma ve dayanışma vakıflarıyla ilgili bir soru
soracağım. Türkiye çapında kaç vakıf var ve bu vakıflarda kaç personel
çalışıyor? Onunla ilgili bilgi verirlerse -sanıyorum ilgili kurumdan elemanlar
burada- çok memnun olacağız.
Teşekkür
ederim.
BAŞKAN
– Sayın Karabıyık…
LALE
KARABIYIK (Bursa) – Teşekkürler Sayın Başkan.
Sayın
Bakan, Başika’dan ne kadar asker döndü, hâlen orada ne kadar askerimiz var?
Teşekkür
ederim.
BAŞKAN
– Teşekkürler.
Sayın
Pekşen…
HALUK
PEKŞEN (Trabzon) – Sayın Bakan, “kumpas davası” diye nitelendirdiğiniz
davalarda Türk Silahlı Kuvvetlerinde çok sayıda subay, general ve amiral
sistemin dışına itildi. Bu subay, amiral ve generallerin tekrar sisteme
döndürülmesi için herhangi bir çalışmanız var mıdır?
İkinci
konu da şu: Özellikle Savunma Sanayii Müsteşarlığına bağlı şirketlerde bu
davalarda sistemin dışına itilen insanlardan hiçbirisine bugüne kadar görev
verilmemesi bir tesadüf müdür? Bunlara görev vermeyi düşünüyor musunuz?
Çok
teşekkür ediyorum.
BAŞKAN
– Sayın Sarıhan…
ŞENAL
SARIHAN (Ankara) – Teşekkür ederim.
Sayın
Bakan, bildiğiniz gibi, özellikle son haftada ağırlıklı bir biçimde
üniversitelerimizde, başta ODTÜ üniversitesi olmak üzere, özellikle bireylerin
dinî inançlarına dayalı olarak bir ayrışmanın körüklendiği ve bu temelde
birtakım olayların cereyan ettiğini görüyoruz. Geçmişte kalmasını dilediğimiz,
insanların düşünceleri ya da inançları sebebiyle birbirlerine karşı
kışkırtmalarını nasıl önleyeceksiniz? Bunun özellikle ilköğretim ve lise
düzeyinde de yansıdığını görüyoruz. Kimi zorlamalar var. Örneğin, yine oruç
tutma konusunda, namaz kılma konusunda zorlamalar var. Bu konuları nasıl
engelleyeceksiniz? Yanıtlarsanız sevinirim.
Teşekkür
ederim.
BAŞKAN
– Sayın Durmaz…
KADİM DURMAZ (Tokat) – Sayın Başkan, doğu ve
güneydoğuda hiç de arzu etmediğimiz olayların yaşandığı bir gerçek. Bir grup
öğretmen arkadaşımızın seminer amaçlı, bu seminerleri de kendi illerinde
geçirmesi ve görevli, izinli gibi bir durumla gönderildiklerini tüm kamuoyu
biliyor. Ancak, bu çevre illerde de buradan etkilenip eğitim ve öğretimini
yapacak moral ve motivasyonu bulamayan öğretmenlerin ya da tedirgin olan
öğretmenlerin de bazılarının illerine döndüğü ve hastanelerde rapor gibi belli
diğer kamu görevlileriyle karşı karşıya kaldıklarını görüyoruz. Bu konuda sayın
Bakanlığımızın aldığı bir önlem var mıdır, yoksa ne tür bir çalışma
düşünülüyor; bunu öğrenmek istiyorum.
Teşekkür ederim.
BAŞKAN – Sayın Yalım…
ÖZKAN YALIM (Uşak) – Teşekkür ederim Sayın Başkanım.
Biraz önce, ben, Bakanımı görmeden söz istemiştim
-ondan dolayı ben Bakanıma teşekkür ederim- biraz önce gördüm ve de notumu
ilettim Uşak’taki 7-8 tane okul müdürünün atanmasıyla ilgili. Bakanım bu konuda
gerekeni yapacağını bildirdi, Uşak Millî Eğitim Müdürüyle görüşeceğini söyledi,
bundan dolayı teşekkür ederim.
Bu arada, bütün Meclisin ve de yüce Türk milletinin
2016 yılını en içten duygularımla kutluyorum. Bütün milletimizin sağlıklı ve
huzurlu bir yıl geçirmesini temenni ediyorum.
Teşekkür ederim.
BAŞKAN – Teşekkür ediyorum.
Soruları cevaplamak üzere Sayın Bakana söz veriyorum.
Buyurun Sayın Bakanım.
MİLLÎ EĞİTİM BAKANI NABİ AVCI (Eskişehir) – Teşekkür
ederim.
Sayın Başkan, değerli milletvekili arkadaşlarım;
Mersin’de yakılan okulla ilgili notumu aldım. Muhtemelen biz zaten keşfini
yapmış ve onarım için şeye de girmiş olabiliriz ama yapılmadıysa notumu aldım,
onun gereğini yaparız. Pek çok ilimizde terör saldırıları sebebiyle zarar
gören, tahrip edilen, değişik düzeylerde tahrip edilen okullarımız var. Bunları
en kısa zamanda onarmak, hatta gerekirse -eğer onarılamayacak durumdaysa-
yerine yenilerini inşa etmek üzere hazırlıklarımız var, o konuda bir
zafiyetimiz yok devlet olarak.
Elâzığ’da Medical Park Hastanesindeki suistimallerle
ilgili Sağlık Bakanımıza tabii, bu notu ileteceğim. Bunun zaman aşımına
uğramaması için hukuken ne yapılabilir, uğraması hâlinde bunun bir telafi yolu
yok mudur; onu araştırmamız gerekiyor.
MAHMUT TANAL (İstanbul) – 31’ine kadar işleme koymanız
lazım yoksa beş yıllık zamanaşımına uğrayacak.
MİLLÎ EĞİTİM BAKANI NABİ AVCI (Eskişehir) – O zaman ben
hemen Sağlık Bakanımıza bu 31 Aralık tarihini de hatırlatarak notumuzu
ileteceğim. 
Yurt
ve barınma sorunu… Evet, son on yılda yurtlarımızda çok ciddi manada hem
yenileştirmeler hem ilaveler yapıldı, onu konuşmalarında arkadaşlarımız
rakamlar olarak zaten zikrettiler. Büyük ölçüde koğuş sisteminden 3’lü, en az 3
kişilik odaya dönüşen yurtlarımız nedeniyle kapasitelerde aslında reel olarak
artış var ama sayının istediğimiz oranda artmayışının bir sebebi de koğuş
sisteminden oda sistemine geçmiş olmamız, öğrencilerimiz, şu anda, içinde
banyosu da olan, hijyenik, sağlıklı 3’er kişilik odalarda barınıyorlar. Tabii,
yurt meselesinde daha yapmamız epey gerekenler var. 
Bir
de sizin sorunuz içermiyor ama belki o da merak konusu olabilir, yurtlar Millî
Eğitim Bakanlığımıza bağlı değil ama Millî Eğitim Bakanlığı olarak bizim
sorumluluğumuzda olan pansiyonlar da var. “Bağlı değil.” derken Gençlik ve Spor
Bakanlığımız adına söylüyorum. Gençlik ve Spor Bakanlığımız bu konuda son iki
yıl içerisinde çok büyük artışlar sağladı, hem nitelik olarak hem sayısal
olarak yurt sayısında çok büyük artışlar sağladı. Kiralama yöntemiyle de
takviye ediyorlar. Bizim Millî Eğitim Bakanlığı pansiyonlarımızda ise 2002
yılında 1.450 olan pansiyon sayısı, geçen yıl, 2014-2015 ders yılı itibarıyla
2.514’e yükseldi. Burslardaki artışlarımızı da parti grubu adına konuşan
arkadaşımız zaten özetledi. 
Hacettepe
Üniversitesindeki öğrencilerin can güvenliğiyle ilgili, o konuda güvenlik
birimlerimiz gerekli tedbirleri alıyorlar ama ben de tekrar rektör ve YÖK
nezdinde bu konunun takipçisi olurum. 
ERKAN
HABERAL (Ankara) – Teröristbaşının pankartı asılıyor Hacettepe Üniversitesinde
Sayın Bakan, bakın. Buyurun, Beytepe Kampüsü. 
Bilginize
sunuyorum. 
MİLLÎ
EĞİTİM BAKANI NABİ AVCI (Eskişehir) – Evet, gereği, onunla ilgili…
Teşekkür
ediyorum. 
MİLLÎ
SAVUNMA BAKANI İSMET YILMAZ (Sivas) – Sayın Başkanım, teşekkür ediyorum. 
Yine, bu sorulan sorularda Sayın Bakanımızın vermiş
olduğu cevaplara ilave olarak, Sayın Tanal’ın… Kamu alacağını zaman aşımına
uğratmak, kamu görevlisinin şahsi sorumluluğunu gerektirir. Dolayısıyla “Ne
yapılacak?” demeye gerek kalmadan, şahsi sorumluluk altına girmemek için kamu
görevlilerinin bu belirtilen tarihten önce mutlaka icra takibini başlatarak
veya dava açarak zaman aşımını kesen işlemleri başlatması uygun olur diye
düşünüyoruz ama zaten bu da kamuya açıktır. Bunda Sağlık Bakanlığı, Sosyal
Güvenlik Kurumu, Çalışma ve Sosyal Güvenlik Bakanlığı da -bu da sizin ayrı bir
ihbarınız olmuş olabilir- gereğini yerine getirirler. Bunun için de,
hassasiyetiniz için de teşekkür ediyorum. Yetimin hakkını korumak herkesin
vazifesi.
Bir
başka sayın milletvekilimiz, “Kamuoyunda yakından takip edilen, genelde Silahlı
Kuvvetler mensuplarına açılan davalar neticesinde kaç personel emekli oldu?
Kaçı tekrar geri döndü ve bu dönenler veya emekli olanlar için bu davadan
dolayı mağdur olanların mağduriyetini gidermek için bir çalışmanız var mı?”
şeklinde bir soruydu. Bu davalar nedeniyle 366 personel emekliye ayrıldı,
beraat eden toplam 205 personel ise Türk Silahlı Kuvvetlerindeki görevlerine
devam etmektedir.
Biraz
önce Sayın Çiçek’in de ifade ettiği gibi, Genelkurmay Başkanlığımız tarafından
da bu davalar nedeniyle hak kaybına uğrayan emekli ve muvazzaf personelin
kayıplarının giderilmesine yönelik bir taslak Çalışma Bakanlığımıza intikal
etti. Bugün itibarıyla diğer bakanlıklara bu görüşleri sunuyoruz. O
bakanlıklardan alacağımız görüşlerle birlikte bir mutabakata varıldığında
Meclis Genel Kuruluna getirilip gerçekten de bu olaydan dolayı, bu davadan
dolayı mağdur olanların mağduriyeti giderilecektir diye düşünüyorum.
Yine,
bir başka soru, Sarıhan’ın. Sayın Sarıhan, bunu canı gönülden söylüyorum,
inanarak söylüyorum: Farklı görüşlerde, farklı inançlarda, farklı etnik
gruplarda olmayı veya bir yere aidiyet sahibi olmayı veya öyle hissetmeyi ben
Türkiye'nin zenginliği olarak düşünüyorum. Dolayısıyla, farklı inançta, farklı
etnik kimlikte, farklı siyasi fikirde ne olursa olsun herkes bu ülkede anayasal
vatandaşlık temelinde eşittir, hiçbir kimsenin diğerine bir üstünlüğü yoktur,
genel kural bu. Peki, bu kural içinde… 
Tabii,
bunu söyleyince de, hayata da bugünden yarına geçmiyor. Ama ilkokuldan, hatta
belki anaokulundan başlayarak, biliyorsunuz, nasıl çocukluktan canavara
dönüşmüş bir insan yarattık, oluşturduk, böyle bir atmosferde, iklimde bir
insan yetiştirdik -bir eğitim sistemidir, bir toplum sistemidir- muhakkak ki
bunun için hepimizin sorumluluğu olduğunu düşünüyorum. Millî Eğitim Bakanımız
burada, Hükûmetimiz burada, ancak toplumsal sorumlulukla, her gruba, her siyasi
gruba da bir görev düşmekte. Anaokulundan başlayarak, üniversite ve üniversite
sonrası da dâhil Türkiye'nin bütün renkleriyle zengin olduğunu, Türkiye’nin
bütün renkleriyle bir arada Türkiye olduğunu, bu renklerden veya düşüncelerden
veya farklı inanç ekollerine bağlı olanlardan birisinin dışarıda tutulmasının,
ötekileştirilmesinin Türkiye’nin gücünü zayıflatacağına inanıyoruz. Bunun
doğrultusunda da hep beraber ortak anlayışla bir çalışma yapmamız gerekir diye
düşünüyorum. Zorlamaların olmaması lazım, varsa ilkokulda da, ortaokulda da,
lisede de kaldırılması lazımdır. İnanç işi zorla olmaz, gönüllü olur; siz
zorlasanız bile, o bizde zaten vardır, riyaya girer veya başka türlü
tanımlamaları olur ama inanç işi gönülle olan bir iştir, zorlamayla olmaz diye
düşünüyorum.
Yine,
bir de Başika’yla ilgili de arkadaşlarıma da genel bir bilgi sunmak isterim:
Musul’un Haziran 2014 tarihinde DEAŞ tarafından ele geçirilmesini müteakip
Musul Valisinin yardım talebi doğrultusunda Merkezî Irak Hükûmeti ve Kuzey Irak
Kürt Bölgesel Yönetimi’yle yapılan görüşmeler sonucunda Musul Valisinin
kontrolünde olan Musul Ulusal Muhafız Gücüne mensup personele Başika’da 29 Mart
2015 tarihinden itibaren eğitim verilmeye başlandı ve bugüne kadar da yaklaşık
2.500 personele eğitim verildi. Ayrıca, uluslararası koalisyonun kurulmasını
müteakip, koalisyondan önce Irak’ta eğit-donat programına başlanıldığı ve
DEAŞ’la mücadele kapsamında çok sayıda peşmergeye eğitim verildiği de koalisyon
makamlarına da iletilmiştir. Bu eğitim verilen kamplardan birisini –Diyana’daki
yeri- hem ben ziyaret ettim hem de Sayın Başbakanımız ziyaret etti. Sincar
bölgesinde DEAŞ ile Irak Kürt Bölgesel Yönetimi arasında çatışmaların
başlamasıyla birlikte Musul’a yaklaşık 25 kilometre, DEAŞ’la temas hattına 5
kilometre mesafede bulunan Başika üs bölgesindeki -Başika olarak
adlandırabileceğimiz- Türk eğiticiler ve Iraklı personele yönelik verilen
eğitime karşı DEAŞ unsurlarının bir tehdit oluşturduğu düşünülerek, Musul
Başkonsolosluğu personelimizin DEAŞ tarafından rehin alınması olayından elde
ettiğimiz tecrübeler ışığında -çünkü normal güvenlik elemanı oradaki güvenliği
sağlamaya yetmiyor, bunu biz Musul’daki Konsolosluğumuzun olayında gördük-
bölgedeki Irak Kürt bölgesel yönetimi unsurları ve Irak Merkezî Hükûmeti
güçlerinin yeterli emniyet sağlayamayacağı da değerlendirilerek, belirtilen
tehdidin bertaraf edilmesi için tehdide tedbir alabilecek unsurlardan teşkil
edilen ilave bir emniyet unsurunun bölgeye intikal ettirilmesi
kararlaştırılmıştır. 
Bu
kapsamda, Başika üs bölgesinin emniyeti için ilave unsurların intikali
kasım-aralık aylarında gerçekleştirilmiştir. Başika üs bölgesindeki
unsurlarımız 14 Aralık 2015 tarihinde yeniden tanzim edilerek, bir kısım
unsurlarımız Irak’ın kuzeyinde Bamami üssüne intikal ettirilmiştir. 
Daha
önce de söyledim, bu Irak’ta 15’e yakın ülke eğitim vermektedir. Dolayısıyla,
İspanya’nın, İtalya’nın, Amerika’nın, Portekiz’in niçin orada bulunduğunu izah
edebilmek lazım. Eğer o ülkelerin orada bulunma hakkı varsa, Irak’la komşu olan
Türkiye'nin de evleviyetle vardır diye düşünüyorum.
Orada
eğitim… Kaldı ki burayı hem Kuzey Irak Kürt yönetimi hem de Irak Savunma Bakanı
da ziyaret etti ve yapılan hizmetlerden dolayı teşekkür etti. 
Peki,
niye çekildiniz o hâlde? Yaptığınız bir hareket, doğru bir hareket, ancak dış
güçlerin de katkısıyla bir yanlış anlaşılmaya neden olmuşsa, bu yanlış
anlaşılmayı gidermek için bir yeniden tanzimin gerekliliğinin de uygun olacağı
değerlendirilmiştir.
DEAŞ
tarafından Başika üs bölgesinde konuşlu birliklerimize 16-17 Aralık
tarihlerinde Grad 21 roketleri ve havanlarıyla saldırı düzenlenmiştir.
Saldırıda 4 silahlı kuvvetleri personelimiz yaralanmış, Musul ulusal
muhafızlarından da 4 personel yaralanmış, 2 personel hayatını kaybetmiştir.
Menfur saldırıya Başika üs bölgesinde konuşlu birliklerimiz tarafından derhâl
karşılık verilmiş, bu saldırıdan sonra da Başika üs bölgesine 27 Aralık 2015
tarihinde ikinci bir saldırı daha yapılmıştır, hatta DEAŞ tarafı bugün İnternet
sitelerine bile onun görüntülerini koydular, bu saldırı sonucunda 5 askerimiz
hafif şekilde yaralanmış, yerel güçlerden de 1 kişi hayatını kaybetmiştir. 
Tüm
bunlar, Hükûmetimizin Başika’ya takviye güvenlik birlikleri göndermesinin ne
kadar gerekli olduğunu göstermektedir. 
(Mikrofon
otomatik cihaz tarafından kapatıldı) 
MİLLÎ
SAVUNMA BAKANI İSMET YILMAZ (Sivas) – Türkiye'nin Başika’da bulunmasının
nedeni, öncelikle Iraklıların eğitilmesi ve Irak’a huzur ve güvenliğin
gelmesidir diyorum.
Sayın
Başkanım, tekrar saygıyla selamlıyorum.
Burada
cevaplandıramadığımız sorularınız olursa arkadaşlarımız o soruları yazılı
olarak cevaplandıracaktır. 
Teşekkür
ediyorum. 
BAŞKAN
– Teşekkür ediyorum sayın bakanlara.
Teklifin tümü üzerindeki görüşmeler tamamlanmıştır.
Maddelerine
geçilmesini oylarınıza sunuyorum…
İDRİS
BALUKEN (Diyarbakır) – Karar yeter sayısı istiyoruz Başkanım.
BAŞKAN
– …Karar yeter sayısı arayacağım. Kabul edenler… Kabul etmeyenler… 
İDRİS
BALUKEN (Diyarbakır) – Yok yani bariz yok. 
AYTUĞ
ATICI (Mersin) – Yok Başkanım, yok işte!
İDRİS
BALUKEN (Diyarbakır) – Bariz yok Başkan, bariz yok.
BÜLENT
TURAN (Çanakkale) – Var Başkanım. Elektronik cihazla oylama yapın Sayın Başkan
ihtilaf varsa.
BAŞKAN
– Karar yeter sayısı olup olmadığını belirlemek için -tabii, kâtip üyelerimiz
de yeni- bir kez daha oyluyorum, kâtip üyelerimiz de özellikle dikkat
ederlerse: Kabul edenler… Kabul etmeyenler… 
İDRİS
BALUKEN (Diyarbakır) – Geldiler!
ERTUĞRUL
KÜRKCÜ (İzmir) – Gözünü seveyim ya! Olay bu mu?
BAŞKAN
– Kabul edilmiştir, karar yeter sayısı vardır.
ERTUĞRUL
KÜRKCÜ (İzmir) – Bu tam bir hile ya!
BAŞKAN
– Şimdi, birinci bölümün görüşmelerine başlıyoruz.
Birinci
bölüm 1 ila 6’ncı maddeleri kapsamaktadır, 6’ncı madde dâhil.
Birinci
bölüm üzerinde gruplar adına ilk söz, Milliyetçi Hareket Partisi Grubu adına Konya
Milletvekili Mustafa Kalaycı’ya aittir.
Buyurun
Sayın Kalaycı. (MHP sıralarından alkışlar)
Süreniz
on dakikadır.
MHP
GRUBU ADINA MUSTAFA KALAYCI (Konya) – Sayın Başkan, değerli milletvekilleri;
görüşülmekte olan 12 sıra sayılı Kanun Teklifi’nin birinci bölümü üzerinde
Milliyetçi Hareket Partisi Grubu adına söz aldım. Bu vesileyle hepinizi
saygılarımla selamlıyorum.
Daha
dönemin başındayız ve ikinci torba düzenlemeyi görüşüyoruz. Verilen sözlere
rağmen AKP, torba düzenlemeden, torbacılıktan bir türlü vazgeçmemektedir.
Türkiye Büyük Millet Meclisi âdeta merdiven altı kanun üretir hâle
getirilmiştir. 10 asıl maddeden oluşan ve birbiriyle ilgisi bulunmayan 8 ayrı
kanunda değişiklikler içeren bu teklifle yapılan düzenlemeler de bölük pörçük,
eksik ve bütünlükten uzaktır. 
Bu kanun teklifiyle, yıllardır ihmal edilen ve çok
düşük düzeylerde kalan er ve erbaşlar ile askerî öğrencilerin harçlıkları
yükseltilmektedir. Milliyetçi Hareket Partisi daha önce bu konuda kanun
teklifleri vermiş, ancak AKP gündeme almamıştır. Şimdi bizim dediğimiz noktaya
gelinmiş olmasını olumlu bulmakla birlikte yeterli görmüyoruz.
Ayrıca,
Milliyetçi Hareket Partisi olarak biz diyoruz ki askerlikte geçen süreler,
emeklilik hesabında doğrudan hizmetten sayılmalı, sigorta primleri devlet tarafından
karşılanmalıdır.
Yine,
askerlik hizmetini yerine getiren muhtaç er ve erbaşların ailelerine yapılan
yardım 500 liraya çıkarılmalıdır.
Yine,
bu kanun teklifiyle astsubay emeklilerinin on üç yıldır maruz kaldıkları ve
mağdur oldukları büyük bir haksızlık giderilmektedir. Milliyetçi Hareket
Partisi olarak yıllardır gündeme getirdiğimiz kanun teklifi ve önergelerle
düzeltilmesini istediğimiz astsubayların intibak sorunu nihayet çözüme
kavuşturulmaktadır. Ancak, astsubayların başlangıcından beri makam ve görev
tazminatı alamaması ve bundan dolayı, emekli olduklarında maaşlarının önemli
oranda azalması konusu yine dikkate alınmamakta ve astsubaylarımızın bu sorunu
yine göz ardı edilmektedir.
Esasen,
Türk Silahlı Kuvvetleri bünyesinde görev yapan personelin idari, mali ve sosyal
haklarında görev ve sorumluluklarıyla uyumlu olmayan ve eşitliğe sığmayan
birçok farklı uygulama bulunmaktadır. Bakınız, uzman erbaşlar ve uzman
jandarmalar yıllardır feryat etmekte ama AKP Hükûmeti duymazdan gelmektedir.
Uzman erbaşlar katlanılamayacak boyutta sorunlarla karşı karşıyadır. Özlük
hakları son derece yetersiz olan, görevlerine ve kıdemlerine mütenasip maaş
alamayan uzman erbaşlara hasta olmak bile yasaktır. Doksan günden fazla hasta
olursa meslekten atılmaktadır. O nedenledir ki bu kardeşlerimiz mesleğinden
ayrılıp başka kurumlara geçmek istemektedir. Uzman Erbaş Kanunu günün
şartlarına göre yeniden düzenlenerek tahsil ve kıdem durumlarına göre derece ve
ek göstergeleriyle tazminatları yeniden belirlenmeli ve özlük, mali ve sosyal
hakları iyileştirilmelidir. Uzman erbaşların zatî silahı, devlet tarafından
verilmeli ve yanlarında taşımalarına imkân sağlanmalıdır.
Uzman
jandarmalara da statüsüne uygun özlük hakları verilmeli, kendilerine has ek
göstergeler belirlenmeli ve hakkaniyete uygun bir şekilde tazminat puanları
yukarı çekilmelidir. 
Orduevlerine
girişin bazı personele yasak olması asla kabul edilemez. Bütün sosyal tesisler
ve orduevleri tüm personele açık olmalıdır. Ayrıca, lojman dağıtımında adalet
tesis edilmeli ve lojmanda oturması şart olan personele rütbesine bakılmaksızın
tahsis yapılmalıdır. Hürriyeti bağlayıcı cezaların hâkim kararı olmadan
verilmesi de hukuk dışı olup muhakemesiz, şahsi hürriyeti kısıtlayan ceza
sistemi mutlaka kaldırılmalıdır. Hülasa, Türk Silahlı Kuvvetlerinde
huzursuzluğa neden olan, personeli mutsuz eden adaletsiz uygulamalar ortadan
kaldırılmalı, eşitsizlikleri gidermeye yönelik gerekli düzenlemeler acilen
yapılmalıdır.
Değerli
milletvekilleri, bugünlerde Sayın Başbakanın “Söz verdik mi gereğini yaparız,
bizim sözümüz senettir. Söz verdik, yapıyoruz.” gibi sözlerini sıkça
işitiyoruz. Pes doğrusu! Geçmiş yıllarda verilip tutulmayan, kamu
çalışanlarıyla ilgili personel ve ücret reformundan emekli aylıklarındaki
eşitsizliklerin giderilmesine, öğretmen açığının kapatılıp tüm öğretmenlerin
sınavsız atanmasından sağlık çalışanlarına yıpranma payı verilmesine, geçici
işçilerden vekil imam ve müezzinlere kadro verilmesine kadar bir dünya sözler
bir kenara, Sayın Başbakanın daha seçimler öncesi verdiği sözlerine de bakalım.

Sahiden,
Sayın Başbakanın yedi buçuk ay önce şoför esnafına verdiği müjdelere ne oldu?
12 Mayıs 2015 tarihli Ankara Şoför Esnafı Buluşması toplantısında Sayın
Başbakan ne demişti? “Ticari taksi, hatlı minibüs, servis aracı, özel halk
otobüsünüzü 2016 yılı sonuna kadar yenilerseniz ÖTV’nizi biz ödeyeceğiz.” Hani
nerede? 2016 yılına giriyoruz, Hükûmetin 2016 Eylem Planı’nda da görünmüyor.
Ayrıca, araçlara takılacak kamera, GPRS bedelini vergiden düşüreceğini,
minibüsçülerin motorlu taşıt vergisi konusundaki sorununu kanuni değişiklikle
çözeceğini, “halk otobüsleri” tanımını Karayolları Trafik Kanunu’na
ekleyeceğini de söylemişti. Bu sözlere ne oldu? Şoför esnafımıza verdiğiniz
sözlerin üzerine mi yattınız? Hani sözünüz senetti? Şimdi protestolu senet mi
oldu? 
“Söz
verdik, yaptık.” dediklerinize de bir bakalım: “Esnafımıza faizsiz kredi
desteği sağlayan Bakanlar Kurulu kararını çıkardık ve uygulamaya başlandı.”
diyorsunuz. Doğru, bu kararlar yayımlandı ama bir esnafımızın faizsiz kredi
imkânından yararlanabilmesi için hangi şartlar gerekiyor haberiniz var mı?
Vergi ve prim borcu olmayacak, kredi borcu olmayacak. Eğer devriiktidarınızda
vergi ve kredi borcu olmayan bir esnaf kaldıysa hemen heykelini dikelim.
Esnafımız borç batağındadır, kredi borçlarını, vadesi gelen senetlerini, vergi
ve prim borçlarını, kazanamadığı için ödeyemez duruma gelmiştir. 
Esnafın
durumunu en iyi muhasebecileri ve mali müşavirleri bilir. Bakınız, İstanbul
Serbest Muhasebeci Mali Müşavirler Odası geçtiğimiz günlerde beyaz sayfa
önermiştir. Vergi ve prim borçlarının ödenebilir şekilde yeniden
yapılandırılması, vergi ve primini düzenli ödeyenlere 5 puanlık indirim,
dolaylı vergilerin payının azaltılması gibi düzenlemeleri, çözüm önerileri
olarak sıralamıştır. Gelin, öncelikle ve hızla bu düzenlemeleri yapalım. AKP
Hükûmetinin esnaf ve sanatkârın yaşadığı sorunları bilmemesi mümkün olmadığına
göre, görmezden geliyor, umursamıyor. 
Bugünlerde,
başta şoför esnafımız olmak üzere, araç sahipleri, trafik sigortasından dert
yanmaktadır. Zorunlu trafik sigortası primlerindeki fahiş artışlar araç
sahiplerini çileden çıkarmış, sigortasını attırmıştır. Trafik sigorta
poliçeleri neredeyse araçların kasko sigortasına eş değer bedellere çıkmıştır.
Sigorta primlerinde fiyat karmaşası, keyfî uygulamalar ve kontrolsüzlük
yaşanıyor ama Hükûmet hiç oralı değil. Hükûmet, vatandaşın mağduriyetini
seyretmemeli, bir an önce gerekli tedbirleri almalıdır. 
Sayın
Başbakana yine bir sözünü daha hatırlatmak istiyorum: 1 Kasım seçimlerinin
hemen öncesinde Türkiye Emekliler Derneğinin 21 Ekim 2015 tarihli Genel Kurul
toplantısında “Bankalarla anlaşmalar yapıyoruz. Emeklilerimiz böylece yılda en
az 300 lira promosyon almaya başlayacaklar.” demişti. Emekliye promosyon
ödemesi ne oldu? Eylem planında da yok. Sayın Başbakanın o sözü seçim öncesinde
mi kaldı? Emekliler tüm çalışanların aldığı banka promosyonu için sekiz yıldır
mücadele veriyor. AKP Hükûmeti bunu bile hâlâ becerememiştir. “Emekli aylıkları
arasındaki eşitsizleri ve dengesizlikleri gidereceğiz.” diye söz verip bu
sözünü yerine getirmediği gibi, emekli aylıklarını iyice eşitsiz hâle getiren
de AKP hükûmetleridir. 2008 yılında çıkarılan kanunla emekli aylıklarındaki
refah payını yüzde 100’den yüzde 30’a düşüren AKP iktidarıdır. Hangi sözün gereğini
yapmaktan bahsediyorsunuz?
Teşekkür
ediyor, saygılar sunuyorum. (MHP sıralarından alkışlar)
BAŞKAN
– Teşekkürler Sayın Kalaycı.
Gruplar
adına ikinci söz, Halkların Demokratik Partisi Grubu adına Siirt Milletvekili
Kadri Yıldırım’a aittir.
Buyurun
Sayın Yıldırım, sizin de süreniz on dakikadır. (HDP sıralarından alkışlar)
HDP
GRUBU ADINA KADRİ YILDIRIM (Siirt) – Değerli Başkan, sayın milletvekilleri;
öncelikle hepinizi saygılarımla selamlıyorum.
Hem
genel hem de Kürtçe öğretmen adaylarının atanmama sorunu ile alakalı asıl
söylemek istediklerime geçmeden evvel, çok aciliyetine binaen arkadaşların
değinmiş oldukları cenaze vahametine çok kısa olarak ben de değineceğim, zira
ailelerden sürekli telefon geliyor. Ondan sonra konuya geçeceğim, gerekirse sonraki
beş dakikalarda da söz hakkım olursa ekleyeceğim.
Bir
kere, şu anda maalesef kokuşmakta olan ve bir haftadan beridir bekletilmekte
olan cenazeler, aslında hem insaniyeti hem İslamiyet’i ayaklar altına almak
manasına gelmektedir. Master ve doktorasını ilahiyat üzerine yapmış biri olarak
ve Kürt medreselerinde beş altı yıl tahsil görmüş biri olarak diyorum: Niye bu
anlama geliyor? Zira, Hazreti Peygamber (ASV) en çok savaştığı müşriklerle,
putperestlerle bile savaşırken cenazelerin defnedilmesi için savaşa ara verme
talimatı veriyordu. Aynı İslam Peygamberi bir hadisinde diyor ki “…”(X)
Yani “Cenazenin geldiğini gördüğünüz zaman ayağa kalkın.” Bunu diyen Peygamber,
bir Yahudi cenazesi geçerken ona saygıdan dolayı ayağa kalkıyor ve netice
itibarıyla “Bu, bir Yahudi cenazesidir. Niye ayağa kalkıyorsun ey Allah’ın
Resulü?” diye soran ve merak eden ashabına da“…”(X) diyerek “O da bir
insan değil midir?” şeklinde dünyaya âdeta ders vermiştir. 
Zira, bir ayette de şöyle deniliyor:
Bismillahirrahmanirrahim “…”(X) Yani, “Biz insanoğlunu saygın kıldık,
değerli kıldık.” Bu ayeti tefsir eden müfessirler, burada “insanoğlu”
kelimesine dikkat çekiyorlar. “Kim olursa olsun, hangi dinden ve inançtan
olursa olsun fark etmez, insanoğlunun dirisi de ölüsü de saygındır.” şeklinde
hüküm vermişlerdir. 
Dolayısıyla, bugün bekletilmekte olan cenazelerin bir
an evvel defnedilmeleri için acilen ve çok seri bir şekilde gereken
yapılmalıdır. Yahudi cenazesine saygıdan dolayı ayağa kalkan Peygamber
Efendimiz, aynı zamanda cenazenin konulmuş olduğu mezara basma noktasında da
diyor ki: “Kor ateşe basmanız, cenazenin konulduğu mezara basmanızdan daha
evladır.” Dolayısıyla, bunun bir an evvel çözülmesi insani olduğu kadar, İslami
açıdan da önemlidir. 
Konuya
geçecek olursam, AK PARTİ, iktidara geldiği zaman 72 bin öğretmen adayı
atanmayı bekliyordu. Bugün bu sayı 300 bini aşmıştır ve son beş altı yıl
içerisinde atanmadıkları için 30’un üzerinde öğretmen adayı, maalesef, intihar
etmiştir. Atanmayı ve belki de -Allah korusun ama- intiharı bekleyen öğretmen
adaylarından bir kısmı da benim Mardin Artuklu Üniversitesinde Başkanlığını
yaptığım Kürdoloji Bölümünden mezun olan aşağı yukarı 1.500 kadar
öğretmen adayıdır. Millî Eğitim Bakanlığıyla o zaman yaptığımız protokole göre
bunları yetiştirdik, ders kitaplarını hazırladık ve atanma sözünü aldık. Ancak
aradan geçen bunca süreye rağmen atanamadı, atanmadı, atanmak istenmedi bu
öğretmen adaylarımız. On sekiz günlük bir açlık grevinden sonra, geçen yıl 18
Kürtçe öğretmeni adayının ataması yapıldı. Yani her açlık grevi gününün başına
bir atama düştü. Onun için dedim ki: Keşke bunu on sekiz gün değil de yüz
seksen güne çıkarsaydık hiç olmazsa 180 adayımız atansaydı; bilseydik öyle
yapardık. Ve bu yıl da sadece 1 öğretmen adayımız Zazaki lehçesinde, 11’i de
Kurmanci lehçesinde olmak üzere, 12 gibi çok komik bir atama gerçekleştirildi.
Oysa bize verilen sözler, istediğiniz kadar öğretmen adayı yetiştirin, biz
onların atamasını yapacağız... Ben o dönemde Başbakanımız olan Sayın Erdoğan’a
da bir mektup ulaştırdım ve o da Mardin’e geldiğinde bizim mezun ettiğimiz bu
sayıya bakarak ve hazırladığımız kitaplara bakarak bunun bir devrim olduğunu ve
bunların atanacağını söyledi ama maalesef, aradan geçen bunca süreye rağmen
söylediğim bu çok komik rakam nispetinde, oranında atama yapıldı. 
“Niye
atanmıyorlar?” diye merak ederken bir de baktım ki durumdan vazife çıkaran
bazıları beni hem YÖK’e hem AK PARTİ iktidarına hem Millî Eğitim Bakanlığına
fişlemişlerdi. Fişleme nedeni de HDP yanlısı bir dil kullanmam ve HDP yanlısı
bir kadrolaşmaya gitmem. Oysa o zaman, bu seçmeli Kürtçe dersi ortaya
çıktığında HDP bu dersi zaten boykot ediyordu ve HDP benim için “AK PARTİ’ye
hizmet ediyor.” propagandası yapıyordu. Oysa AK PARTİ ve onu belki de
şaşırtmaya çalışan bazı sendikalar, dernekler ve cemaatler, benim bu yönde, HDP
çizgisinde bir yapılanmaya gittiğimi ısrarla söylüyorlardı. Peki, niye bunu
yapıyorlardı? Bunun birkaç nedeni vardır. Bunların en başında gelen nedeni
benim ana dille eğitimi savunmamdı, öbürü iki üç Alevi akademisyeni
üniversiteye ve bölüme almamdı ve üçüncüsü de demin bahsettiğim o sendikaların,
derneklerin ve cemaatlerin siparişlerine göre hareket etmeyişimdi. 
Bakın,
ana dille eğitim insani olduğu kadar İslami bir haktır da. Nitekim, Peygamber
Efendimiz Medine Sözleşmesi’ne dayanarak en evvela Yahudilere “beytülmidras”
adı verilen özel eğitimevlerinde ana dille eğitim hakkı tanımıştır ve yine aynı
Hazreti Peygamber yine aynı Medine Sözleşmesi’ne dayanarak Yahudilere ana dille
savunma hakkını tanımıştır bin dört yüz küsur sene evvel. Bakın, Yahudi bir
vatandaş mahkemelik oluyor, ana dili İbranice olduğu için Arapça bilmiyor,
mahkeme başkanının da ana dili Arapça olduğu için o da İbranice bilmiyor 
(Mikrofon
otomatik cihaz tarafından kapatıldı) 
KADRİ
YILDIRIM (Devamla) - …ve Peygamber Efendimiz duruma müdahale ederek Zeyd Bin
Sâbit adındaki sahabeyi tercüman olarak görevlendiriyor ve İslam tarihinde de,
belki dünya tarihinde de ana dille savunmanın ilk örneğini veriyor. 
BAŞKAN
– Teşekkürler Sayın Yıldırım.
KADRİ
YILDIRIM (Devamla) – Bin dört yüz yıl önce verilen bu hak, bin dört yüz yıl
sonra, maalesef, muhafazakâr ve dindar olarak kendini tanıtan bir parti
tarafından tanınmadı ve bu partinin atadığı bir Diyanet Başkanı da bu konuda
sessizliği tercih etti. Bunu da dikkatlerinize sunuyorum ve saygılarımı
sunuyorum. (HDP sıralarından alkışlar)
SALİH
CORA (Trabzon) – Yanlış bilgi sahibisiniz, araştırın, Google’a girin.
BAŞKAN
– Teşekkürler Sayın Yıldırım. 
Gruplar
adına son söz, Cumhuriyet Halk Partisi Grubu adına Tekirdağ Milletvekili Faik
Öztrak’a aittir.
Buyurun
Sayın Öztrak. (CHP sıralarından alkışlar)
Süreniz
on dakikadır. 
CHP
GRUBU ADINA FAİK ÖZTRAK (Tekirdağ) – Teşekkür ediyorum Sayın Başkan.
Değerli
milletvekilleri, görüşülmekte olan 12 sıra sayılı Kanun Teklifi’nin birinci
bölümü üzerinde Cumhuriyet Halk Partisi Grubu adına söz aldım. Bu vesileyle
Genel Kurulu saygıyla selamlıyorum.
Değerli
milletvekilleri, bir hafta önce burada konuşma yaptığımda torba yasa
düzenlemesini eleştirmiştim, bugün, temel yasa hâline getirilmiş bir torba
yasayla karşı karşıyayız. Şimdi, şunu sormak istiyorum: Yani neyi kaçırıyoruz?
Neden maddelerin, neden kanunların milletin gözü önünde açıkça tartışılmasına,
herkesin dağarcığındaki bilgiyi bu kanunlarla ilgili olarak ortaya dökmesine,
bu kanunların daha iyi gelişmesine, milletimize daha iyi hizmet etmesine
karşıyız? Bunu anlamak mümkün değil. Biraz önce bir arkadaşımız burada dedi ki:
“Gece onlara kadar…” Gece onlara kadar değil sabah onlara kadar da çalışalım
ama şunu görelim: Yani milletimize hizmet edecek, milletimize uzun süre hizmet
edebilecek yasaları çıkaralım.
Şimdi,
bakın, bugün bu yasayı getirdiniz, 8’inci maddesiyle ilgili bir düzenleme
yapıyorsunuz. 8’inci maddede diyorsunuz ki: “Biz eskiden uzman er ve erbaşların
maaşlarını asgari ücrete bağlayarak tespit ediyorduk ama şimdi, biz asgari
ücreti yükseltiyoruz, bundan uzman er ve erbaşları yararlandırmayalım çünkü
ücret skalası bozuluyor.” Bunu yaparken de insanların müktesep haklarını,
birikmiş, emeklilikle ilgili düzenlemelerini ciddi şekilde azaltıyorsunuz,
mağdur ediyorsunuz. Peki, niye bunu yapıyorsunuz? Bunu yapmanızın bir tek
nedeni var, çünkü er ve erbaşlarla ilgili düzenlemeyi bir başka kanunda
yaptınız, diğer kanundaki düzenlemenin farkında değildiniz. Şimdi, dönüyorsunuz,
yeniden işi düzeltmek için gerekeni yapıyorsunuz.
Arkadaşlar,
işte, bu Mecliste bu yasaların gereksiz yere… Yani 12 maddelik bir yasayı temel
yasa olarak görüşmenin neresi doğru olabilir? 
Değerli
milletvekilleri, tabii, şunu söylemek istiyorum, bölümle ilgili konuşmama
geçmek istiyorum.
Önce,
Şırnak ve Silopi’de terör saldırılarında şehit verdiğimiz askerlerimize
Allah’tan rahmet, şehit ailelerimize sabır, milletimize ise metanet diliyorum.
Şimdi,
bu teklifte, eğitimde ağırlıklı olarak çalışanların, yine Silahlı Kuvvetlerde
ağırlıklı olarak çalışanların özlük haklarıyla ilgili birtakım düzenlemeler
yapıyorsunuz. Bu kapsamda, Millî Eğitim Bakanlığı için 12.500 öğretmen kadrosu
da ihdas ediyorsunuz. Tabii, bu kadro tahsisi atama bekleyen öğretmenler için
önemli ancak yeterli de değil. Hâlen atanamayan 300 binin üzerinde öğretmenimiz
öğrencileriyle buluşmayı bekliyor. 
Değerli
milletvekilleri, millî eğitim partilerüstü bir mesele, bunun için “millî”
sıfatı taşıyor. Peki, on üç yıldır iktidarda olan AKP bu millî mesele için ne
yaptı? Dönüp baktığımızda, on üç yılda en fazla bakanı Millî Eğitim Bakanlığı
eskitmiş. On üç yılda 5 Millî Eğitim Bakanı değiştirmişsiniz. Ortalama her iki
buçuk yılda bir Millî Eğitim Bakanı gitmiş, her bakanla beraber eğitim sistemimiz
de değişmiş. Sonuçta, umudumuz yavrularımız test deneklerine dönüşmüş. AKP
kadroları zihinlerindeki ideolojik prangalarla çocuklarımız üzerinde sürekli
ameliyat yapmış. Bunun menfi sonuçlarını sadece bugün değil, gelecekte de
yaşayacağız. Cumhurbaşkanı daha birkaç gün önce günah çıkardı, eğitim ve kültür
alanında bir başarı yakalayamadıklarını itiraf etti. Anlaşılan mevcut Bakanın
da değişmesi artık an meselesi.
Değerli
milletvekilleri, dünyamız baş döndüren bir hızla değişiyor. Bunu yönlendiren
kritik içerik ise bizzat bilginin kendisi. Küresel yarışta bilmek hâkim olmak
anlamına geliyor. Peki, bu eğitim sistemiyle Türkiye, bilgiyi üreten milletler
sınıfına çıkabilir mi? Bakın, geçtiğimiz haftalarda 2015 Birleşmiş Milletler
İnsani Gelişmişlik Raporu yayınlandı. Rapora göre Türkiye’de vatandaşlarımızın
eğitimde kalma süresi 7,6 yıl. Yani 8 yıl bile değil. Bu eğitim düzeyiyle 188
ülke arasında 113’üncü sıradayız. Dünyada vatandaşları bizimkinden daha fazla
eğitim alan 112 tane ülke var. Bu durumda insani gelişmişlik yarışında ilk
20’ye nasıl gireceğiz? Yine, beklenen okullaşma oranına yani bir çocuk okumaya
başladığında kaç yıl eğitimde kalacağına baktığımızda ülkemiz, 188 ülke içinde
56’ncı sırada. Burada da 55 ülke bizi geçmiş durumda. 
Eğitim
sistemimizde çok büyük kalite sorunları var. Ekonomik İşbirliği ve Kalkınma
Teşkilatının belirli aralıklarla yaptığı PISA sınav sonuçları ortada.
Çocuklarımız, 34 üye ülkeye sahip bu teşkilat içinde diğer ülkelerin
çocuklarıyla karşılaştırıldığında fen ve matematik alanında sondan 3’üncü,
okuduğunu anlama konusunda ise sondan 4’üncü sırada. 
Sonuçta
tüm uluslararası karşılaştırmalar bize şunu gösteriyor: Nüfusumuzu yeterince
eğitemiyoruz, eğitebildiklerimize de kaliteli eğitim veremiyoruz. Türkiye bugün
her alanda vasatlık tuzağına yakalandıysa bunun nedenlerini işte buralarda
arayacağız. 
Bakın,
Türkiye’de gelir düzeyimiz vasat. Kişi başına düşen gelir son yedi yıldır
patinaj yapıyordu, şimdi artık geri kaymaya başladı. Fert başına düşen gelir 10
bin dolar tuzağına takıldı derken bu yıl 10 bin doların da altına, 9.079 dolara
düştü. Hükûmetin orta vadeli programdaki tahminlerine göre kişi başına düşen
gelir 2018’de dahi 10 bin doları göremeyecek. Bu iyi bir yönetim değildir
arkadaşlar. Bu iyi yönetmek değildir. Bunlar bizi mutlu etmiyor. Biz, ülkemizde
her bir vatandaşımızın aşının, işinin istikrarlı, düzenli bir şekilde artmasını
isteriz. Siyaseti bu amaç doğrultusunda yaparız.
Değerli
milletvekilleri, sadece gelir düzeyimiz değil, ürettiğimiz ve sattığımız
ürünlerin teknoloji içeriği de vasat. En güncel rakamları sizinle paylaşıyorum.
Bu yılın ilk on ayında imalat sanayi ihracatımız içinde yüksek teknolojili
ürünlerin payı sadece yüzde 3,5. Buna karşın imalat sanayi ihracatımız içinde
orta teknolojili ürünlerin payı yüzde 61,8. Böyle bir üretim ve ticaret
yapısıyla dünyayla nasıl rekabet edeceğiz? Gelişmiş ülkelerle aramızdaki makası
nasıl kapatacağız değerli arkadaşlar? Kapanmıyor da zaten.
Bakın,
sizinle yine bir rakam paylaşalım. Amerika Birleşik Devletleri’nin gelirini 100
kabul edersek, Türkiye'nin fert başına düşen geliri 1980 yılında 18 dolardı.
Yani Amerika 100’ken bizimki 18 dolar. Aradan otuz beş yıl geçmiş, 2015’te bu
18 dolar 17 dolara düşmüş. Oysa son otuz beş yılda Güney Kore’de kişi başına
düşen gelir Amerika Birleşik Devletleri’ne göre aynı dönemde -yani bizimle aynı
dönemde- 14 dolardan 49 dolara çıkmış. Yarışa bizim gerimizde başlayan Güney
Kore, artık, Amerika Birleşik Devletleri’ndeki fert başına gelirin yarısına
ulaşmış. Türkiye ise otuz beş yıl boyunca yerinde saymış. 
Değerli
milletvekilleri, bu vasatlık tuzağından kurtulmak için elimizde çok önemli bir
fırsat var. Bu fırsatın adı da “Demografik fırsat penceresi.” Türkiye’de
çalışma çağındaki nüfus, çalışamayacak durumdaki nüfusa göre önümüzdeki yirmi
yıl boyunca daha hızlı artacak. Bu fırsat penceresini kaçırırsak Türkiye'nin
içine düştüğü vasatlık tuzağından bir daha çıkabilmesi çok ama çok zor olacak.
Ne
yapacağız kaçırmamak için? Gençlerimizi iyi eğiteceğiz. Gençlerimize kaliteli
işlerde çalışma imkânını sunacağız. Bu nedenle, eğitim meselesini, bir memleket
meselesi, bir millî mesele bilip zihinlerdeki ideolojik prangaları kırmamız
gerekiyor. Çocuklarımızı dünyadaki akranlarından daha iyi eğitmemiz, dünyaya
açık bireyler olarak yetiştirmemiz gerekiyor. İyi eğiticiler olmadan iyi eğitim
olmayacağı gerçeğinden de hareketle öğretmenlerimizin de eğitimine önem
vermemiz gerekiyor. 
Değerli
milletvekilleri, bunların hepsi çok önemli konular ancak bir önemli ve acil
konu daha var. Bugün Türkiye'nin bir bölümünde eğitim hizmeti verilemiyor.
Teröristler okullarımızı yakıyor, çocuklarımızın eğitim hakkını ellerinden
alıyorlar. Daha ağırı, insanlarımızın yaşam hakkı da ellerinden alınıyor. Bir
zamanlar bu kürsülerden ağzından baldıran şerbetini düşürmeyen siyasileri
hatırlıyorum. Bu siyasiler değil ama şimdi milletin kendisi baldıran şerbetini
kana kana içiyor. Yaptıklarımızın sorumluluğundan kaçabiliriz ancak bunun
sonuçlarından kaçamayız. Bu silahların şehirlere yığılmasına müsamaha gösteren
AKP’nin sorumsuzluğunun bedelini bugün millet canıyla ödüyor.
Dün
Sayın Başbakan “Türkiye Büyük Millet Meclisinde oturan herkes bu milleti temsil
etmenin ciddiyetini taşıyacak.” diyordu. Evet, bu milleti temsil etmek ciddi
bir iştir ancak temsilden daha ciddi bir görev varsa o da milletin hakkını,
hukukunu korumaktır.
Sözlerimi
tamamlarken, tüm milletimizin ve sizlerin yeni yılını kutluyor, 2016’nın
ülkemize, bölgemize ve tüm dünyaya huzur getirmesini diliyorum. (CHP
sıralarından alkışlar) 
BAŞKAN
– Teşekkürler Sayın Öztrak.
Şahıslar
adına ilk söz Kütahya Milletvekili İshak Gazel’e aittir.
Buyurun
Sayın Gazel. (AK PARTİ sıralarından alkışlar) 
Süreniz
beş dakikadır.
İSHAK
GAZEL (Kütahya) – Teşekkür ediyorum Sayın Başkanım.
Değerli
milletvekilleri, Yükseköğretim Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi’nin birinci kısmı
üzerinde şahsım adına söz almış bulunmaktayım. Genel Kurulu, yüce heyetinizi
sevgiyle, saygıyla selamlıyorum.
Bu
hafta İstiklal Marşı şairimiz Sayın Mehmet Akif Ersoy’un da vefat yıl dönümü.
Kahraman ordumuza ithaf edilen İstiklal Marşı’mız bu milletin devleti ebet
müddet duasıdır. Devleti ebet müddet duamızın kabulü temennisiyle Mehmet Akif
Ersoy’u, İstiklal Marşı şairimizi yine rahmetle, minnetle ve şükranla yâd
ediyorum; Allah rahmet eylesin.
Çok
kıymetli milletvekilleri, biliyorsunuz, 1 Kasım seçimlerinden önce AK PARTİ
olarak bir seçim beyannamesi yayınladık, bu seçim beyannamemizle milletin
karşısına çıktık. Seçim beyannamemiz, toplumun her kesimini ilgilendiren,
yediden yetmişe her kesimini ilgilendiren; çocuk, yaşlı, genç, ihtiyar, bütün
kesimlerini ilgilendiren ve her meslek grubunu ilgilendiren geniş kapsamlı bir
seçim beyannamesiydi. Tabii, bu seçim beyannamemiz milletin gönlünde makes
buldu ve 1 Kasım seçimlerinde AK PARTİ yüzde 49,5 oy oranıyla tek başına
iktidara geldi. Şimdi bu seçim beyannamesinde vermiş olduğumuz vaatleri de
teker teker yerine getiriyoruz. Bunun için kanuni düzenlemesi yapılacak
hususlarda gerekli kanuni düzenlemeleri çıkartıyor, kanuni düzenleme
gerektirmeyen, farklı düzenlemeler gerektiren hususlarda da o düzenlemeleri
yerine getiriyoruz ve çok sıkı bir şekilde çalışarak, inşallah, Sayın
Başbakanımızın müjdesiyle, üç ay içerisinde, seçimden önce yapmış olduğumuz
bütün vaatleri, vermiş olduğumuz bütün sözleri bu şekilde yerine getireceğiz.
Geçtiğimiz hafta içerisinde, biliyorsunuz, gece geç saatlere kadar yapmış
olduğumuz çalışma neticesinde emeklilerimize, BAĞ-KUR ve SGK emeklilerimize
yıllık 1.200 lira, aylık 100 liraya tekabül eden seyyanen zam, yine, seçim
öncesi vaatlerimizden birisiydi, geçtiğimiz hafta kabul edildi. 
İşte,
bugün, 12 sıra sayılı, üzerinde görüştüğümüz bu Kanun Teklifi de aslında seçim
öncesi vermiş olduğumuz vaatlerden birisi. Seçim beyannamesinde olmamasına
rağmen Sayın Başbakanımız Malatya mitinginde Cumhuriyet Bayramı müjdesi olarak
burada düzenlenen hususlardan bazılarını bir müjde şeklinde milletimize
duyurmuştu. Bunların içerisinde Kıbrıs’ta görev yapan er ve erbaşlarımızın;
harp okulunda, yedek subay okulunda, astsubay okulunda ve astsubay meslek
yüksekokulunda öğrenim gören askerî öğrencilerimizin harçlıklarının
arttırılmasıyla alakalı bazı düzenlemeler var. Biraz sonra, inşallah, kabul
edilecek. Er ve erbaşlarımızın 30 liradan başlayan harçlıkları, inşallah, 100
liraya kadar çıkıyor, diğer askerî öğrencilerin de 40 lira ile 200 lira
arasında olan harçlıkları da 350 lira, 400 lira civarına çıkacak. 
Yine
aynı şekilde, 1 Kasım seçimlerinden önce vatandaşlarımızın, özellikle astsubay
emeklilerinin makam, görev tazminatı ve intibaklarıyla ilgili talepleri
partimize iletilmişti. Sayın Başbakanımız, yine, Malatya mitinginde bu problemi
bildiğini, bu talepleri bildiğini söylemişti. Bugün yapılan düzenlemeyle 2003
yılı öncesi ve 2003 yılı sonrası mezuniyetlerle oluşan farkı gideren emeklilik
intibakları da inşallah gerçekleşmiş olacak. 
Ben
burada bir daha tekrar ediyorum: Her zaman söylüyoruz, AK PARTİ verdiği
sözlerin tamamını yerine getiriyor ve yapmayacağı hiçbir şeyi de söz olarak
vermiyor. 
Bu
vesileyle, terörle mücadelede başını ortaya koyarak mücadele eden bütün
askerlerimize, yiğit Mehmetçik’imize, kahraman Mehmetçik’imize buradan selam ve
sevgilerimizi, saygılarımızı iletiyoruz.
Yine,
terörle mücadelede şehit olan kahraman askerlerimize Allah’tan rahmet diliyor,
onların ailelerini bağrımıza basıyoruz. Onların acılarını yüreğimizin en derin
yerinde hissettiğimizi de buradan bildiriyoruz. 
Hiç
kimse bu ülkenin birliğine ve beraberliğine, ordumuzla beraber yapmış olduğumuz
bu birlik ve beraberliğe dahledemeyecek. Bin yıldır bu topraklarda kardeşçe
yaşıyoruz, bir kardeşlik hukuku içerisinde. Yavuz Sultan Selim ile İdrisi
Bitlisî’nin oluşturmuş olduğu, Selahattin Eyyubi ile Nureddin Mahmud Zengi’nin
oluşturmuş olduğu bu kardeşlik hukukuna hiç kimse müdahale edemeyecek. Çünkü AK
PARTİ bu milletin birliğinin ve beraberliğinin teminatıdır. Türklerin ve
Kürtlerin evrensel kardeşliğinin, Alevilerle Sünnilerin evrensel kardeşliğinin
teminatı AK PARTİ’dir. 
(Mikrofon
otomatik cihaz tarafından kapatıldı)
İSHAK
GAZEL (Devamla) – 2016 yılının hepimize hayırlı olmasını temenni ediyor, sevgi,
saygı ve muhabbetlerimi sunuyorum. (AK PARTİ sıralarından alkışlar)
BAŞKAN
– Sayın Gazel, teşekkür ediyoruz.
MAHMUT
TANAL (İstanbul) – Sayın Başkan, bu “evrensel insan hakları” var, “evrensel
kardeşlik” nasıl bir şey?
BAŞKAN
- Birinci bölüm üzerinde şahıslar adına ikinci ve son konuşmacı Diyarbakır
Milletvekili İdris Baluken.
Buyurun
Sayın Baluken. (HDP sıralarından alkışlar)
İDRİS
BALUKEN (Diyarbakır) – Sayın Başkan, değerli milletvekilleri; hepinizi saygıyla
selamlıyorum.
Tabii,
biraz önce de konuşma yaptığımızda Türkiye’nin temel meselelerinin burada ele
alınmadığını ve palyatif çözümler üzerinden sürekli Meclis gündeminin meşgul
edildiğini söylemiştik. Şimdi, bu, özellikle ilk maddelerde de sözleşmeli er ve
erbaşlar için yapılan bazı düzenlemeler, askeriyeyi ilgilendiren bazı
düzenlemeler var ancak bunların hiçbirisi Türkiye’de temel askerlik meselesini
çözecek düzenlemeler değil. Biz, Halkların Demokratik Partisi olarak bu konuda
ilkesel bir duruşa sahibiz; zorunlu askerliğin Türkiye’de mutlaka kaldırılması
gerektiğini savunuyoruz, vicdani ret hakkının bütün yurttaşlara mutlaka
tanınması gerektiğini, kamu hizmeti üzerinden de bu yükümlülüğün yerine
getirilebileceğini bu kürsüden defalarca ifade ettik. Dolayısıyla, er ve
erbaşların harçlıklarını 30 TL’den 100 TL’ye çıkarmak değil, o er ve erbaşlar
için vicdani ret hakkını getirmemiz son derece önemlidir ve asıl çözümleyici
olan odur. Ülkenin ekonomisine hayırlı olan gelişme de orada aranabilir. Bir
askerin ülkeye bir aylık maliyeti bin TL’nin üzerinde yani sadece vicdani ret
hakkını getirdiğiniz zaman ekonomik olarak da ülke ekonomisine nasıl bir
rahatlama geleceğini her biriniz tahmin edebilirsiniz. 
Tabii,
ben geçen de bu kürsüye çıktığımda mevcut durumu Millî Savunma Bakanı umarım
buradadır diyerek biraz anlatmaya çalışmıştım. Bugün de herhâlde burada değil
bu saatte ama eminim ki bizi izliyordur, Sayın Bakana sormak istiyorum: Sayın
Bakan, Cizre, Nusaybin, Sur, Dargeçit, Silopi halkının vergileriyle maaşını
ödediğiniz, teçhizatını temin ettiğiniz, silahını aldığınız bir orduyu hangi
yetkiye dayanarak siz Cizre, Silopi, Nusaybin halkını bombalamak üzere oraya
gönderirsiniz? Böyle bir hakkı kim size vermiş? Bu halkın vergileriyle donatılan
ordunun, halkın yerleşim alanlarını, kentleri yerle bir edecek şekilde abluka
altına alması, tank atışlarıyla, top atışlarıyla, zırhlı araçların
müdahaleleriyle âdeta yerle yeksan etmesi hiçbir şekilde kabul edilemez.
Burada
bize farklı gerekçeler falan sunmanıza gerek yok, her biriniz bölgede ne
olduğunu biliyorsunuz. Sur diye bir ilçe kalmadı, Cizre, Silopi harabeye döndü.
İLKNUR
İNCEÖZ (Aksaray) – Sebebi?
İDRİS
BALUKEN (Devamla) – Sebebini siz iyi biliyorsunuz.
İLKNUR
İNCEÖZ (Aksaray) – Terör örgütü, terör örgütü.
İDRİS
BALUKEN (Devamla) – Sebebin, sizin yaptığınız hukuksuzluklar yüzünden olduğunu
iyi biliyorsunuz.
İLKNUR
İNCEÖZ (Aksaray) – Bilakis, terörle mücadele.
İDRİS
BALUKEN (Devamla) – Bakın, bu ülkenin Genelkurmay Başkanı daha iki ay önce “Yerleşim
alanlarına, ilçelere tankları göndermek doğru değildir.” diye açıklama yaptı.
Şimdi ne oldu da o Genelkurmay Başkanının yaptığı açıklama üzerine tanklar kent
merkezlerini bombalıyor?
HALİS
DALKILIÇ (İstanbul) – Yerleşim alanını terk edenler için söylüyor. Nereye
sığınıyorlar? Güvenlik güçlerine sığınıyorlar.
ERTUĞRUL
KÜRKCÜ (İzmir) – Sen kendi evini terk ediyor musun?
İDRİS
BALUKEN (Devamla) – Burada, Hükûmetin ordu üzerinde kurmuş olduğu baskı var ama
aynı zamanda orduya çok büyük bir tuzak da var. 
HALİS
DALKILIÇ (İstanbul) – Nereye sığınıyorlar? 
BAŞKAN
– Sayın milletvekilleri, hatibe müdahale etmeyin lütfen.
İDRİS
BALUKEN (Devamla) – Bakın, askerî yetkililer de burada, ben söyleyeyim. Yarın
öbür gün devran döndüğünde, farklı bir karar kılındığında o zaman bütün o
günahları boynuna bağlayacakları bir kurban arayacaklar. Rus uçağı
düşürüldüğünde aynı şeyi yapmadılar mı? Önce çıktılar “Biz talimatı verdik,
yine olsa yine yaparız.” dediler. Sonra işin ağır faturası gelince birdenbire
çark edip “Yok, milliyeti belli değildi.” vesaireden geçip en son suçu pilotun
üstüne attılar. 
FARUK
ÖZLÜ (Düzce) – Saptırma, saptırma. Saptırıyorsun, saptırma.
İDRİS
BALUKEN (Devamla) – Yarın öbür gün de süreç farklı bir noktaya geldiğinde “Biz
askere, girsin de bütün kentleri virane etsin demedik.” diyeceklerdir.
FARUK
ÖZLÜ (Düzce) – Konuyu saptırma.
İDRİS
BALUKEN (Devamla) – O nedenle böyle bir şeyin yapılması asla kabul edilemez.
Ben geçen gün de söyledim, Silopili bir asker, Ağrı’da askerliğini yaparken
televizyonu açtığında kendi annesinin evinin, kendi baba ocağının şu anda
mensup olduğu kurum tarafından tahrip edildiğini görünce hangi duyguya
kapılacak? Ki nitekim bunların tamamı gerçekte yaşanan örnekler. Dolayısıyla,
burada temel birtakım tartışmaları yürütmek, temel birtakım tartışmaları
mutlaka tüketmek gerekiyor. 
Biz,
zorunlu askerliğin kaldırılmasını savunuyoruz. Çok isteyen, askerliği çok seven
insanlar tabii ki asker olabilirler, profesyonel olarak o işi yaparlar, cepheye
giderler…
(Mikrofon
otomatik cihaz tarafından kapatıldı)
İDRİS
BALUKEN (Devamla) – …ama yoksul Anadolu emekçisinin, köylüsünün çocuklarını bu
şekilde iktidar hesapları için ölüme göndermenize asla rıza vermeyeceğiz.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkürler Sayın Baluken.
FARUK
ÖZLÜ (Düzce) – Saptırma, saptırma, konuları saptırma İdris Bey.
BAŞKAN
– Değerli milletvekilleri, şimdi teklifin birinci bölümü üzerinde on beş dakika
süreyle soru-cevap işlemini gerçekleştireceğiz. 
Sisteme
giren sayın milletvekillerine sırasıyla söz veriyorum.
Sayın
Atıcı...
AYTUĞ
ATICI (Mersin) – Teşekkür ederim Sayın Başkan.
Değerli
Millî Eğitim Bakanımıza sormak istiyorum: Sayın Bakan, aralık ayının sonuna
geldik, hâlen imam-hatip okullarına kayıt olmak zorunda bırakılan çocukların
sorunları çözülemedi. Ailelere ya açık lise ya da imam-hatip lisesi
dayatılıyor. Kendi rızalarıyla çocuklarını imam-hatip lisesine gönderen
ailelere saygı duyuyoruz. Sizin de aynı saygıyı çocuklarını imam-hatip
liselerine göndermek istemeyen ailelere göstermeniz gerekiyor. Bu sorunun da
acilen çözülmesi gerekiyor. Bir örneğini yarın makamınıza ileteceğim Sayın
Bakan ancak bütün ailelerin bu feryadını duymak gerekiyor. Zorla din eğitimi
aldırmanın doğru olmadığını sizinle daha önce de konuşmuştuk, siz de bu konuda
aynı fikirde olduğunuzu söylemiştiniz. Bu konuya eğer bir el atabilirseniz çok
memnun olacağım.
Teşekkür
ederim Sayın Bakan.
BAŞKAN
– Sayın Tanal...
MAHMUT
TANAL (İstanbul) – Teşekkür ederim Sayın Başkan.
Sayın
Bakanım, İstanbul ili Sultanbeyli ilçesinde vatandaşlarımızın tapu sorunu var,
imar sorunu var; sizin alanınıza giren, okul çevresinde tinerciler ve
uyuşturucular var. Sultanbeyli ilçemizde, okul çevresinde, özellikle
öğrencilerimizin hakikaten bu tinerci ve uyuşturucular nedeniyle can güvenliği
de yok. Ve bölgede, tabii, Sultanbeyli ilçesi kurulduğundan bugüne kadar,
AKP’nin devamı olan, mirasçısı olduğunuz bir önceki -diğer- siyasi partilerden
hep aynı belediye başkanları oldu ama maalesef vatandaşımızın bu tapu sorunu,
imar sorunu, hele hele otopark sorunu, saat on birden sonra devlet hastanesine
gidecek olan vatandaşlarımızın minibüs bulamama sorunu, ulaşım sorunu had
safhada. Siz, Sultanbeyli’nin bu sorunlarıyla ilgili nasıl bir çözüm
bulacaksınız?
Teşekkür
ediyorum.
BAŞKAN
– Sayın Kuşoğlu? Yok. 
Sayın
Sarıbal…
ORHAN
SARIBAL (Bursa) – Teşekkür ederim Başkanım. 
Denizlerimizin,
özellikle Devlet Su İşlerine ve kamuya ait suların kiralanmasıyla ilgili
olarak, denizlerimizde yoğun olarak bulunan deniz çayırları ve bunların içinde
barınan türler balık çiftliklerinin yarattığı aşırı kirlilik nedeniyle
tükenmekte ve buna bağlı olarak da denizlerde yaşamın, kıyı balıkçılığının yok
olması sağlanmaktadır. Aynı şekilde, yine balık çiftlikleri nedeniyle
antibiyotik, parazit ilaçları, balık dışkıları, yem atıkları, ölü balıklar ve
kesilen kısımlar ile mazot, sintine suyu gibi atıklar nedeniyle maalesef, kıyı
balıkçılığı yok edilmektedir. Bu yasada da tekrar kiralanmasına dair bir karar
alınacaktır. Bakanlığa soruyoruz: Bu konuyla ilgili bir çalışmaları var mıdır?
Kıyı balıkçılığını öldürecekler, özellikle de birinci sınıf doğal sit alanları
yok olmak üzeredir. Bu kültür balıkçılığına ne zaman “dur” diyecekler, merak
ediyorum. 
BAŞKAN
– Sayın Pekşen…
HALUK
PEKŞEN (Trabzon) – Sayın Bakan, bugün Ankara Valiliğinin bir açıklaması elimize
geldi; yılbaşı sebebiyle ilköğretim okullarında yılbaşı kutlamalarının
yapılmaması yönünde bir valilik kararı. Bu karardan bilginiz var mı? Bu karara
katılıyor musunuz? Bu kararın Türkiye’deki temel amacı konusunda bir görüşünüz
var mı? 
Teşekkür
ediyorum. 
BAŞKAN
– Sayın Şimşek…
BAKİ
ŞİMŞEK (Mersin) – Teşekkür ediyorum Sayın Başkan. 
Sayın
Bakanıma kapatılan köy okullarıyla ilgili bir soru sormak istiyorum. Sadece
benim seçim bölgem olan Mersin’in Tarsus ilçesinde 129 köy okulu var idi,
bunların şu anda 84 tanesi kapalı. Bu kapatılan köy okullarının da birçoğu atıl
ve boş durumda bulunuyor. Bu köy okullarının mevcut bulundukları yerlerde
belediyelere devredilerek köy muhtarlığı, köy odası, kütüphane, doktor odası
gibi sosyal tesisler yapılmasıyla ilgili belediyelerimizin müracaatı var. Bu
konuda yardımcı olmanızı bekliyoruz. 
Teşekkür
ediyorum. 
BAŞKAN
– Sayın Durmaz…
KADİM
DURMAZ (Tokat) – Sayın Başkan, teşekkür ederim. 
Sayın Bakanımıza soruyorum: Türkiye’nin birçok ilinde,
ilçesinde dershaneler kapatılarak okullaşma yönünde bir adım atıldı. Birçok
arkadaşımızın da gördüğü gibi, balkonu dahi olmayan dershane binaları okul
durumunda. Öğrenciler kaldırımlarda, yollarda, teneffüslerde dışarıda bu
şekilde yaşamlarını geçiriyorlar. Bu okullaşma sürecinin takipçisi olup çağdaş
eğitimin yapılabileceği, olması gereken standartlarda okullaşmaya yönelik
alınmış bir önleminiz var mı? Var da kamuoyuna ne kadar katkı sunacak, bunları
da bilmek istiyoruz. 
Teşekkür ederim. 
BAŞKAN – Sayın Yiğitalp…
SİBEL YİĞİTALP (Diyarbakır) – Sayın Bakana sormak
istiyorum. Amed’deki yani Diyarbakır’daki ve kürdistandaki okulların büyük bir
kısmı karargâh hâline dönüştürülmüş. Okul tahtalarına şöyle yazılıyor: “JÖH
geldi.” “PÖH geldi”, “Ya biat edeceksiniz ya da itaat edeceksiniz.” tarzında
sürekli paylaşılan, medyada ve basında çok geçen ilanlar var ve okullar tamamen
karargâh hâlinde. Bununla ilgili bir çalışma yaptınız mı? 
Teşekkür ederim. 
İDRİS BALUKEN (Diyarbakır) – Bunlar yeni atanmış
öğretmenler mi?
BAŞKAN – Hükûmet adına soruları cevaplandırmak üzere
Millî Eğitim Bakanı Sayın Nabi Avcı’ya söz veriyorum. 
Buyurun Sayın Bakanım. 
MİLLÎ EĞİTİM BAKANI NABİ AVCI (Eskişehir) – Teşekkür
ederim Sayın Başkan. 
Değerli arkadaşlarım, sondan başlayarak cevaplandırmaya
çalışayım. 
“Diyarbakır’daki okullarda…” Şu anda, Diyarbakır’da
eğitim yapılmayan okulumuz yok.
ÇAĞLAR DEMİREL (Diyarbakır) – Nasıl yok? İsim isim
söyleyelim: Süleyman Nazif…
İDRİS BALUKEN (Diyarbakır) – Yavuz Sultan Selim…
MİLLÎ EĞİTİM BAKANI NABİ AVCI (Eskişehir) – Ama onun
dışında geçici olarak…
İDRİS BALUKEN (Diyarbakır) – Haberiniz yok.
MİLLÎ EĞİTİM BAKANI NABİ AVCI (Eskişehir) – …çok özel
koşullar nedeniyle valilikçe eğer emniyet tedbiri alınmış okullar varsa
oralarda normal şeye geçildiği zaman, hayat normal akışına başladığı zaman
eğitim devam ediyor.
SİBEL YİĞİTALP (Diyarbakır) – Cizre, Silopi, bunları
kastettim.
MİLLÎ EĞİTİM BAKANI NABİ AVCI (Eskişehir) – Pek çok
okulumuz terör örgütü tarafından yakılıyor, yıkılıyor veya taciz ediliyor. Oralarda
tedbir almaya çalışıyoruz, almaya da devam edeceğiz. 
SİBEL YİĞİTALP (Diyarbakır) – Karargâh olarak…
İDRİS BALUKEN (Diyarbakır) – Hiç alakası yok! Karargâh
olarak kullanılıyor. 
ÇAĞLAR DEMİREL (Diyarbakır) – Karakol olarak
kullanılıyor. 
MİLLÎ EĞİTİM BAKANI NABİ AVCI (Eskişehir) – Yok,
güvenlik tedbiri alınıyor, okullarımızda güvenlik tedbiri… Sizin karakol
zannettiğiniz, muhtemelen güvenlik tedbiri alınmış okullardır çünkü
okullarımıza saldırılıyor. Terör örgütü tarafından okullarımıza, öğrencilerimize,
öğretmenlerimize, velilerimize, eğitim çalışanlarımıza yönelik tehditler olduğu
zaman güvenlik güçlerimiz müdahale ediyorlar. 
ÇAĞLAR DEMİREL (Diyarbakır) – Hiç alakası yok!
SİBEL YİĞİTALP (Diyarbakır) – Tahtalara yazılar
yazılıyor.
BURCU ÇELİK ÖZKAN (Muş) – Sayın Bakan, sorduğumuz soru
o değildi. 
MİLLÎ
EĞİTİM BAKANI NABİ AVCI (Eskişehir) – Dershanelerle ilgili soruna gelince: Bu
dönüşüm sürecinde, dershanelerin özel okullara dönüşüm sürecinde, biz özellikle
bir geçiş kurumu olarak temel lise kategorisini oluşturduk fakat bunların dört
yıllık bir süre içerisinde diğer özel okullarda aranan standartları yerine
getirme koşuluyla, bu taahhütle ancak açılmalarına izin verdik. Bu taahhüt
doğrultusunda, dört yıl için temel liselerde normal özel liselerde aradığımız
bazı standartları gevşettik, bu da yasamızda var zaten. 
Şimdi,
dediğiniz gibi, bazı temel liselerimizde normal diğer özel liselerimizde
gördüğümüz standartları sağlayamayabiliyoruz, bunu biliyoruz ama zaten bunu biz
yönetmelikle öngördük ama bunun da bir standardı, bir asgarisi var. Eğer bu
asgarinin de ötesinde birtakım uygulamalar varsa o zaman onun gereğini
yapıyoruz ama standartları temel liseler için dört yıllığına biraz geri
çektiğimiz, hafiflettiğimiz doğru. 
KADİM
DURMAZ (Tokat) – Sayın Bakanım, şartlar hiç iyi değil yani böyle denetlenme…
MİLLÎ
EĞİTİM BAKANI NABİ AVCI (Eskişehir) – Normal liselerimizde, normal özel
okullarımızda aradığımız standartlar yok onlarda. Dediğim gibi, onu biliyoruz,
onu öngörmüştük zaten. Bunlar geçici dönüşüm kurumları olduğu için dört yıl
içerisinde… 
Nitekim,
bunların içerisinden bazıları kendilerine verilmiş olan dört yıllık mühleti de
beklemeden –bir kısmı- normal standartlara uygun binalarına geçiyorlar ama
zaten, bu arada dört yıl içerisinde bu standartları sağlamadıkları takdirde
ruhsatları iptal edilecek, taahhütnamelerinde o da var.
Mersin’deki
köy okullarının tahsis meselesi: Evet, bu sadece Mersin’le ilgili değil. Birçok
yerde nüfusun azalması, orada yeterli sayıda öğrenci kalmaması nedeniyle köy
okullarımızdan epey kapattığımız okullarımız var. Bunların binalarını, normal
şartlarda, köyün sosyal ihtiyaçları için kullanılmak üzere muhtarlıklara tahsis
ediyoruz fakat…
BAKİ
ŞİMŞEK (Mersin) – Büyükşehir Yasası olduğu için…
MİLLÎ
EĞİTİM BAKANI NABİ AVCI (Eskişehir) – İşte, hah, onu söyleyeceğim ben de.
Büyükşehir Yasası nedeniyle Eskişehir’de de benzer bir problemi yaşıyoruz.
Büyükşehir Yasası nedeniyle, buralar mahalle olduğu için, onun da tüzel
kişiliği olmadığı için oraya tahsis edemiyoruz. Onu bir şekilde aşmanın yolunu
arıyoruz. 
BAKİ
ŞİMŞEK (Mersin) – Şartlı olarak en azından…
MİLLÎ
EĞİTİM BAKANI NABİ AVCI (Eskişehir) – Evet, dediğiniz gibi, bir protokolle
şartlı olarak belli bir süre için tıpkı bazı sivil toplum kuruluşlarına
yaptığımız veya vakıflara yaptığımız tahsisler gibi buraları da mahallelere,
yerele tahsis etmenin yolunu arıyoruz.
Bu
Ankara Valiliğinin yılbaşı kutlamalarını okullarımızda yasakladığı bilgisini
şimdi ilk defa duydum, onu araştıracağım. Hangi amaçla, nasıl, hangi kapsamda…
Yani, acaba son zamanda yaşanan olaylar, şehit cenazeleri vesilesiyle -aklıma
ilk gelen izah bu oldu- böyle aşırı yılbaşı eğlenceleri yapılmasın falan gibi
bir uyarı mı, onu bilmiyorum. Onu öğreneyim, ona göre… Eğer makul bir nedeni
yoksa… Zannetmiyorum yani netice itibarıyla, Ankara Valiliğinin makul bir
gerekçeyle böyle bir düzenleme… Düzenlemenin kapsamını da bilmediğim için,
şimdi böyle izah edebiliyorum. Ona bakacağım.
Bu
deniz çiftlikleri ve kültür balıkçılığının kıyı balıkçılığını öldürdüğü
konusunda: Su ürünleri yetiştiriciliğinin çevreye duyarlı olarak yürütülmesi
amacıyla, denizlerimizde yetiştiricilik yapacak işletmelerin kıyıdan 1.100
metre açığa, en az 30 metre derinliğe kurulma zorunluluğu getirilmiştir. Kültür
balıkçılığı, bütün dünyada üretimin ana kaynaklarından birisidir. Bu işletmeler
her yönden kontrol edilmekte ve izlenmektedir. Yani, burada en az 1.100 metre
açıkta olması ve en az 30 metre derinlikte kurulması zorunluluğu -zannediyorum-
kıyı balıkçılığına yönelik tehdidi bir ölçüde karşılama amacına yönelik bir
tedbir.
Sultanbeyli…
Siz bunu -yanlış hatırlamıyorsam- daha önce de sormuştunuz Sayın Tanal.
Sultanbeyli Belediyesiyle ilgili…
MAHMUT
TANAL (İstanbul) – O, tuvaletlerle ilgiliydi efendim. Engelli tuvaletleriyle…
MİLLÎ EĞİTİM BAKANI NABİ AVCI (Eskişehir) – Yine
Sultanbeyli Belediyesinin cevabını yani açıklamasını size iletirim.
Mersin Milletvekilimiz Aytuğ Bey’in imam-hatip
okullarına zorunlu kayıt… Şimdi, burada bir yanlış anlama var anladığım
kadarıyla. Zorunlu kayıt yok çünkü bizim lise kayıtlarında geçen yıl
başladığımız, bu yıl da uyguladığımız yöntem şu: Öğrenci 25 okul tercihi
yapıyor, 25 okul tercihi, bu okul tercihlerinin içerisinden olmayan öğrencileri
yani 25 tercihinden herhangi birine yerleşememiş olan öğrenciyi açık liseye alıyoruz;
imam-hatiplere almıyoruz çünkü imam-hatipler de belli bir puana göre öğrenci
alıyorlar. Dolayısıyla, bir öğrencinin 25 tercihi içerisinde yoksa herhangi bir
imam-hatip okuluna kaydolması mümkün değil, herhangi bir teknik veya mesleki
liseye de kaydolması da mümkün değil, Anadolu lisesine kaydolması da mümkün
değil. 25 tercihinden birine yerleşemeyen öğrencimizi açık liseye alıyoruz,
onlara da şunu söylüyoruz: Şimdi, diğer okul türlerindeki, Anadolu
liselerindeki, fen liselerindeki, sosyal bilimlerdeki, imam-hatiplerdeki,
mesleki ve teknik liselerdeki kontenjanları -sizin kendinize yakın olan- ilan
ediyoruz, siz onlara bakıyorsunuz -açık lise öğrencisisin ama o anda- bunlardan
herhangi birinde, sizin tercih edebileceğiniz bir okul türünde bir kontenjan açılmışsa
oraya gidip kaydınızı yaptırabiliyorsunuz. Yoksa, hiçbir öğrenci -sadece
imam-hatip de değil- istemediği bir okul türüne kaydedilmiyor. Açık liseye
kaydediliyor çünkü onlar, işte, beklemeye alınmış gibi; açık liseye devam etmek
istiyorsa da devam ediyor. 
AYTUĞ ATICI (Mersin) – Sayın Bakan, öğrencilerden ciddi
sayıda açık liseye gidenler var.
MİLLÎ EĞİTİM BAKANI NABİ AVCI (Eskişehir) – Evet.
AYTUĞ ATICI (Mersin) – Ama açık liseye gitmek
istemiyorlar.
MİLLÎ EĞİTİM BAKANI NABİ AVCI (Eskişehir) – İstemiyor
ama…
AYTUĞ ATICI (Mersin) – Mecburen imam-hatibe kayıt olmak
zorunda kalıyorlar.
MİLLÎ EĞİTİM BAKANI NABİ AVCI (Eskişehir) – Hayır, öyle
bir mecburiyet yok, meslek lisesine de gidebilir.
AYTUĞ ATICI (Mersin) – Efendim ama ben niye…
MİLLÎ EĞİTİM BAKANI NABİ AVCI (Eskişehir) – Eğer
kontenjan varsa, açık kontenjan varsa puanı da oraya uygunsa Anadolu lisesine
de gidebilir. Puanına göre alıyoruz. Bazı yerlerde…
AYTUĞ ATICI (Mersin) – Sayın Bakanım, imam-hatibi
seçmek zorunda kalıyor öğrenci aileleri. Yarın bir örnek getireyim.
MİLLÎ
EĞİTİM BAKANI NABİ AVCI (Eskişehir) – Bakın, tersinden bir örneği ben size
Ankara’dan vereyim. Ankara’da da Tevfik İleri Anadolu İmam Hatip Lisesi var.
Pek çok öğrenci, oranın kontenjanının üzerinde, çok üzerinde, 5-6 kat üzerinde
öğrenci oraya gitmek istiyor ama puanı oraya yetmediği için ya bir başka bir
Anadolu lisesine veya meslek lisesine kaydediliyor. 
AYTUĞ
ATICI (Mersin) – Yarın bir örnek getireyim. 
MİLLÎ
EĞİTİM BAKANI NABİ AVCI (Eskişehir) – Yani imam-hatiplere zorla kayıt diye bir
şey söz konusu değil. Öğrenci illa örgün öğretime devam etmek istiyorsa
puanının yettiği, kontenjanı olan bir örgün öğretim kurumuna kaydını
yaptırıyor. 
AYTUĞ
ATICI (Mersin) – Yarın size bir örnek getireyim. 
MİLLÎ
EĞİTİM BAKANI NABİ AVCI (Eskişehir) – Hayır, zorla değil ama şu olabilir: “Ben
buraya kaydımı yaptırdım ama aslında, puanım yetseydi başka bir yere giderdim.”
Tamam, bunu söylüyor olabilir. 
BAŞKAN
- Teşekkürler Sayın Bakan.
AYTUĞ
ATICI (Mersin) – Yarın bir örnek getireceğim Sayın Bakan. 
BAŞKAN
– Sayın Bakanım, teşekkürler. Süre dolmuştur. 
Birinci
bölüm üzerindeki görüşmeler tamamlanmıştır. 
Şimdi,
birinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
1’inci
madde üzerinde üç önerge vardır, önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin 1’inci maddesinin aşağıdaki şekilde
değiştirilmesini arz ve teklif ederiz. 
Saygılarımızla.

 Ali Özcan Tahsin
Tarhan Dursun Çiçek
 İstanbul Kocaeli İstanbul
 Kemal Zeybek Haydar
Akar Lale Karabıyık
 Samsun Kocaeli Bursa
 Cemal
Okan Yüksel
 Eskişehir
“Madde 1- 23/02/1961 tarihli ve 257 sayılı Er ve Erbaş
Harçlıkları Kanununun 2’nci maddesi aşağıdaki şekilde değiştirilmiştir. 
“(1) Erbaş ve erler askerlik hizmetine girdikleri
tarihten itibaren 31.05.2006 tarih ve 5510 sayılı Sosyal Sigortalar ve Genel
Sağlık Sigortası Kanununun 4’üncü maddesinin birinci fıkrasının (a) bendine
göre sigortalı sayılırlar. Bu kapsamdakiler için 5510 Sayılı Kanunun kısa
vadeli sigorta kollarına ilişkin hükümleri uygulanmaz. Bu suretle sigortalı
sayılan erbaş ve erlerin asgari ücret üzerinden hesaplanacak sigorta primleri
merkezî yönetim bütçesine konulacak ödenekten karşılanır.
(2) Birinci fıkraya göre sigortalı sayılan çavuşlara
(4250), onbaşılara (4100) ve erlere ise (4000) gösterge rakamının harçlığın
ödeneceği ayda devlet memurları aylıklarının hesaplanması için tespit edilecek
katsayısı ile çarpılması sonucu bulunacak tutarda aylık harçlık ödenir.
(3)
İkinci fıkraya göre tespit edilen harçlıklar Genelkurmay Başkanlığınca tespit
edilen birliklerde görevli erbaş ve erlere iki katı olarak uygulanır.
(4)
Bu maddeye göre hesaplanan erbaş ve er harçlıkları, damga vergisi hariç, hiçbir
kesintiye tabi tutulmaz.
(5)
Askerlik hizmetini tamamlayanlardan İŞKUR’a şahsen başvurarak yeni bir iş
almaya hazır olduklarını kaydettiren işsizlere 25.08.1999 tarih ve 4447 sayılı
İşsizlik Sigortası Kanunun 50 nci maddesinin birinci fıkrasına göre, ikinci
fıkrasındaki çalışma ve prim ödeme sürelerine ilişkin şartlar aranmaksızın,
askerlik hizmetinin tamamlandığı tarihten itibaren altı aya kadar işsizlik
ödeneği ödenir.”
Türkiye Büyük Millet Meclisi Başkanlığına 
Görüşülmekte
olan Yükseköğretim Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin çerçeve 1’inci maddesinin
aşağıdaki şekilde değiştirilmesini arz ve teklif ederiz.

 Erkan Akçay Erkan
Haberal Zihni Açba
 Manisa Ankara Sakarya
 Ahmet Selim Yurdakul  Mehmet
Necmettin Ahrazoğlu
 Antalya   Hatay
MADDE
1- 23/2/1961tarihli ve 257 Sayılı Er ve Erbaş Harçlıkları Kanunu’nun 2 nci
maddesi aşağıdaki şekilde değiştirilmiştir.
“Madde
2 - a) Ailesinin toplam aylık geliri 16 yaşından büyükler için belirlenen
asgari ücrete eşit veya bu ücretten düşük olan er ve erbaşlara aşağıda
hizalarında gösterilen gösterge rakamlarının, 657 sayılı Devlet Memurları
Kanununun 154 üncü maddesine göre tespit olunan aylık katsayı ile çarpımı
sonucunda bulunan miktarlarda aylık harçlık ödenir.
Erbaş
ve Erler Gösterge 
Çavuş 3394
Onbaşı 3250
Er 3115
b)
Ailesinin toplam aylık geliri 16 yaşından büyükler için belirlenen asgari ücret
ile en düşük devlet memurunun aldığı aylık maaş arasında olan er ve erbaşlara,
aşağıdaki hizalarında gösterilen gösterge rakamlarının, 657 sayılı Devlet
Memurları Kanununun 154 üncü maddesine göre tespit olunan aylık katsayı ile
çarpımı sonucunda bulunan miktarlarda aylık harçlık ödenir.
Erbaş
ve Erler Gösterge 
Çavuş 2720
Onbaşı 2573
Er 2438
c) İstekleri
halinde diğer er ve erbaşlara aşağıda hizalarında gösterilen gösterge
rakamlarının, 657 sayılı Devlet Memurları Kanununun 154 üncü maddesine göre
tespit olunan aylık katsayı ile çarpımı sonucunda bulunan miktarlarda aylık
harçlık ödenir.
Erbaş
ve Erler Gösterge
Çavuş 2032
Onbaşı 1896
Er 1760
d) Birinci
ve ikinci derecede kalkınmada öncelikli yörelerde Genelkurmay Başkanlığınca
tespit edilen birliklerde görevli erbaş ve erlere, birinci fıkrada belirtilen
esaslara göre hesap edilecek harçlıkların iki katı tutarında aylık harçlık
verilir.
e) Harçlıkların
küsuratlı çıkması durumunda, ödemelerde küsuratlar tama (1 Türk Lirasına) iblağ
edilir.
f) Evli
olan er ve erbaşların Milli Eğitim Bakanlığına bağlı okullarda okuyan
çocuklarının her türlü ihtiyacı Milli Eğitim Bakanlığı tarafından karşılanır.”
BAŞKAN
– Şimdi maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin 1’inci maddesinin kanun metninden
çıkarılmasını arz ve teklif ederiz.
 İdris Baluken Çağlar
Demirel Müslüm Doğan
 Diyarbakır Diyarbakır İzmir
 Sibel Yiğitalp Mithat
Sancar Ayhan Bilgen
 Diyarbakır Mardin Kars

BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkan.
BAŞKAN
– Hükûmet önergeye katılıyor mu?
MİLLÎ
EĞİTİM BAKANI NABİ AVCI (Eskişehir) – Katılmıyoruz Sayın Başkanım.
BAŞKAN
– Önerge hakkında konuşmak isteyen Kars Milletvekili Ayhan Bilgen.
Buyurun
Sayın Bilgen. (HDP sıralarından alkışlar) 
Süreniz
beş dakikadır.
AYHAN
BİLGEN (Kars) – Sayın Başkan, değerli milletvekilleri; bu Meclisin, işgal
orduları İstanbul’a geldiğinde teferruatla meşgul olan ama ülkenin karşı
karşıya bulunduğu tehlikeye bigâne bir mesai harcamasından rahatsızız. Elbette
ki bizi bu yasada rahatsız eden, kaygılandıran şey, özlük haklarıyla ilgili
iyileştirmeler değil ama çok daha ciddi bir durumla, çok daha ciddi bir
tehlikeyle karşı karşıyayız. 
Bu
ülke, 1990’lı yılların sonunda, 2000’lerin başında çok yüksek bir sağduyuyla,
ortak akılla doğru bir şey yaptı; Orta Doğu’da rejimlerini
demokratikleştirmeyen ülkelerin haritalarının değişeceğini öngördü ve idam
cezasının kaldırılmasıyla ilgili, tıpkı bugünkü gibi içerisine girilen cinnet
hâlinden çıkılmasını kolaylaştıracak bir düzenlemeye imza attı. 
Biz,
bütün bu süre içerisinde, Silahlı Kuvvetlerin, özellikle de kara ve jandarmada
sayısal azalmaya gitmeye dair bir planlama içinde olduğunu ve içerisinde
bulunduğu paktlar dolayısıyla birtakım taahhütler içerisinde olduğunu biliyoruz
ama ne yazık ki geçtiğimiz yıllarda güvenlik ve istihbarat bürokrasisinin bile
gördüğü, sorunun ekonomik, sosyal boyutlarıyla ele alınması ve çözülmesine dair
beklentinin siyaset kurumuna bırakılmasıyla ilgili algı, siyasetçiler tarafından,
bizim tarafımızdan doğru değerlendirilemedi ve bu fırsat kaçırılmak üzere. 
Biz,
öyle umut ediyoruz ki orada, bizim çözemediğimiz sorunun bedelini, faturasını
ne siviller, çocuklar, kadınlar ne asker, polis, Kürt gençleri kimse ödemek
zorunda kalmasın. Bugün, ne yazık ki sorun siyasal zeminlerde çözülemediği için
yeniden bir boğazlaşma, yeniden katliamlar ve belki üç yıl sonra, beş yıl sonra
geriye dönüp baktığımızda utanacağımız manzaralara imza atıyoruz. Dolayısıyla,
elbette ki özlük haklarıyla ilgili bir tartışma yapmanın ilgilileriyle ilgili
çok önemli bir boyutu var ama herhâlde askerlerin, polislerin ya da güvenlik
birimlerinin bu süreçte bu sorunun çözümüyle ilgili galiba asıl beklentisi,
böyle bir çatışma ortamına sürülmekten kurtulmak ve bu sorunun siyaset
zemininde, Parlamento zemininde, sivil toplum zemininde tartışılarak,
konuşularak çözülmesinin beklentisi içerisinde olmaktır. Bu son derece insani
bir tepkidir ve ne yazık ki eğer bu konuda daha fazla gecikirsek, siyaset
kurumu daha fazla risk almaktan, sorumluluk almaktan kaçınırsa ve sorun şiddet
yoluyla, çatışma yoluyla, silahların gölgesinde gündemleşirse bir süre sonra
geri dönüşü olmayan bir noktaya sürükleneceğiz. Her ne kadar buradaki birçok
arkadaşımız konuyu “terör” olarak tarif etmekte, “bir avuç eşkıya” diye
tanımlamakta ısrar etse de en azından bu konuları bilenler, bu konulara kafa
yoranlar, bu konunun uzmanları bilirler ki şu anda, askerî literatürle bile, iş
artık terör aşamasını çoktan geçmiş, doğrudan doğruya iç savaş öncesi ayaklanma
aşamasındadır. Eğer bunun bedelinin, bunun faturasının bu ülkeye daha fazla
çıkmasını istemiyorsak, daha fazla insanımızı kaybetmeden bir çözüm geliştirmek
istiyorsak galiba konuyu esastan konuşmak zorundayız.
Ben
dün Sayın Bakanın televizyondaki konuşmasını canlı takip ettim. İlginç bir
değerlendirme yaptı okullarla ilgili, dedi ki: “Okulların ne zaman açılacağıyla
ilgili kararı biz merkezî olarak vermeyeceğiz. Oraların durumunu yerel mülki
idare, hatta oradaki yerel güvenlik güçleri daha iyi bilirler.” Aslında, bizim
de öz yönetim dediğimiz şey, özerklik dediğimiz şey tam bu; oraların durumunu
en iyi bilenlerin oralarda yaşayanlar olduğunu konuşmak, tartışmaktır. 
Bakın, çok küçük bir örnek: Kars’ta bir yılda 3 kere
başhekim değişti. Neden 3 kere değişti? Çünkü buradan oranın ihtiyacına dair
kararı, inisiyatifi kullanma hırsımızdan dolayı değişti. Eğer biz, oralardaki
okulların sadece ne zaman açılıp açılmaması gerektiğini değil ama okulların
ihtiyaçlarını, hangi dille eğitim yapması gerektiğini ya da başka birtakım
gündemleri de yerelin vermesine dair bir güven duygusu taşırsak, yetki
devretmeyi bilirsek galiba birbirimizi boğazlamadan bu sorunu çözeriz.
Teşekkür
ediyorum. (HDP sıralarından alkışlar)
İLKNUR
İNCEÖZ (Aksaray) – Yetki devrinden kastınıza bağlı.
BAŞKAN
– Teşekkürler Sayın Bilgen.
Şimdi,
önergeyi oylarınıza sunuyorum…
İDRİS
BALUKEN (Diyarbakır) – Karar yeter sayısı…
BAŞKAN
– Karar yeter sayısı arayacağım.
Kabul
edenler önergeyi… Kabul etmeyenler… Kabul edilmemiştir, karar yeter sayısı vardır.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Yükseköğretim Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin çerçeve 1’inci maddesinin
aşağıdaki şekilde değiştirilmesini arz ve teklif ederiz.
Erkan Akçay (Manisa) ve arkadaşları
MADDE
1- 23/2/1961tarihli ve 257 Sayılı Er ve Erbaş Harçlıkları Kanunu'nun 2 nci
maddesi aşağıdaki şekilde değiştirilmiştir.
"
Madde 2 — a) Ailesinin toplam aylık geliri 16 yaşından büyükler için belirlenen
asgari ücrete eşit veya bu ücretten düşük olan er ve erbaşlara aşağıda
hizalarında gösterilen gösterge rakamlarının, 657 sayılı Devlet Memurları
Kanununun 154 üncü maddesine göre tespit olunan aylık katsayı ile çarpımı
sonucunda bulunan miktarlarda aylık harçlık ödenir.
Erbaş ve Erler Gösterge 
Çavuş
 3394
Onbaşı 3250
Er 3115
b) Ailesinin
toplam aylık geliri 16 yaşından büyükler için belirlenen asgari ücret ile en
düşük devlet memurunun aldığı aylık maaş arasında olan er ve erbaşlara, aşağıda
hizalarında gösterilen gösterge rakamlarının, 657 sayılı Devlet Memurları
Kanununun 154 üncü maddesine göre tespit olunan aylık katsayı ile çarpımı
sonucunda bulunan miktarlarda aylık harçlık ödenir.
Erbaş ve Erler Gösterge 
Çavuş 2720
Onbaşı 2573
Er 2438
c)
İstekleri halinde diğer er ve erbaşlara aşağıda hizalarında gösterilen gösterge
rakamlarının, 657 sayılı Devlet Memurları Kanununun 154 üncü maddesine göre
tespit olunan aylık katsayı ile çarpımı sonucunda bulunan miktarlarda aylık harçlık
ödenir.
Erbaş
ve Erler Gösterge 
Çavuş 2032
Onbaşı 1896
Er 1760
d) Birinci
ve ikinci derecede kalkınmada öncelikli yörelerde Genelkurmay Başkanlığınca
tespit edilen birliklerde görevli erbaş ve erlere, birinci fıkrada belirtilen
esaslara göre hesap edilecek harçlıkların iki katı tutarında aylık harçlık
verilir.
e) Harçlıkların
küsuratlı çıkması durumunda, ödemelerde küsuratlar tama (1 Türk Lirasına) iblağ
edilir.
f) Evli
olan er ve erbaşların Milli Eğitim Bakanlığına bağlı okullarda okuyan çocuklarının
her türlü ihtiyacı Milli Eğitim Bakanlığı tarafından karşılanır. "
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkan. 
BAŞKAN
– Hükûmet?
MİLLÎ
EĞİTİM BAKANI NABİ AVCI (Eskişehir) – Katılmıyoruz Sayın Başkan. 
BAŞKAN
– Önerge hakkında konuşmak isteyen Manisa Milletvekili Erkan Akçay. 
Buyurun
Sayın Akçay. (MHP sıralarından alkışlar)
Süreniz
beş dakikadır. 
ERKAN
AKÇAY (Manisa) – Sayın Başkan, değerli milletvekilleri; 1’inci maddede
verdiğimiz önerge üzerine söz aldım. Hepinizi saygıyla selamlıyorum. 
Değerli
milletvekilleri, bu yüce Meclis, Kurtuluş Savaşı’nda, Sakarya’da en kıt
imkânlarla birlikte askerinin, ordusunun ihtiyaçlarını karşılamaya çalışmış,
varını yoğunu seferber etmiş bir Meclistir ve Türk milleti de böyle bir
millettir. Öyle ki Sakarya Savaşı sırasında, bütün milletvekilleri kendi
aralarında bir dayanışma ve yardımlaşmayla Sakarya cephelerindeki askerlerin
tütün ihtiyaçlarını bizzat Meclisten, Ankara’dan göndermişlerdir. Türk milleti
ordu millet anlayışına sahiptir ve tarihimizden beri, o derin kültür
kodlarımızda askerliğe büyük bir önem verilmektedir ve askerlik Türk milletinde
bir millî görev olarak telakki edilmiştir. Kanuni bir yükümlülük olmanın
ötesinde, bir vatan görevi, bir vatan savunması olduğu gibi, aynı zamanda
isteyerek ve gönülle yapılan ve geleneği göreneği olan, töresi olan bir
meslektir, bir davranıştır. Bu 1’inci maddedeki düzenlemeyi de aslında bu
çerçevede değerlendirmek lazım. Biz de Milliyetçi Hareket Partisi olarak bu
çerçeveden bakıyoruz.
Değerli
arkadaşlar, şu anki yürürlükte olan mevzuata göre erlere aylık 27 lira,
onbaşılara 31 lira, çavuşlara da 36 lira gibi komik bir harçlık ödenmektedir.
Şimdi, bu getirilen düzenlemeyle bu 36 lira 104 liraya, 31 lira 92 liraya ve 27
lira da 81 liraya çıkarılmaktadır. Bu düzenlemeyi olumlu görmekle birlikte son
derece yetersiz gördüğümüzü ifade etmek isterim. Çünkü askerlik görevini ifa
eden gençlerimizin, bilhassa er, erbaş ve çavuş rütbesiyle görev yapan
askerlerimizin büyük çoğunluğu kırsal kesim çocuklarıdır ve bu gençler askere
gittiklerinde çalışma hayatından ve üretimden kopmaktadır ve birçoğu da ya
ailesinin geçimini sağlıyor veya geçimine katkıda bulunuyor. Tabii, askerlik
görevi başlayınca da ailesi çocuğuna, askere harçlık gönderemiyor ve zor
şartlar altında yaşama mücadelesi veren aile bu harçlık gönderememenin
ezikliğini yaşarken askerlerimiz de sürekli ailesini düşünmekte. Bu ailelerin
pek çoğu da yoksul. Ailesi, eşi ve çocuğunu düşünürken kısa zamanda psikolojisi
bozulmakta ve birçok asker de depresyona girmektedir. Psikolojisi bozulan
askerin kışla içerisindeki davranışları da bozulabilmekte, gerek arkadaşlarıyla
gerek ast üst ilişkilerindeki tutum ve davranışlarında problemler yaşanmakta,
firar olayları artmakta, hatta intihar hadiseleri de yaşanmaktadır. Bugün
askerî cezaevleri büyük ölçüde doludur ve bu askerî cezaevlerinde yatan
askerlerin büyük çoğunluğu da biraz evvel bahsettiğim nedenlerle oradadırlar.

Biz,
24’üncü Dönemde de bu harçlıkların artırılması için bir kanun teklifi
vermiştik, ailelerin gelir durumlarını da dikkate almak suretiyle. Biz bu kanun
teklifini verdik. Tevafuk mudur, tesadüf müdür, bilemeyiz ama bu kanun
teklifini verdiğimizden yaklaşık iki hafta sonra, zamanın Başbakanı Sayın
Erdoğan da 16 Nisan 2013 tarihindeki AKP grup toplantısında bu ailelere 250
lira düzenli yardım yapılacağını ifade etmiştir. Şimdi, otuz iki ay sonra bizim
kanun teklifimizdeki gibi er ve erbaş harçlıklarının artırılması teklifi
getirilmektedir. 
(Mikrofon
otomatik cihaz tarafından kapatıldı) 
ERKAN
AKÇAY (Devamla) – Biz bunu kabul etmekle birlikte önergemizdeki gibi daha da
artırılmasını öneriyoruz ve önergemizin kabulü temennisiyle hepinizi saygıyla
selamlıyorum. (MHP sıralarından alkışlar)
BAŞKAN
– Teşekkürler Sayın Akçay.
Şimdi
önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
1’inci
madde üzerindeki son önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin 1’inci maddesinin aşağıdaki şekilde
değiştirilmesini arz ve teklif ederiz.
Saygılarımızla.
Cemal Okan Yüksel (Eskişehir)
ve arkadaşları
““Madde 1- 23/02/1961 tarihli ve 257 sayılı Er ve Erbaş
Harçlıkları Kanununun 2’nci maddesi aşağıdaki şekilde değiştirilmiştir. 
“(1) Erbaş ve erler askerlik hizmetine girdikleri
tarihten itibaren 31.05.2006 tarih ve 5510 sayılı Sosyal Sigortalar ve Genel
Sağlık Sigortası Kanununun 4’ncü maddesinin birinci fıkrasının (a) bendine göre
sigortalı sayılırlar. Bu kapsamdakiler için 5510 sayılı Kanunun kısa vadeli
sigorta kollarına ilişkin hükümleri uygulanmaz. Bu suretle sigortalı sayılan
erbaş ve erlerin asgari ücret üzerinden hesaplanacak sigorta primleri merkezi
yönetim bütçesine konulacak ödenekten karşılanır. 
(2) Birinci fıkraya göre sigortalı sayılan çavuşlara
(4250), onbaşılara (4100) ve erlere ise (4000) gösterge rakamının harçlığın
ödeneceği ayda devlet memurları aylıklarının hesaplanması için tespit edilecek
katsayısı ile çarpılması sonucu bulunacak tutarda aylık harçlık ödenir.
(3)
İkinci fıkraya göre tespit edilen harçlıklar Genelkurmay Başkanlığınca tespit
edilen birliklerde görevli erbaş ve erlere iki katı olarak uygulanır.
(4)
Bu maddeye göre hesaplanan erbaş ve er harçlıkları, damga vergisi hariç, hiçbir
kesintiye tabi tutulmaz.
(5)
Askerlik hizmetini tamamlayanlardan İŞKUR’a şahsen başvurarak yeni bir iş
almaya hazır olduklarını kaydettiren işsizlere 25.08.1999 tarih ve 4447 sayılı
İşsizlik Sigortası Kanununun 50 nci maddesinin birinci fıkrasına göre, ikinci
fıkrasındaki çalışma ve prim ödeme sürelerine ilişkin şartlar aranmaksızın,
askerlik hizmetinin tamamlandığı tarihten itibaren altı aya kadar işsizlik
ödeneği ödenir.”
BAŞKAN – Komisyon önergeye katılıyor mu?
PLAN VE BÜTÇE KOMİSYONU SÖZCÜSÜ CEMAL ÖZTÜRK (Giresun)
– Katılmıyoruz Sayın Başkanım.
BAŞKAN – Hükûmet önergeye katılıyor mu?
MİLLÎ EĞİTİM BAKANI NABİ AVCI (Eskişehir) –
Katılmıyoruz.
BAŞKAN - Önerge hakkında söz isteyen Eskişehir
Milletvekili Cemal Okan Yüksel.
Buyurun Sayın Yüksel. (CHP sıralarından alkışlar) 
Süreniz beş dakikadır.
CEMAL OKAN YÜKSEL (Eskişehir) – Sayın Başkan, değerli
milletvekilleri; 257 sayılı Er ve Erbaş Harçlıkları Kanunu’nun 2’nci maddesinin
değiştirilmesiyle ilgili söz almış bulunuyorum.
Plan ve Bütçe Komisyonundan gelen metinde 12 sıra
sayılı Kanun Teklifi’nin 1’inci maddesindeki değişiklik, çavuşların, er ve
erbaşların harçlıklarını yaklaşık 90 lira olarak belirlemekte, başkaca da
hiçbir değişiklik getirmemektedir. Bizim önerimizde ise bu gençlerimizin lehine
çok önemli 4 tane değişiklik var: 
Bunlardan
birincisi harçlık mevzusu. Önerimizle çavuşların harçlıkları 354 liraya;
erlerin, erbaşların harçlıkları da yaklaşık 340 liraya çıkartılmaktadır. Kanun
teklifi komisyondan geldiği şekliyle yasalaşırsa ya da buradaki AKP’li
hatiplerin, işte “Çok büyük artış yapıyoruz.” söylemleriyle yasalaşırsa bugün
günlük yaklaşık 1 lira olan harçlık 3 liraya çıkacak erlerimiz için. Yani
vatani görevini yapan erlerimizin cebine günde 3 lira harçlık koyacaksınız.
Bununla beraber, 1 Ocaktan itibaren -tırnak içinde söylüyorum- sizin tarafsız
Cumhurbaşkanınız 32 bin lira maaş alacak. 
RAMAZAN
CAN (Kırklareli) – Ne alaka? Hayret bir şey ya!
CEMAL
OKAN YÜKSEL (Devamla) – Vatani görevini yapan Mehmetçik günde 3 lira harçlık
alacak, Cumhurbaşkanı 32 bin lira alacak. Yazıktır, ayıptır, günahtır. [AK
PARTİ sıralarından alkışlar(!)]
RAMAZAN
CAN (Kırklareli) – Ne alakası var?
İLKNUR
İNCEÖZ (Aksaray) – Bununla onun arasında nasıl bir mantık kurdun da
Cumhurbaşkanını usul tartışmasının içerisine çektin anlamak mümkün değil.
CEMAL
OKAN YÜKSEL (Devamla) – Peki, 3 liraya ne yapılır? 
Nurettin
Bey, alkışlıyorsun, hoşuna gitti. Bak 3 liraya ne yapılır? Örneğin 3 liraya
sakız alınır. 3 liraya simit alınır, 3 liraya 3 şişe su alınır ama yaşanamaz. 
Mehmetçik,
izinli olduğu günlerde parası olmadığı için anasının, babasının yanına,
memleketine gidemiyor ama bizim önerimizi kabul ederseniz Mehmetçik’imiz en
azından memleketine gidecek yol parasını karşılayabilir. (CHP sıralarından
alkışlar) 
İkinci
değişiklik önerimiz şu: Teklif ettiğimiz harçlık artışından terörden etkilenen
bölgelerde görev yapan Mehmetçikler 2 katı olarak yararlanacak. Bu da
hakkaniyetin bir gereğidir sayın milletvekilleri.
Üçüncü
değişiklik önerimiz: Vatani görevini yapan Mehmetçiklerin sigortalı
yapılmasıdır. Vatani hizmet gibi kutsal bir görevi yerine getiren gençlerimizin
bazıları çalıştıkları işlerden ayrılarak bazıları da hiç iş bulamadan askere
gitmek durumunda kalıyor. Askerlikte geçen süre her ne kadar karşılıksız,
parayla ölçülemeyecek vatani bir hizmet ise de bu gençlerimizin sigorta
primlerinin devlet tarafından karşılanması tabii ki toplumsal adalet ve
sorumluluk gereğidir. 
Ve son olarak, terhis olmuş gençlerimizin işsizlik
sigortasından yararlanması da bizim bir önerimizdir. 
Değerli
milletvekilleri, siz evlerinizde, biz evlerimizde sıcak yataklarımızda yatarken
kışın ayazında gece yarıları bizlerin güvenliği için sınırlarda nöbet tutan
Mehmetçik’imize günde 3 lira vermek ahlaki midir, vicdani midir, adil midir?
Soruyorum: Birilerinin çocukları milyon euroları sıfırlarken garibanların
çocuklarını günde 3 liraya layık görmenin neresinde adalet var? (CHP
sıralarından alkışlar)
YILDIZ
SEFERİNOĞLU (İstanbul) – Haddinizi bilin, haddinizi bilin!
CEMAL
OKAN YÜKSEL (Devamla) - Soruyorum: Birileri 750 bin liralık saat takarken
garibanlara “3 liraya geçin.” demek ne kadar vicdani? 
BÜLENT
TURAN (Çanakkale) – Mendil kaç lira, mendil?
CEMAL
OKAN YÜKSEL (Devamla) - Soruyorum: Birileri para sayma makineleriyle para
sayarken Mehmetçik’e layık gördüğünüz 3 lira ne kadar ahlaki? 
İLKNUR
İNCEÖZ (Aksaray) – Geç bunları, geç. Onlar konuşuldu geçen hafta.
CEMAL
OKAN YÜKSEL (Devamla) - Birilerinin çocukları sıcacık yatağında baş ucunda 7
tane kasayla, para kasasıyla uyurken nöbet tutan Mehmetçik’e 3 lirayı… (AK
PARTİ sıralarından gürültüler) 
ORHAN
KIRCALI (Samsun) – Sen ne yapacaksın, onu anlat.
CEMAL
OKAN YÜKSEL (Devamla) - Yapmayın, yapmayın. Peki, sizlere göre, Reza’nın önüne
yatanlar mı makbul, şehit olup vatan toprağına düşenler mi makbul? 
RAMAZAN
CAN (Kırıkkale) – Ya, ne alakası var!
CEMAL
OKAN YÜKSEL (Devamla) - Bana bunun cevabını verin. (CHP sıralarından alkışlar,
AK PARTİ sıralarından gürültüler)
ORHAN
KIRCALI (Samsun) – Sen ne yapacaksın, sen?
CEMAL
OKAN YÜKSEL (Devamla) - Biz sizin yaptıklarınızı unutmadık. 
YILDIZ
SEFERİNOĞLU (İstanbul) – Halk biliyor, millet kimin ne yaptığını iyi biliyor.
CEMAL
OKAN YÜKSEL (Devamla) - Sizin, Mehmetçik’e bakışınıza bakın. Cumhurbaşkanınız…
Bebek katiline “sayın”, Mehmetçik’e, şehit düşen Mehmetçik’e “kelle” demeniz
zaten Mehmetçik’e bakışınızı da göstermektedir. (AK PARTİ sıralarından
gürültüler)
RAMAZAN
CAN (Kırıkkale) – Ne alakası var! Onunla bunun ne alakası var!
CEMAL
OKAN YÜKSEL (Devamla) - Zaten paralel yapıyla el ele verip Türk ordusunun
generallerini zindanlara gönderdiğinizi de unutmadık. 
ORHAN
KIRCALI (Samsun) – Beş dakikadır konuşuyorsun, ne yapacağını anlatmıyorsun!
CEMAL
OKAN YÜKSEL (Devamla) - Gelin, 4 eski bakanın yargılanmaması için sarf
ettiğiniz çabanın onda 1’ini sarf edin, önerimize destek verin, en azından bu
gece rahat rahat yatağınızda uyuyun. (CHP sıralarından alkışlar, AK PARTİ
sıralarından gürültüler)
BÜLENT
TURAN (Çanakkale) – Hadi oradan!
BAŞKAN
– Teşekkürler Sayın Yüksel. 
Şimdi,
önergeyi oylarınıza sunuyorum: Kabul edenler… Kabul etmeyenler… Kabul
edilmemiştir. 
1’inci
maddeyi oylarınıza sunuyorum: Kabul edenler… Kabul etmeyenler… 1’inci madde
kabul edilmiştir. 
2’nci
madde üzerinde üç önerge vardır, önergeleri okutuyorum:
Türkiye Büyük Millet Meclisi Başkanlığına
Görüşülmekte
olan Yükseköğretim Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin çerçeve 2’nci maddesinde yer alan
“2.344”, “2.080” ve “1.820” ibarelerinin “4.000”, “3.750”, “3.500” şeklinde
değiştirilmesini arz ve teklif ederiz.
 Erkan Haberal  Zihni
Açba Erkan Akçay
 Ankara Sakarya Manisa
 Ahmet Selim Yurdakul Mehmet
Necmettin Ahrazoğlu
 Antalya Hatay
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin 2’nci maddesinin aşağıdaki şekilde
değiştirilmesini arz ve teklif ederiz.
Saygılarımızla.
 Ali Özcan Tahsin
Tarhan Dursun Çiçek
 İstanbul Kocaeli İstanbul
 Kemal Zeybek Haydar
Akar Akın Üstündağ
 Samsun Kocaeli Muğla
“MADDE
2 – 14/7/1964 tarihli ve 500 sayılı Kıbrıs’a Gönderilecek Türk Askeri Birliği
Mensuplarının Aylık ve Ücretleriyle Çeşitli İstihkakları ve Birliğin Başka
Giderleri Hakkında Kanunun 1 inci maddesinin üçüncü fıkrasında yer alan “800”,
“700” ve “600” ibareleri sırasıyla “8500”, “8200” ve “8000” şeklinde
değiştirilmiştir.
BAŞKAN
– Şimdi, maddeye en aykırı önergeyi okutup işleme alacağım.
Buyurun.
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin 2’nci maddesinin kanun metninden
çıkarılmasını arz ve teklif ederiz. 
 İdris Baluken Çağlar
Demirel Burcu Çelik Özkan
 Diyarbakır Diyarbakır Muş
 Müslüm Doğan Kadri
Yıldırım
 İzmir Siirt
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım. 
BAŞKAN
– Hükûmet?
MİLLÎ
EĞİTİM BAKANI NABİ AVCI (Eskişehir) – Katılmıyoruz Sayın Başkan.
BAŞKAN
– Önerge hakkında konuşacak…
İDRİS
BALUKEN (Diyarbakır) – Çağlar Demirel.
BAŞKAN
– Çağlar Demirel, Diyarbakır Milletvekili.
Buyurun
Sayın Demirel. (HDP sıralarından alkışlar)
ÇAĞLAR
DEMİREL (Diyarbakır) – Sayın Başkan, değerli milletvekilleri; evet, Kıbrıs’la
ilgili bu sorunun… 2’nci maddenin kanun metninden çıkarılması gerektiğini
düşünüyoruz çünkü sadece askeriyenin ya da orada çalışan erlerin aylık
ücretlerini iyileştirmekle bu sorun çözülmez. Biz, Kıbrıs halkının kendisini
nasıl yönetmek istiyorsa kendisinin buna karar vermesi gerektiğini
düşündüğümüzü ifade etmek istiyorum. 
Bunu
ifade ederken az önce de dile getirdik, yaşanan bu sıcak gelişmeleri
Parlamentoda dile getirip, burada, Genel Kurulda dile getirip bunlara ilişkin
çözüm önerilerinin gelişmesi gerekiyor. Burada ifade ettiklerimiz, özellikle
savaş konseptinde ifade edilen işte, askerlerin okulları karargâh olarak
kullandığına dair ifadelerimize Sayın Bakan böyle bir şey olmadığını ifade etti
ama ben burada birkaç fotoğraf göstermek istiyorum. Yani buradaki fotoğrafı,
özellikle okumak istiyorum yazıları: “JÖH kimdir?” soruyoruz. “Sur’a eğitime
geldik. Afyonlu.” diye ifade edilen… “Konu: itaat.” Bu, Sur’da okulların
içerisinde yazılmış görsel bir olgudur, bunu özellikle ifade etmek istiyoruz.
Soruyoruz, JÖH kimdir, yeni atanmış öğretmenler midir? O okuldaki yeni atanmış
öğretmenler JÖH olarak mı kendilerini ifade ediyor? Eğitim öğretimin yapılması
gereken yerleri gördüğünüz gibi askerler karakol olarak kullanıyor. Bunların
tek tek hangi okullar olduğunu da ifade edebiliriz size. “Eğitim sırası bizde.
JÖH.” Bunlar kimdir, sormak istiyoruz: Genel Kurula da sormak istiyoruz, Sayın
Bakana da sormak istiyoruz: Yeni atanmış öğretmenler bunlar mıdır? Yeni
atayacağınız 12.500 öğretmenin atamaları bu şekilde mi gerçekleştirilecek? 
“Eğitim
öğretim devam ediyor.” dediniz. Sadece Diyarbakır’ın Sur ilçesinde sokağa çıkma
yasağının olduğu bölgedeki okulları sayıyorum: Bu okullardan biri Süleyman Nazif
İlköğretim, Yavuz Selim, Alpaslan İlköğretim. Bunların hepsi karargâh olarak
kullanılıyor. Polislerin, askerlerin, Özel Harekât timlerinin, duvarları
yıkarak, oraya kum torbaları bırakarak orayı karargâh olarak kullandıklarını
bütün fotoğraflar izah ediyor. Ama bunun dışında “Sur’da eğitim öğretim devam
ediyor.” diyorsunuz. Sur’da sadece 6 mahallede sokağa çıkma yasağı var ama
Sur’un geneli abluka altındadır. Sokağa çıkma yasağı olmayan mahalledeki Ziya
Gökalp İlköğretim Okulunda eğitim ve öğretim yapılmamaktadır. Bir aydır sokağa
çıkma yasağı ilan edilen Sur ilçemizde hiçbir çocuk okula gidememiştir, hiçbir
öğretmen orada görev yapamamıştır. “Bu öğretmenler, bu öğrenciler nasıl ders
görüyor ve nasıl bu eğitim ve öğretim düzenli bir şekilde devam ediyor?” diyebilirsiniz.
Hakeza, Melik Ahmet Lisesi de, yine aynı şekilde sokağa çıkma yasağı yok ama,
abluka altındadır. Öğrenciler, öğretmenler orada okulu kullanamıyorlar. 
Ve
bir kez daha söylüyoruz buradan: Eğitim ve öğretimi ifade ederken “12.500
öğretmen alacağız.” diyorsunuz. Ben şuradan şunu ifade etmek istiyorum: 2002
yılında AKP iktidara gelmeden önceki süreçte…
YILDIZ
SEFERİNOĞLU (İstanbul) – “AK PARTİ”, “AKP” değil.
ÇAĞLAR
DEMİREL (Devamla) - …o zamanın Başbakanı Erdoğan, Gaziantep’te yapmış olduğu bir
konuşmada diyor k: “Bizim Hükûmetimizde, iktidara geldiğimizde atanmayan
öğretmen kalmayacaktır.” O dönemden 2013 yılına geldiğimizde yine Gaziantep’te
bir öğretmen atanmadığını söylüyor ve atanmadığı için oy vermeyeceğini, atanma
yapılırsa oy vereceğini şubat ayında ifade ediyor. Kendisine verilen cevap
“Oyunu al, git.” demektir. 
Bu
sorunları nasıl çözeceğiz; bu sorunları, atanmamış öğretmen sorununu nasıl
çözeceğiz? Şu anda devletin vermiş olduğu rakam, Bakanlığın vermiş olduğu rakam
120 bindir; 12.500 öğretmen atayacağınızı söylüyorsunuz. Oysa sendikaların
vermiş olduğu rakam da 150 bindir. Siz 150 bin öğretmeni atamadığınız sürece
nasıl bu sorunu çözeceksiniz? Bu kadar öğretmen atanmayı bekliyor. Bugün
atanmayı bekleyen ve diplomasını alan öğretmenler atanması yapılmadığı için
intihar etmek zorunda kalıyor. Bugün atanması yapılmayan öğretmenler
diplomaları ceplerinde başka işlerde çalışmak zorunda kalıyorlar. Siz, eğitim
öğretimin sorunlarını nasıl çözeceksiniz? Aynı zamanda, aynı şekilde, okullardaki,
hem eğitimle, atamalarla ilgili hem de koşulların uygun olmadığını, bir kez
daha, buradan, ifade etmek istiyorum.
Teşekkür
ederim. (HDP sıralarından alkışlar) 
BAŞKAN
– Teşekkürler Sayın Çağlar. 
MEHMET
NACİ BOSTANCI (Amasya) – Sayın Başkan…
BAŞKAN
– Söz vereceğim Sayın Bostancı.
Önergeyi
oylarınıza sunuyorum…
İDRİS
BALUKEN (Diyarbakır) – Karar yeter sayısı istiyoruz.
BAŞKAN
– Karar yeter sayısı arayacağım.
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir,
karar yeter sayısı vardır. 
Sayın
Bostancı, buyurun.
MEHMET
NACİ BOSTANCI (Amasya) – Yerimden bir açıklamada bulunabilir miyim efendim?
BAŞKAN
– Buyurun.
VI.- AÇIKLAMALAR (Devam)
12.- Amasya Milletvekili
Mehmet Naci Bostancı’nın, Diyarbakır Milletvekili Çağlar Demirel’in 12 sıra
sayılı Kanun Teklifi’nin 2’nci maddesiyle ilgili önerge üzerinde yaptığı
konuşmasındaki bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkür ediyorum.
Biraz
önceki kıymetli konuşmacı, kürsüden, okulların içerisinde Özel Harekât
polislerinin bulunduğu bazı fotoğraflar gösterdi. Doğrudur, böyle fotoğraflar
var. Bazı ilçelerimizde, maalesef, terör örgütü barikatların arkasında belli
alanlarda egemenlik kurmak ve oradaki halkın hayatını zehir zindan etmek için elinden
geleni yapıyor. Okul ve hastaneler gibi mekânları da devletin kurumları olarak
gördüğü için, buralara yönelik saldırı içerisinde. 
Kıymetli
konuşmacı muhakkak gazetelerden, televizyondan yakılan yıkılan okullara ilişkin
sayısız fotoğrafı, hastanelere ilişkin o sayısız görüntüleri görmüştür diye
düşünüyorum.
ÇAĞLAR
DEMİREL (Diyarbakır) – Başkan, yaşıyoruz orada, gazete değil yani…
MEHMET
NACİ BOSTANCI (Amasya) – Görmediyse de ben hatırlatmak isterim.
İDRİS
BALUKEN (Diyarbakır) – Oradayız, oradayız biz. Gazetelerden görmüyoruz. 
BURCU
ÇELİK ÖZKAN (Muş) – Biz orada yaşıyoruz. Buyurun gelin, siz de bakın.
MEHMET
NACİ BOSTANCI (Amasya) – Devletin görevi, bu tür kurumları terör örgütünün
elinden kurtarmak ve nihai olarak asli işlevine kavuşturmaktır. Türkiye’de
herkesin eğitim öğrenim hakkını savunmak ve bunun için gerekli tedbirleri almak
devletin ahlaki görevidir, zaten devlet bunu yapıyor, her daim yapıyor. 
Şunu
da hatırlatmak isterim: Terör örgütü, geçmişten beri eğitim öğretim kurumlarına
karşı da hasmane bir tutum içindedir ve çocukların okullara gitmemesi için çok
çeşitli propaganda yöntemlerini devreye sokmaktadır, okula karşı husumet
içindedir. Bunu da ideolojik bir perspektifle, ideolojik duruşu çerçevesinde
yapmaktadır. O yüzden, orada yaşananları doğru, tutarlı bir şekilde okumak;
yakılan, yıkılan, terör örgütünün yaptığı zalimlikleri, zulümleri hatırlamak ve
bu çerçevede devletin de asayişi, güvenliği sağlamak ve yeniden bu kurumları
eski işlevine kavuşturmak için çaba gösterdiğini bilmek gerekir. 
Bu
açıklamayı yapma lüzumunu gördüm. Teşekkür ederim.
BAŞKAN
– Teşekkür ediyorum Sayın Bostancı.
ÇAĞLAR
DEMİREL (Diyarbakır) – Sayın Başkan…
BAŞKAN
– Sayın Demirel, buyurun.
ÇAĞLAR
DEMİREL (Diyarbakır) – Şahsıma ithafen ifade etti Sayın Başkan. O yüzden söz
hakkı istiyorum.
İDRİS
BALUKEN (Diyarbakır) – Yerinden açıklama için…
BAŞKAN
– Bir saniye…
ÇAĞLAR
DEMİREL (Diyarbakır) – Yani, beni, konuşmama yönelik değil şahsıma ilişkin…
BAŞKAN
– Şahsınıza ilişkin ne söyledi Sayın Demirel?
ÇAĞLAR
DEMİREL (Diyarbakır) – Gazeteleri okumadığımı ya da gazetelerden bakmam
gerektiğine yönelik ifadeler…
BAŞKAN
– Tamam Sayın Demirel, size de yerinizden söz veriyorum.
Buyurun.
13.- Diyarbakır Milletvekili
Çağlar Demirel’in, Amasya Milletvekili Mehmet Naci Bostancı’nın yaptığı
açıklamasındaki bazı ifadelerine ilişkin açıklaması
ÇAĞLAR
DEMİREL (Diyarbakır) – Şimdi, biz -eğitim öğretimi savunan bir parti olarak
ifade ediyorum- çocukların eğitim öğretim görmesi, atanmamış öğretmenlerin
atanmasının yapılmasını savunan bir dil kullanarak ifade ettik. Hiç bugüne
kadar… Yani gazete okumamıza gerek yok, gazetelere bakmamıza, televizyon
izlememize gerek yok; bizzat orada yaşadığımız durumu görerek ifade ediyoruz
buradan. Sokağa çıkma yasağının ilan edilmediği yerlerdeki okullar bile şu anda
kapalı. Bunu ifade ediyoruz ve hiçbir yere de, hiçbir okula da oradaki halk
tarafından zarar verildiğini görmedik. Bunları tek tek söylüyoruz ve
gördüklerimizi anlatıyoruz. 
MEHMET
NACİ BOSTANCI (Amasya) – Halktan bahseden mi var?
ÇAĞLAR
DEMİREL (Diyarbakır) – Burada yaşananları, özellikle yaşananları çok net ifade
edeyim ki bu gösterdiğimiz fotoğraflar belki sadece birkaç karedir. 
FARUK
ÇATUROĞLU (Zonguldak) – “Teröristler…” dedi.
HAKAN
ÇAVUŞOĞLU (Bursa) - Halk sizi ortaya çıkardı zaten!
ÇAĞLAR
DEMİREL (Diyarbakır) – Ama biz orada yaşayarak gördük. O yüzden çok net ifade
ediyoruz. Buyurun, gelin, birlikte gidelim; ismini okuduğum okulları birlikte
gidip gezelim diyorum.
Teşekkür
ediyorum.
BAŞKAN
– Teşekkürler Sayın Demirel.
Yalnız
Sayın Bostancı “Halk tarafından zarar verildi.” demedi zaten, terör örgütü
tarafından zarar verildiğini ifade etti.
MİLLÎ
EĞİTİM BAKANI NABİ AVCI (Eskişehir) – Sayın Başkanım, kısa bir açıklama yapmama
müsaade eder misiniz?
BAŞKAN
– Buyurun Sayın Bakan. 
14.- Millî Eğitim Bakanı Nabi
Avcı’nın, Diyarbakır Milletvekili Çağlar Demirel’in yaptığı açıklamasındaki
bazı ifadelerine ilişkin açıklaması
MİLLÎ
EĞİTİM BAKANI NABİ AVCI (Eskişehir) – Sayın konuşmacının, sizin de tashih
ettiğiniz gibi, dediği doğru; halk tarafından okullarımıza zarar verilmiyor,
halkımız elinden geldiği kadar bu okulları saldırganlardan korumaya çalışıyor. 
Diyarbakır
ilinde tahrip edilen, zarar gören okullardan bazılarını kısaca, hızlıca
okuyayım: Silvan Kız Anadolu İmam Hatip Lisesi ve pansiyon binası; Silvan,
Malabadi Ortaokulu; Silvan, Hasuni METEM; Silvan, Adil Kepolu İlkokulu; Silvan,
Anadolu İmam Hatip Lisesi; Silvan, Yeşil Silvan Mesleki ve Teknik Anadolu
Lisesi; Bismil, Ulutürk İlkokulu; Bismil, Fatma Ana Anaokulu; Bismil, Bismil
İlkokulu; Bismil, Yunus Emre İlkokulu; Sur, Mardinkapı İlkokulu; Sur,
Cumhuriyet İlkokulu; Sur, Süleyman Nazif İlkokulu; Lice, Halk Eğitim Merkezi;
Lice, Atatürk İlkokulu; Lice, Mevlüt İlgin Ortaokulu; Bağlar, Vehbi Koç
İlkokulu; Kayapınar, Kayapınar İlkokulu. 
Bunlar
sadece bazıları. Bunların onarılabilir durumda olanlarını biz onarıyoruz,
onaracağız, onarılamaz durumda olanların yerine yenilerini yapacağız inşallah. 
Teşekkür
ederim. 
BAŞKAN
– Teşekkürler Sayın Bakan. 
HAKAN
ÇAVUŞOĞLU (Bursa) – Eş başkanların çocuklarının okuduğu okullar var mı Sayın
Bakanım bu okullar arasında, HDP eş başkanlarının çocuklarının okuduğu okullar
var mı?
ÇAĞLAR
DEMİREL (Diyarbakır) – Evet, biz okuduk orada. 
İDRİS
BALUKEN (Diyarbakır) – Sen ne diyorsun? Hırsızlık yapanların da okullarını
saysın mı, ha?
X.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
1.- Konya Milletvekili Halil
Etyemez ile 13 milletvekilinin; Yükseköğretim Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Teklifi ve Plan ve
Bütçe Komisyonu Raporu (2/272) (S. Sayısı: 12) (Devam) 
BAŞKAN
– Bir sonraki önergeyi okutuyorum: 
(Kâtip
Üye İzmir Milletvekili Özcan Purçu tarafından önergenin okunmasına başlandı)
“Türkiye Büyük
Millet Meclisi Başkanlığına
Görüşülmekte
olan 12 sıra sayılı Kanun Teklifi’nin 2’nci maddesinin aşağıdaki şekilde
değiştirilmesini arz ve teklif ederiz.
Saygılarımızla.
Dursun
Çiçek (İstanbul) ve arkadaşları”
HAKAN
ÇAVUŞOĞLU (Bursa) – Onlar kolejlerde Sayın Bakanım, özel okullarda onlar. 
İDRİS
BALUKEN (Diyarbakır) – Hırsızlık yapanların okullarını da saysın mı, yolsuzluk
yapanların, ayakkabı kutularında para saklayanların?
BAŞKAN
– Sayın milletvekilleri, lütfen…
HAKAN
ÇAVUŞOĞLU (Bursa) – Onlar kolejlerde, yurt dışında.
ÇAĞLAR
DEMİREL (Diyarbakır) – Çocuklarımıza gerek yok, biz de o okullarda okuduk, biz.

İDRİS
BALUKEN (Diyarbakır) – Hepimizin çocuklarının okulları ortada. 
HAKAN
ÇAVUŞOĞLU (Bursa) – Tabii, tabii… 
İDRİS
BALUKEN (Diyarbakır) – O konuda saklayacak bir şeyimiz yok. 
HAKAN
ÇAVUŞOĞLU (Bursa) – Hamaset yok burada, hamaset yok!
İDRİS
BALUKEN (Diyarbakır) – Burada kimse hırsızlık yapmıyor, çok şükür. 
HAKAN
ÇAVUŞOĞLU (Bursa) – Neyse o olacak, hamaset yapmayın.
BURCU
ÇELİK ÖZKAN (Muş) – Amerikalarda okuyan çocukları söyleyin önce. 
HAKAN
ÇAVUŞOĞLU (Bursa) – Sizin ne Kürtlerle ne halkla hiçbir ilişkiniz yok. 
SİBEL
YİĞİTALP (Diyarbakır) – Siz çok mu biliyorsunuz? Gelsenize! (AK PARTİ ve HDP
sıraları arasında karşılıklı laf atmalar)
BAŞKAN
– Sayın milletvekilleri, lütfen…
SİBEL
YİĞİTALP (Diyarbakır) – Bir gelin, orayı bir görün. 
HAKAN
ÇAVUŞOĞLU (Bursa) – Siz beyaz Kürtlersiniz!
SİBEL
YİĞİTALP (Diyarbakır) – Oradan konuşmayın!
BAŞKAN
– Sayın Çavuşoğlu…
İDRİS
BALUKEN (Diyarbakır) – Hayatın boyunca gitmiş misin sen? Bir Kürt’ün elini mi
sıkmışsın sen?
HAKAN
ÇAVUŞOĞLU (Bursa) – Kürtlere zulmediyorsunuz orada siz. 
SİBEL
YİĞİTALP (Diyarbakır) – Gel de bir gör, 20 cenaze yerde duruyor. İnsan mısınız
ya!
BAŞKAN
– Sayın milletvekilleri…
HAKAN
ÇAVUŞOĞLU (Bursa) – Siz beyaz Kürtlersiniz!
İDRİS
BALUKEN (Diyarbakır) – Ucuz kahraman!
BAŞKAN
– Sayın milletvekilleri…
İDRİS
BALUKEN (Diyarbakır) – Bu sıralarda bedel ödemeyen kimse yok. 
HAKAN
ÇAVUŞOĞLU (Bursa) – Sizin Kürtlerle hiçbir ilişkiniz yok! (AK PARTİ ve HDP
sıraları arasında karşılıklı laf atmalar)
BAŞKAN
– Sayın milletvekilleri, lütfen…
Buyurun.
(Kâtip
Üye İzmir Milletvekili Özcan Purçu tarafından önergenin okunmasına devam
edildi)
“MADDE
2 – 14/7/1964 tarihli ve 500 sayılı Kıbrıs’a Gönderilecek Türk Askeri Birliği
Mensuplarının Aylık ve Ücretleriyle Çeşitli İstihkakları ve Birliğin Başka
Giderleri Hakkında Kanunun 1 inci maddesinin üçüncü fıkrasında yer alan “800”,
“700” ve “600” ibareleri sırasıyla “8500”, “8200” ve “8000” şeklinde
değiştirilmiştir.
BAŞKAN
– BAŞKAN – Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet önergeye katılıyor mu?
MİLLÎ
EĞİTİM BAKANI NABİ AVCI (Eskişehir) – Katılmıyoruz Sayın Başkanım.
BAŞKAN
– Önerge hakkında konuşmak isteyen İstanbul Milletvekili Dursun Çiçek.
Buyurun
Sayın Çiçek. (CHP sıralarından alkışlar)
DURSUN
ÇİÇEK (İstanbul) – Sayın Başkanım, değerli milletvekilleri; bu önergelerde,
yasa teklifinde bir sürü rakamlar var ve her yılbaşında bu konuları tartışacağız.
Cumhuriyet Halk Partisinin önerisi şu: Bir kez tartışalım, kafalar rakamlarla
karışmasın çünkü bunlar gösterge rakamları; bazılarımız bunları TL olarak
anlıyor, bunlar TL değil. Şu an tartıştığımız: Mehmetçik’e günlük 1,5 lira daha
verelim mi, vermeyelim mi?
Şimdi,
diyoruz ki: İşsizlik gençlerde çok yüksek. Türk Silahlı Kuvvetleri bir eğitim
merkezidir, okuldur; özellikle meslek edindirme konusunda gençler için büyük
imkânlar sunmaktadır. Bedellinin yarattığı vicdanlardaki yarayı sarmak için bir
fırsat yaratalım, vatan borcunun ödenmesinde eşitlik sağlayalım, gönüllülük
esasını getirelim. Bu nedenle iki temel önerimiz var: Bir daha bu konu Türkiye
Büyük Millet Meclisinin gündemine gelmesin. Askerî öğrencilere, Mehmetçiklere
asgari ücret düzeyinde bir harçlık, bir maaş verelim. Başka bir öneri değil,
sadece asgari ücret değiştikçe bu da değişecek, bir daha Meclisin gündemine
gelmeyecek. Ayrıca, emeklilik sigortasını devlet ödesin. Mehmetçikleri,
gençleri on iki ay askere alıyoruz, sigorta primlerini sonradan kendileri
ödüyorlar.
Şimdi,
en son çıkarılan bedelli askerlik yasasında vatani görevini yapmak
istemeyenlerden 18 bin lira aldık. Şimdi, 18 bin lirayı on iki aya böldüğünüzde
ay başına yaklaşık 1.500 lira eder. Şimdi, Mehmetçik’e aylık 72 lira vereceksiniz
harçlık diye ama askerlik yapmayandan, bedelli yapandan devlet olarak 1.500
lira alacaksınız. Bu, adalet mi? O zaman, askerliğini yapan Mehmetçik’in de
hakkı 1.500 liradır. 
Şimdi,
sınırda, eksi 40 derecede, zaman zaman, hava soğukluğu nedeniyle, donma
tehlikesi nedeniyle nöbet değişiminin otuz dakikaya indirildiği yerlerde yedi
gün yirmi dört saat nöbet tutan, terörle mücadelede her an attığı adımda mayına
basma tehlikesi olan, bir tepecinin, keskin nişancının kurşunuyla şehit düşme
riski taşıyan Mehmetçik’e “3 lira mı verelim, 5 lira mı verelim günlük?” demek,
bunu tartışmak bu Meclise yakışmıyor. Kıbrıs’ta, ateşkes şartları olduğu için,
barış anlaşması yapılmadığı için her an karşı tarafın bir saldırısıyla karşı
karşıya olan Mehmetçik’in hakkını korumak adına, zor şartlarda görev yapan
Mehmetçik’in hakkını korumak adına -fakir Anadolu çocuklarının askerlik
yaptığı- vatan borcunu ödeyen bu gençlere yılbaşı öncesi asgari ücret düzeyinde
bir harçlık, bir maaş verelim. Kafaları rakamlarla karıştırmayalım ve son kez
bu konuyu bu Mecliste görüşelim diye öneriyoruz Cumhuriyet Halk Partisi olarak.

Meclisi,
değerli milletvekillerini saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Çiçek.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
2’nci
madde üzerindeki son önergeyi okutuyorum, işleme alıyorum.
Buyurun.
Türkiye Büyük Millet Meclisi Başkanlığına
Görüşülmekte
olan Yükseköğretim Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi’nin çerçeve 2’nci maddesinde yer alan “2.344”,
“2.080” ve “1.820” ibarelerinin “4.000”, “3.750”, “3.500” şeklinde
değiştirilmesini arz ve teklif ederiz.
Erkan Haberal (Ankara) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım. 
BAŞKAN
– Hükûmet önergeye katılıyor mu?
MİLLÎ
EĞİTİM BAKANI NABİ AVCI (Eskişehir) – Katılmıyoruz.
BAŞKAN
– Önerge hakkında konuşmak isteyen…
ERKAN
AKÇAY (Manisa) – Gerekçe efendim.
BAŞKAN
– Gerekçeyi okutuyoruz, buyurun:
Gerekçe:

Kuzey
Kıbrıs Türk Cumhuriyeti’nin ekonomik koşulları dikkate alınarak Kuzey Kıbrıs
Türk Cumhuriyeti’ne gönderilen er ve erbaşlara ödenen harçlıklar günümüzün
ekonomik koşullarına göre yeniden düzenlenerek askerlerimizin moral ve
motivasyonunun artırılması ve kışlada yaşanan birçok sorunun giderilmesi
amaçlanmıştır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
2’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
3’üncü
madde üzerinde üç adet önerge vardır, önergeleri okutuyorum:
Türkiye Büyük Millet Meclisi Başkanlığına
Görüşülmekte
olan Yükseköğretim Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin çerçeve 3’üncü maddesinin a)
fıkrasında yer alan "6.528" ibaresinin "7.380", b)
fıkrasında yer alan "2.680" ibaresinin "3.974" şeklinde
değiştirilmesini arz ve teklif ederiz.
 Erkan Haberal  Zihni
Açba Erkan Akçay
 Ankara Sakarya Manisa
 Kadir Koçdemir Kamil
Aydın
 Bursa Erzurum
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin 3’üncü maddesinin aşağıdaki şekilde
değiştirilmesini arz ve teklif ederiz.
Saygılarımızla.

 Ali Özcan Tahsin
Tarhan Dursun Çiçek
 İstanbul Kocaeli İstanbul
 Mahmut Tanal Haydar
Akar Kemal Zeybek
 İstanbul Kocaeli Samsun
MADDE
3- MADDE 3- 27/7/1967 tarihli ve 926 sayılı Türk Silahlı Kuvvetleri Personel
Kanununun 143 üncü maddesinin;
a)
Birinci fıkrasının (a) bendinde yer alan "teğmen rütbesinin birinci kademe
brüt aylığının” ibaresi, (b) bendinde yer alan "teğmen rütbesi 1 inci
kademe brüt aylığının" ibaresi ve (c) bendinde yer alan "teğmen
rütbesi 1'inci kademe brüt aylığının" ibaresi ile (e) bendinde yer alan
"teğmen rütbesinin 1 inci kademe brüt aylığının" ibaresi "6.530
gösterge rakamının memur aylık katsayısıyla çarpımı sonucu bulunacak
tutarın" şeklinde değiştirilmiştir.
b)
Birinci fıkrasının (d) bendinde yer alan "bu Kanuna ekli EK-VIII/A sayılı
Cetvele göre hesaplanacak astsubay çavuş rütbesinin 1 inci kademe brüt
aylığının" ibaresi ile ikinci fıkrasında yer alan "bu Kanuna ekli
EK-VIII/A sayılı Cetvele göre hesaplanacak astsubay çavuş rütbesinin birinci
kademe brüt aylığının" ibaresi "2.685 gösterge rakamının memur aylık
katsayısıyla çarpımı sonucu bulunacak tutarın"
şeklinde
değiştirilmiştir."
BAŞKAN
– Şimdi, maddeye en aykırı önergeyi okutup işleme alacağım.
Türkiye Büyük Millet Meclisi
Başkanlığına
Görüşülmekte olan 12 sıra sayılı Kanun Teklifi’nin 3’üncü
maddesinin kanun metninden çıkarılmasını arz ve teklif ederiz.
 İdris Baluken Çağlar
Demirel Müslüm Doğan
 Diyarbakır Diyarbakır İzmir
 Sibel Yiğitalp Mithat
Sancar 
 Diyarbakır Mardin
BAŞKAN – Komisyon önergeye katılıyor mu?
PLAN VE BÜTÇE KOMİSYONU SÖZCÜSÜ CEMAL ÖZTÜRK (Giresun) –
Katılmıyoruz Sayın Başkanım.
BAŞKAN – Hükûmet önergeye katılıyor mu?
MİLLÎ EĞİTİM BAKANI NABİ AVCI (Eskişehir) – Katılmıyoruz
Sayın Başkanım.
BAŞKAN – Önerge üzerinde Diyarbakır Milletvekili İdris
Baluken.
Buyurun Sayın Baluken.
İDRİS BALUKEN (Diyarbakır) – Teşekkür ederim.
Sayın Başkan, değerli milletvekilleri; 3’üncü maddedeki
bu düzenlemenin kanun metninden çıkarılmasını teklif etmişiz çünkü, biz,
topyekûn savaş konseptinin devrede olduğu bir süreçte özlük haklarıyla ilgili
yapılan bütün düzenlemelerin, daha iyi savaşılması için bir motivasyon yaratma
aracı olduğunu düşünüyoruz. Buna, hem insani olarak hem ilkesel olarak katılmak
mümkün değil çünkü bölgeye zahmet buyurup gelenleriniz olmuş olsaydı, oradaki
polis ve askerin de bir an önce bu savaşın bitmesi ve Parlamentonun bir çözüm
üretmesiyle ilgili beklentilerini duymuş olurlardı. 
Biz geçen hafta sonu da Diyarbakır’daydık. Bu sokağa
çıkma yasağının uygulandığı yerlerde,
Diyarbakır’a normal tayini çıkmış ve orada bulunan polis ve askerlerin birçoğu
bizi gördüklerinde, “Artık şu sorunu çözün.” diyorlar, “Biz, her gün burada, bu
can korkusu altında bütün ailemizi perişan edecek bir durumu yaşamak
istemiyoruz.” diyorlar, “Sokağa çıkma yasaklarını siz konuşun, siz çözün.”
diyorlar. Dolayısıyla, buradan gelip birtakım hamaset söylemleriyle insanları
savaşa motive etmek, insanları ölüme göndermek ne ahlakidir ne insanidir ne de
bizim açımızdan siyasi etiğe uyan bir yanı vardır. (AK PARTİ sıralarından gürültüler)

Bakın,
şöyle: Ben hekimim, bu hafta sonu Diyarbakır’da hekim arkadaşlarla konuştum.
Orada görev yapan birçok polis ve askerde şu anda ciddi düzeyde posttravmatik
stres sendromu dediğimiz rahatsızlıklar baş göstermeye başlamış. Yani, sürekli
çatışma alanında, sürekli ölmeye ya da öldürmeye kodlanmış bir psikolojinin
gelmiş olduğu düzey son derece vahim bir boyutta. Dolayısıyla, buradan savaş
motivasyonunu artıracak düzenlemeler yerine, o savaşı sona erdirecek birtakım
siyasi önermeler çıkarmak herkesin beklentisidir. 
Tabii,
Sayın Bakan buradayken bizi meşgul eden birtakım sorular da var. (AK PARTİ
sıralarından gürültüler) Yani bunlardan rahatsız olmaya devam edeceksiniz. Biz,
bölgede bu gerçeklikler yaşanırken buradan gelip sahte gündemlerle Meclisin
mesaisini harcamayacağız, tabii ki o gerçekleri getirip burada ifade edeceğiz.
Orada şu anda yaşanan şey de bir kardeş kavgasıdır, siz ister kabul edin ister
kabul etmeyin. Geçen iki ay önce Dersim’de 2 çocukluk arkadaşının birer
haftayla cenazesi aynı köye gitti; biri PKK’liydi, biri askerdi. İkisi aynı
mahallede top koşturmuşlar, aynı okulda okumuşlar, aynı liseyi bitirmişler ve
bir hafta arayla ikisinin cenazesi iki ocağa ateş olarak düştü. Buraya gelip
biz savaş çığırtkanlığı yapacak değiliz. Dolayısıyla, tabii ki kendi
doğrularımızı ifade edeceğiz. 
ORHAN
DELİGÖZ (Erzurum) – PKK’ya söylesenize, PKK’ya söylesenize.
İDRİS
BALUKEN (Devamla) – Bu kanı, bu kavgayı ayrım yapmadan çözmemiz lazım. 
Sayın Bakan burada, ben söyleyeyim yani orada normal
çalışan güvenlik güçlerinin bizden beklentisi bu. Ama orada birtakım özel bazı
unsurlar var, bazı paramiliter yapılar var, eski kontrgerilla, JİTEM çeteleri
var, işte, duvara esedullah timleri yazan bazı özel savaş aygıtları var.
Bunlarla ilgili sayısız sorular da sorduk, Sayın Bakan bugüne kadar herhangi
bir cevap vermiş değil. Onlar tabii ki bu savaş makinesinin çalışmasını
isteyebilirler çünkü varlığını o savaş makinesine borçlular. 
Sayın Bakan, bu esedullah timleri dediğimiz yapı
kimdir, nedir, nereden finanse edilir? Bunlar hangi yapıya bağlıdır, maaşını
nereden alırlar? “Türksen övün, değilsen itaat et.” diyerek bu ülkeyi ta 12
Eylülde Diyarbakır Cezaevinde yaşanan o ırkçı ortama bir kez daha sokma arayışı
içerisinde olan bu yapılarla ilgili açtığınız bir soruşturma var mıdır? Eğer
siz bütün bu gerçeklere sırtınızı dönerseniz, başınızı kuma gömerseniz tabii ki
burada bizim ifade edeceğimiz birçok konuşmadan rahatsız olursunuz. 
Öyle “terörle mücadele” falan demeyin. Şırnak Devlet
Hastanesinde şu anda 11 çocuk annesi Taybet ana ve üç aylık Miray bebeğin
cenazesi yatıyor. O iki cenazedeki kurşunların nereden geldiğini de bizden daha
çok sayın bakanlar da orada otopsiyi yapanlar da biliyorlar. Eğer bir bebek
sokağa çıkma yasağının olduğu bir kentte doğup sokağa çıkma yasağının olduğu
bir kentte üç aylıkken, özgür bir nefes almadan yaşamını yitirmişse orada
terörle mücadele falan değil, farklı bir durum vardır. 
Hepinizi bu durumu düşünmeye davet ediyorum. (HDP
sıralarından alkışlar) 
BAŞKAN – Teşekkürler Sayın Baluken. 
ORHAN DELİGÖZ (Erzurum) – Mehmetçik’e gelen kurşun
nereden geliyor, hesabını verin. Mehmetçik’e nereden geliyor kurşun? Sadece
konuşuyorsunuz…
İDRİS BALUKEN (Diyarbakır) – Hepsinin nereden geldiği
belli, hepsi belli, hepsi.
BAŞKAN – Önergeyi oylarınıza sunuyorum: Kabul
edenler…Kabul etmeyenler… 
ORHAN DELİGÖZ (Erzurum) – Haddinizi bilin, haddinizi
bilin!
İDRİS BALUKEN (Diyarbakır) – Sen bil haddini!
ORHAN DELİGÖZ (Erzurum) – Haddinizi bileceksiniz!
ÇAĞLAR DEMİREL (Diyarbakır) – Bağırmayın öyle… Bağırmayın…
İDRİS BALUKEN (Diyarbakır) – Öyle el kol hareketi
yapma! Sen bil haddini, bil haddini!
ORHAN DELİGÖZ (Erzurum) – Allah Allah!
İDRİS BALUKEN (Diyarbakır) – Terbiyesizlik yapma.
ORHAN DELİGÖZ (Erzurum) – Bir de suçluyorlar.
BAŞKAN – Önergeyi oyladım arkadaşlar.
Kabul edilmemiştir. 
Bir sonraki önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin 3’üncü maddesinin aşağıdaki şekilde
değiştirilmesini arz ve teklif ederiz.
Saygılarımızla.

Mahmut Tanal (İstanbul) ve arkadaşları
“MADDE 3- MADDE 3- 27/7/1967 tarihli ve 926 sayılı Türk Silahlı
Kuvvetleri Personel Kanununun 143 üncü maddesinin;
a)
Birinci fıkrasının (a) bendinde yer
alan "teğmen rütbesinin birinci kademe brüt aylığının" ibaresi, (b)
bendinde yer alan "teğmen rütbesi 1 inci kademe brüt aylığının"
ibaresi ve (c) bendinde yer alan "teğmen rütbesi 1'inci kademe brüt
aylığının" ibaresi ile (e) bendinde yer alan "teğmen rütbesinin 1
inci kademe brüt aylığının" ibaresi "6.530 gösterge rakamının memur
aylık katsayısıyla çarpımı sonucu bulunacak tutarın" şeklinde
değiştirilmiştir.
b)
Birinci fıkrasının (d) bendinde yer
alan "bu Kanuna ekli EK-VIII/A sayılı Cetvele göre hesaplanacak astsubay
çavuş rütbesinin 1 inci kademe brüt aylığının" ibaresi ile ikinci
fıkrasında yer alan "bu Kanuna ekli EK-VIII/A sayılı Cetvele göre
hesaplanacak astsubay çavuş rütbesinin birinci kademe brüt aylığının"
ibaresi "2.685 gösterge rakamının memur aylık katsayısıyla çarpımı sonucu
bulunacak tutarın"
şeklinde değiştirilmiştir."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet katılıyor mu?
MİLLÎ
EĞİTİM BAKANI NABİ AVCI (Eskişehir) – Katılmıyoruz Sayın Başkanım.
BAŞKAN
– Önerge hakkında söz isteyen İstanbul Milletvekili Mahmut Tanal.
Sayın
Tanal, buyurun. (CHP sıralarından alkışlar)
MAHMUT
TANAL (İstanbul) – Değerli Başkan, değerli milletvekilleri; hepinizi saygıyla
selamlıyorum.
12
sıra sayılı Yükseköğretim Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi’ne baktığımız zaman,
Sayın Ahmet Davutoğlu 15 Eylül 2014 tarihinde şöyle bir cümle sarf etmişti:
“Torba yasa dönemi rafa kalkıyor, torba kanunlar artık Türkiye Büyük Millet
Meclisine gelmeyecek.” Sayın Davutoğlu’nun Başbakan seçildiği ilk dönemde
kamuoyuna söylediği cümle buydu. 
Şimdi,
bu 12 sıra sayılı Kanun Teklifi’ne baktığımız zaman “Yürütme” maddesiyle
birlikte toplam 12 tane madde. 12 maddenin, Sayın Başkan, 5, 7, 9 yani 3 tanesi
yürürlük maddesi, 2 tane madde de kanun hükmünde kararname. 
Şimdi,
değerli milletvekilleri, içinizde hukukçu olan arkadaşlarımız var.
Anayasa’mızın 91’inci maddesinin sekizinci fıkrası diyor ki: Kanun hükmünde
kararnameler öncelik ve evleviyetle Türkiye Büyük Millet Meclisine gelir, önce
bu kanun hükmünde kararnamelerin kanunlaşması lazım. 
Sayın
Meclis Başkan Vekili, siz hukukçusunuz. Yani, evet, biz bunları destekliyoruz,
kamuoyunun lehine olanları ama kanun hükmünde kararnameler Meclise gelmeden bu kaçıncı
kanun hükmünde kararnameleri değiştiriyorsunuz Sayın Bakanım? Siz bir öğretim
üyesisiniz. Yani, Anayasa’nın 91’inci maddesinin sekizinci fıkrasını okuduğumuz
zaman gerçekten ne kadar yanlış ne kadar doğru olmayan işlemin yapıldığını açık
ve net görüyoruz. 
Şimdi,
tabii, ilk önce Sayın Başbakanın bu verdiği sözlerinde durması lazım. Evet,
burada gerek sizler gerek bizler, Cumhurbaşkanı, Başbakan, herkes Anayasa’mızın
amir hükümleri uyarınca kanuna, Anayasa’ya bağlı kalacağına yemin ediyor. 
Şimdi,
benim elimde “gizli” ibareli -hem üst sayfasında hem alt sayfadaki kısmında-
bir belge var. Bu hani meşhur, “devletin gizli sırları” diyorlar ya… Bu “gizli”
ibareli belge, Sayın Cumhurbaşkanı tarafından Ankara Cumhuriyet Başsavcılığına
“Kaçak sarayla ilgili haber yapan, Sayıştayın raporunu haber yapan basın
mensuplarına, efendim, işlem yapın, işlemden bana bilgi verin.” 
Ben
üniversitede öğrenciyken Sayın Profesör Doktor Burhan Kuzu Hocamız da anayasa
hukuku hocası olarak araştırma görevlisiydi o dönem. Onun da anayasa
kitaplarında der ki: “Efendim, yürütme organı yargıya talimat veremez, emir
veremez.” Sayın Burhan Kuzu Hocam, üniversitede sizin bize o öğrettiğiniz hangi
metinde “Cumhurbaşkanı, cumhuriyet savcısına böyle, gizli ibareli dilekçe
verir.” diyor? Ne yapması lazım? Bir şikâyet dilekçesi gizli olur mu? Bir
şikâyet dilekçesinde, burada Cumhurbaşkanının genel sekreterinin yardımcısı ona
vekâleten şikâyet edebilir mi?
ORHAN
DELİGÖZ (Erzurum) – İstemiştir, bilgi istemeyecek mi?
MAHMUT
TANAL (Devamla) – Bu cumhuriyet savcısı da ne yapmış biliyor musunuz?
Cumhuriyet savcısı da aynen bu talimatı harfiyen yerine getirmiş; hiç
gecikmeden, gecikmeye mahal vermeden hemen yerine getirmiş. Değerli arkadaşlar,
bu gerçekten hukuk devletiyle, yeminle vesaireyle bağdaşan bir husus değil.
ORHAN
DELİGÖZ (Erzurum) – Cumhurbaşkanı bilgi ister, her kurumdan bilgi ister.
MAHMUT
TANAL (Devamla) – Sayın Millî Eğitim Bakanımız buradayken -tabii,
Şanlıurfalılar bana şikâyet ediyor, oyları da AKP’ye veriyor- Şanlıurfa ili
Siverek ilçesi Çıkrık köyünde okul yapılmasına müracaat ettikleri hâlde okul
yapılmıyor. 15 tane servis sürekli o köyde öğrencileri alıyor; yol yapılmadığı
için köylü mağdur, öğrenciler mağdur, aileler mağdur. Sizden rica ediyorum: Bu
Siverek ilçesinin Çıkrık köyünün müracaatlarını değerlendirin. Vatandaş köyünde
okul istiyor kardeşim, başka bir şey istemiyor. Bu okulunuzun eğer yeri yoksa
köyde oturan vatandaş okul yerini tahsis edeceklerini vadediyorlar. 
(Mikrofon
otomatik cihaz tarafından kapatıldı)
MAHMUT
TANAL (Devamla) – Eksik kalanınız eğer paraysa parayı da maaşımdan kısmen ben
de öderim, devlet olarak siz de katkı verin, bu okulu yapalım arkadaşlar. (CHP
sıralarından alkışlar)
BAŞKAN
– Teşekkürler Sayın Tanal.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
3’üncü
madde üzerinde son önergeyi okutuyorum:
Türkiye Büyük Millet Meclisi Başkanlığına
Görüşülmekte olan Yükseköğretim Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi’nin çerçeve 3’üncü
maddesinin a) fıkrasında yer alan "6.528" ibaresinin
"7.380", b) fıkrasında yer alan "2.680" ibaresinin "3.974"
şeklinde değiştirilmesini arz ve teklif ederiz.
Erkan Haberal (Ankara) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet katılıyor mu? 
MİLLÎ
EĞİTİM BAKANI NABİ AVCI (Eskişehir) – Katılmıyoruz Sayın Başkanım. 
ERKAN
AKÇAY (Manisa) – Gerekçe…
BAŞKAN
– Gerekçeyi okutuyorum: 
Gerekçe:
926
sayılı Türk Silahlı Kuvvetleri Personel Kanunu’nun 143’üncü maddesiyle askerî
öğrencilerin harçlıkları düzenlenmektedir. Mevcut uygulamada harp okullarında,
üniversite ve yüksekokullarda öğrenimde bulunan askerî öğrencilere, yedek subay
okulu öğrencilerine, askerî lise öğrencilerine, askerî ortaokul öğrencilerine
verilecek harçlıklar teğmen rütbesinin birinci kademe brüt aylığı üzerinden
hesaplanmaktadır. Kanunun 3’üncü maddesinin (a) fıkrasında yapılan düzenleme
ile bu öğrencilere artık 6.528 gösterge rakamının memur aylık katsayısıyla
çarpımı sonucu bulunacak tutarda yani 575 lira harçlık verilecektir.
Önergemizle gösterge katsayısı 7.380 liraya dolayısıyla da bu öğrencilerin
harçlıkları 650 liraya çıkarılmaktadır. 
143’üncü
maddenin birinci fıkrasının (d) bendinde astsubay hazırlama ve astsubay meslek
yüksekokulu öğrencilerine ve ikinci fıkrasında kendi nam ve hesabına fakülte,
yüksekokul veya meslek yüksekokullarını bitirenlerden astsubay nasbedilmek
üzere temel askerlik eğitimine alınanlara verilecek harçlıkları
düzenlenmektedir. Mevcut uygulamada bunlara verilecek harçlıklar astsubay çavuş
rütbesinin 1’inci kademe brüt aylığı üzerinden hesaplanmaktadır. 3’üncü
maddenin (b) fıkrasında yapılan düzenleme ile astsubay hazırlama ve astsubay
meslek yüksekokulu öğrencilerine ve kendi nam ve hesabına fakülte, yüksekokul
veya meslek yüksekokullarını bitirenlerden astsubay nasbedilmek üzere temel
askerlik eğitimine alınanlara verilecek harçlıkların belirlenmesinde gösterge
rakamı dikkate alınacak ve bunlara 2.680 gösterge rakamının memur aylık
katsayısıyla çarpımı sonucu bulunacak tutarda yani 236 lira harçlık
verilecektir. Önergemizle 2.680 gösterge rakamı 3.974’e dolayısıyla da astsubay
hazırlama ve astsubay meslek yüksekokulu öğrencilerine ve kendi nam ve hesabına
fakülte, yüksekokul veya meslek yüksekokullarını bitirenlerden astsubay
nasbedilmek üzere temel askerlik eğitimine alınanlara verilecek harçlıklar 350
liraya çıkarılmaktadır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
3’üncü
maddeyi oylarınıza sunuyorum: Kabul edenler... Kabul etmeyenler... 3’üncü madde
kabul edilmiştir. 
4’üncü
madde üzerinde iki adet önerge vardır, önergeleri okutuyorum:
Türkiye Büyük Millet Meclisi Başkanlığına 
Görüşülmekte
olan 12 sıra sayılı Kanun Teklifi’nin 4’üncü maddesinin aşağıdaki şekilde
değiştirilmesini arz ve teklif ederiz.
Saygılarımızla.
 Ali Özcan Tahsin
Tarhan Dursun Çiçek
 İstanbul Kocaeli İstanbul
 Kemal Zeybek Haydar
Akar Murat Bakan
 Samsun Kocaeli İzmir

“MADDE 4- 926 sayılı Kanuna aşağıdaki geçici madde
eklenmiştir.
GEÇİCİ
MADDE 38 - EK-VIII sayılı Aylık Gösterge Tablosuna tabi astsubaylar EK-VIII/A
sayılı Aylık Gösterge Tablosuna, EK-VIII/B sayılı Aylık Gösterge Tablosuna tabi
astsubaylar EK-VIII/C sayılı Aylık Gösterge Tablosuna intibak ettirilir. Bu
kapsamda yapılacak intibak işlemi mevcut derece ve kademelerine; ortaokul, lise
ve dengi okul mezunu olan astsubaylara bir derece veya bunlardan birinci
dereceye gelmiş olanlara üç kademe, iki yıl süreli yükseköğrenimi tamamlamış
olan astsubaylara iki kademe, üç yıl süreli yükseköğrenimi tamamlamış olan
astsubaylara bir kademe, dört yıl süreli yükseköğrenimi tamamlamış olan
astsubaylara iki kademe ve EK-VIII ve EK-VIII/B sayılı Aylık Gösterge
Tablolarına tabi iken 109 uncu madde hükümlerine göre subay nasbedilmiş
olanlara iki kademe ilave edilmek suretiyle yapılır. Lise ve dengi okul
mezunları ile iki yıl süreli yükseköğrenimi tamamlamış olanlardan bu maddenin
yürürlüğe girdiği tarihten sonra en az dört yıl veya daha fazla süreli
yükseköğrenimi bitirenler hakkında bir defaya mahsus olmak üzere bulundukları
derece ve kademeye iki kademe ilave edilerek intibak yapılır. Bu maddeye göre
intibak işlemi yapılanlar hakkında 137 nci maddenin intibaka ilişkin hükümleri
uygulanmaz. Bu maddenin birinci fıkrası, emekli oldukları tarihteki öğrenim
durumları esas alınmak suretiyle, EK-VIII ve EK-VIII/B sayılı Aylık Gösterge
Tablolarına tabi olan astsubaylar ile bunlardan 109 uncu madde hükümlerine göre
subay nasbedilmiş olanlardan bu maddenin yürürlüğe girdiği tarihten önce bu
görevleri üzerinden emekli, adi malullük veya vazife malullüğü aylığı ile dul
ve yetim aylığı alanlar için de uygulanır.
Bu
madde uyarınca yapılacak intibak ile buna bağlı ödemeler üç ay içinde
sonuçlandırılır. Bu kapsamda emeklilik keseneği veya kurum karşılığı veya
sigorta primi (genel sağlık sigortası primi dâhil) çalışan ve işveren
paylarında oluşacak fark tutarı; gecikme cezası, gecikme zammı veya faiz
uygulanmaksızın, bu maddenin yürürlüğe girdiği tarihten itibaren üç ay içinde
ilgili kurumlar tarafından Sosyal Güvenlik Kurumuna ödenir. Bu maddenin
uygulanması nedeniyle geriye yönelik olarak herhangi bir ödeme yapılmaz."
BAŞKAN
– Şimdi maddeye en aykırı önergeyi okutup işleme alacağım.
Buyurun.
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifinin 4’üncü maddesinin kanun metninden
çıkarılmasını arz ve teklif ederiz.
 İdris Baluken Çağlar
Demirel Müslüm Doğan
 Diyarbakır Diyarbakır İzmir
 Sibel Yiğitalp Mithat
Sancar Mizgin Irgat
 Diyarbakır Mardin Bitlis

BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet katılıyor mu?
MİLLÎ
EĞİTİM BAKANI NABİ AVCI (Eskişehir) – Katılmıyoruz Başkanım.
BAŞKAN
– Önerge hakkında Bitlis Milletvekili Mizgin Irgat.
Buyurun
Sayın Irgat. (HDP sıralarından alkışlar) 
MİZGİN
IRGAT (Bitlis) – Sayın Başkan, sayın milletvekilleri; bugün yapılan görüşmeler,
Türkiye’de yapılan askerî anayasa, darbe anayasaları sonucu yaşanan
eksiklikler, Türkiye’yi kapsamayan anayasal sorunlarımızın böyle torba
anayasalarla çözülmesi noktasında yürütülen çalışmalar maalesef ki şu anda
kürdistanda yürütülen savaş politikalarına, idari kararlarla yürütülen sokağa
çıkma yasaklarının hiçbirine cevap olamamaktadır. Aslında bu anayasaların
hiçbiri ve şu anda yapılan torba anayasalarının, torba yasalarının hiçbiri
Türkiye’nin sistemine, bizim sorunlarımıza, Türkiye’nin sorunlarına cevap
olacak nitelikte değildir. Şu an, şu saatte, valiliklerin aslında yetki gasbı
yaparak vermiş oldukları sokağa çıkma yasağı kararlarının hiçbiri kanuna,
hukuka, askerî darbelerle yapılan anayasalara uygun değildir. Dolayısıyla,
evet, biz 4’üncü maddenin metinden çıkarılmasını öneriyoruz, çünkü yapılan
araştırmalar sonucu, Uluslararası Barış Araştırmaları Enstitüsünün hazırladığı
rapora göre, Türkiye askerî harcamalarda dünyada 15’inci sırada yer almaktadır.
Ve bizler, askerî sistemin özendirilmesi adı altında uzman erbaşların alınmasının,
korucuların alınmasının ve maaşların artırılmasının bu soruna çözüm
olmayacağını düşünüyoruz, çünkü vicdani ret hakkı başta olmak üzere, askerî
sistemin bu ülkede birçok sorunu bulunmaktadır. Özelde Kürt sorunu başta olmak
üzere, güvenlikçi yaklaşımlarla, militarist politikalarla biz bu sorunların
hiçbirinin çözülemeyeceğine inanıyoruz. Militarist politikalar, savaş
politikaları, askerî yığınaklar ve buna yapılan harcamalar, aslında ülkenin her
açıdan hukuki ve güvenlik noktasında ne kadar geri noktada olduğunu
göstermektedir. Dolayısıyla, bu maddenin kesinlikle çıkarılması gerekmektedir. 
Ve
şu anda Dargeçit’te, Sur’da, Mardin’de, Silopi’de uygulanmakta olan hukuka
aykırı ve sadece bir idari kararla, hiçbir hukuki dayanağı olmadan, hukuki bir
karar olmadan yürütülmekte olan sokağa çıkma yasağı adı altındaki sıkıyönetim
rejiminin bir an önce kaldırılması gerekmektedir. Ve bunun için, şu an
sıralarda oturan siz vekillerin tamamı buna aslında “dur” demek durumundadır,
HDP Grubuna sataşmaktan, konuşmacılarına sataşmaktan vazgeçip şu anda bölgede
yaşanan hukuksuzluğa “dur” demek durumundadır. Dolayısıyla, orada, şu anda
morglarda bekletilen bebeklerin, annelerin ve çocukların aileleri bu Meclisten
bir karar bekliyor. Dolayısıyla da biz şu anda… Darbe sonucu yazılmış, torba
yasalarla düzeltilmeye çalışılan bu Anayasa’nın bir an önce değiştirilmesi ve
siyasal yönetim noktasında, şu anda “özerklik” olarak nitelendirilen bütün
kararlar dâhil olmak üzere cesur, anayasal ve tüm Türkiye’yi kapsayan yeni bir
anayasanın yazılması gerekmektedir. Türkiye Büyük Millet Meclisinin, bu halktan
yetki almış siz vekillerin bu noktada görev alması gerekmektedir. Şu anda bu
hukuksuzluğun yaşandığı, eğitim öğrenim hakkı, sağlık hakkı, haberleşme hakkı,
seyahat hakkı ve tüm anayasal hakların ihlal edildiği, özelde de yaşam hakkının
ihlal edildiği bölgelere gitmek durumundasınız ve buna bir dur demek
durumundasınız. Dolayısıyla da bakanlarımız hazır, bizim sorularımıza
verdikleri cevaplar da kesinlikle gerçeklerle örtüşmemektedir.
Ben
Bitlis Milletvekiliyim. Nusaybin’e gittim, Cizre’ye gittim, Silopi’ye gittim ve
en son Sur’a gittim. Orada biz vekillere dahi sıkılmadık gaz, atılmadık su
kalmadı. Bize hakaret edildi. Bugün Batman’da Batman Milletvekilimiz Mehmet Ali
Aslan’a bir subay, bir polis diyor ki: “Devlet benim, sen vekilsin.” Burada ne
demek istiyor? Ben bunu Bakanımıza sormak istiyorum, burada söylenen şey nedir?
Devlet kimdir, vekil kimdir? Bunun çok iyi açıklanması gerekmektedir.
Bu
temelde Meclisi tekrar göreve davet ediyorum.
Teşekkür
ediyorum. (HDP sıralarından alkışlar)
BAŞKAN
– Teşekkürler. 
Önergeyi
oylarınıza sunuyorum…
İDRİS
BALUKEN (Diyarbakır) – Karar yeter sayısı…
BAŞKAN
– Karar yeter sayısı arayacağım. 
Kabul
edenler… Kabul etmeyenler… Karar yeter sayısı yoktur.
Beş
dakika ara veriyorum.
Kapanma Saati: 23.32
DÖRDÜNCÜ OTURUM
Açılma Saati: 23.43
BAŞKAN: Başkan Vekili Ahmet AYDIN
KÂTİP ÜYELER: Ömer SERDAR (Elâzığ), Özcan PURÇU (İzmir)
------0-----
BAŞKAN – Sayın milletvekilleri, Türkiye Büyük Millet Meclisinin 21’inci
Birleşiminin Dördüncü Oturumunu açıyorum.
12
sıra sayılı Kanun Teklifi’nin 4’üncü maddesi üzerinde Bitlis Milletvekili
Mizgin Irgat ve arkadaşlarının önergesinin oylamasında karar yeter sayısı
bulunamamıştı.
Şimdi
önergeyi tekrar oylarınıza sunacağım ve karar yeter sayısı arayacağım.
Kabul
edenler… Kabul etmeyenler…
İDRİS
BALUKEN (Diyarbakır) – Vallahi kabul edildi Başkanım. Başkan, kabul edildi.
BURCU
ÇELİK ÖZKAN (Muş) – Kabul edildi.
CEMAL
OKAN YÜKSEL (Eskişehir) – Evet, kabul edildi.
BAŞKAN
– Önerge kabul edilmemiştir.
BURCU
ÇELİK ÖZKAN (Muş) – Kabul edildi.
BAŞKAN
– Teklifin görüşmelerine devam edeceğiz.
İDRİS
BALUKEN (Diyarbakır) –Sayın Başkan, AK PARTİ sırasında da önergemize katılan
çok sayıda arkadaş oldu.
BAŞKAN
– Hayır efendim.
CEMAL
OKAN YÜKSEL (Eskişehir) – Efendim, kabul ettiler. Sayın Başkan…
İDRİS
BALUKEN (Diyarbakır) – Hayır, neye göre “Kabul edilmedi.” dediniz?
BAŞKAN
– Kabul edilmedi.
BÜLENT
TURAN (Çanakkale) – Sayın Başkan…
İDRİS
BALUKEN (Diyarbakır) – Birçok milletvekili arkadaş kaldırdı.
HAYDAR
AKAR (Kocaeli) – İkisine de kaldırdılar.
BAŞKAN
– Bırakın Allah aşkına ya Sayın Baluken, lütfen…
İDRİS
BALUKEN (Diyarbakır) – Tekrarlayın o zaman.
CEMAL
OKAN YÜKSEL (Eskişehir) – Efendim, her ikisine de el kaldırdılar.
BAŞKAN
– Lütfen, daha karar verilmedi. Önergeyi kabul edenler dedim, kabul etmeyenler
daha söylenmedi bir defa, bırakın.
HAYDAR
AKAR (Kocaeli) – Hayır, birlikte, kabul edenlere kaldırdılar, kabul etmeyenlere
de…
İDRİS
BALUKEN (Diyarbakır) – Hayır, birçok milletvekili arkadaş kaldırdı.
BAŞKAN
– Teklifin görüşmelerine devam edeceğiz.
Komisyon?
Yerinde.
Hükûmet?
Yerinde.
CEMAL
OKAN YÜKSEL (Eskişehir) – Sayın Başkan… 
HAYDAR
AKAR (Kocaeli) – Birlikte kabul ettiniz. Kayıtlara bakın, kayıtlara.
CEMAL
OKAN YÜKSEL (Eskişehir) – Yapmayın, kayıtlara bakın. Bakın, Türk halkı yarın
bunu izleyecek. 
BAŞKAN
– Şimdi diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin 4’üncü maddesinin aşağıdaki şekilde
değiştirilmesini arz ve teklif ederiz.
Saygılarımızla.
Bülent Kuşoğlu (Ankara) ve arkadaşları
“MADDE
4— 926 sayılı Kanuna aşağıdaki geçici madde eklenmiştir.
GEÇİCİ
MADDE 38 - EK-VIII sayılı Aylık Gösterge Tablosuna tabi astsubaylar EK-VIII/A
sayılı Aylık Gösterge Tablosuna, EK-VIII/B sayılı Aylık Gösterge Tablosuna tabi
astsubaylar EK-VIII/C sayılı Aylık Gösterge Tablosuna intibak ettirilir. Bu
kapsamda yapılacak intibak işlemi mevcut derece ve kademelerine; ortaokul, lise
ve dengi okul mezunu olan astsubaylara bir derece veya bunlardan birinci
dereceye gelmiş olanlara üç kademe, iki yıl süreli yükseköğrenimi tamamlamış
olan astsubaylara iki kademe, üç yıl süreli yükseköğrenimi tamamlamış olan
astsubaylara bir kademe, dört yıl süreli yükseköğrenimi tamamlamış olan
astsubaylara iki kademe ve EK-VIII ve EK-VIII/B sayılı Aylık Gösterge
Tablolarına tabi iken 109 uncu madde hükümlerine göre subay naspedilmiş
olanlara iki kademe ilave edilmek suretiyle yapılır. Lise ve dengi okul
mezunları ile iki yıl süreli yükseköğrenimi tamamlamış olanlardan bu maddenin
yürürlüğe girdiği tarihten sonra en az dört yıl veya daha fazla süreli
yükseköğrenimi bitirenler hakkında bir defaya mahsus olmak üzere bulundukları
derece ve kademeye iki kademe ilave edilerek intibak yapılır. Bu maddeye göre
intibak işlemi yapılanlar hakkında 137 nci maddenin intibaka ilişkin hükümleri
uygulanmaz. Bu maddenin birinci fıkrası, emekli oldukları tarihteki öğrenim
durumları esas alınmak suretiyle, EK-VIII ve EK-VIII/B sayılı Aylık Gösterge
Tablolarına tabi olan astsubaylar ile bunlardan 109 uncu madde hükümlerine göre
subay naspedilmiş olanlardan bu maddenin yürürlüğe girdi tarihten önce bu
görevleri üzerinden emekli, adi malullük veya vazife malullüğü aylığı ile dul
ve yetim aylığı alanlar için de uygulanır.
Bu
madde uyarınca yapılacak intibak ile buna bağlı ödemeler üç ay içinde
sonuçlandırılır. Bu kapsamda emeklilik keseneği veya kurum karşılığı veya
sigorta primi (genel sağlık sigortası primi dâhil) çalışan ve işveren
paylarında oluşacak fark tutarı, gecikme cezası, gecikme zammı veya faiz
uygulanmaksızın, bu maddenin yürürlüğe girdiği tarihten itibaren üç ay içinde
ilgili kurumlar tarafından Sosyal Güvenlik Kurumuna ödenir. Bu maddenin
uygulanması nedeniyle geriye yönelik olarak herhangi bir ödeme yapılmaz.”
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkan. 
BAŞKAN
– Hükûmet?
MİLLÎ
SAVUNMA BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge hakkında konuşmak isteyen Ankara Milletvekili Bülent Kuşoğlu. 
Buyurun
Sayın Kuşoğlu. (CHP sıralarından alkışlar)
BÜLENT
KUŞOĞLU (Ankara) – Sayın Başkan, değerli arkadaşlarım; sıra sayısı 12 olan
Kanun Teklifi’nin 4’üncü maddesiyle ilgili önergemiz üzerinde söz almış
bulunuyorum. Hepinize saygılar sunuyorum. 
Değerli
arkadaşlar, bu, Plan ve Bütçe Komisyonundan gelen bir teklif. Cuma günü biz
Plan ve Bütçe Komisyonunda bu konuyu görüştük. Biliyorsunuz, çarşamba ve
perşembe akşamları gece üçte evimize gittik, bu konularla ilgili olarak da
yeterli çalışmalar yapılmadı. Bunlar, bürokrasinin son anda bize getirdiği,
aslında tasarı olarak gelmesi gerekirken teklif olarak gelen, ilgili kurumlara
da sorulmamış, ilgili kurumlar tarafından yeterli hazırlık yapılmamış, görüş
alınmamış, yanlış olarak burada görüşülen konular. Ama aciliyeti var, personel
konuları, özlük haklarıyla ilgili olarak iyileştirmeler getiriyor, onun için
biz de Plan ve Bütçe Komisyonunda da kabul ettik, burada da muhalefet
etmiyoruz. Ama bununla ilgili olarak şunları söylememiz gerekir: Bu 926 sayılı
Kanun çerçevesi içerisinde bir geçici madde ilave ediyoruz ve astsubaylara hem
kademe hem de intibaklarıyla ilgili bir iyileştirme yapıyoruz bunlarla. Yalnız
burada dikkat etmemiz gereken husus kazanılmış haklarının, astsubayların
şimdiye kadar olan kazanılmış haklarının da korunması. Buna özellikle dikkat
etmemiz gerekir ki bizim önergemiz de onunla ilgiliydi. Kazanılmış hakların bir
kere saklı kalması lazım. Komisyon ve Hükûmet buna katılmadı ama çok doğru
yapıldığını düşünmüyorum. Ayrıca, bütün bunlar yapılırken böyle alelacele
yapılmaması gerekiyor, bir bütünlük arz etmesi gerekiyor. Biraz sonra yine bir
konuşmamda anlatacağım. Er ve erbaşlarla ilgili olarak yaptığımız düzenleme
astsubaylardan daha fazla bir ücret artışı getiriyor diye normaldeki, şimdiki
sistemi, cari sistemi değiştirdik, farklı bir sistem getirdik. Bunlar yanlış
işler. Bunlar, tabii, bütün sistemi bozan, altüst eden işler. Bunların
düzeltilmesi lazım. 
Ben
bu vesileyle -ki bu tür kanunlar ilgili kurumların da masaya yatırılmasını,
ilgili kurumların bir gözden geçirilmesini gerektiriyor- bakın astsubaylarla
ilgili çok kısa olarak mevcut sorunları söyleyeyim. Sayın Bakan da biliyordur
ama askerlik gittikçe önemli hâle geliyor, Türk Silahlı Kuvvetlerinin durumu
gittikçe önemli hâle geliyor. Bunlar da, bunun içerisinde de astsubaylar lider
kadrosunun, ordu içerisindeki lider kadrosunun dörtte 3’ünü oluşturuyor. Onun
için, astsubayların sorunlarını bilmemiz ve bunlarla ilgili olarak da gerekeni
yapmamız lazım. 
Astsubayların
görev ve makam tazminatlarıyla ilgili önemli bir sorun var, intibaklarıyla
ilgili sorun var. Burada bazılarını düzeltiyoruz ama yeterli değil. Başlangıç
derecesinin 9/1 olması yerine, diğer memurlarda olduğu gibi 9/2’den
başlatılmasını kendileri istiyorlar çünkü aynı durumda, aynı eğitimde olanların
durumu bu, 9/2’den başlatılıyorlar. Maalesef, bu, astsubaylarda mağduriyete yol
açıyor daha sonraları. 
Yine,
emekli maaşlarına yansımıyor. Mesela bir subay aldığı maaşın, cari aldığı
maaşın yüzde 80-85’iyle emekli oluyor, astsubaylar 45-50’siyle emekli
olabiliyor. Yani aldığı maaşın yarısı kadar, yarısından da düşük bir maaşla
emekli oluyor. Bu da büyük bir sıkıntı yaratıyor. 
Astsubaylarla
ilgili olarak personel kadro düzenlemesi yapılması gerekiyor ve Disiplin
Kanunu’nun -astsubaylarla ilgili olarak- insan haklarına ve Anayasa’ya göre
yeniden düzenlenmesi gerekiyor. Bütün bunları yapmamız lazım.
Subaylarla
kıyaslayınca astsubayların durumunu, değerli arkadaşlar, ödenen tazminatlar,
temsil tazminatı, görev tazminatı, makam tazminatı, kadrosuzluk tazminatı,
komutanlık tazminatı, komutanlık kursu tazminatı, tümü subaylarda var,
astsubaylarda yok. Hâlbuki fiilî olarak astsubaylar ordu içerisinde çok önemli
görev yapan kadrolar. Onların bu durumlarının iyileştirilmesi, sorunlarının
çözülmesi gerekiyor.
Bundan
sonraki konuşmamda bu konulara biraz daha ayrıntılı olarak gireceğim. Bu
vesileyle herkese saygılar sunuyorum. (CHP sıralarından alkışlar)
BAŞKAN
– Teşekkürler Sayın Kuşoğlu.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
4’üncü
maddeyi oylarınıza sunuyorum: Kabul edenler… Kabul etmeyenler… 4’üncü madde
kabul edilmiştir.
5’inci madde üzerinde üç adet önerge vardır, şimdi
önergeleri okutuyorum:
Türkiye Büyük Millet Meclisi
Başkanlığı’na
Görüşülmekte olan 12 sıra sayılı Kanun Teklifi’nin
5’inci maddesinde yer alan “31 Aralık 2016” ibaresinin “30 Haziran 2016” olarak
değiştirilmesini arz ve teklif ederiz.
 İdris Baluken Çağlar
Demirel Müslüm Doğan
 Diyarbakır Diyarbakır İzmir
 Sibel Yiğitalp Mithat
Sancar Kadri Yıldırım
 Diyarbakır Mardin Siirt
Türkiye Büyük Millet Meclisi
Başkanlığına
Görüşülmekte olan 12 sıra sayılı Kanun Teklifi’nin
5’inci maddesinin aşağıdaki şekilde değiştirilmesini arz ve teklif ederiz.
Saygılarımızla.
 Ali Özcan Tahsin
Tarhan Dursun Çiçek
 İstanbul Kocaeli İstanbul
 Kemal Zeybek Haydar
Akar Lale Karabıyık
 Samsun Kocaeli Bursa
MADDE 5- 4/11/1981 tarihli ve 2547 sayılı Yükseköğretim
Kanununun geçici 55 inci maddesinin ikinci fıkrasının son cümlesinde yer alan
“31 Aralık 2015” ibaresi “31 Aralık 2017” şeklinde değiştirilmiştir.
BAŞKAN – Şimdi maddeye en aykırı önergeyi okutup işleme
alacağım.
Türkiye Büyük Millet Meclisi
Başkanlığına
Görüşülmekte olan Yükseköğretim Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi’nin
Çerçeve 5’inci maddesinin aşağıdaki şekilde değiştirilmesini arz ve teklif
ederiz.
 Erkan Haberal  Zihni
Açba Erkan Akçay
 Ankara Sakarya Manisa
 Ruhi Ersoy Ahmet
Selim Yurdakul Mehmet Necmettin Ahrazoğlu
 Osmaniye Antalya Hatay
MADDE 5- 4/11/1981 tarihli ve 2547 sayılı Yükseköğretim
Kanununun geçici 55 inci maddesinin ikinci fıkrası aşağıdaki şekilde
değiştirilmiştir.
“30 uncu maddede öğretim üyeleri için öngörülen
emeklilik yaşı, öğretim görevlilerinin istekleri hâlinde yetmiş iki yaşın
doldurulduğu tarihtir. Bu uygulama, 31 Aralık 2023 tarihine kadar devam eder.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet katılıyor mu?
MİLLÎ
EĞİTİM BAKANI NABİ AVCI (Eskişehir) – Katılmıyoruz Sayın Başkanım.
BAŞKAN
– Önerge hakkında konuşmak isteyen Ankara Milletvekili Erkan Haberal.
Buyurun
Sayın Haberal (MHP sıralarından alkışlar) 
ERKAN
HABERAL (Ankara) – Sayın Başkan, sayın milletvekilleri; 5’inci madde hakkında
Milliyetçi Hareket Partisi olarak verdiğimiz önerge üzerinde söz almış
bulunuyorum. Hepinizi saygıyla selamlarım.
Ülkemizde
109 devlet üniversitesi, 76 vakıf üniversitesi, 8 vakıf meslek yüksekokulu
olmak üzere, toplam 193 üniversite bulunmaktadır. Askerî yükseköğretim
kurumları, Emniyet teşkilatına bağlı yükseköğretim kurumu, Kuzey Kıbrıs Türk
Cumhuriyeti üniversiteleri ve özel statülü devlet üniversiteleri de
düşünüldüğünde, ön lisans, lisans ve lisansüstü eğitim veren kurumlarımızın
sayısı oldukça artmıştır. Yeni yükseköğretim kurumu açılması demek, yeni
programların açılması demektir. Yeni açılan veya açılacak programların da
açılma kriterlerinde, öğrenci alımlarında, öğretim üyesi sayısı ve durumu da
önemlidir. 
2547
sayılı Yükseköğretim Kanunu’nun 30’uncu maddesi hem vakıf hem de devlet
üniversitelerini kapsamaktadır. Ancak öğretim üyeleri devlet üniversitelerinde
67 yaşını doldurduklarında emekli edilirken vakıf üniversitelerinde 67 yaşından
sonra da hâlâ hizmet verip çalıştırılmaları devlet üniversitelerinde ise 67
yaşından sonra emekliye sevk edilmeleri en temel olarak eşitlik ilkesine
aykırıdır. 
Ayrıca,
doçentlik sınav jürisinde görev alabilmek için, öğretim üyesinin devlet veya
vakıf üniversitesinde 2547 sayılı Kanun’un 26’ncı maddesi hükümlerine göre
profesör olarak atanmış ve 72 yaşını doldurmamış olması şarttır. 
5467,
5662 ve 5765 sayılı Kanun’la kurulan üniversitelerde görev alanlar ve yaş
haddinden emekli olup vakıf üniversitelerinde çalışanlar çalışmaları nedeniyle
72 yaşına kadar doçentlik sınavlarında görev alabilmektedirler, devlet
üniversitelerinde ise 67 yaşında yaş haddinden emekli edilmelerinden dolayı
doçentlik sınavlarında görev alamamaktadırlar. Öğretim üyesi profesörlerin
doçentlik jüri üyesi olabilmeleri için 72 yaş son olarak belirlenmişken 67
yaşında yaş haddinden emekli edilmeleri nedeniyle doçentlik jüri üyeliği
yapamamaktadırlar. Hayatını bilime adamış, öğrenci ve asistan yetiştirmiş,
unvanı profesör olan öğretim üyelerinin 67 yaşını doldurduğunda çalıştıkları
devlet üniversitesinden ilişiği kesilmektedir. Akademik çalışmalara, bilim
üretmeye, öğrenci ve akademisyen yetiştirmeye devam etmek isteyen öğretim üyesi
profesörler bunun için farklı yol ve yöntem aramaktadırlar. Başka meslekler için
67 yaş ileri bir yaş, emekliliği çoktan gelmiş bir yaş dilimi gibi görünse de,
akademik hayatta, öğretim üyeliğinde bu böyle değildir. Bunun en önemli ve
anlamlı örneğini geçtiğimiz günlerde Profesör Doktor Aziz Sancar 69 yaşında
Nobel Kimya Ödülü’nü alarak göstermiştir. Profesör Doktor Aziz Sancar 69
yaşında North Carolina Üniversitesi Biyokimya ve Biyofizik Bölümünde hâlen
çalışmaktadır. Bu da gösteriyor ki akademik dünyada bilim insanları her yaşta
üretmeye devam etmektedir. 
Yukarıda
sadece bir kısmını bahsettiğimiz sebeplerden dolayı, devlet üniversitelerinde
çalışan öğretim üyelerinin 67 olan emeklilik yaşının isteğe bağlı olarak, şayet
öğretim üyesinin kendisinin istemesi hâlinde 72 yaşına çıkarılmasını teklif
ediyoruz. Bunların yanında, ülkemizdeki yükseköğretim kurumlarının sayısına,
öğrenci kapasitelerine ve öğrenci mevcutlarına bakıldığında öğretim üyesi
sayısının yeterli olmadığı görülmektedir. Doktorasını bitirmiş öğretim üyesi
adaylarının, yardımcı doçent, doçent ve profesör kadrolarında atama
kriterlerini taşıdıkları hâlde bekletilen, ataması yapılmayan akademisyenlerin
norm kadrolara takılmadan ivedilikle atamalarının yapılması, kadrolarının
verilmesi, bilim dünyasına, akademik hayata katkı sağlamaları beklenmektedir. 
Sayın
milletvekilleri, önergemize destek olacağınız umuduyla hepinize teşekkür
ediyor, saygılar sunuyorum. (MHP sıralarından alkışlar)
BAŞKAN
– Teşekkürler Sayın Haberal.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Bir
sonraki önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 12 sıra sayılı Kanun Teklifi’nin 5’inci maddesinin aşağıdaki şekilde
değiştirilmesini arz ve teklif ederiz.
Lale Karabıyık (Bursa) ve arkadaşları
MADDE
5- 4/11/1981 tarihli ve 2547 sayılı Yükseköğretim Kanununun geçici 55 inci
maddesinin ikinci fıkrasının son cümlesinde yer alan “31 Aralık 2015” ibaresi
“31 Aralık 2017” şeklinde değiştirilmiştir.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım. 
BAŞKAN
– Hükûmet katılıyor mu?
MİLLÎ
EĞİTİM BAKANI NABİ AVCI (Eskişehir) – Katılmıyoruz Sayın Başkan. 
BAŞKAN
– Önerge üzerinde söz isteyen Bursa Milletvekili Lale Karabıyık.
Buyurun
Sayın Karabıyık. (CHP sıralarından alkışlar)
LALE
KARABIYIK (Bursa) – Sayın Başkan, değerli milletvekilleri; şimdi, önce, bir
kavram kargaşası var, onu düzeltmek istiyorum. Bu arada, belirteyim ki ben
yirmi yedi yıl akademisyendim ve on dört yılı idari görevlerle geçti. Bu
nedenle, kamuoyunun yanlış bilgilenmemesi açısından buradaki konuşmalarda,
sosyal medyada ve televizyon programlarında söylenen yanlış ifadelerden birkaç
tanesinin düzeltilmesi gerektiğini düşünüyorum. 
Şimdi,
efendim, öncelikle, ilgili madde, bütün devlet üniversitelerinde çalışan
öğretim üyelerini değil, sadece yeni kurulan devlet üniversitelerinde çalışan
öğretim üyelerinin 67 yaş sınırını 72’ye çıkarıyor. 
İkincisi:
Bu maddede adı geçen, “öğretim üyeleri”dir, “öğretim görevlileri” değildir
çünkü ikisi farklı kavramlardır. Öğretim görevlileri zaten 65 yaşa kadar devam
edebiliyorlar. Burada adı geçen, öğretim üyeleridir, yardımcı doçent, doçent ve
profesör unvanında olanlardır. Onun için bunun altını çizmek istedim çünkü
sosyal medyada sanki hepsi uzatılıyormuş gibi bir yanlış anlama var.
Şimdi,
önce, şu anda devlet üniversitelerinde 67 yaşını doldurmuş öğretim üyelerinin
ne yaptıklarını ifade edeyim. 67 yaşını dolduran bir öğretim üyesi, eğer tekrar
ders vermeye devam etmek istiyorsa gerçek uygulamada, bütün devlet üniversitelerinde,
31’inci maddeye göre, SGK’yla ücretlendirilerek tekrar derse girebilmekte ancak
bunun için de bölümün olumlu karar vermesi lazım ki bu noktada da genç öğretim
üyeleri, bu konuda tercih etmiyorlar kendilerine ders kalsın isteği sebebiyle. Peki,
başka ne yapar 67 yaşını doldurmuş bir öğretim üyesi? Eğer bulunduğu ilde vakıf
üniversitesi varsa orada ders verir ya da 67 yaşını dolduran öğretim üyesi,
uygulamada işte adı geçen gelişmekte olan, yeni kurulan üniversitelere geçerek
orada öğretim üyeliğine 72 yaşına kadar devam eder. 
Şimdi,
konuyu başka bir açıdan alalım. Bu madde neden getiriliyor? Yeni
üniversitelerin akademisyen ihtiyacını karşılayabilmek için ama “ÖYP” diye bir
kavram var, Öğretim Üyesi Yetiştirme Programı. Bakın, bu program özellikle yeni
üniversitelere öğretim üyesi yetiştirmek için açıldı ve 15 kadro tahsis edildi.
Burada, yeni kurulan devlet üniversitelerinde, takdir edersiniz ki öğretim
üyesi yetersizliğinden dolayı yüksek lisans ve doktora programı
yapılamamaktadır. ÖYP’yle bu araştırma görevlilerinin kadroları verilir yeni
kurulan devlet üniversitelerine ama -kontenjan dediğimiz çok teknik ayrıntıya
girmeyeyim- eğitimleri büyük üniversitede yaptırılır, daha sonra da o büyük
üniversitede, gelişmiş üniversitede doktorasını bitirenler gelişmekte olan
üniversitelerin kadrolarına yerleştirilir, iade edilir. Şu anda gelinen noktada
ÖYP programı feshedilmiş durumda, bitmiş durumda ancak şu ana kadar
yetişenlerin de gittikleri illerdeki üniversitelerde kadroları yok. ÖYP çok
karışık bir şekilde şu ana kadar geldi, çok mağdur verdi. Bir taraftan ÖYP’nin
ne olacağı belli değil. Geçen hafta “ÖYP kaldırıldı.” dendi, ondan sonra bir
beş gün geçti aradan, dendi ki: “ÖYP’yle tekrar devam ediyoruz.” “Bir açıktan
atama” dendi, sonra tekrar ÖYP’ye geçildi. Şu anda üniversitede enstitüde
öğretim gören “50/d asistanı” var, “33” dediğimiz kadro var, ÖYP var. Demek
istiyorum ki aslında “bir dekan, bir mekân” anlayışıyla kurulan bu
üniversitelerde öğretim üyesinin daha nasıl yetiştirileceği bile bir planlama
dâhilinde değil. Şu anda bir sonraki sene nasıl öğretim üyesi alacağını, hangi
yolla asistan istihdam edeceğini üniversiteler bilmiyorlar. İşte bu konuda bir
politikaya ihtiyaç var, belirsizlik burada. Oysa vatandaş, çocuğunu
üniversiteye gönderiyor ama bu üniversitelerin henüz öğretim üyesi ihtiyacını
nasıl karşılayacağı dahi belli değil. 
Son
olarak şunu ifade etmek isterim ki, lütfen, burada kalıcı, sürdürülebilir bir
politika geliştirmek lazım. Bunun gereğinin altını çizmekte fayda buluyorum.
İkincisi, tüm eğitim kurumları, başta üniversiteler olmak üzere asla siyasetin
arka bahçesi olmamalıdır. 
Teşekkür
ediyorum. (CHP sıralarından alkışlar) 
BAŞKAN
– Teşekkürler Sayın Karabıyık.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Bir
sonraki önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin 5’inci maddesinde yer alan "31
Aralık 2016" ibaresinin "30 Haziran 2016" olarak
değiştirilmesini arz ve teklif ederiz.
Kadri Yıldırım (Siirt) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılamıyoruz Sayın
Başkan.
BAŞKAN
– Hükûmet katılıyor mu?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılamıyoruz.
BAŞKAN
– Önerge hakkında söz isteyen Siirt Milletvekili Kadri Yıldırım.
Buyurun
Sayın Yıldırım. (HDP sıralarından alkışlar) 
KADRİ
YILDIRIM (Siirt) – Sayın Başkan, değerli milletvekilleri; tekrar, hepinizi
saygılarımla selamlıyorum. 
Benden
önceki hatip, siyasetin arka bahçesi olmaması gerektiğine dikkat çekti YÖK’ün
ve yükseköğretimin. Aynı şekilde, YÖK’ün, yükseköğretimin özerk ve özgürlükçü
bir yapıya kavuşturulmasının çok daha önemli olduğunu söyledi. Ben de katılıyorum.
Mardin Artuklu Üniversitesi ile YÖK arasındaki bağlantıdan yola çıkacağım. 
Bilindiği
gibi, Mardin Artuklu Üniversitesi bünyesinde kurulmuş olan Kürdoloji Bölümü
birçok ilke imza attı. Bu bölüm, ilk kez lisans bölümünü yürüttü, ilk kez
yüksek lisans bölümünü yürüttü. 1.500 civarında mezun verdi. 40 kadar kadrolu
öğretim elemanı yurt içinden ve yurt dışından istihdam etti. Sayın Millî Eğitim
Bakanımız buradadır. Biliyor. Kendileriyle görüşmelerimiz oldu. Millî Eğitim
Bakanlığının seçmeli Kürtçe derslerini bu bölümümüz hazırladı. 
Sıra
doktora programına geldiğinde, bunun için YÖK’e müracaat ettik. İki yıl geçti.
Hâlâ bu doktora talebimize bir cevap, bir onay verilmedi. Oysa Mardin Artuklu
Üniversitesinin dışında da bazı üniversitelerin bünyesinde Kürt dili bölümleri
açılmıştı. Bu üniversitelerde hiçbir Kürdoloji kadrosunun altyapısı olmamasına
rağmen, bunlara doktora programı onayı verildi. Bunu anlamakta doğrusu güçlük
çekiyorum. Eğer sorun ben idiysem, ben artık o bölümün başkanı değilim. Üstelik
Mardin Artuklu Üniversitesinde YÖK kendine yakın bir rektörü atadı. Buna rağmen
neden Mardin Artuklu Üniversitesi Kürdoloji Bölümüne doktora onayı verilmiyor
diye YÖK Başkanımıza bir soru yöneltilmiş. Eğer doğruysa onun verdiği cevap -ki
teyit etmeye çalışacağım- gerçekten ibret vericidir. Zira, YÖK Başkanımızın bu
soruyu sorana şöyle cevap verdiği söyleniyor: “Kadri Hoca gitti ama onun
kadrosu orada devam ediyor. Ben o kadroya doktora onayı vermem.” 
Millî
Eğitim Bakanımız da burada, YÖK temsilcimiz de buradaydı; özellikle buradan
rica ediyorum, istirham ediyorum. İki yıl önceden beri şartları taşımasına
rağmen, ziyadesiyle taşımasına rağmen, Mardin Artuklu Üniversitesi Kürdoloji
Bölümüne bir an önce doktora programının neden verilmediğini soruyorum ve bir
an evvel verilmesini rica ediyorum.
İkincisi,
bu yıl topu topu 179 Kürtçe öğretmen adayı atanmak üzere müracaat etmiş. Bakın,
öbürleri ümitlerini kesmiş olmalılar ki müracaat etmediler, sadece 179 kişi
müracaat etti. Sayın Millî Eğitim Bakanımızdan bu 179 kişinin atanmasını
özellikle istirham ediyorum ki hiç olmazsa ümitleri bu atamayla birlikte
yeşersin.
Bunun
yanında, ana dilde eğitim konusunda, hem Millî Eğitim Bakanlığı hem YÖK üzerine
düşeni yapsın. Bakın, birkaç gündür mektup ve telefon alıyorum bölgedeki kanaat
önderlerinden. Gerek ana dilde eğitim gerekse Kürt sorununun öbür boyutları
konusunda bu kanaat önderlerimizin muhatap alınması elbette ki hepimizi
sevindiriyor ancak bu halkın meşru temsilcileri olan HDP vekilleri, hatta öbür
vekillerimiz, öbür partilerimiz CHP ve MHP’nin de dışlanmamak üzere topyekûn
bir muhataplık alınması çok önemlidir. Çünkü sadece muhatap kesim olarak o
saygın din adamları, şeyhler dikkate alınırlarsa bu, bölgede büyük bir
ayrıştırmaya neden olur o kesim içerisinde. Yani, devlet yanlısı âlimler,
medrese meleleri, seydaları, şeyhler ve seyitler bir de devlet yanlısı
olmayanlar… 
(Mikrofon
otomatik cihaz tarafından kapatıldı) 
KADRİ
YILDIRIM (Devamla) - …şeklinde bir kategorize oluşacak, bu da bölgede ciddi bir
sıkıntıya neden olacak ve o saygın insanlara saygın olmayan bir gözle
bakılacak. Bunun da dikkate alınmasında büyük yarar görüyorum. 
Hepinize
saygılarımı arz ediyorum. (HDP sıralarından alkışlar) 
BAŞKAN
– Teşekkürler Sayın Yıldırım.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
5’inci
maddeyi oylarınıza sunuyorum: Kabul edenler… Kabul etmeyenler… 5’inci madde
kabul edilmiştir. 
Sayın
milletvekilleri, yeni madde ihdasına dair bir önerge vardır…
İDRİS
BALUKEN (Diyarbakır) – Sayın Başkan…
BAŞKAN
– Buyurun Sayın Baluken.
İDRİS
BALUKEN (Diyarbakır) – Sayın Başkan, bu yeni madde ihdasına dair önerge şu anda
elimde. Bu önergede hem 5510 sayılı Sosyal Sigortalar ve Genel Sağlık
Sigortası’yla ilgili bir geçici madde eklenmesi…
ENGİN
ALTAY (İstanbul) – Duyamıyoruz Sayın Başkan, duyamıyoruz.
İDRİS
BALUKEN (Diyarbakır) – İsterseniz mikrofonu açın. 
BAŞKAN
– Buyurun, mikrofonu açayım. 
ENGİN
ALTAY (İstanbul) – İktidar milletvekillerine açıyorsunuz, muhalefete
açmıyorsunuz. 
BAŞKAN
– Açıyorum. 
Buyurun.

İDRİS
BALUKEN (Diyarbakır) – Evet, teşekkür ediyorum. 
Sayın
Başkan, şu anda verilmiş olan bu önergenin içeriğine baktığımız zaman hem 5510
sayılı Sosyal Sigortalar ve Genel Sağlık Sigortası Kanunu’yla ilgili geçici
madde eklenmesi olduğunu hem de 3213 sayılı Maden Kanunu’nun geçici 29’uncu
maddesiyle ilgili bazı düzenlemelerin yapıldığını görüyoruz.
Biliyorsunuz,
İç Tüzük’e göre, görüşülmekte olan tasarı veya teklifin konusu olmayan sair
kanunlarda ek ve değişiklik getiren yeni bir kanun teklifi niteliğindeki
değişiklik önergeleri işleme konamaz. Şu anda da görüşülmekte olan bu temel
kanunla burada bahsetmiş olduğumuz ilgili kanunların herhangi bir ilgisi
olmadığı kanaatindeyiz. 
Dolayısıyla,
bu değişiklik önergesini işleme alamayacağınızı düşünüyoruz. Bu konuda Genel
Kurulu bilgilendirmek istedik.
BAŞKAN
– Teşekkürler.
Birleşime
on dakika ara veriyorum.
Kapanma Saati: 00.16
BEŞİNCİ OTURUM
Açılma Saati: 00.34
BAŞKAN: Başkan Vekili Ahmet AYDIN
KÂTİP ÜYELER: Ömer SERDAR (Elâzığ), Özcan PURÇU (İzmir)
------0-----
BAŞKAN – Sayın milletvekilleri, Türkiye Büyük Millet Meclisinin 21’inci
Birleşiminin Beşinci Oturumunu açıyorum.
12 sıra sayılı Kanun Teklifi’nin görüşmelerine devam edeceğiz.
Komisyon ve Hükûmet burada.
Hükûmetin bir söz talebi vardır.
Buyurun Sayın Bakan.
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Sayın Başkan, sayın
milletvekilleri; 5510 sayılı Sosyal Sigortalar ve Genel Sağlık Sigortası
Kanunu’yla ilgili bir geçici madde teklifimiz oldu. Bu konuda maalesef garip
bir durumla karşı karşıyayız. 2 Aralık 2015 tarihinden itibaren Asgari Ücret
Tespit Komisyonuyla ilgili çalışmalarımızı sürdürüyoruz. Asgari Ücret Tespit
Komisyonuyla ilgili taraflar; işçi, işveren ve kamu. Yaklaşık yirmi beş-yirmi
altı gündür bu çalışmalar devam ederken asgari ücretin 1.000 liradan 1.300
liraya net bir şekilde gelmesi konusunda hemen hemen ortak bir mutabakata
varıldı. Çok doğal olarak 1.300 liralık asgari ücret konusunda şöyle bir tablo ortaya
çıktı: Özellikle işveren, ciddi bir maliyetle karşı karşıya kaldığını, normal
tasarlanan asgari ücret artışının her sene olduğu gibi enflasyon artı üzerinde
bir artış olması lazım geldiğini ama yüzde 30’luk bir artışın ciddi bir şekilde
maliyet yüklediğini ve bunun rekabet gücünü azalttığını, onun için kamu tarafından
kısmen de olsa desteklenmesi lazım geldiğini ifade etti. Yaklaşık üç dört ayrı
oturum gerçekleştirdik ve biz bunu Hükûmetle paylaştık. 
Paylaştıktan
sonra en nihayetinde şöyle bir değerlendirme ortaya çıktı ve bu değerlendirmeyi
de Meclisimizde bir şekilde bir geçici önergeyle birlikte ortaya koymak
istedik. Değerlendirme şu: Bugün yaklaşık 5,3 milyon asgari ücretli var yani
Eylül 2015 tarihi itibarıyla yaklaşık 5 milyon 300 bin asgari ücretli var. Ve
bu asgari ücretlilerin aldıkları maaş 1.005 lira. Eğer 1.300 lira bugün
olsaydı, 1.000 lira ile 1.300 lira bandı arasındaki asgari ücretli sayısı 8
milyon 520 bin olacaktı. Biz de şunu sağladık: Bu 8 milyon 520 bin kişiye bir
destek ortaya koyalım. Çünkü, yüce Meclis şunu takdir eder ki mikro ölçekli
işletmelerin kendi içerisinde çalışanlarının yüzde 70’i ile yüzde 75’i arası
asgari ücretlidir, yani özellikle küçük, orta boy işletmelerin. Mikro ölçekli
işletmeleri korumak adına bir desteğin ortaya konulması, hem sivil toplum
örgütleri hem işveren tarafları hem girişimciler tarafından bizden istendi.
Tabii ki arkadaşlarımızın şöyle bir değerlendirmesi var: Niçin bugüne kaldı?
Yine takdir edersiniz ki Türkiye bir bütçe yapıyor. Biz bu bütçe taslağı
içerisinde neyi, ne kadar karşılayabileceğimizi ve hangi maliyeti ne kadar
karşılayabileceğimizi düşünmeliydik. Yaklaşık bir haftadır, on gündür, geçici
bütçenin dışında, genel bütçeyle ilgili çalışmalarımız bir noktaya geldi ve
biz, bugün ancak, bu bütçede ne kadar bir yükü işverenden alabiliriz diye bir
tabloyla karşı karşıya kaldık. İşverenin ortalama yükü, bir asgari ücretli
karşılığında toplam yükü 274 lira. Bu 274 liranın bir kısmının paylaşılması
konusunda bir talepleri var. Bunu işçiler de kabul ettiler ve ortak açıklama
yaptılar. Gerek TÜRK-İŞ gerekse de diğer sendikalar, özellikle Sayın
Başbakanımızın da katıldığı son çalışma meclisinde “Evet, bu makuldür çünkü
eğer böyle bir tablo ortaya çıkarsa kayıt dışına sevk eder, böyle bir tablo
ortaya çıkarsa -Allah korusun- işten çıkarmalar olur ve böyle bir tablo ortaya
çıkarsa Türkiye'nin dünyadaki rekabet gücü azalır.” diye bir iddia ortaya
konuldu, ki bu iddia sabit ve doğru bir iddiadır. Bunun üzerinden yaptığımız
çalışmalarda, bu 274 liranın bir kısmının genel bütçe içerisinden karşılanması
konusunda bir mutabakata varıldı, daha doğrusu, Hükûmetimiz böyle bir karara
vardı. Ve bugün de bunu -yani 8 milyon 500 bin, toplam 12 milyon 800 bin
civarında aktif sigortalı sayısı var; 337 bin, 340 bin civarında kamu çalışanı
var, kamu sigortalısı var, kamu işçisi var- toplam 13 milyonu aşan bir rakam
üzerinden konuşuyoruz. 
Şunu
yapabilirdik: Bütün ücretlilere bir pey verilebilirdi ama bunu yapmadık.
Sadece, burada, özellikle asgari ücretlilerin haklarını muhafaza edebilmek ve
asgari ücretli çalıştıran işletmelere bir rahat hareket edebilme kabiliyeti
sağlayabilmek ama bunu da istihdam için yapabilmek. Bunu getirirken de şunu
sağladık: Yine, bu işletmelere önemli bir açılım daha ortaya koyduk ki bu da
istihdamı ve asgari ücretli sayısını, daha doğrusu, istihdamı artırmaya yönelik
bir anlayışı gerektirdi. Geçen yıl -2015 yılında- kaç kişi çalıştırıyorsa
asgari ücretli, onun kapasitesinin artırılmasına yönelik, eğer yüzde 10 bir
artış sağlayacaksa biz onu karşılayacağımızı da taahhüt ediyoruz yani bu hem
büyümeyi teşvik hem istihdamı teşvik hem rekabeti teşvik açısından. Bütün
bunları, içeride, Cumhuriyet
Halk Partisi Grubumuzla, Milliyetçi Hareket Partisi Grubumuzla ve HDP
Grubumuzla konuştuk ve anlattık, makul bir şekilde bu değerlendirmeleri
gerçekleştirdik. Ve en sonunda HDP Grubu bizim aramızdan ayrıldı ve buna da
makuliyetin dışında hiçbir şey söylemedi, “Bunu getirebilirsiniz.” dedi ve biz
bunu getirdik. 
Şimdi, şunu söyleyeyim: Türkiye Cumhuriyeti devletinde
oturduğumuz bu Büyük Millet Meclisinin sorumluluğu olan bir millet ve halk var
ve bu süreçte, işçi-işveren ilişkilerinde kamu asgari ücreti belirlerken
-burada kamuda çalışan, geçmiş dönemde bu meselelerin içerisinde olan çok
kıymetli şahsiyetler de var- hiçbir zaman bu, 30 Aralık ve 31 Aralığı
aşmamıştır. Şimdi, ilk kez böyle bir belirsizlik bizi yılbaşından sonraya
taşıyacak. Ben bunun doğru olmadığını düşünüyorum ve bunun siyasi saikle
yapıldığını düşünüyorum. Bunun neresinde işverene bir kıyak var? Tam tersi,
bugün işveren belki verdiğimize de itiraz edecek, “Yetmeyecek.” diyecek ve şu
çok nettir ki sadece bir kaos oluşturur bu, başka hiçbir şey oluşturmaz. Çok
doğru olmadığını ve bu sorumluluğun bu Meclis tarafından alınmaması lazım
geldiğini de düşünüyorum. Netice itibarıyla, “Bu, 1 Ocaktan sonra, işte bildirgeler
daha sonra verilsin…” Niye böyle bir karmaşıklığın içerisine girelim? Niye
böyle bir yanlışlığın içerisine girelim? Sebebi ne? Bunun mantıklısı ne? 
Yani, ben İŞKUR’dan da Çalışma Bakanı olarak sorumluyum.
Birçok işveren şu anda, bir ay ihbar süresi olduğu için, bu asgari ücreti
taşıyamayacakları için toplu işten çıkarmalara doğru yöneldi. Bunu mu yapalım
yani? Buna bir şekilde “Hadi bunu gerçekleştirin, istediğiniz gibi yapın.” mı
diyelim? Bunun çok yanlış olduğunu düşünüyorum. Biz bu önergeyi geri çekeriz
ama bunun doğru olmadığını ve çalışma hayatında, barış aradığımız çalışma
hayatında yeni bir kaotik durumun ortaya çıkacağını net bir şekilde ifade etmek
istiyorum ve bunun zinhar yani işverene bir kıyak olarak nitelendirilmesini de
son derece absürt bir yaklaşım olarak değerlendiriyorum, haksız da bir
yaklaşım. Neresinde böyle bir davranış
yapılabilir ki? Yani, siyaseten birbirimize karşı olabiliriz ama milletten ne
istiyoruz? 14 milyon insandan ne istiyoruz?
Beyler, biz maaşlarımızı bu insanların verdiği
vergilerden alıyoruz; asgari ücretliden de alıyoruz, işverenin verdiği vergiden
de alıyoruz. Sorumluluklarımızı yerine getirmek zorundayız. Ha, bunu ocak
ayından sonra da yapabiliriz fakat yapılan davranışın, özellikle HDP Grubu
tarafından yapılan davranışın son derece yanlış olduğunu ve sorumsuzluk
içerdiğini ifade etmek istiyorum. 
BAŞKAN – Teşekkürler Sayın Bakan. 
ÇALIŞMA VE SOSYAL GÜVENLİK BAKANI SÜLEYMAN SOYLU
(Trabzon) – Yapılacak başka bir şey yok, herhâlde önergeyi geri çekiyoruz. 
BAŞKAN – Evet, önerge geri çekilmiştir. 
İDRİS BALUKEN (Diyarbakır) – Sayın Başkan…
BAŞKAN – Buyurun Sayın Baluken. 
İDRİS BALUKEN (Diyarbakır) – Sayın Başkan, burada,
tabii, Sayın Bakanın açıklamalarından sonra HDP Grubu olarak konuya açıklık
getirmek için bir açıklama yapmaya ihtiyaç var çünkü bir kaosa sebebiyet
vermek, absürt bir yaklaşım içerisinde olmak gibi hiçbir Bakana da yakışmayan
bir üslupla konuştu. 
BAŞKAN – Buyurun yerinizden, mikrofonu açıyorum. 
İDRİS BALUKEN (Diyarbakır) – Garo Paylan cevap verecek.

BAŞKAN – Sayın Paylan’ın mikrofonunu açalım. 
GARO PAYLAN (İstanbul) – Değerli milletvekilleri, bu
konuyla ilgili önergeyi içeride görüştük ve biz eleştirilerimizi söyledik
sırasıyla. Ve nihayetinde Süleyman Sadi Bey “İmzalayacak mısınız?” diye
sorduğunda “Hayır, imzalamayacağız.” dedim ve Partimle görüşeceğim.” dedim. 
Gerekçelerimi de söyleyeyim. Bir sefer, böyle bir
önerge bugüne bırakılmamalıydı tabii ki. Özellikle de böyle bir yasanın, torba
yasanın arasına sokulmamalıydı. Ve diğer gerekçelerimiz de şu şekilde:
Öncelikle uluslararası rekabetten bahsetti Sayın Bakan. Bakın, asgari ücretin 1
Ocak 2015’teki karşılığı yani bin liranın karşılığı 462 dolar. O zaman da 950
küsur liraydı sanıyorum. Şimdiki 1.300 TL’nin karşılığı 442 dolar yani geçen
senenin altındayız dolar karşılığı olarak. Eğer ki uluslararası alana mal satan
işverenlerimiz varsa bu anlamda dolar karşılığı daha az bir dolar ödüyoruz
asgari ücretliye. Bu tez bir sefer yanlış.
Kayıt
dışına sürüklemez çünkü herkes aynı rakamı ödeyecek. Yıllardır işveren
biliyoruz ki -piyasadan gelen insanlar var- hep düşük gösterir yani şu anda 5,3
milyon asgari ücretle çalışanın -hepimizin onaylayacağı gibi- üçte 2’si zaten
asgari ücret almıyorlar, daha yüksek bir rakam alıyorlar; yıllardır bu böyle ve
işveren hem kamuyu bu anlamda zarara uğratıyor hem de işçinin düşük
gözükmesiyle emeklilik hakkı dâhil pek çok hakkını gasbediyor. 
Bir
maddemiz daha var önergede, içeride eleştirisini sunduğumuz. Zaten “asgari
ücret” dediğimiz açlık sınırının altında olan hâlâ bir rakam. Yani şu anda
açıklanan rakamlara göre 1.400 lira civarında bir açlık sınırı var. 1.300 lira
bunun altında. Bizim önerimiz seçim bildirgemizde 2 bin TL’ydi, CHP’nin
önergesi 1.500 TL’ydi, MHP’nin önergesi sanıyorum 1.600 TL’ydi.
ERKAN
AKÇAY (Manisa) - 1.400 lira.
GARO
PAYLAN (İstanbul) – 1.400.
Bu
çerçevede zaten asgari ücret bu rakamların, bütün vaatlerin altında. AKP bu
anlamda vaadini yerine getirmiştir ve işverenler de yıllardır düşük
gösterdikleri asgari ücretin ilk kez vergisini de karşılığını da işçinin
hakkını da emeklilik hakkını da karşılamak durumundadır. Bu anlamda 10 milyar
TL, bakın, kamuya bütçeden 10 milyar TL yük getirecek bir adımı atacaktınız
burada; 10 milyar TL tam. 
Bu
çerçevede bu 10 milyar TL’nin işveren tarafından ödenmesi ve sosyal politikalar
dâhil, eğitim politikaları dâhil, bu politikalara harcanması yönünde talebimiz
var. Bu anlamda bu önergenin çekilmesi hayırlıdır ve bir daha da gelmemesini
umut ediyoruz.
Teşekkür
ederim. (HDP sıralarından alkışlar)
BAŞKAN
– Teşekkürler.
Komisyon
Başkanının bir söz talebi var.
Buyurun
Süreyya Sadi Bilgiç.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sayın Başkan,
teşekkür ediyorum.
Öncelikle
Sayın Paylan, “Süreyya Sadi”, onu bir düzelteyim; hani, Komisyonda da beraber
çalışacağız.
İkinci
olarak da içeride bunu konuştuk. İçeride mutabakat oluştuğu içindir ki ben size
imza atıp atmayacağınızı sordum, aynı şekilde diğer gruplara da sordum. Bu
Hükûmet tarafından önerildiği için… Dikkat ediyorsanız bizim parti grubumuzun
milletvekilleri tarafından da değil de Çalışma ve Sosyal Güvenlik Bakanının
imzasıyla bu önergenin içeriye sunulmasının sebebi de aynı şekilde diğer
muhalefet partisinden arkadaşlarımızın da bunun Hükûmet tarafından verilmesi
noktasında görüş bildirmelerinden olmuştur.
Ayrıca,
en son önerge içeriye verilmeden önce de ben sizin ve Sayın Baluken’in önüne
geldim, “Asgari ücretle ilgili önergeyi veriyorum.” dediğimde “Tamam.”
denildiği için de bu önergeyi götürdüm ben elimle teslim ettim. Demek ki biraz
daha net, işte, bu 5510, burada Madencilik Kanunu, ki yer altı maden
işletmelerinde, kömür işletmelerinde çalışan madencileri de farklı şekilde
kapsayan düzenlemeler var diye bunları ayrı belirtmek gerekiyormuş ama bir
dahaki sefere o şekilde yaparız.
Teşekkür
ederim.
BAŞKAN
– Teşekkür ediyorum.
İDRİS
BALUKEN (Diyarbakır) – Sayın Başkan… 
BAŞKAN
– Sayın Baluken…
İDRİS
BALUKEN (Diyarbakır) - Bir açıklama yapmaya ihtiyaç var.
BAŞKAN
- Bitirelim ama lütfen.
Buyurun.
İDRİS
BALUKEN (Diyarbakır) – Teşekkür ediyorum Sayın Başkan.
Ben
de Sayın Komisyon Başkanının açıklamasını hayretle dinledim. Yani, demin Plan
ve Bütçe Komisyonu üyemizin içeride bu önergeye onay verdiklerini ifade
etmişlerdi. Komisyon üyemize sorduğumuzda böyle bir onay vermediğini ifade
etmişti. Şimdi Komisyon Başkanı beni de dâhil ederek bu önergeye onay
verdiğimizi ve bir mutabakat sağlandığını ifade ediyor. Bu bilgi kesinlikle
doğru değildir. 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sayın Baluken,
önünüze geldim sordum; bütün gruplara sordum, size
de sordum.
İDRİS
BALUKEN (Diyarbakır) – Biz, bu kadar önemli konularda bu Meclisin teamüllerine
ve İç Tüzük’e uygun bir şekilde yasama tekniklerinin uygulanmasını hep
savunduk, bundan sonra da savunacağız. Böylesi önemli bir konuda siyasi
partilerle görüşmeden, Komisyonda gerekli tartışmalar yapılmadan böyle son
dakika önergeleriyle getirip burada ilgisiz bir şekilde tartışılırsa tabii ki Halkların Demokratik Partisi
muhalefetten gelen denetim yetkisini kullanır. 
Kaldı ki sabahtandır yine hayretle dinliyorum, sanki
burada asgari ücretin 1.300 TL olmasını engellemişiz gibi bir algı yaratılıyor.
Ne alakası var? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Doğru.
İDRİS
BALUKEN (Diyarbakır) - Biz
o ücretin daha fazla olması gerektiğini düşünüyoruz ve bunu seçim bildirgemizde
de ifade etmişiz. Ama burada işverene binecek olan yükü hazineden karşılamak
demek, Türkiye’deki vergilendirme sistemi içerisinde bu yükü tekrar yoksul,
emekçi halklara bindirmek demektir. Bizim açımızdan bu durumun kabul edilebilir
herhangi bir yönü yoktur. Kaldı ki bu, büyük, orta ve küçük ölçekteki
işletmeler açısından bir eşit rekabet ortamı falan da getirmiyor. 
Hem yasama tekniği hem de içerik açısından bu belirtmiş olduğumuz hususlardan dolayı bu
önergenin çekilmesi gerektiğini düşünüyoruz.
Teşekkür ediyorum.
BAŞKAN – Teşekkür ediyoruz Sayın Baluken.
Yeni madde ihdasına ilişkin önerge geri çekilmiştir.
Şimdi, teklifin 6’ncı maddesindeki görüşmelere
kaldığımız yerden devam edeceğiz. 
6’ncı madde üzerinde iki adet önerge vardır, şimdi bu
önergeleri okutuyorum:
Türkiye Büyük Millet Meclisi
Başkanlığına
Görüşülmekte olan 12 sıra sayılı Kanun Teklifi’nin
6’ncı maddesinde yer alan Geçici Madde 12’nin aşağıdaki gibi değiştirilmesini
arz ve teklif ederiz. 
 İdris Baluken Çağlar
Demirel Ayhan Bilgen
 Diyarbakır Diyarbakır Kars
 Berdan Öztürk Burcu
Çelik Özkan
 Ağrı Muş
"1)
1/1/2017 tarihine kadar, Hazinenin veya Devlet Su İşleri Genel Müdürlüğünün
mülkiyetinde veya Devletin hüküm ve tasarrufu altında bulunan deniz ve iç
sularda veya bu yerlerden su alınarak karada yapılacak su ürünleri üretim
tesislerinde veya bu alanları ıslah etmek suretiyle projeye dayalı olarak
yapılacak su ürünleri yetiştiriciliği yatırımlarında ihtiyaç duyulan su ve su
alanları ile deniz ve iç sulardaki su ürünleri istihsal hakkının kira teknik
şartları, süreleri ve yıllık bedelleri, üretim yerlerinin özellikleri dikkate
alınarak Gıda, Tarım ve Hayvancılık Bakanlığı ve ilgili sivil toplum
kuruluşlarının bağlayıcı görüşleri doğrultusunda tespit edilir. Bu yerler,
gerçek veya tüzel kişilere, gelirleri il özel idarelerine, il özel idareleri
kaldırılan illerde ise genel bütçeye ait olmak üzere, Gıda, Tarım ve
Hayvancılık Bakanlığı tarafından ilgili STK’ların görüşleri de alınarak kiraya
verilir. Projeli olarak yapılacak yatırımlarda ihtiyaç duyulacak karasal
alanların kiralama işlemleri fıkra hükümleri çerçevesinde taşınmazın maliki
kuruluş tarafından yapılır. Bu maddenin uygulanmasına ve kiralamalara ilişkin
usul ve esaslar Gıda, Tarım ve Hayvancılık Bakanlığı tarafından çıkarılan
yönetmelikle belirlenir."
BAŞKAN
– Şimdi, maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin 6’ncı maddesinin aşağıdaki şekilde
değiştirilmesini arz ve teklif ederiz.
Saygılarımızla.
 Ali Özcan Tahsin
Tarhan Dursun Çiçek
 İstanbul Kocaeli İstanbul
 Kemal Zeybek Haydar
Akar Haluk Pekşen
 Samsun 
Kocaeli Trabzon
“Madde
6 - 13/2/2011 tarihli ve 6111 sayılı Bazı Alacakların Yeniden Yapılandırılması
ile Sosyal Sigortalar ve Genel Sağlık Sigortası Kanunu ve Diğer Bazı Kanun ve
Kanun Hükmünde Kararnamelerde Değişiklik Yapılması Hakkında Kanunun geçici 12
nci maddesi aşağıdaki şekilde değiştirilmiştir. 
“Geçici
Madde 12 - (1) 1/1/2017 tarihine kadar, Hazinenin veya Devlet Su İşleri Genel
Müdürlüğünün mülkiyetinde veya Devletin hüküm ve tasarrufu altında bulunan
deniz ve içsularda veya bu yerlerden su alınarak karada yapılacak su ürünleri
üretim tesislerinde veya bu alanları ıslah etmek suretiyle projeye dayalı
olarak yapılacak su ürünleri yetiştiriciliği yatırımlarında ihtiyaç duyulan su
ve su alanları ile deniz ve içsulardaki su ürünleri istihsal hakkının kira
teknik şartları, süreleri ve yıllık bedelleri, üretim yerlerinin özellikleri dikkate
alınarak Gıda, Tarım ve Hayvancılık Bakanlığınca tespit edilir. Bu yerler,
gerçek veya tüzel kişilere, gelirleri il özel idarelerine, il özel idareleri
kaldırılan illerde ise genel bütçeye ait olmak üzere, Gıda, Tarım ve
Hayvancılık Bakanlığı tarafından kiraya verilir. Projeli olarak yapılacak
yatırımlarda ihtiyaç duyulacak karasal alanların kiralama işlemleri bu madde
hükümleri çerçevesinde taşınmazın “maliki kuruluş tarafından yapılır. Bu
maddenin uygulanmasına ve kiralamalara ilişkin usul ve esaslar Gıda, Tarım ve
Hayvancılık Bakanlığının görüşü alınarak Maliye Bakanlığı tarafından çıkarılan
yönetmelikle belirlenir.”
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz. 
BAŞKAN
– Hükûmet katılıyor mu?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz. 
BAŞKAN
– Önerge hakkında söz almak isteyen Trabzon Milletvekili Haluk Pekşen. 
Buyurun
Sayın Pekşen. (CHP sıralarından alkışlar)
HALUK PEKŞEN (Trabzon) - Sayın Başkan, saygıdeğer
milletvekilleri; bu, esasen konuşacağımız konu, belki de Parlamentonun
gündeminde özel olarak belirlenmesi ve uzun bir süre tartışılması gereken bir
konu.
Bizim,
Türkiye'nin Mısır'la ilişkilerinin bozulduğu tarihe, bozulduğu şekle ciddi anlamda
bakmamız gerekiyor. Türkiye-Mısır ilişkileri tam da Türkiye'yle Mısır arasında
Akdeniz'in ekonomik bölgeler paylaşım sözleşmesi imza aşamasında bozulmuştur.
Bunun önemi nedir? Bunun önemini size teknik verilerle anlatayım.
Güney
Kıbrıs Rum Yönetimi’nin gaz arama, petrol arama için sözleşme yaptığı enerji
şirketi açıklamasında “5 ila 8 trilyon kübik fit doğal gaz rezervi bulduk.”
demiştir. Bunun Türkçe meali şu: Avrupa Birliğinin tam yüz yıllık gaz
ihtiyacını karşılayacak bir rezerv tespit edilmiş. Peki, nerede tespit edilmiş
bu rezerv? Tam da Akdeniz'de, Türkiye'nin de ekonomik pay iddia ettiği sahanın
içerisinde. Tam da bu aşamada Mısır'da bazı şeyler oluyor, o, Mısır'daki bazı
şeylerden sonra Türkiye'yle Mısır'ın arası açılıyor ve bugün gelinen noktada ne
yazık ki o bölgedeki gaz rezervi Türkiye'nin kontrolü dışında devam ediyor.
Esasında, bölgenin gaz rezervi bu bulunan rezerv değil tabii ki. Birleşik
Devletler Jeolojik Araştırma Kurumunun 2010 tarihli raporunda, bizzat Doğu
Akdeniz'de 1 milyar 763 milyon varil petrol, 223.242 trilyon fit metreküp gaz
rezervi öngörüldüğü açıklanmış.
Şimdi,
bunun önemi, demek ki Akdeniz bölgesinde şu anda görüşmesi devam eden iki
anlaşma var. Bir, İsrail, Kıbrıs Rum Yönetimi ve Yunanistan arasında Akdeniz'in
ekonomik paylaşım anlaşması var. Böyle bir anlaşmada Türkiye'ye öngörülen
ekonomik saha, Antalya Körfezi, buraya mahkûm edilmesi. Ama eğer bu anlaşmanın
dışında Türkiye yeni bir aktör olarak bu işin içerisinde kendi ekonomik
alanlarını koruyacaksa mutlaka bugünkü Mısır'la diyaloglarını kurması
gerekiyor. Bu Hükûmet İsrail’le hangi gerekçelerle diyaloğunu geliştirdiyse,
emin olun ki daha büyük bir gerekçe Mısır için de geçerli. Mısır’la eğer biz
Akdeniz’e ilişkin Deniz Hukuku Sözleşmesi’ni imzalayamaz isek, yine, münhasır
ekonomik bölge sözleşmelerini imzalayamaz isek bilin ki balıkçılık da, petrol
de, gaz da bir daha o bölgede konuşulamaz hâle gelir.
Şimdi
gelelim bu önümüze gelen yasa metnine ilişkin duruma. İki temel çıkış noktası
vardı: Bir, teknelerin sayısını azaltacaktınız, 21 binden 16 bine
düşürecektiniz. Bu büyük bir projeydi balıkçılığa ilişkin ama ne yazık ki o
projeyi yolda bıraktınız. Balıkçıların büyük bir kısmı fiilen battı, bunu
biliyorsunuz, tekneler doğru dürüst denize bile çıkmıyorlar.
İki,
avlanma sezonu planlanacaktı. Bütün balık avcılarının temel talebi av sezonunun
20 Ekim olarak, özellikle hamsi avının 20 Ekim olarak belirlenmesiydi ama
maalesef bu belirlenmedi. Şimdi, Karadeniz’de, özellikle Karadeniz Bölgesi’nde,
balıkçılıkla uğraşan esnafın büyük bir kısmı, son derece büyük teknelerle, son
derece gelişmiş teknelerle yapılan kuralsız avcılıkla neredeyse denizde balık
tutamaz bir noktaya gelmiş. Bir uygulama yapıldı Hükûmetiniz döneminde, işte,
çinekop avına bir yasak getirildi. Niçin? Denildi ki: “Çinekopları bu süre
içerisinde avlattırmazsak biraz daha büyüyecek, bunlar lüfer olacak.”
Arkadaşlar, böyle olmadığını gördüm, ortada lüfer de yok, başka da bir şey yok.
Niye? Çünkü Türkiye’nin sürdürülebilir bir su ürünleri projesi de, politikası da
yok, maalesef yok. Türkiye AKP iktidarına 5 büyük sektörle teslim edildi, hâlâ
5 büyük sektör var. Bu 5 büyük sektörden bir tanesi de Rusya krizinden sonra
ciddi bir sorun yaşamak üzere devam ediyor. Eğer Türkiye’de gerçek anlamda bir
çözüm üretilecekse, su ürünleri ve deniz ürünlerine ilişkin bir çözüm
üretilecekse bunun mutlaka bir devlet politikasına dönüştürülmesi gerekiyor,
AKP’nin de böyle bir kaygısının olmadığını düşünüyoruz.
Sahaların
kiralanması ise zaten bugüne kadar olduğu şekliyle yandaşların elindeydi,
yandaşların elinde olmaya devam edecektir. Türkiye bunları konuşmaya devam
edecektir.
Çok
teşekkür ediyorum, saygılar sunuyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 12 sıra sayılı Kanun Teklifi’nin
6’ncı maddesinde yer alan Geçici Madde 12’nin aşağıdaki gibi değiştirilmesini
arz ve teklif ederiz. 
"1)
1/1/2017 tarihine kadar, Hazinenin veya Devlet Su İşleri Gene! Müdürlüğünün
mülkiyetinde veya Devletin hüküm ve tasarrufu altında bulunan deniz ve iç
sularda veya bu yerlerden su alınarak karada yapılacak su ürünleri üretim
tesislerinde veya bu alanları ıslah etmek suretiyle projeye dayalı olarak
yapılacak su ürünleri yetiştiriciliği yatırımlarında ihtiyaç duyulan su ve su
alanları ile deniz ve iç sulardaki su ürünleri istihsal hakkının kira teknik
şartları, süreleri ve yıllık bedelleri, üretim yerlerinin özellikleri dikkate
alınarak Gıda, Tarım ve Hayvancılık Bakanlığı ve ilgili sivil toplum
kuruluşlarının bağlayıcı görüşleri doğrultusunda tespit edilir. Bu yerler,
gerçek veya tüzel kişilere, gelirleri il özel idarelerine, il özel idareleri
kaldırılan illerde ise genel bütçeye ait olmak üzere, Gıda, Tarım ve
Hayvancılık Bakanlığı tarafından ilgili STK’ların görüşleri de alınarak kiraya
verilir. Projeli olarak yapılacak yatırımlarda ihtiyaç duyulacak karasal
alanların kiralama işlemleri fıkra hükümleri çerçevesinde taşınmazın maliki
kuruluş tarafından yapılır. Bu maddenin uygulanmasına ve kiralamalara ilişkin
usul ve esaslar Gıda, Tarım ve Hayvancılık Bakanlığı tarafından çıkarılan
yönetmelikle belirlenir."
İdris Baluken (Diyarbakır) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet katılıyor mu?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz.
BAŞKAN
– Önerge hakkında söz isteyen Diyarbakır Milletvekili İdris Baluken.
Buyurun
Sayın Baluken.
İDRİS
BALUKEN (Diyarbakır) – Sayın Başkan, değerli milletvekilleri; hepinizi saygıyla
selamlıyorum.
Tabii,
bu maddede yapılan düzenleme, geçici süre uzatılmasına gidilmesi aslında olumlu
bir düzenleme ancak konuyla ilgili kalıcı çözümler üreten bir kanun maddesiyle
karşı karşıya değiliz. Kaldı ki bu madde, ilgili, asıl komisyonda da
görüşülmeden buraya gelmiş durumda. Bu, yasama tekniğinin demokratikliği
açısından son derece sorunlu bir durum. Yani komisyonlarda siyasi partilerin
görüşleri doğrultusunda yapılan bu düzenlemelerle ilgili birtakım palyatif
çözümlerden çok, kalıcı çözümler içeren yasa hazırlıkları Genel Kurula
getirilirse bu konuda daha faydalı işler yapılır düşüncesindeyiz. 
Biliyorsunuz,
biz devletin tüm karar alma süreçlerinde yerel inisiyatiflerin, yerel
yönetimlerin ve sivil toplum örgütlerinin, meslek örgütlerinin fikirlerinin
alınmasını önemsiyoruz. Burada maalesef, getirilen yasal düzenlemelerin hiçbir
tanesinde ilgili meslek örgütlerinin ya da sivil toplum örgütlerinin ya da
yerel yönetimlerin herhangi bir şekilde karar süreçlerine başvurma gibi bir
durumu söz konusu olmadığı için de bu şekilde sorunlu maddeleri, sorunlu
düzenlemeleri, eksik düzenlemeleri görüşmek zorunda kalıyoruz. Yani bir olumlu
düzenleme yapıyorsunuz ama yeterince istişare etmediğiniz için, komisyonda
yeterince tartışmadığınız için maalesef, yetersiz bir düzenleme olarak
karşımıza çıkıyor. 
Diğer
taraftan, genel olarak bu tarz düzenlemeler yapılırken hiç dikkate alınmayan bir
şey var. Yani ekolojik duyarlılık, azami kâr hırsına karşı doğayı ve çevreyi
korumayı amaçlayan bir perspektif hiçbir zaman AKP hükûmetleri döneminde
karşımıza çıkmadı. Böyle olduğu için de maalesef, ülkemizin birçok yerinde çok
ciddi sorunlarla karşı karşıya kalıyoruz. Yani yerele sorsanız, sivil toplum
örgütlerine sorsanız, birazcık ekolojik duyarlılığınız olmuş olsa bütün ülkeyi
bir HES mezarlığı hâline çevirmezsiniz, Karadeniz’in doğasını HES’lerle talan
etmezsiniz, Yırca’da insanların karşı çıkmasına rağmen zeytinlikleri tamamen
tahrip etmezsiniz, zeytin ağaçlarını bir para gibi, bir para kaynağı gibi görüp
orada bir doğa katliamı, bir ağaç katliamı yapmazsınız. Böyle düşündüğünüz için
de maalesef, nükleer santraller kurarken, bu ülkenin limanlarını sermayeye
peşkeş çekerken, madenlerini birilerine, yandaş çevrelere verirken hep yerele
rağmen siz birtakım düzenlemeler yapıyorsunuz ve bu düzenlemeler de işte
buradan çıkarmış olduğunuz palyatif yasalara sırtını bağlayarak sorun alanları
olmaya devam ediyor.
Örneğin,
seçim bölgemden ben örnek vereyim. Lice’de, bu geçen bir yıl önce,
biliyorsunuz, büyük karakol ve kalekol protestoları olmuştu. Lice’nin her
tarafında zaten karakollar var, kalekollar var. Ancak, devletin, Hükûmetin
burada “Biz Diyarbakır’a, Lice’ye bütçe ayırıyoruz, ödenek aktarıyoruz.” dediği
kalemlerin büyük bir kısmı yeni kalekolların inşaatına gidiyor. Oysa, Lice’de
kırk yıl önce olan bir depremden dolayı hâlâ insanlar geçici prefabrik evlerde
oturuyorlar. Yani, Liceliye sorsanız, kırk yıldır devletin yapması gereken
kalıcı konutu, barınma ihtiyacının karşılanmasını sizden isteyecek ama ona
sormadığınız için siz Lice’nin temel ihtiyacının sanki yeni karakollar, yeni
kalekollar olduğu üzerinden hesaplar yaparak maalesef, sorunları derinleştiriyorsunuz.
Şimdi, hani, bir çatışmalı süreci gerekçe gösteriyorsunuz ama benim söylediğim
süreçte, çözüm süreci devam ediyordu, hiçbir çatışma yoktu. Hiçbir çatışmanın
olmadığı bir dönemde Lice’yi, Bingöl’ü, Dersim’i, Ağrı’yı maalesef,
karakollara, kalekollara, güvenlik barajlarına boğdunuz.
Dolayısıyla,
bu yasama tekniğinin uygun olmadığı kanaatindeyiz. Olumlu düzenlemeler yapmış
olsanız bile, biz sivil toplum örgütlerinin, meslek örgütlerinin, yerel
dinamiklerin fikirlerine ne kadar başvurmuşsunuz diye denetlemeye devam
edeceğiz diyorum.
Genel
Kurulu saygıyla selamlıyorum. (HDP sıralarından alkışlar)
BAŞKAN
– Önergeyi oylarınıza sunuyorum…
İDRİS
BALUKEN (Diyarbakır) – Karar yeter sayısı…
BAŞKAN
– Karar yeter sayısı arayacağım.
Önergeyi
kabul edenler… Kabul etmeyenler... Önerge kabul edilmemiştir, karar yeter
sayısı vardır.
6’ncı
maddeyi oylarınıza sunuyorum: Kabul edenler… Kabul etmeyenler… 6’ncı madde
kabul edilmiştir.
Birinci
bölümde yer alan maddelerin oylamaları böylece tamamlanmıştır. 
Şimdi,
ikinci bölümün görüşmelerine başlıyoruz. 
İkinci
bölüm, 7 ila 12’nci maddeleri kapsamaktadır. 
İkinci
bölüm üzerinde söz isteyen Milliyetçi Hareket Partisi Grubu adına Antalya
Milletvekili Mehmet Günal. 
MEHMET
GÜNAL (Antalya) – Sayın Başkan, ben şahsım adına yapacağım konuşmayla
birleştireceğim, en son konuşacağım. 
BAŞKAN
– Tamam Sayın Günal. 
Halkların
Demokratik Partisi Grubu adına İstanbul Milletvekili Sayın Garo Paylan. 
Buyurun
Sayın Paylan. (HDP sıralarından alkışlar)
Süreniz
on dakikadır. 
HDP
GRUBU ADINA GARO PAYLAN (İstanbul) – Sayın Başkan, Genel Kurulun düzenini… 
BAŞKAN
– Evet, arkadaşlar, lütfen, hatip kürsüye çıktı, hatibin insicamını bozmayalım.

Buyurun
Sayın Paylan. 
GARO
PAYLAN (Devamla) – Sayın Başkan, değerli milletvekilleri; hepinizi saygıyla
selamlıyorum. 
İkinci
bölüm, maddelerle ilgili söz almış bulunuyorum. Biz kanunun bütün bu
torba yasa anlayışına veya temel yasa anlayışına karşı çıktığımızı söyledik.
Bunun bir örneğini de az önce gördük. Bu kadar önemli meselelerin araya
sıkıştırılmasının, tartışılmadan, partimde tartışılmadan ortaya konulmasının ne
kadar yanlış olduğunu gördük. Az önce, Türkiye'de 8,5 milyon insanı
ilgilendiren bir önerge geldi. Onunla ilgili içeride görüşmelerimizi yaptık.
Evet, makul de olabilir. Ancak beş dakika içinde 8,5 milyon insanı ilgilendiren
bir maddenin burada bu şekilde görüşülmemesi gerekiyordu bizce ve partimizde,
bütün partilerde ve komisyonda özellikle ayrıntılı olarak tartışılması
gerekiyordu. Umalım ki işçiden yana, emekçiden yana bir şekilde tekrar gelir ve
işçinin, emekçinin hakkının, hep düşük gösterilen, hep maaşları düşük
gösterilen -bilirsiniz işveren olanlar- işçinin emekçinin yanında olan bir
şekilde bu maddeler gelir.
İkinci
bölüm maddelerine baktığımızda, can alıcı noktanın burada öğretmen atamaları
olduğunu düşünüyoruz çünkü yalnızca 12.500 öğretmen ataması öngörülüyor. Ancak
biz şunu çok iyi biliyoruz: Hâlâ 300 bin derslik açığımız var ve yaklaşık 150
bin öğretmen açığımız var. Bu, Millî Eğitim Bakanlığının tespitleri ve atama
bekleyen 300 bin öğretmen var. Bunlar eğitim fakültelerinden mezun oldular,
öğretmenlik haklarını elde ettiler.
Sayın
Başkan, siz de dinlemiyorsunuz ama buradaki durum bu ve bu şekilde konuşulmaz.
İDRİS
BALUKEN (Diyarbakır) – Sayın Başkan, yani hatibi dinleyemiyoruz. 
BAŞKAN
- Sayın Paylan, siz konuşun.
GARO
PAYLAN (Devamla) – Ama bu şekilde konuşulur mu efendim?
BÜLENT
TURAN (Çanakkale) – Biz dinliyoruz Sayın Paylan.
OSMAN
AŞKIN BAK (Rize) – Genel Kurula hitap edin, dinliyoruz sizi.
BAŞKAN
– Gürültü yok. 
Evet,
sayın milletvekilleri, sayın hatibin insicamını bozmayalım.
OSMAN
AŞKIN BAK (Rize) – Herkes hazır ola mı geçecek seni dinlemek için ya! Konuşsana
kardeşim, dinliyoruz! Allah Allah!
GARO
PAYLAN (Devamla) – “Konuşsana!” diye konuşma lütfen. 
OSMAN
AŞKIN BAK (Rize) – Dinliyorum kardeşim ya! Ben dinliyorum seni bak burada.
GARO
PAYLAN (Devamla) – Biraz sakin ol, biraz sakin! Sakin!
BAŞKAN
– Sayın Paylan, Genel Kurula hitap edin siz.
OSMAN
AŞKIN BAK (Rize) – Evet, Genel Kurula hitap et. Herkes dikkat kesilmek zorunda
değil ki.
BAŞKAN
- Buyurun.
GARO
PAYLAN (Devamla) – Sayın milletvekilleri, en can alıcı nokta, dediğim gibi,
öğretmen atamaları. Yalnızca 12.500 öğretmen atamasıyla kalmamalıydı, bu
sayının biz 150 bin olması gerektiğini düşünüyoruz çünkü yıllardır öğretmen ataması
bekleyen öğretmenler var ve intihar eden öğretmenler var. Bu açıdan,
öğretmenlerimizi öğrencileri bekliyor. Öğrenciler de… Hâlâ 40, 50, 55, 60
öğrencinin aynı sınıfta olduğu derslikler var. İvedilikle bu öğretmenlerimizin
atanmasını ve derslik sayısı ortalamasının OECD rakamlarında olduğu gibi 20’ye
düşmesini sağlamamız gerekiyor. Ben yıllarca okullarda yöneticilik yapmış bir
kişi olarak şunu söyleyebilirim: 20’nin üzerine çıkan her sayıda eğitim
kalitesi inanılmaz bir şekilde düşer, geometrik oranda düşer. 
HALİS
DALKILIÇ (İstanbul) – Doğru, 50’nin üzerinde almıştık Garo. 50-60’tı sınıflar.
GARO
PAYLAN (Devamla) – Evet.
O
açıdan, öğretmenlerimizi atayalım, derslik sayımızı artıralım, eğitime para
harcayalım. 
Diğer
bir maddede tekrar askerî harcamaların artırılmasıyla ilgili önerge var. İlk
bölümde olduğu gibi, askerî harcamaların artırılmasına karşıyız. Burada tekrar
öyle bir madde var. Bizler, maalesef, hâlâ -bütçemizin önemli bir kısmı- 22,6
milyar dolar askeriyeye harcıyoruz; topa, tanka, silaha harcıyoruz ve bu
rakamın -az önce bahsettiğim maddede- öğretmenlerimize, çocuklarımıza,
dersliklere harcanması gerekiyor. Ama umalım ki çok dilli, ana dili temelli çok
dilli eğitimde harcansın bu para da. 
Bakın, öğretmenler atanıyor, hepsi Türkçe eğitim veriyorlar.
Ben, mesela, Ermeni okullarında yıllarca eğitimcilik ve yöneticilik yapmış bir
kişiyim. Orada ana dili temelli çok dilli eğitim yapıyoruz. Ermeniceyi de
öğretiyoruz çocuklarımıza, Türkçeyi de İngilizceyi de. Ana dili temelli eğitim
yapan öğrenciler ikinci dili de ulusal dili de evrensel dili de çok daha kolay
öğrenirler. Bu açıdan, bu atanan öğretmenler de… Umalım ki önümüzdeki yıllarda
yapacağımız bir anayasayla, Türkiye’de yaşayan ve yaşamaya çalışan, yok olmakta
olan dillerle ilgili de öğretmenler yetiştirilebilsin ve atamalar yapılabilsin.
Ana dilini öğrenen bir çocuk… “İki Dil Bir Bavul” filmini seyreden vardır.
Yalnızca ana dilini bilen bir çocuğun yalnızca ulusal dili bilen bir öğretmenle
karşı karşıya kalması kadar pedagoji dışı bir durum olamaz. Ama 2015
Türkiyesi’nde hâlâ biz bunları yaşıyoruz. Tek kelime Türkçe bilmeyen bir çocuk
ile tek kelime Kürtçe bilmeyen bir öğretmeni karşı karşıya getiriyoruz. O
açıdan, ivedilikle ana dili temelli çok dilli eğitime geçmemiz gerekiyor ve bu
atanan öğretmenlerin bu çerçevede de atamalarının yapılması gerekiyor. Tabii ki
bunlar, hepsi demokrasi meselesi, şu anda ondan maalesef, çok uzaktayız. Şu
anda hâlâ, bırakın eğitim meselesini, can güvenliği meselelerini konuşuyoruz.
İlgili maddeler de ne hikmetse -12 maddenin 5’i- askerî harcamalar, er, erbaş
düzenlemeleri, savaş, Kıbrıs düzenlemeleri. Bu açıdan, bu maddelerle ilgili
değil, daha çok demokratik maddelerle, demokrasiyi yücelten maddelerle, ana
dili olsun, ana dili temelli eğitim olsun, bu maddelerle ilgili görüşmelerin
olması gerekiyor ve bunların da böyle, torba yasalarla değil, Anayasa temelli
olarak, tabii ki bütün meseleleri, demokrasi meselelerimizi ele alacak
yasalarla olması gerekiyor. 
Maddelerde gördüğümüz diğer bir eksiklik -mesela
kiralamalarla ilgili- bu ekoloji temelli bir bakış; maalesef, yok. Bu ekoloji
temelli bakışın olmamasıyla doğamız harap olmaya devam ediyor. Bu
kiralamalarda, baktığımızda, hâlâ STK’ların, sivil toplum örgütlerinin,
görüşleri alınmadan bu maddeler geçiriliyor. 
Diğer bir konuysa Yükseköğretim Kuruluyla ilgili.
Dediğim gibi, hâlâ vesayet kurumları hayatta. Bizlerin önümüzdeki dönemde bu
vesayet yasalarını, vesayet kurumlarını ortadan kaldıracak, demokrasimizi
geliştirecek anayasal bir bakışa ihtiyacımız var. Biliyorum, bundan da çok
uzağız, bu Meclis çok uzakta çünkü iradesi büyük oranda şu anda saraydan
gelecek işarete göre. Hâlbuki bizler bu perspektifi ortaya koyabiliriz, iradeyi
buraya alabiliriz. Az önce olduğu gibi, torba yasalarla değil, bütünleşik bir
bakışla bu yasaların buraya gelmesi gerekiyor. Bu açıdan, AKP Grubunun da CHP
Grubunun da MHP Grubunun da böyle bir perspektifle, Türkiye'nin demokrasi
meselelerini ele alacak bir perspektifle bakmasını arzu ediyorum.
Tekrar, 2016 yılının hepimize hayırlar getirmesini
istiyorum.
Hepinize saygılar sunuyorum. (HDP sıralarından
alkışlar) 
BAŞKAN – Teşekkürler Sayın Paylan.
Gruplar
adına ikinci söz, Cumhuriyet Halk Partisi Grubu adına Ankara Milletvekili
Bülent Kuşoğlu.
Buyurun
Sayın Kuşoğlu. (CHP sıralarından alkışlar) 
CHP
GRUBU ADINA BÜLENT KUŞOĞLU (Ankara) – Sayın Başkan, değerli arkadaşlarım;
gecenin bu saatinde, bir buçuğa doğru geliyor saat, konuşmak zor ama konuşmaya
çalışacağım, en azından tutanaklar için konuşacağım, gelecekte bu konularla
ilgili olarak...
RAMAZAN
CAN (Kırıkkale) – Biz dinliyoruz. 
BÜLENT
KUŞOĞLU (Devamla) – En azından dedim, tabii ki sizler dinliyorsunuz, teşekkür
ederim.
Gelecekte
bu konularla ilgili olarak neler söylenmiş diye merak edenlerin de hiç olmazsa
doğru dürüst bir şeyler söylendiğini, tartışıldığını görmesi lazım.
Sıra
sayısı 12 olan Kanun Teklifi’nin ikinci bölümü üzerinde grubum adına söz almış
bulunuyorum. 
Değerli
arkadaşlar, biz bu teklif üzerinde Plan ve Bütçe Komisyonunda uzlaştık. Bir
torba kanun olmasına rağmen uzlaştık ama buraya temel kanun olarak geldi,
arkadaşlarım da eleştirdi. Şimdi, bir torba kanunun bir de temel kanun olarak
getirilmesi aslında çok etik değil, hiç doğru değil, yanlış. Bir de ilave
olarak, bunlarla ilgili bu maddelerin çoğu bütçeye yük getiren maddeler, özlük
haklarıyla ilgili maddeler ama yine de bir etki analizi olması lazımdı. Bütçeye
ne kadar yük getiriyor, götürüyor, bunları bilmemiz gerekirdi her maddeyle
ilgili olarak, bunlar da yok, böyle bir eksiklik de var.
Biraz
önce, Sayın Çalışma Bakanının teklif ettiği, bütçeye 10 milyar liraya yakın yük
getiren bir önergesi reddettik ama orada hiç olmazsa ne kadarlık bir yük
getirdiğini biliyorduk, burada onları da bilmiyoruz, bilinmesi lazım. Doğrusu,
bu tür kanun maddelerinde bütçenin ne kadar yük aldığını veya ne kadar
rahatladığını bilmemizdir.
İkinci
bölüm 6 maddeden oluşuyor, 2’si yürütme ve yürürlük maddeleri, kalıyor 4 madde.
4 maddeye bakıyorum; birisi sosyal yardımlarla ilgili, sosyal yardım ve
dayanışma vakıflarıyla ilgili, bir tanesi askerlikle ilgili, er ve erbaşlarla
ilgili bir düzenleme, bir tanesi iş sağlığı ve iş güvenliğiyle ilgili, bir
tanesi de Millî Eğitim Bakanlığıyla ilgili, 12.500 öğretmen kadrosu tekrar
tahsis ediyoruz. Birbirinden farklı konular, farklı uzmanlık alanlarının gerekli
olduğu konular ve bunlarla ilgili olarak biz gecenin bu saatinde konuşuyoruz.
Komisyonda da -demin dediğim gibi- konuşmadık, acele olduğu gerekçesiyle
konuşmadık, vatandaşımıza, çalışanlarımıza bir şey verelim gerekçesiyle
konuşmadık, getirdik. Tabii, böyle, faydalı olması da mümkün değil. Etki
analizini getirmiyorsunuz, ne getirip götürdüğünü bilmiyoruz. Bir torba kanun
olarak geliyor, temel kanun olarak geliyor, alelacele geçiyor, ondan sonra da
kanunlarla ilgili olarak yeniden, yeni baştan düzenlemeler yapıyoruz. Eğer
demin Çalışma Bakanlığının getirdiği önerge kabul edilseydi 68’inci geçici
madde olacaktı. Geçen belirttim, 5510 çıkalı yedi yıl oldu, yedi yıldır
uygulanıyor, yedi yılda 68’inci geçici madde olacaktı, zaten 109 maddelik bir
kanun 5510. Böyle bir kanun düzenlemesi olmaz, büyük bir saçmalık. 
Şimdi,
sosyal yardım ve dayanışma vakıflarından başlayayım. Sosyal yardım ve dayanışma
vakıfları tüm Türkiye’de il ve ilçelerde bu sosyal yardımları yapan vakıflar,
oranın personeli eliyle yapılıyor bu yardımlar. Düşünün, 20-25 milyar liralık
sosyal yardım yapıyor Türkiye devlet olarak, bu sosyal yardım ve dayanışma
vakıfları yapıyor, bu personel yapıyor ama bunlar kamu personeli değil; bunlar
-adı üzerinde- Medeni Kanun’a göre kurulmuş vakfın personeli, kamu personeli
değil. Bu kadar önemli bir görevi, sosyal yardım gibi çok önemli bir kamu
görevini biz kamu personeline vermiyoruz, iş güvencesi olan birilerine
vermiyoruz, maalesef sadece vakıf çalışanlarına veriyoruz; bu çok yanlış.
Bunların gerçekten kamu personeli olması lazım, bunlara kadro verilmesi lazım,
bunların iş güvencesi olması lazım, bunların vatandaşın gelirini, giderini çok
iyi bilmesi, vatandaşı çok iyi takip etmesi lazım ve sosyal yardımları hak
edenlere bunlar eliyle verebilmemiz lazım. Şu anda mükerrerlikler var, yanlış
insanlara bunları veriyoruz, birçoğu yanlış. Bu şekilde aslında, sosyal
yardımlarla ilgili çok da tasarruf olur. Bunlara kadro verilmesi lazım, büyük
bir sıkıntı var. 3294 sayılı Kanun’da belirtilen amaçları bunlar eliyle
gerçekleştiriyoruz, bu yanlış.
Bir
diğer konu -ikinci bölümde getirdiğimiz- yine, daha birkaç sene önce, geçen
dönem yaptığımız bir kanunla, İş Sağlığı ve Güvenliği Kanunu’yla ilgili. Onu
yaptık, bir yıl erteledik, şimdi bir daha erteliyoruz bakın, bir daha
erteliyoruz. Burada diyoruz ki: Eğer taşeron alınıyorsa, devlette taşeron
olarak birileri çalışacaksa hangi işle ilgili alınıyorsa orada çalışsın,
temizlikçi olarak alınıyorsa temizlikçilik yapsın, masa başına oturtulmasın -böyle
yapılıyor- ya da bir başka işte çalıştırılmasın. Bunu da bir yıl erteliyoruz.
Bunun için, bunun yapılabilmesi için Maliye Bakanlığı veya Özelleştirme
İdaresinden 4734’e göre izin alınması gerekiyor. Buna ilişkin olarak kamu
zararı doğarsa kamu yöneticisinden alınması gerekiyor, onun sorumlu tutulması
gerekiyor, bunu da erteliyoruz. Hâlbuki bu önemli bir kanundu, iyi bir
düzenlemeydi, maalesef, bu ikinci ertelemeyi de yapıyoruz; bu da yanlıştır. 
Bir
diğer konu da -demin belirttim- 12.500 öğretmen kadrosu veriyoruz. Aslında çok
daha fazla, 100 bine yakın öğretmene ihtiyaç var, bu kadroların daha da fazla
artırılması lazım; bu da eksik.
Bir
diğer konu da 8’inci maddede geliyor. Er ve Erbaş Kanunu’nun bir maddesinde
değişiklik yapıp onların maaşlarını artırıyoruz. Ama biz de Plan ve Bütçe
Komisyonunda fark etmedik. Dediğim gibi, gece üçte çıktık, sabah onda Komisyon
toplandı, teknik bir konu, bilmediğimiz bir konu, ilgili kuruluşlardan da görüş
alınmamış. Şimdi, bakın, şöyle bir şey yapılıyor: Mevcut duruma göre eğer bir
erbaş 2.418 lira alıyorsa yeni getirilen sistemle 2.700 lira alacak yani çok az
bir artış söz konusu olacak. Orada tam olarak değil de… Mesela, 2.736 lira
alıyorsa normal, şimdiki sisteme göre, değişmeyen sisteme göre 3.536 lira
alması gerekiyor, yeni getirilen sistemle 2.901 lira alıyor çünkü azaltıyoruz.
Yani yeni getirilen sisteme göre… Asgari ücretteki artışla getirilen onlar için
çok görülüyor ve sistem değiştiriliyor, azaltılması sağlanıyor. Buna “Evet.”
dememiz mümkün değil, sizlerin de herhâlde “Evet.” demesi mümkün değil er ve
erbaşlar için. Bu yanlış bir iş. Bunun yapılmasının gerekçesi de astsubaylara
bu sefer daha fazla para verilmesi hâlbuki astsubaylara da vermemiz gerekiyor.
Astsubaylar ordunun yükünü –biraz önce anlattığım gibi- çeken insanlar,
sıkıntıları olan insanlar, onların muhakkak daha fazla para almaları gerekiyor.
Yine
bu konu gündeme gelmişken Millî Savunma Bakanlığıyla ilgili olarak -Sayın Millî
Savunma Bakanı burada değil ama- demin Lale Hocam bir soru sordu
soru-cevaplarda ilk bölümde, dedi ki: “Başika’da ne kadar asker vardı, ne kadar
geri çektik?” Sayın Bakan da başka şeyler anlattı ama hiç bu soruya cevap
vermedi, ne kadar asker çektiğimizi söylemedi. Aslında çok üzerinde durulması
gereken bir konu Başika konusu çünkü bizim, ben hayattayken yaşadığım, en
önemli bozgunlarımızdan bir tanesidir bu konu, Başika meselesi, çok üstünde
durmamız ve tartışmamız gereken bir konudur. 
Başika’da,
biliyorsunuz, IŞİD tarafından bir saldırı yapıldı, 4 askerimiz yaralandı,
Genelkurmay o zaman bir açıklama yaptı. Ben Millî Savunma Bakanlığında bir
yirmi-yirmi beş sene önce bakan danışmanlığı da yaptım, az buçuk askerî
konuları da bilen birisiyim. Genelkurmay Başkanlığının yaptığı açıklamada şöyle
bir cümle var: “Yaşanan bu saldırı birlik güvenliğinin önemini bir kez daha
ortaya koymuştur.” diyor. Bakın “Birlik güvenliğinin önemini bir kez daha
ortaya koymuştur.” Yani “Birlik güvenliği orada yoktur.” diyor. “Biz istemedik
oraya gitmeyi.” diyor, bunun Türkçesi, tercümesi bu. Yanlış bir iş yapılmıştır.
Yani siyasi otoritenin zorlamasıyla oraya gidilmiş, o sıkıntılar yaşanmıştır.
Bunlara çok dikkat etmemiz lazım. Dediğim gibi, Başika bir bozgundur, son
yıllarda yaşadığımız en büyük bozgundur, büyük bir sıkıntıdır. Bu konuları da
gündeme getirip hep beraber tartışmamız gerekiyor. 
Başika’yla
ilgili başka konular var. Irak-İran arasında çok önemli bir mesele varken,
Kerbela’yla ilgili, sınır güvenliğiyle ilgili onlar arasında büyük sıkıntı
varken araya girdik, aralarını biz düzeltmiş olduk Irak ile İran’ın; o da
yanlış bir zamanlamayla bu işi yapmış olduk. Yine buna benzer, Başika’yla
ilgili eleştirilmesi gereken çok konu var, eğer sıra gelirse bunları da
müsaadenizle anlatacağım. 
Herkese
iyi geceler diliyorum. Saygılar sunuyorum efendim. (CHP sıralarından alkışlar) 
BAŞKAN
– Teşekkürler Sayın Kuşoğlu.
Şimdi
söz sırası Milliyetçi Hareket Partisi Grubu adına Antalya Milletvekili Mehmet
Günal’dadır. 
Sayın
Günal’ın aynı zamanda şahsı adına da söz talebi bulunmaktadır; bu iki söz
talebini birleştirerek kullandıracağız.
Konuşma
süresi on beş dakikadır.
Sayın
Günal, buyurun. (MHP sıralarından alkışlar)
MHP
GRUBU ADINA MEHMET GÜNAL (Antalya) – Teşekkür ederim Sayın Başkan.
Maalesef,
uyardık -yani grup önerisi konuşulurken- bu kanun böyle çıkmaz diye ama kanun
yapma sürecimizin ne kadar sorunlu olduğunu, şu an itibarıyla, Genel Kurula
bakınca görüyorum. Yani “Devam edelim, etmeyelim. Devam edelim, bölümü de
konuşalım.” dediniz. Sayın Bakan da bakıyor orada, onlar tam bilmediği için. Şu
anda oylama yok diye AKP Grubuna mensup arkadaşlarımız evin yolunu tutmuş. Yani
sizin adaletiniz bu kadar. Bak, MHP Grubundan arkadaşlarımız bekliyorlar. Yani
buradan bir saat tasarruf etmek için -ben buradan grup başkan vekili
arkadaşlara söylüyorum- bir kırk, elli dakika tasarruf edelim diye gittiniz,
şimdi siz bu adaletsizliği yapınca yarın adalet mi beklersiniz? Yani böyle… Biz
size dedik ki yarın konuşalım. Biz diyoruz ki bundan temel kanun olmaz. “Olur.”
Bundan o olmaz. “Olur. Bizim çoğunluğumuz var.” Yani ondan sonra da azınlık
haklarını kullanınca “Bunlar isyan ediyor.” 
Sayın
Bakan açıklama yapıyor, güzel, usulen, içerik olarak itirazımız yok ama usulün
de bir çalışma şekli var Sayın Bakan. Yani usulün bir çalışma şekli var, ona
uymamız lazım. Size söyledim. Bakın, burada Kanunlar Kararlar arkada. Kanunlar
Kararlar Daire Başkanı arkadaşımız “Yok, bu aykırı değildir, yaralayıcı bilmem
ne, bunlarda bir şey yoktur” dediği zaman görevden alıyorsunuz. Ona da
uymuyorsunuz. E, biz söylüyoruz, onu dinlemiyorsunuz. Nasıl olacak, ben
anlamadım. Güzel, böyle “Bizim çoğunluğumuz var, oluyor.” ama o kitapta öyle
yazmıyor. Biz de gönderdik, geldi. E, şimdi, o gün öyle bugün böyle olunca,
maalesef, olmuyor; çifte standart oluyor. 
Şimdi,
burada, ne güzel söylüyor, Sayın Bakan da söylüyor, milletvekilli arkadaşlarımız
da söylüyor: “Asgari ücret değişsin.” Tamam, hepimiz dedik asgari ücret artsın
diye. Hatta en düşük verdiğiniz sizinki şu anda. Onu da hepimiz söyledikten
sonra siz milletin baskısıyla yaptınız.
COŞKUN
ÇAKIR (Tokat) – Sahici… Sahici…
MEHMET
GÜNAL (Devamla) – Ben, size, şimdi, burada başka açıklamalar okurum.
ENGİN
ALTAY (İstanbul) – Bunlar iflah olmaz, boşuna kendini yorma!
MEHMET
GÜNAL (Devamla) – Sayın Davutoğlu’nun açıklamalarını bir okuyun, siz, haziran
seçiminden önce Sayın Davutoğlu’nun açıklamalarını okuyun, TÜSİAD üyelerine ne
dediğini, bir okuyun.
HALİS DALKILIÇ (İstanbul) – Siz söylüyorsunuz, biz
yapıyoruz ama. Bizim sloganımız var “Onlar konuşur, AK PARTİ yapar.” diye. 
MEHMET
GÜNAL (Devamla) – Diyor ki: “Batarsınız… Batarsınız bu asgari ücret buraya
gelirse. Siz ne yapıyorsunuz, buna niye karşı çıkmıyorsunuz?” diye ispiyonlama
yapıyor arkadaşlar. 
Şimdi,
dün öyle bugün böyle. İşimize geldiği zaman böyle olmuyor. Sıkıntımız burada. 
Bunun
içerisinde, maddelerde dedik ki içeriğine itirazımız olmayanlar var, olanlar
var. Ama bunun çıkması için bunu önceden getirin dedik.
Sayın
Bakan burada. Güzel, “Asgari ücreti getirip koyalım.” diyorsunuz. Bunun
içerisinde öyle bir şey yok ki. Önceden Bakanlar Kurulundan geçmiş. “Bakanlar
Kurulundan geçerken asgari ücret yoktu.” deseniz inandık. Peki, ötekiler
nerede? Sizin de imzanız vardır çünkü tasarı olarak geldi. 5-6 maddelik bir şey
geldi, bir teklif geldi; bir de 20 maddelik bir daha tasarı geldi. 
Şimdi,
oturup bunları bize doğru dürüst getirip anlatırsanız, geçmişte birçok kanunu
çıkardığımızı söyledik. Bunun içerisinde eğitimle ilgili madde var,
Yükseköğretim Kanunu’yla ilgili madde var ama hâlen daha geçici maddelerle bunu
yapıyoruz. 
Sayın
Bakan, sizin de göreviniz Çalışma ve Sosyal Güvenlik Bakanı olarak. Hâlen daha
hangi meslek grubunda 2023’e kadar, 2053’e kadar Türkiye'nin kaç tane hangi
uzmanlık alanında, hangi mühendislik alanında ihtiyacı var, belirleyip buna
göre bir yükseköğrenim planlaması yapmadık. Sekiz yıldır komisyonda söylüyorum,
arkadaşlar biliyor.
HAYDAR
AKAR (Kocaeli) – Kaç tane öğretmen ihtiyacı var, onu belirleyemiyorlar da onu
nasıl yapacaklar?
MEHMET
GÜNAL (Devamla) – Şimdi, bunu yapmıyoruz, efendim geçici… Şimdi, hangi birini
geçiciyle yapacağız? 72 yaşa kadar koyduk.
HAYDAR
AKAR (Kocaeli) – On dört yılda kaç tane öğretmen ihtiyacımız var belirleyemeyen
bir iktidar, bunları yapabilir mi?
MEHMET
GÜNAL (Devamla) – Tamam, güzel ama öğretim elemanı yetiştirme programımızın
neresi aksıyor, bunda ne var, bunları bir çözelim. Hangi alanda kaç tane
öğretim elemanı ihtiyacımız var, hangi alanda kaç tane öğrenci almamız lazım;
bunların oturulup Sanayi ve Teknoloji Bakanlığıyla, Çalışma Bakanıyla, YÖK
Başkanıyla, Millî Eğitim Bakanıyla, Kalkınma Bakanıyla bir belirlenmesi lazım
diyoruz. Biz, hâlâ, gereksiz tartışmalarla burada gündem belirliyoruz. Bizim
söylediğimizin özeti budur. Öğretmen kadrosu, tamam, verelim de Türkiye'nin
hangi alandaki öğretmen açığı ne kadar, şu andaki çıkan mezunlarla bunları
doldurabilecek misiniz? Yarın o mezunlar nereye gidecek, hangi alanda fazlamız
var, hangi alanda açığımız var, bir çalışma yapalım diyoruz. Yok. Niye? “Biz
çoğunluğuz, hepsini…” Hani biliyorsunuz, her seferinde geliyoruz, sene sonunda,
yine dönem sonunda bir daha torba geliyor. 
Bunların
tamamı yalapşap yaptığımız şeyleri düzeltmekle ilgili arkadaşlar. Boşa zaman
kaybediyoruz. E içinde… Şimdi, siz, temel eğitimi burada belli bir şeye
sokmadan, sadece “Öğretmen açığını kapattık…” Yine yetmedi, tamamını atasak
yine yetmeyecek. 
Dolayısıyla
böyle “Kanunu çıkardık, getirdik, son anda bu aceleden yetiştirdik.” demeyle bu
iş olmuyor. “E, yanında koyduk.” Efendim, diyoruz, işte, millî eğitime bağışla
ilgili var. Eee… Arkasından ajansların şirketleriyle ilgili var. Az önce
konuştum arkadaşlarla, gidip geliyoruz. Bunun içerisinde EXPO 2016 da var,
bunun içerisinde İstanbul başkentiyle ilgili var, Eskişehir kültür başkentiyle
ilgili kurulan şirketler var. E, şimdi, onu konuşurken söyledik, dinlemediniz.
Gidiyoruz, geliyoruz hâlâ eksiklikler tamamlanmıyor. İçindeki icra kurulunu
ellemeyin, kimse o yapsın dedik. Kavga edildi, “Biz şu adamı istemeyiz.” diye.
Şimdi, uygulamada aksıyor, yetişecek mi diye bakıyoruz. Ülkelerle ilgili sorun
çıkıyor. Neden? Kanunu yaparken “Biz biliriz, biz çoğunluğuz.” diye yaptıkları
için. 
Yani
enteresan… Şimdi, yeni arkadaşlar bilmiyor, kısaca söyleyeyim. Antalya
milletvekillerimiz var, belki onlar tamamını bilmiyordur. Ya, adı çiçek
EXPO’su, Botanik EXPO 2016, güzel. Türkiye'nin tanıtımı için Antalya önemli,
destek oluyoruz dedik hepimiz. Ama içinden Çiçek İhracatçıları Birliğini
atıncaya kadar… Osman başkan orada bakıyor, o zaman başkandı, o da tarafıydı,
şimdi milletvekilimiz. Ya, diyoruz ki kurumlar burada, şahıslar değil,
arkadaşlarımız o kurumun başı. Kanunu yaparken yanlış çıkarırsanız sonra
uygulamada o aksaklıklar görülüyor. “Filancayı sevmiyorum.” diye o kurumları
çıkardık, şimdi koordinasyonda eksiklik yaşadık. Niye? Çünkü uygulayıcı
birimler onlar. Şimdi de geliyoruz, diyoruz ki: “Bunların paralarını uzatalım,
bunların şirketlerinin muafiyetini uzatalım.” Yani gereksiz yere burada bir
sürü şeyle uğraşıyoruz. Niye? “2015” yapmışız o zaman, çünkü o zamana kadar
bunlar zaten işini bitirecek, ajansların ilgili şeyleri yapılmış olacak, EXPO
2016’yla ilgili de her şey bitmiş olacak, kayıtlara geçeceğiz, 2015 sonuna
kadar da İstanbul’un da Antalya’nın da işi bitmiş olacak. Yani, bu kanunun
maddesini 2015 koyarken ezbere koymadık. Ama şimdi ne oldu? Yetişmedi. Neden?
İşte bu aksaklıklardan dolayı yetişmiyor. 
Dolayısıyla,
kanun yaparken bunlarla ilgili yapmış olduğumuz eleştirileri eğer dikkate
alırsanız o zaman sorun olmaz. Biz “Yetmez ama evet.” diyoruz ama yetmiyor
hakikaten de yani “Evet.” diyoruz ama yetmiyor, 1.300 lira yetmiyor. Daha bugün
sabah yine baktım, açlık sınırı 1.380 küsur lira, biz onun için 1.400 demiştik,
1.396’ydı o günkü hesaplamalara göre. Kurumun biri öyle hesaplıyor, biri böyle
hesaplıyor, biz onu hesapladığımızda 1.390 küsur liraydı iki tane kurumun
ortalamasını alınca. Şimdi 1.300 verdik, açlık sınırının yine altında kalacak. 
Dolayısıyla,
bunların hepsinin bir mantığı var. Bunları oturup konuştuğumuz zaman, evet,
maliyetiyle ilgili sorun olabilir, onları başka yerden karşılarız, iş
adamlarına düşecek kısım olur, başka teşvikler yapılır, sektörel öncelikler
yapılır. Bunların hiçbirisi yapılmadığı zaman, maalesef, bu sorunlar devam
ediyor. 
Tabii,
yine, burada, askerlerle ilgili, uzman erbaşlarımızla, erlerle ilgili
düzenlemeler… Bizim de seçim beyannamemizde onların özlük haklarıyla ilgili
düzenlemeler var. 
Yine,
aynı şekilde, taşeron işçilerle ilgili, iş sağlığı güvenliğiyle ilgili
taahhütlerimiz var. Bunların yapılması lazım ama biz, bu şekliyle, yıl sonuna
sıkıştırılıp geçici maddelerle uzatılmasına karşıyız. Bunların kalıcı olarak
çözülmesi lazım. Komisyonda da kısmen arkadaşlarımızla bunu konuştuk. Şimdilik
son bir defa 2016’ya kadar uzatalım, Hükûmetin eylem programında da olan, eylem
planında da olan, Hükûmet programında da olan bazı hususlar var. Gelin -madem
bu rezaleti bugün yaşatıyorsunuz- hiç olmazsa ocak ayından itibaren oturalım,
alınması gereken önlemleri çıkaralım diye kaçıncı defa söyledim, bilmiyorum;
tutanağı bir tarattıracağım, ondan sonra ortaya çıkacak. 
Gecenin
bu saatinde bunları konuşuyoruz ama herhâlde, böyle, “Konuş konuş, boşa.” der
gibi arkadaşların kimisi çıktı, diğerleri de kendi arasında konuşuyor. Az önce
Bülent Bey’in dediği gibi, biz de tarihe not düşmüş olmak adına bir defa daha
söylüyoruz: Eğer bu şekliyle giderse bu yasama döneminden çok verimli bir sonuç
almak… 
Hayırlara
vesile olsun diyeceğiz -2016 geliyor, 2015 bitiyor- her halükârda hepimiz için
hayırlı olsun diyoruz ama hayırlı olması için de ders almamız gerekir. Yani
“Hiç, ders alınsaydı tarih tekerrür eder miydi?” diyor -daha dün, hepimiz
burada, kendisini hayırla yâd ettik- Mehmet Akif Ersoy. Tarih tekerrürden
ibarettir ama ders alsak tekerrür etmez. İnşallah 2015’in bu son günlerinde bu
dersi alır, 2016’da biraz daha tekerrürleri azaltırsınız diyorum.
Hepinize
saygılar sunuyorum. (CHP ve MHP sıralarından alkışlar) 
BAŞKAN
– Teşekkürler Sayın Günal.
Şahıslar
adına son söz, Antalya Milletvekili İbrahim Aydın…
Buyurun
Sayın Aydın. (AK PARTİ sıralarından alkışlar) 
Süreniz
beş dakika.
İBRAHİM
AYDIN (Antalya) – Sayın Başkan, değerli milletvekili arkadaşlarım; 12 sıra sayılı
Kanun Teklifi üzerinde şahsım adına söz almış bulunmaktayım. Bu vesileyle Genel
Kurulu sevgi ve saygılarımla selamlıyorum.
Millî
şairimiz Mehmet Akif Ersoy’u ölümünün 79’uncu yıl dönümünde rahmetle, saygıyla
andık ve anıyoruz. 
Hükûmetimizin
politikası “her ilde bir üniversite” anlayışı gereği kurulan
üniversitelerimizin tecrübeli akademik kadroya ihtiyaçları vardır. Bugün
Türkiye’de 109 devlet üniversitesi, 84 vakıf üniversitesi olmak üzere, toplam
193 üniversite bulunmaktadır. Esasen 67 yaşında üniversite öğretim üyelerinin
emekliye ayrılması ülkemizin bilimsel yönden gelişmesinin önünde duran engeller
arasındadır. Gelişmiş ülkelerde üniversite emeklilik yaşı ülkemizden yüksektir.
Mesela Nobel Kimya Ödülü’nü Profesör Aziz Sancar Hocamız 69 yaşında almıştır.
Türki cumhuriyetlerde, Romanya gibi ülkelerde üniversite hocaları için
emeklilik yaş sınırlaması da olmadığını hatırlatmak isterim. 
Bu
geçici maddeyle, yeni kurulan üniversitelerimizin öğretim üyesi ihtiyacını
karşılamada önemli bir pay üstlenilmiştir. Bu madde kapsamında, 15/12/2015
tarihi itibarıyla 133 öğretim üyesi görev yapmaktadır. 72 yaşını dolduracak
olan bu öğretim üyelerimiz 1 Ocak 2016 tarihi itibarıyla emekli edilecektir.
2006 yılından sonra kurulan bu durumdaki 41 gelişmekte olan devlet
üniversitemizde görev yapmakta olan 133 öğretim üyesi 72 yaş durumundan dolayı
emekli edilecektir. Bu duruma mahal vermemek için, bu düzenlemeyle, yeni
kurulan üniversitelerin öğretim üyeleri için altyapı sağlamlaştırılana kadar 72
yaş sınırı uygulamasının bir yıl daha devamının sağlanması uygun olacaktır. 
Ayrıca,
kanun tasarısıyla er, erbaş ve askerî öğrencilerin harçlıklarını da artırdık.
2003 yılından önce mezun olan astsubayların emeklilik dereceleri 2’nci
dereceden 1’inci dereceye yükseltilerek durumları iyileştirilmiştir. 
Millî
Eğitim Bakanlığınca 12.500 öğretmen kadrosu ihdas edilecektir. 
Yine,
Sosyal Yardımlaşma Vakfı tarafından üniversite öğrencilerine burs vermek
amacıyla devam eden bağışlar 31/12/2016 sonuna kadar uzatılmıştır. 
Bunların
hayata geçmesi ve vatandaşlarımızın yeni imkânlardan bir an önce yararlanmasını
önemsiyoruz. 
Bu
görüşülen kanun tasarısının hayırlara vesile olmasını diler, saygılar sunarım.
(AK PARTİ sıralarından alkışlar)
BAŞKAN
– Teşekkür ediyorum Sayın Aydın.
Birleşime
üç dakika ara veriyorum.
Kapanma Saati: 01.42
ALTINCI OTURUM
Açılma Saati: 01.44
BAŞKAN: Başkan Vekili Ahmet AYDIN
KÂTİP ÜYELER: Ömer SERDAR (Elâzığ), Özcan PURÇU (İzmir)
------0-----
BAŞKAN – Sayın milletvekilleri, Türkiye Büyük Millet Meclisinin 21’inci
Birleşiminin Altıncı Oturumunu açıyorum.
12 sıra sayılı Kanun Teklifi’nin görüşmelerine devam edeceğiz.
Komisyon?
Yok. 
Ertelenmiştir.
Alınan
karar gereğince, kanun tasarı ve teklifleri ile komisyonlardan gelen diğer
işleri sırasıyla görüşmek için, 30 Aralık 2015 Çarşamba günü saat 14.00’te
toplanmak üzere birleşimi kapatıyorum. 
Kapanma Saati: 01.46




(x) 12 S. Sayılı Basmayazı tutanağa
eklidir.


(X) Bu bölümde hatip tarafından Türkçe
olmayan kelimeler ifade edildi.


(X) Bu bölümlerde Hatip
tarafındanTürkçe olmayankelimeler ifade edildi.







