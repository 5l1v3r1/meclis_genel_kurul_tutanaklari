



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 99’uncu
Birleşim
 9
Temmuz 2019 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Kütahya Milletvekili Ahmet Tan’ın, Kütanya iline yapılan yatırımlara
ilişkin gündem dışı konuşması
2.- Kütahya Milletvekili Ali Fazıl Kasap’ın, Kütahya ilinin sorunlarına
ilişkin gündem dışı konuşması
3.- Manisa Milletvekili Erkan Akçay’ın, 9 Temmuz Cumhurbaşkanlığı
hükûmet sisteminin yürürlüğe girişinin 1’inci yıl dönümüne ilişkin gündem dışı
konuşması

V.- SATAŞMALARA İLİŞKİN KONUŞMALAR
1.- Kütahya Milletvekili Ali Fazıl Kasap’ın, Kütahya Milletvekili Ahmet
Tan’ın yaptığı gündem dışı konuşmasında şahsına sataşması nedeniyle konuşması
2.- Manisa Milletvekili Özgür Özel’in, İstanbul Milletvekili Mehmet
Muş’un yaptığı açıklamasında Cumhuriyet Halk Partisine ve şahsına sataşması
nedeniyle konuşması
3.- İstanbul Milletvekili Mehmet Muş’un, Manisa Milletvekili Özgür
Özel’in sataşma nedeniyle yaptığı konuşmasında Adalet ve Kalkınma Partisine
sataşması nedeniyle konuşması
4.- Manisa Milletvekili Özgür Özel’in, İstanbul Milletvekili Mehmet
Muş’un sataşma nedeniyle yaptığı konuşmasında Cumhuriyet Halk Partisine ve CHP Grubuna
sataşması nedeniyle konuşması
5.- Manisa Milletvekili Erkan Akçay’ın, Manisa Milletvekili Özgür
Özel’in sataşma nedeniyle yaptığı konuşmasında Milliyetçi Hareket Partisine
sataşması nedeniyle konuşması
6.- Tekirdağ Milletvekili İlhami Özcan Aygun’un, Isparta Milletvekili
Recep Özel’in CHP grup önerisi üzerinde AK PARTİ Grubu adına yaptığı konuşması
sırasında CHP Grubuna ve şahsına sataşması nedeniyle konuşması
7.- Sakarya Milletvekili Muhammed Levent Bülbül’ün, Manisa Milletvekili
Özgür Özel’in yaptığı açıklamasında Milliyetçi Hareket Partisine sataşması
nedeniyle konuşması
8.- Çanakkale Milletvekili Bülent Turan’ın, Manisa Milletvekili Özgür
Özel’in yaptığı açıklamasında AK PARTİ Grubuna sataşması nedeniyle konuşması
9.- Manisa Milletvekili Özgür Özel’in, Sakarya Milletvekili Muhammed
Levent Bülbül ile Çanakkale Milletvekili Bülent Turan’ın sataşma nedeniyle
yaptığı konuşmasında CHP Grubuna ve şahsına sataşmaları nedeniyle konuşması
10.- Sakarya Milletvekili Muhammed Levent Bülbül’ün, Manisa Milletvekili
Özgür Özel’in sataşma nedeniyle yaptığı konuşmasında Milliyetçi Hareket
Partisine sataşması nedeniyle konuşması
11.- Manisa Milletvekili Özgür Özel’in, Sakarya Milletvekili Muhammed
Levent Bülbül’ün sataşma nedeniyle yaptığı konuşmasında CHP Grubuna ve şahsına
sataşması nedeniyle konuşması
12.- İstanbul Milletvekili Mehmet Akif Hamzaçebi’nin, Konya Milletvekili
Ziya Altunyaldız’ın 94 sıra sayılı Kanun Teklifi’nin tümü üzerinde şahsı adına
yaptığı konuşmasında şahsına sataşması nedeniyle konuşması

VI.- AÇIKLAMALAR
1.- Manisa Milletvekili Özgür Özel’in, Manisa Milletvekili Erkan
Akçay’ın yaptığı gündem dışı konuşmasındaki bazı ifadelerine ilişkin açıklaması
2.- Manisa Milletvekili Erkan Akçay’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
3.- İstanbul Milletvekili Mehmet Muş’un, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
4.- İstanbul Milletvekili Mehmet Muş’un, Manisa Milletvekili Özgür
Özel’in sataşma nedeniyle yaptığı konuşmasındaki bazı ifadelerine ilişkin
açıklaması
5.- İstanbul Milletvekili Yavuz Ağıralioğlu’nun, Cumhurbaşkanlığı
hükûmet sisteminin uygulamada millete ne yaşattığının müzakere edilmesi ve
millet iradesinin önünün kapatılmaması gerektiğine ilişkin açıklaması
6.- İstanbul Milletvekili Hakkı Saruhan Oluç’un, halkın görüşlerini
ifade edebileceği mekanizmaları da harekete geçirerek Cumhurbaşkanlığı hükûmet
sisteminin tartışılması gerektiğine ilişkin açıklaması
7.- Manisa Milletvekili Özgür Özel’in, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
8.- İstanbul Milletvekili Mehmet Muş’un, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
9.- Manisa Milletvekili Erkan Akçay’ın, Manisa Milletvekili Özgür
Özel’in yaptığı açıklamasındaki bazı ifadelerine ve Türkiye Büyük Millet
Meclisinin çok partili siyasi hayatımız bakımından en fazla temsiliyetin olduğu
Meclis olduğuna ilişkin açıklaması
10.- Manisa Milletvekili Özgür Özel’in, Manisa Milletvekili Erkan
Akçay’ın yaptığı açıklamasındaki bazı ifadelerine ilişkin açıklaması
11.- İstanbul Milletvekili Mehmet Muş’un, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
12.- Manisa Milletvekili Özgür Özel’in, “Milletvekilleri takla atıyor.”
ifadesini “Milletvekilleri her yolu deniyor.” anlamında kullandığına ve
İstanbul Milletvekili Mehmet Muş’un yaptığı açıklamasındaki bazı ifadelerine
ilişkin açıklaması
13.- İstanbul Milletvekili Yavuz Ağıralioğlu’nun, İstanbul Milletvekili
Mehmet Muş’un yaptığı açıklamasındaki bazı ifadelerine ilişkin açıklaması
14.- İstanbul Milletvekili Yavuz Ağıralioğlu’nun, 8 Temmuz Çorlu tren
kazasının seneidevriyesi vesilesiyle acılar yaşanınca hiçbir şey olmamış gibi
davranan devletin saygı duyulabilir devlet olmadığına ilişkin açıklaması
15.- Sakarya Milletvekili Muhammed Levent Bülbül’ün, Hakkâri ilinde
askerî araca teröristlerce yapılan saldırı sonucu şehit olan askerlerimize
Allah’tan rahmet dilediğine ve Cumhurbaşkanlığı hükûmet sisteminin idrak
edilmesinin 1’inci yılı dolayısıyla yapılan tartışmaların MHP Grubunun
düşüncelerinin ortaya konulması bakımından kifayet ettiğine ilişkin açıklaması
16.- İstanbul Milletvekili Hakkı Saruhan Oluç’un, kolluk gücü tarafından
Diyarbakır Milletvekili Dersim Dağ ve danışmanlarının maruz kaldığı uygulamaya
yönelik Türkiye Büyük Millet Meclisinin itibarına sahip çıkması çağrısında
bulunduklarına, ODTÜ’de KYK yurdu için girişilen ağaç katliamını protesto eden
öğrencilere karşı gazlı müdahalede bulunulduğuna ve ruhsatsız inşaat
girişiminden vazgeçilmesi gerektiğine ilişkin açıklaması
17.- Manisa Milletvekili Özgür Özel’in, Hakkâri ilinde askerî araca
teröristlerce düzenlenen saldırı sonucu şehit olan askerlerimize, 9 Temmuz
Metin Altıok’un ölümünün 26’ncı yıl dönümü vesilesiyle Madımak katliamında
hayatını kaybeden aydınlara Allah’tan rahmet dilediğine, kolluk gücünün
Diyarbakır Milletvekili Dersim Dağ’a yönelik tutumunu benimsemediklerine,
ihtiyat akçesine el atmak noktasına gelinmesinin Türkiye Cumhuriyeti’nde son on
yedi yılda yapılan ekonomik tahribatların itirafı olduğuna ve 9 Temmuz Maltepe
mitinginin yıl dönümüne ilişkin açıklaması
18.- İstanbul Milletvekili Mehmet Muş’un, Hakkâri ilinde askerî araca
teröristlerce düzenlenen saldırı sonucu şehit olan askerlerimize Allah’tan
rahmet dilediğine, eylül ayından itibaren İstanbul Büyükşehir Belediye
Meclisinin beş gün çalışmasına yönelik verilen grup önerisini İstanbul
Büyükşehir Belediye Başkanı Ekrem İmamoğlu’nun hangi hakla, hangi yetkiyle
gündeme almadığını öğrenmek istediğine ilişkin açıklaması
19.- Manisa Milletvekili Özgür Özel’in, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
20.- İstanbul Milletvekili Mehmet Muş’un, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
21.- Muğla Milletvekili Yelda Erol Gökcan’ın, Hakkâri ilinde askerî
araca teröristlerce düzenlenen saldırı sonucu şehit olan hemşehrisi Üsteğmen
Emre Kargın ile Uzman Onbaşı Hüseyin Nayır’a Allah’tan rahmet dilediğine
ilişkin açıklaması
22.- İzmir Milletvekili Mehmet Ali Çelebi’nin, Türk Silahlı Kuvvetleri
bünyesinde uzman jandarma statüsünde görev yapan personelin mağduriyetinin
giderilmesi gerektiğine ilişkin açıklaması
23.- Konya Milletvekili Ahmet Sorgun’un, Birleşmiş Milletler Güvenlik
Konseyinin adaletsizliğin, zorbalığın ve sömürünün aracı olmaya devam ettiğine
ilişkin açıklaması
24.- Niğde Milletvekili Ömer Fethi Gürer’in, otomotiv fabrikasının Niğde
ilinde kurulmasının Niğde’nin gelişimine katkıda bulunacağına ilişkin
açıklaması

25.- Trabzon Milletvekili Ahmet Kaya’nın, şehit Eren Bülbül’ün anısına
THY’nin rüya uçağına "Maçka" isminin verildiğine, uçağın ilk seferini
Trabzon iline gerçekleştirdiğine ve şehit Eren Bülbül’ün mezarı başında
düzenlenen anma törenini alkışladığına; kendisinin ve İYİ PARTİ Trabzon
Milletvekili Hüseyin Örs’ün davet edilmemesini kınadığına ilişkin açıklaması
26.- Mersin Milletvekili Hacı Özkan’ın, Türkiye’nin 150 bin uluslararası
öğrenciye ev sahipliği yaptığına ilişkin açıklaması
27.- Osmaniye Milletvekili Mücahit Durmuşoğlu’nun, Hakkâri ilinde askerî
araca teröristlerce düzenlenen saldırı sonucu şehit olan askerlerimize
Allah’tan rahmet dilediğine, AK PARTİ iktidarları döneminde sağlık alanında
ciddi yatırımlar gerçekleştirildiğine ilişkin açıklaması
28.- Gaziantep Milletvekili İmam Hüseyin Filiz’in, kamuda çalışan
işçilerin 2019-2020 dönemine ait ücret zammının belirleneceği toplu iş
sözleşmesinin içinde bulunulan ekonomik şartların göz önüne alınarak yapılması
gerektiğine, ODTÜ’de yurt yapımı için ağaçların katledilmesini doğru
bulmadığına ilişkin açıklaması
29.- Kahramanmaraş Milletvekili İmran Kılıç’ın, Bosna-Hersek’in ilk
Cumhurbaşkanı Aliya İzzetbegoviç’in “Yeryüzünün öğretmeni olabilmek için
gökyüzünün öğrencisi olmak lazım.” ifadelerine ilişkin açıklaması
30.- İstanbul Milletvekili İbrahim Özden Kaboğlu’nun, anayasa konusunda
rehabilitasyon ve restorasyon ikileminde bulunan AK PARTİ’yi yargı reformu
konusunda ya birlikte çalışmaya ya da kendi teklifini gündeme getirmeye davet
ettiğine ilişkin açıklaması
31.- Düzce Milletvekili Ümit Yılmaz’ın, Düzce ilinin yüksek turizm
potansiyeline sahip olduğuna, iç ve dış turizmin canlanmasını sağlayacak, bölge
ekonomisine katkıda bulunacak batı Yeşil Yol Projesi’nin başarıya ulaşabilmesi
için Düzce Üniversitesi, Turizm Bakanlığı ve ilgili bakanlıkların birlikte
çalışması gerektiğine ilişkin açıklaması
32.- Kayseri Milletvekili Çetin Arık’ın, Kayseri ili Tomarza ilçesinde
yaşanılan sorunlara ilişkin açıklaması
33.- İstanbul Milletvekili Mahmut Tanal’ın, Türkiye Cumhuriyet Merkez
Bankası Başkanının görevden alınmasının keyfî ve hukuk dışı olduğuna ilişkin
açıklaması
34.- İstanbul Milletvekili Hayati Arkaz’ın, Kuzey Irak’ta yürütülen
Pençe Harekâtı’nda terör örgütlerine darbe vurulduğuna ve şehitlerimizi
rahmetle andığına ilişkin açıklaması
35.- Kahramanmaraş Milletvekili Sefer Aycan’ın, kontrolden çıkan ateşli
silah kullanımında düzenleme yapılması gerektiğine ilişkin açıklaması
36.- Gaziantep Milletvekili Bayram Yılmazkaya’nın, yaşanan afetler
nedeniyle zor durumda olan Gaziantep ili ve bölge çiftçisinin kredi borçlarının
faizsiz olarak ertelenmesini sağlayacak düzenlemenin yapılması gerektiğine
ilişkin açıklaması
37.- Çanakkale Milletvekili Özgür Ceylan’ın, Çanakkale ilinde üreticinin
zor durumda olduğuna, ülke tarımının düzelebilmesi için Türkiye’nin planlı
tarıma geçmesi, çiftçiye mazotun indirimli verilmesi, yerli yem, gübre ve ilaç
sanayisinin geliştirilmesi gerektiğine ilişkin açıklaması
38.- İzmir Milletvekili Serpil Kemalbay Pekgözegü’nün, ODTÜ’de KYK yurdu
için girişilen ağaç katliamını protesto eden öğrenciler ile Kadıköy’de ODTÜ’lü
gençlerle dayanışmak için eylem yapan üniversite öğrencilerine yönelik polis
baskısı ve şiddetini kınadıklarına ilişkin açıklaması
39.- Aydın Milletvekili Süleyman Bülbül’ün, Aydın ilinde hastanelerdeki
yoğun bakım ünitesinin yetersizliği nedeniyle sorunlar yaşandığına, ülkenin
eğitim, adalet sistemi gibi sağlık sisteminin de çöktüğüne ilişkin açıklaması
40.- İstanbul Milletvekili Zeynel Özen’in, 2 Temmuzda insanların
hunharca yakılmasına kimlerin zemin hazırladığını öğrenmek istediğine, Sivas
Madımak katliamını unutmadıklarına, unutturmayacaklarına ve sorumlularından
hesap sorulacağına ilişkin açıklaması
41.- Amasya Milletvekili Mustafa Levent Karahocagil’in, medya
silahşörleri ne kadar köşelerinden ateş ederse etsin, sermaye patronları hangi
barikatı kurarsa kursun, kimler yan yana gelirse gelsin umut treninin AK PARTİ
istasyonuna demir attığına ilişkin açıklaması
42.- Adana Milletvekili Ayhan Barut’un, hem üreticinin hem de
tüketicinin kazanacağı bir sistem için tarımsal faaliyetlerin ve çiftçilerin
desteklenmesi gerektiğine ilişkin açıklaması
43.- Ankara Milletvekili Servet Ünsal’ın, iktidarın ODTÜ’de ağaçların
kesilmemesini, doğal yaşamın korunmasını isteyen öğrencilere cevabının şiddet
olduğuna ve bu şiddeti kınadığına ilişkin açıklaması
44.- Manisa Milletvekili Ahmet Vehbi Bakırlıoğlu’nun, Manisa ili
Saruhanlı ve Akhisar ilçesi çiftçilerinin mağduriyetinin giderilmesi
gerektiğine ilişkin açıklaması
45.- Gaziantep Milletvekili İrfan Kaplan’ın, mevsimlik tarım işçilerinin
çalışma, yaşam ve ulaşım koşullarının iyileştirilmesi gerektiğine ilişkin
açıklaması
46.- Diyarbakır Milletvekili Salihe Aydeniz’in, Diyarbakır ilinde HDP’li
milletvekillerinin ve partililerin emniyet güçlerinin gayrihukuki saldırılarına
maruz kaldığına ilişkin açıklaması
47.- Manisa Milleltvekili Özgür Özel’in, AK PARTİ Grup Başkan Vekili
Cahit Özkan’a geçirdiği trafik kazası nedeniyle geçmiş olsun dileğinde
bulunduğuna ilişkin açıklaması
48.- Sakarya Milletvekili Muhammed Levent Bülbül’ün, AK PARTİ Grup
Başkan Vekili Cahit Özkan’a geçirdiği trafik kazası nedeniyle geçmiş olsun
dileğinde bulunduğuna ilişkin açıklaması
49.- İstanbul Milletvekili Yavuz Ağıralioğlu’nun, AK PARTİ Grup Başkan
Vekili Cahit Özkan’a geçirdiği trafik kazası nedeniyle geçmiş olsun dileğinde
bulunduğuna ilişkin açıklaması
50.- İstanbul Milletvekili Hakkı Saruhan Oluç’un, AK PARTİ Grup Başkan
Vekili Cahit Özkan’a geçirdiği trafik kazası nedeniyle geçmiş olsun dileğinde
bulunduğuna ilişkin açıklaması
51.- Çanakkale Milletvekili Bülent Turan’ın, AK PARTİ Grup Başkan Vekili
Cahit Özkan’a geçirdiği trafik kazası nedeniyle geçmiş olsun dileğinde
bulunduğuna ilişkin açıklaması
52.- Manisa Milletvekili Özgür Özel’in, HDP Grup önerisinin oylaması
öncesinde istediği söz talebinin görmezden gelindiğine ve iktidarın öz eleştiri
yapması için önerge verildiğine ilişkin açıklaması
53.- İstanbul Milletvekili Hakkı Saruhan Oluç’un, Gaziantep Milletvekili
Ali Şahin’in HDP grup önerisi üzerinde AK PARTİ Grubu adına yaptığı
konuşmasındaki bazı ifadelerine ve SETA Vakfının nasıl finanse edildiğinin ve
arkasındaki güçlerin kimler olduğunun tartışılması gerektiğine ilişkin
açıklaması
54.- Çanakkale Milletvekili Bülent Turan’ın, grup önerileriyle ilgili
kategorik yaklaşımı doğru bulmadığına ve SETA’nın bağımsız bir kurum olduğuna
ilişkin açıklaması
55.- Sakarya Milletvekili Muhammed Levent Bülbül’ün, Manisa Milletvekili
Özgür Özel’in AK PARTİ grup önerisi üzerinde CHP Grubu adına yaptığı
konuşmasındaki bazı ifadelerine ilişkin açıklaması
56.- Manisa Milletvekili Özgür Özel’in, Sakarya Milletvekili Muhammed
Levent Bülbül’ün yaptığı açıklamasındaki bazı ifadelerine ilişkin açıklaması
57.- Manisa Milletvekili Özgür Özel’in, İç Tüzük’ün 64’üncü maddesine
göre Genel Kurulda oturumu yöneten Başkanın asıl konu görüşülürken tartışmalara
katılamayacağına, sözlerinin hakaret içermediğine ilişkin açıklaması
58.- İstanbul Milletvekili Hayrettin Nuhoğlu’nun, Çanakkale Milletvekili
Bülent Turan’ın yerinden sarf ettiği bazı ifadelerine ilişkin açıklaması
59.- Sakarya Milletvekili Muhammed Levent Bülbül’ün, Batman Milletvekili
Mehmet Ruştu Tiryaki’nin 94 sıra sayılı Kanun Teklifi’nin tümü üzerinde HDP
Grubu adına yaptığı konuşmasındaki bazı ifadelerine ilişkin açıklaması
60.- Mersin Milletvekili Fatma Kurtulan’ın, Sakarya Milletvekili
Muhammed Levent Bülbül’ün yaptığı açıklamasındaki bazı ifadelerine ilişkin
açıklaması

VII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Süreyya Sadi Bilgiç’in, yeni bir
İç Tüzük düzenlemesiyle Cumhurbaşkanlığı hükûmet sisteminde hem Meclisin
işleyişinin hem de yasamanın yürütmeyle ilişkisinin çerçevesinin çizilmesi
gerektiğine ilişkin konuşması
2.- Oturum Başkanı TBMM Başkan Vekili Süreyya Sadi Bilgiç’in, Başkanlık
Divanı olarak Hakkâri ilinde askerî araca teröristlerce düzenlenen saldırı
sonucu şehit olan askerlerimize Allah’tan rahmet dilediklerine ilişkin
konuşması
3.- Oturum Başkanı TBMM Başkan Vekili Süreyya Sadi Bilgiç’in, AK PARTİ
Grup Başkan Vekili Cahit Özkan’a geçirdiği trafik kazası nedeniyle Başkanlık
Divanı adına geçmiş olsun dileğinde bulunduğuna ilişkin konuşması

VIII.- BAŞKANLIĞIN GENEL KURULA SUNUŞLARI
A) Tezkereler
1.- TBMM Başkanlığının, TBMM Dışişleri Komisyonu Başkanı Volkan Bozkır
ve beraberindeki heyetin, Azerbaycan Cumhuriyeti Millî Meclisi Uluslararası ve
Parlamentolararası İlişkiler Komitesi Başkanı Samed Seyidov’un davetine
icabetle 14-17 Temmuz 2019 tarihlerinde Azerbaycan’ın başkenti Bakü’de
gerçekleştirilecek Türkiye-Azerbaycan-Gürcistan Parlamentoları Dışişleri
Komisyonları Üçlü Toplantısı’na katılımına ilişkin tezkeresi (3/778)

B) Önergeler
1.- İzmir Milletvekili Mahir Polat’ın (2/923) esas numaralı Çam Fıstığı
Araştırma ve Koruma Enstitüsü Kurulması Hakkındaki Kanun Teklifi’nin doğrudan
gündeme alınmasına ilişkin önergesi (4/38)

IX.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Isparta Milletvekili Aylin Cesur ve 20
milletvekilinin, son dönemde meydana gelen tren kazalarının nedenlerinin
incelenerek benzer kazaların yaşanmaması için yapılması gerekenlerin
belirlenmesi amacıyla 20/12/2018 tarihinde Türkiye Büyük Millet Meclisi
Başkanlığına verilmiş olan (10/702) esas numaralı Meclis Araştırması
Önergesi’nin ön görüşmelerinin, Genel Kurulun 9 Temmuz 2019 Salı günkü
birleşiminde yapılmasına ilişkin önerisi
2.- HDP Grubunun, Batman Milletvekili Ayşe Acar Başaran ve arkadaşları
tarafından, gazetecileri hedef gösteren SETA raporu hakkında 8/7/2019 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin ön görüşmelerinin, Genel Kurulun 9 Temmuz 2019 Salı günkü
birleşiminde yapılmasına ilişkin önerisi
3.- CHP Grubunun, Tekirdağ Milletvekili İlhami Özcan Aygun ve
arkadaşları tarafından, Çorlu tren kazasındaki ihmallerin ve sorumluların tüm
boyutlarıyla incelenmesi, Anayasa Mahkemesine başvuran acılı ailelerin basın
açıklamasına biber gazıyla, plastik mermiyle müdahale eden emniyet güçlerinin
ve onlara emir verenlerin araştırılması amacıyla 25/6/2019 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin
ön görüşmelerinin, Genel Kurulun 9 Temmuz 2019 Salı günkü birleşiminde
yapılmasına ilişkin önerisi
4.- AK PARTİ Grubunun, Genel Kurulun çalışma gün ve saatleri ile
gündemin “Kanun Teklifleri ile Komisyonlardan Gelen Diğer İşler” kısmının
sıralamasının yeniden düzenlenmesine; Genel Kurulun, 11 Temmuz 2019 Perşembe
günkü birleşiminde gündemin “Seçim” kısmında 15/2/2011 tarihli ve 6112 sayılı Radyo
ve Televizyonların Kuruluş ve Yayın Hizmetleri Hakkında Kanun’un 35’inci
maddesine göre RTÜK’te boşalacak 3 üyenin seçiminin yapılmasına ve 94 sıra
sayılı kanun tekliflerinin İç Tüzük’ün 91’inci maddesine göre temel kanun
olarak bölümler hâlinde görüşülmesine ilişkin önerisi

X.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Konya Milletvekili Ziya Altunyaldız ve Adalet ve Kalkınma Partisi
Grup Başkanvekili İstanbul Milletvekili Mehmet Muş ile 50 Milletvekilinin
Türkiye Turizm Tanıtım ve Geliştirme Ajansı Hakkında Kanun Teklifi (2/1988) ve
Bayındırlık, İmar, Ulaştırma ve Turizm Komisyonu Raporu (S. Sayısı: 94)

X.- YAZILI SORULAR VE CEVAPLARI
1.- Bursa Milletvekili Erkan Aydın’ın, İstanbul’da bir avukatın
Cumhurbaşkanının korumalarınca darp edildiği iddiasına ilişkin sorusu ve
Cumhurbaşkanı Yardımcısı Fuat Oktay’ın cevabı (7/11939)
2.- İstanbul Milletvekili Mustafa Sezgin Tanrıkulu’nun, Diyanet İşleri
Başkanlığı tarafından hazırlandığı iddia edilen dinî oluşumlarla ilgili bir
rapora ilişkin sorusu ve Cumhurbaşkanı Yardımcısı Fuat Oktay’ın cevabı
(7/12658)
3.- Niğde Milletvekili Ömer Fethi Gürer’in, Diyanet İşleri Başkanlığında
vekil imam olarak görev yapan kişilerin sayısına ve vekil imam ile vekil
müezzin kadrolarıyla ilgili bir çalışma yapılıp yapılmadığına ilişkin sorusu ve
Cumhurbaşkanı Yardımcısı Fuat Oktay’ın cevabı (7/12667)
4.- Niğde Milletvekili Ömer Fethi Gürer’in, Kültür ve Turizm Bakanına
yönelik çeşitli iddialara ilişkin Cumhurbaşkanı Yardımcısı Fuat Oktay’a sorusu
ve Kültür ve Turizm Bakanı Mehmet Nuri Ersoy’un cevabı (7/12923)
5.- İstanbul Milletvekili Mustafa Sezgin Tanrıkulu’nun, 2016-2019
yılları arasında Bakanlık bünyesinde kullanılan araçlarla ilgili bazı bilgilere
ilişkin sorusu ve Ticaret Bakanı Ruhsar Pekcan’ın cevabı (7/13036)
6.- Denizli Milletvekili Gülizar Biçer Karaca’nın, Yüksek İstişare
Kurulu üyeliğine ilişkin sorusu ve Cumhurbaşkanı Yardımcısı Fuat Oktay’ın
cevabı (7/13080)
9 Temmuz 2019
Salı
BİRİNCİ
OTURUM
Açılma Saati:
15.00
BAŞKAN:
Başkan Vekili Süreyya Sadi BİLGİÇ
KÂTİP ÜYELER:
Nurhayat ALTACA KAYIŞOĞLU (Bursa), Şeyhmus DİNÇEL (Mardin)
----- 0 -----
BAŞKAN
– Türkiye Büyük Millet Meclisinin 99’uncu Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, Kütahya’nın değerleri ve ildeki gelişmeler hakkında söz isteyen
Kütahya Milletvekili Ahmet Tan’a aittir.
Buyurun
Sayın Tan. (AK PARTİ sıralarından alkışlar) 
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Kütahya Milletvekili Ahmet Tan’ın, Kütanya iline yapılan yatırımlara
ilişkin gündem dışı konuşması
AHMET
TAN (Kütahya) – Sayın Başkan, değerli milletvekilleri; şahsım adına gündem dışı
söz almış bulunuyorum. Bu vesileyle ekranları başında bizleri izleyen Kütahyalı
hemşehrilerimi, aziz milletimizi ve Gazi Meclisimizi saygıyla selamlıyorum. 
Kuruluşun
ve kurtuluşun şehri olan Kütahya’mız, çelebi ruhlu insanlarıyla, doğasıyla,
şifalı termal sularıyla, tarih ve kültür turizmiyle içinde birçok değeri
barındırmakta ve 650 milyon dolarlık ihracatıyla ülkemiz ekonomisine ciddi
katkılar sağlamaktadır. 
Kütahya’mızda
1’inci, 2’nci, Gediz ve Tavşanlı Organize Sanayi Bölgeleriyle birlikte şu an
yapılmakta olan Zafer Organize Sanayi Bölgesi ve Simav Jeotermal Sera Organize
Sanayi Bölgelerinin ilimiz ve ülkemiz ekonomisine, istihdama ve ihracata ilave
çok ciddi katkılarının olacağı muhakkaktır. 
Zafer
Organize Sanayi Bölgesi’nin doğal gaz ve elektrik meseleleri çözüme kavuşturulmuş
olup, inşallah, 2021 yılında; Simav Sera Organize Sanayi Bölgesi’nin ise
önümüzdeki yıl faaliyete geçmesi planlanmaktadır. Sanayicilerimizi organize
sanayi bölgelerimize, turizmcileri de farklı turizm alanlarına yatırım
yapmaları için ilimize davet ediyoruz ve sizleri de bekliyoruz inşallah.
Kütahya’mızın
il bağlantı yolları bölünmüş yol olarak tamamlanmıştır; ilçe bağlantı
yollarımızdan Emet-Tavşanlı, Hisarcık-Emet, Tavşanlı-Dursunbey-Harmancık,
Emet-Simav, Çavdarhisar-Emet, Abide-Simav-Bigadiç, Balıköy-Dağardı-Simav,
Abide-Uşak yolları müteahhitlerin uhdesindedir ve çalışmaları devam etmektedir.
Bununla beraber, sadece müteahhidin iş bıraktığı Domaniç-Tavşanlı yolu ile
35-40 kilometrelik Emet-Hisarcık-Gediz yolunun ihaleye çıkması için
çalışmalarımız devam etmektedir.
İlimizin
bir başka cevheri olan ve ülkemiz rezervinin yüzde 70’i Kütahya’da bulunan bor
madeniyle ilgili 1’inci ve 2’nci Borik Asit Fabrikası, borik asit
zenginleştirme ünitesi AK PARTİ iktidarları döneminde ilimize kazandırılmıştır
ve şu an hepsi de faaliyetlerine devam etmektedir. Yine bu sene temelini
attığımız ve 2021 yılında faaliyete geçecek sülfürik asit fabrikasının yapımı
ve yatırımı devam etmektedir. Bor karbür fabrikasının olmazsa olmazlarından
sülfürik asit fabrikasının faaliyete geçmesiyle birlikte, inşallah, bor karbür
fabrikası da Kütahya’mızda kurulacaktır. Bu husustaki çalışmalar ve
irtibatlarımız devam etmektedir.
Sayın
Başkan, değerli milletvekilleri; Kütahya’nın gündeminde olan Murat Dağı altın
madeni hakkında başlatılan hukuki süreç devam etmektedir. Ancak burada
madalyonun diğer bir yüzünü de sizlerle ve milletimizle paylaşmadan
geçemeyeceğim. CHP Kütahya Milletvekili, siyanür kullanımı ve doğa tahribatı
gerekçesiyle Murat Dağı’nda işletme kurulmasına karşı çıkarken, daha bundan
dört beş ay önce, yerel seçim sürecinde, yine, otuz yıldır açık ocak
işletmeciliği yapan ve gümüşün işlenmesinde siyanür kullanan gümüş fabrikasının
önünde “Burası kapanmasın, çalışmasına devam etsin.” diye beyanatlar veriyordu
ve gösteriler yapıyorlardı. Şimdi bu tavrı görünce bizlerin aklına, işine
geldiğinde kuş, işine geldiğinde deveyim diyen devekuşu kıssası geliyor.
Bizler
ve halkımız, sizden tavrınızı belirlemenizi ve bir duruşunuzun olmasını
bekliyoruz. Yani siyanürle altın çıkartılmasına karşı çıkarken niye siyanürle
gümüş çıkartılmasının yanındasınız?
Yine,
CHP Milletvekili Ali Fazıl Kasap’ın geçen hafta Meclis kürsüsünden yollarımız
için söylediği -ifadesini aynen söylüyorum- “Cumhuriyette yapılan yollara ilave
yapılmamış.” sözünü bizler değil, üzerinden geçtiği yollar yalanlıyor.
Yine,
aynı milletvekilinin Emet’te sülfürik asit fabrikası için geçen yıl “Bu fabrika
yapılmayacak, AK PARTİ’liler sizi kandırıyor.” ifadesini de yapımı devam eden
sülfürik asit fabrikasının temelleri, duvarları, Emet ve Hisarcık halkı
yalanlıyor, yarın da orada çalışacak hemşehrilerimiz yalanlayacak.
Yine,
geçen hafta Meclis kürsüsünden CHP Milletvekili Sayın Kasap’ın hem meslektaşı
olan hem de ilimize hizmet için gayret göstermiş, önceki dönem milletvekilimiz,
Kütahya Sağlık Bilimleri Üniversitesi Rektörü Sayın Profesör Doktor Vural
Kavuncu için “Boş kalmasın diye dekan, rektör yapılıyor.” ifadesini talihsiz
bir açıklama olarak değerlendiriyor ve kendisine yakıştıramıyorum.
Kütahya’yı
ve Kütahyalıyı itibarsızlaştırmanın ve hakaret etmenin ne kendisine ne ilimize
ne de halkımıza hiçbir faydası yoktur, olmayacaktır.
(Mikrofon
otomatik cihaz tarafından kapatıldı)
BAŞKAN
– Buyurun Sayın Tan.
AHMET
TAN (Devamla) - Bu duygu ve düşüncelerle, kuruluşun ve kurtuluşun şehri
Kütahya’mızın daha da gelişmesi ve kalkınması, insanlarımızın huzur ve
mutluluğu için çalışmaya devam edeceğiz diyor, Genel Kurulu ve yüce milletimizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim.
Gündem
dışı ikinci söz, Murat Dağı’nda altın madeni…
ALİ
FAZIL KASAP (Kütahya) – Sayın Başkan, bir sataşma var ismen.
ÖZGÜR
ÖZEL (Manisa) – Sayın Başkan, sayın hatip ismen bir sataşmada bulundu,
nazarıdikkatinizden kaçmış olabilir. Gerçi, ilk söz aldığımda görevinizde başarılar
dileyecektim ama birden söz verince dileyemedim, birazdan o görevi yerine
getireceğim.
Uygun
görürseniz, ismen bir sataşma olduğu için Kütahya Milletvekilimiz Ali Fazıl
Kasap konuşacaktır.
BAŞKAN
– Buyurun. 
ÖZGÜR
ÖZEL (Manisa) – Teşekkür ediyorum. 
BAŞKAN
- Sayın Kasap, siz de ikinci bir sataşmaya mahal vermeden konuşun lütfen.
ALİ
FAZIL KASAP (Kütahya) – Vermeyeceğim Sayın Başkan.
BAŞKAN
– Sürenizi yedi dakika olarak başlatıyorum.
Gündem
dışı söz de sizindi, Murat Dağı’nda altın madeni çıkarılması projesi hakkında
söz istemiştiniz, ikisinin süresini birlikte size veriyorum. 
Buyurun.
(CHP sıralarından alkışlar)
V.- SATAŞMALARA İLİŞKİN KONUŞMALAR
1.- Kütahya Milletvekili Ali Fazıl Kasap’ın, Kütahya Milletvekili Ahmet
Tan’ın yaptığı gündem dışı konuşmasında şahsına sataşması nedeniyle konuşması
ALİ
FAZIL KASAP (Kütahya) – Sayın Başkan, yeni görevinizde başarılar dilerim. 
BAŞKAN
– Teşekkür ederim.
ALİ
FAZIL KASAP (Devamla) – Sayın Başkan, değerli milletvekilleri; Kütahya, bor
madeni yönünden dünya rezervinin yüzde 70’ini haiz olan bir ilimiz. Yerel seçim
öncesi Kütahya’ya bor karbür fabrikası yapılacak diye bir söz verilmişti,
iktidar partisinin o zamanki…
AHMET
TAN (Kütahya) – Sülfürik asit fabrikası… 
ALİ
FAZIL KASAP (Devamla) - Bor karbür fabrikasının Balıkesir’de temeli atıldığı
dönemde -o zamanki Bakan Berat Albayrak’tan istendi- şöyle denmişti: “Sayın
Bakanım, bir de Kütahya’ya böyle bir söz verelim.” Aradan bir hafta geçti “En
büyüğünü de Kütahya’ya yapacağız.” diye bir söylemde bulunuldu. Hâlâ bor karbür
fabrikasını bekliyoruz. 
Bor,
ham madde olarak, borik asit olarak işlenip yurt dışına ihraç edilen bir madde,
yapılan hiçbir şey yok. 
Onun
dışında, yol yapıldı. Biz, kervansaray kültürü olan bir ülkeyiz. Şehirler arası
yollar yapıldı, duble yollar yapıldı ama şehir bağlantı yolları, ilçe bağlantı
yolları ve köy yolları yapılmadı. Ben, sayın vekilimizin kendisinden Karbasan
yoluna gitmesini isterim, Şeyhler’in yoluna gitmesini isterim. 
AHMET
TAN (Kütahya) – Karbasan yolu sıcak asfalt. 
ALİ
FAZIL KASAP (Devamla) – Kütahya’nın Sırören köyüne gitmesini isterim; sizin,
gitmediğiniz yerlere gitmenizi isterim. 
Onun
dışında, şu anda, Kütahya’da Dumlupınar diye bir ilçemiz var. Yakında, 30
Ağustosta, Dumlupınar Meydan Muharebesi’ni, Büyük Taarruzu, Başkomutanlık
Meydan Muhaberesi’ni anacağız. Bin nüfuslu bir ilçe ve burada yapılmış bir tek
tesis yok. Tek bir tesis yapıldı sosyal donatı olarak, o da Yenimahalle
Belediye Başkanı Fethi Bey’in yaptığı bir sosyal tesistir, konaklama tesisidir.
Onun dışında, yapılan hiçbir şey yok. Dumlupınar bin nüfusludur. Kütahya’da
Dumlupınar Üniversitesi var, adını Dumlupınar ilçemizden alıyor ama
Dumlupınar’da bir tek meslek yüksekokulu dahi yoktur adını oradan almasına
rağmen. 
Onun
dışında, hastanesi olmayan bir yerde tıp fakültesi kuruldu, Sağlık Bilimleri
Üniversitesi kuruldu. Bu, Türkiye’ye mahsus bir şey herhâlde. Kütahya’da devlet
hastanesi yoktur, merkezdeki hastanenin adı da Evliya Çelebi Eğitim ve
Araştırma Hastanesi. Dumlupınar Üniversitesi Eğitim ve Araştırma Hastanesiydi,
kendim de çalıştım, Sağlık Bilimleri Üniversitesi Hastanesi oldu. 
Kütahya’da
ve birçok ilimizde kurulan sağlık bilimleri üniversitelerine -bakın isterseniz,
çoğu da eski milletvekilleridir- eski milletvekilleri şu anda rektör olarak
atanmışlardır. 
Benim
söyleyeceklerim bu kadar.
Teşekkür
ediyorum.
Başkanım,
gündem dışı da…
IV.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
2.- Kütahya Milletvekili Ali Fazıl Kasap’ın, Kütahya ilinin sorunlarına
ilişkin gündem dışı konuşması
BAŞKAN
– Gündem dışı için söz veriyorum.
Buyurun,
devam edin.
ALİ
FAZIL KASAP (Kütahya) – Değerli Başkan, değerli milletvekilleri; Kütahya’nın
Gediz bölgesinde, Murat Dağı’nda altın madeni çıkarılması projesi hakkında
gündem dışı söz aldım. Yüce heyetinizi saygıyla selamlıyorum.
Değerli
milletvekilleri, seçim bölgem Kütahya’da Gediz ilçesinde yer alan, Gediz
havzası için büyük bir öneme sahip Murat Dağı’nda siyanürle altın madeni
çıkarılması için Çevre ve Şehircilik Bakanlığı tarafından “Çevresel Etki
Değerlendirmesi (ÇED) Raporu Olumlu” verildi. Bu karar Gediz havzasını yok
etmektedir. Gediz Nehri’nin kirlenmesine, tarım alanlarının yok olmasına ve
çevre katliamına yol açacaktır. Doğal dengeyi bozacak, suyumuzu, havamızı,
insan sağlığını tehlikeye sokacak bu kararın kabul edilmesi mümkün değildir. Bu
karar, başta Kütahya olmak üzere, Manisa, Uşak, İzmir, Eskişehir illerimiz de
dâhil olmak üzere, toplamda 21 ilçenin bölümlerini de içine alan bir alanı
etkilemektedir. Gediz havzasının toplam alanının 17 bin kilometrekare olduğu ve
Türkiye'nin yüz ölçümünün yüzde 2,7’sini oluşturduğu dikkate alınırsa, nüfusun
büyük çoğunluğunun, endüstriyel faaliyetlerin ve sulamalı tarım alanlarının bu
havza içinde yer almakta olduğunu görürüz. Murat Dağı’nın altın madenine
açılmasına izin verilmemelidir.
Değerli
milletvekilleri, öyle bir havzaya ismini veren Gediz Nehri tam 275 kilometre
uzunluğundadır. Gediz Nehri’nin 175 kilometresi Manisa ili, 40 kilometresi
Kütahya ili, 25 kilometresi Uşak ili, 35 kilometresi ise İzmir ili
topraklarında bulunmaktadır. Havzada su talebinin yaklaşık yüzde 80’i tarımsal
sulama amaçlıdır. Havza, Gediz Nehri’nin oluşturduğu çok verimli ova
topraklarına ve tarıma elverişli bir iklime sahip olduğundan, Ege Bölgesi
tarımında ilk sırada yer almaktadır. Arazi dağılımına göre tarım alanları
havzanın yüzde 50’sini oluşturur. Gediz, Alaşehir, Salihli, Turgutlu, Menemen
Ovalarındaki toplam tarımsal üretim Türkiye'nin toplam tarımsal üretiminin
yüzde 10’udur; Gediz Nehri bittiğinde bu üretim kaybolacaktır. Türkiye'de
bulunan sebze alanlarının yüzde 6’sı, zeytin alanının yüzde 10’u, üzüm bağının
yüzde 16’sı bu havzadan etkilenmektedir. Şimdi Murat Dağı’nda altın madeni
çıkarılması uygulamasına göz yumulursa İzmir Körfezi’ne dökülen Gediz Nehri
alanlarının yok olmasıyla karşı karşıya kalacağız. Bu yüzden Çevre ve
Şehircilik Bakanlığını bu konuda tekrar uyarıyoruz, sorumluluğa davet ediyoruz.

Altın
madeni çıkarılmak istenen Murat Dağı’nın başka bir önemi var, tarımsal önemin
dışında tarihî olarak da büyük önem arz ediyor, şöyle ki: Murat Dağı, Yunan
Komutan Trikopis’in yakalandığı dağdır. Gediz, Kurtuluş Savaşı’nın önemli bir
parçasıdır. Murat Dağı’nın eteklerinde Başkomutanlık Meydan Muharebesi
gerçekleşmiştir, 137 bin şehidimiz vardır. Altın madenine açılmak istenen Murat
Dağı’nı içine alan Başkomutanlık Meydan Muharebesi’nin geçtiği yeri kapsayan bu
bölgeye Başkomutanlık Meydan Savaşları Zafer Tarihî Alanı Kurulması Hakkında
Kanun Teklifi’ni geçen hafta vermiş bulunmaktayız. Değerli Kütahya milletvekili
arkadaşlarımdan da -hatta bölge milletvekillerinden- Millî Mücadele’nin geçmiş
olduğu bu alanın “zafer tarihî alanı” olarak ilan edilmesi hakkında vermiş
olduğumuz kanun teklifini desteklemelerini talep ediyorum. 
Ayrıca,
Kütahya’daki gümüş fabrikasından siyanür akmıştı. Bizim karşı gelmemiz
Kütahya’daki gümüş madenine değil idi; Kütahya’da yapmış olduğumuz eylem, orada
özlük hakları lağvedilerek, özlük hakları tanınmadan işsiz bırakılan, kapının
önüne bırakılan işçilerimizin hakkını savunmak için idi. Fabrikanın kapanması,
madenin kapanmasıyla ilgili bir talebimiz olmamıştır. Bütün işçiler, bütün
Türkiye de bu durumu biliyor. Sayın vekillerim de bilirler, yaklaşık bin işçi
şu anda özlük haklarını kaybetmiş olarak sokaktadır, işsizdir, açtır. Kütahya’da
İŞKUR’a kayıtlı mevcut 31 bin işsiz vardır. Bin işçinin işsiz kaldığı kışın
ortasında, ocak ayında, sayın vekillerimi de aynı işçilerle omuz omuza görmek
isterdim.
Teşekkür
ediyorum Sayın Başkan. (CHP sıralarından alkışlar) 
BAŞKAN
– Teşekkür ediyorum. 
Gündem
dışı üçüncü söz, Cumhurbaşkanlığı hükûmet sisteminin 1’inci yılı münasebetiyle
söz isteyen Manisa Milletvekili Erkan Akçay’a aittir.
Buyurun
Sayın Akçay. (MHP sıralarından alkışlar) 
3.- Manisa Milletvekili Erkan Akçay’ın, 9 Temmuz Cumhurbaşkanlığı
hükûmet sisteminin yürürlüğe girişinin 1’inci yıl dönümüne ilişkin gündem dışı
konuşması
ERKAN
AKÇAY (Manisa) – Sayın Başkan, değerli milletvekilleri; 9 Temmuz 2018 tarihinde
fiilen yürürlüğe giren Cumhurbaşkanlığı hükûmet sisteminin 1’inci yıl dönümü
münasebetiyle söz aldım. Muhterem heyetinizi saygıyla selamlıyorum.
Değerli
milletvekilleri, Cumhurbaşkanlığı hükûmet sistemine neden, nereden ve nasıl
geldik? Bu sorulara açıklık getirmek için, günümüze kadar yaşadığımız siyasal
süreçlere ve hadiselere bakmalıyız. Uyguladığımız siyasal sistemlere bir tarih
şuuruyla; dün, bugün ve yarın perspektifiyle bir bütünlük içinde bakma ve
anlama mecburiyetimiz vardır. Doksan altı yıllık cumhuriyet tecrübemiz, hatta
1908 Meşrutiyeti’nden bu yana geçen yüz dokuz yılda yaşadıklarımız, hatta ve
hatta 1839 Tanzimatı’ndan bu yana tecrübe ve birikimlerimiz bu soruların
cevabını fazlasıyla vermektedir. 
Geçen
yüz dokuz yıl içinde demokrasimiz ve siyasi hayatımız çok sayıda darbelerle,
muhtıralarla, vesayet girişimleriyle kesintiye uğramış, yapısal sorunlar
nedeniyle çıkan hükûmet krizleriyle siyasal istikrar sağlanamamıştır.
Sistemdeki tıkanmalar, erkler arasındaki kaymalar devlet çarkının bozulmasına
ve karar süreçlerinin laçkalaşmasına sebep olmuştur. Eski sistemle daha fazla
mesafe alamayacağımız 15 Temmuz hain darbe girişimiyle artık iyice belli
olmuştur. Yasama, yürütme ve yargı arasındaki yetki ve sorumluluk çizgilerinin
belirgin şekilde netleştirilmesi büyük bir mecburiyet hâline gelmiştir. Devlet
yönetiminde varlığı malum olan fiilî düğümün çözülmesi ve anayasal bir hüviyete
kavuşturulması, devletin zamanında ve hızlı karar alması, etkin ve verimli
çalışması gerekmektedir. İşte, bütün bunlar, siyasal sorumluluk taşıyan bizleri
sistem arızalarını gidermek için vazifeye davet etmiştir. 
Sonuç
itibarıyla, Türk milleti, 16 Nisan halk oylamasıyla Cumhurbaşkanlığı hükûmet
sistemine “evet” demiş, 24 Haziran 2018 genel seçimleriyle de bu karar teyit ve
tescil edilmiş, mühür vurulmuştur; artık geri dönüş olmayacaktır. Cumhurbaşkanlığı
hükûmet sisteminin kefil ve referansı millî irade ve siyasal tarihimizdir. Bu
sisteme keyfî olarak, günlük siyasi dürtülerle değil, bir zaruret sonunda
geçilmiştir. Yapacağımız iş, bu sistemin bütün kurum ve kurallarıyla yerleşip
işletilmesine çalışmaktır. Her ne ad altında olursa olsun eski sisteme dönüş
özlemi taşımak siyasal gericiliktir. “Tarafsız Cumhurbaşkanı” “partisiz
Cumhurbaşkanı” gibi söylemler yeni sistem bakımından gerçekçi olmayıp
Cumhurbaşkanlığı makamını bir vesayet makamı olarak görmekten başka anlamı
olmayan düşüncelerdir. Yeni sistem üzerinden öylesine garip eleştiriler ve
özlemler dile getiriliyor ki bu eleştirileri ciddiye alırsak bunların âdeta
siyasetsiz siyaset, iktidarsız iktidar istediklerine hükmedebiliriz. 
Değerli
milletvekilleri, Cumhurbaşkanlığı hükûmet sisteminin bir yıllık karnesine
baktığımızda görüyoruz ki bu sistemle yönetimde istikrar ve temsilde adalet
sağlanmıştır. Hem kuvvetler ayrılığı daha belirgin hâle gelmiş hem de her
kuvvet kendi içinde güçlenmiştir ancak kuvvetler ayrılığının daha belirgin hâle
gelmiş olması iki erkin arasına kalın kale duvarları örülmesi anlamına da
gelmemektedir. Yürütme ile yasama ilişkilerini kurumsallaştırıp formel hâle
getiren düzenlemeler zaman içinde elbette yapılacaktır, yapılmalıdır. 
“Güçlü
yürütme, güçlü Meclis” hedefine ulaşılmıştır. Cumhurbaşkanı seçiminde barajın
yüzde 50+1’e çıkması millî iradeyi daha güçlü şekilde tahkim etmiş, iktidarın
seçiminde müstesna bir uzlaşmayı sağlamıştır. Yürütmede çift başlılık ortadan
kalkmıştır. Artık, hükûmet krizleri yaşanmayacaktır. Bu sistem, aynı zamanda,
demokrasilerin temel özelliği olan uzlaşma imkânlarını teşvik etmiş ve
ittifaklara imkân vermiştir. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen, buyurun. 
ERKAN
AKÇAY (Devamla) – 24 Haziran 2018 seçiminde toplam 9 parti Meclise girmiş, 5
parti grup kurmuş, doksan altı yıllık Türkiye Büyük Millet Meclisinde en yüksek
temsiliyete ulaşılmıştır. 
Milliyetçi
Hareket Partisi olarak, Türkiye Cumhuriyeti’nin varlığı ve güçlenmesi için
Cumhurbaşkanlığı hükûmet sisteminin doğru bir sistem olduğuna o gün olduğu gibi
bugün de inanıyor ve bu sistemin sonuna kadar arkasında olduğumuzu ifade etmek
istiyorum. Cumhur İttifakı, bu sistemin layığıyla işletilmesi için elinden
gelen çabayı sarf edecek, Cumhurbaşkanlığı hükûmet sistemine sahip çıkacaktır.
Bu
irade beyanıyla sözlerime son verirken Genel Kurulu saygıyla selamlıyorum. (MHP
sıralarından alkışlar) 
BAŞKAN
– Teşekkür ediyorum Sayın Akçay.
ÖZGÜR
ÖZEL (Manisa) – Sayın Başkan...
BAŞKAN
– Buyurun Sayın Özel. 
ÖZGÜR
ÖZEL (Manisa) – Sayın grup başkan vekili konuşması sırasında “Bundan önceki
sistemi istemek gericiliktir.” diye bir ifade kullandı. Sayın Genel
Başkanımızın da bu konuda çeşitli beyanları var, doğrudan kendisinin sözlerine
atfedildiği de açık. Belki kürsüden değerlendirilmeyebilir ama grubumuz adına,
konuya ilişkin, yerimden söz talep ediyorum. 
BAŞKAN
– Bir sataşma söz konusu değil. 
ÖZGÜR
ÖZEL (Manisa) – Sataşma olarak değil. 
ERKAN
AKÇAY (Manisa) – Sayın Başkan...
BAŞKAN
– Buyurun Sayın Akçay.
ERKAN
AKÇAY (Manisa) – Sayın Başkan, tabii, yani Cumhuriyet Halk Partisi görüşlerini
ifade edebilir, memnuniyetle fakat bu konudaki düşüncelerindeki çelişkileri
ortadan kaldırırlarsa seviniriz çünkü bir diyorlar “Eski sisteme geçeceğiz.”
bir diyorlar “Güçlendirilmiş parlamenter sistem.” bir diyorlar “Eski sisteme
geçmeyeceğiz.” Dolayısıyla görüşlerini netleştirmelerinde fayda vardır fakat
konuşmam kesinlikle bir sataşma değildir. 
BAŞKAN
– Bir sataşma olarak değerlendirmiyorum. 
Yerinizden
söz veriyorum, buyurun Sayın Özel.
ÖZGÜR
ÖZEL (Manisa) – Sayın Başkanım, konuşmanın içeriğinde doğrudan hedef alma,
sataşma olmadığı için zaten ben de onu söyledim ama konuşmanın bu kısmı
doğrudan sataşmadır ve yerimden cevap verebilecek kabiliyetteyim buna. 
Teşekkür
ederim. 
BAŞKAN
– O da doğrudur ama yerinizden söz vereyim ben.
Buyurun.

VI.- AÇIKLAMALAR
1.- Manisa Milletvekili Özgür Özel’in, Manisa Milletvekili Erkan
Akçay’ın yaptığı gündem dışı konuşmasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkanım, sayın grup başkan vekilini dinledik. Sayın grup
başkan vekilinin söylediği sözleri, rejime kasteden 16 Nisan Anayasa
değişikliğinde son birkaç güne kadar kararsız olup son günlerde kendilerinin ve
bugünkü ittifak ortaklarının kampanyalarını dinlemiş bir vatandaş duysaydı
şöyle söylerdi: “Ama siz bana bunu böyle anlatmamıştınız.” Bugün yapılan bütün
anketlerde, referandum bugün yapılsa yüzde 65 ila 70 arasında “hayır” oyu
alacağı görülüyor. 
“Güçlü
Meclis” sözü billboardlarda kaldı. İktidar partisine mensup milletvekilleri
dahi, basına yansıyan ve yalanlanmayan Sayın Genel Başkanlarının
başkanlığındaki değerlendirme toplantılarında, bakanların Meclise gelmemesini,
yürütmenin milletvekillerinden kopukluğunu, eleştirilerin bakanlar tarafından
dikkate alınmadığını ifadelerinde söylüyorlar. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Özel. 
ÖZGÜR
ÖZEL (Manisa) – Bu rejimi, yeni dönemi en çok iktidar partisi kendi içinde
tartışıyor, tartışmaya da muhtaç. Bugüne kadar Meclise muhalefetten sunulan bir
tek kanun teklifi yasalaşmamışken iktidar partisininkiler geçiş üstünlüğünü
haiz şekilde yasalaşıyor. Ama maalesef, milletvekilleri, bakanların ağzıyla
söylediği, “Hazırlığımız tamam, Meclise yolluyoruz.” dediği ama kampanyada
“Böyle bir şey olmayacak.” diye millete taahhüt ettiğiniz kanun tekliflerine
muvazaa suçu işleyerek imza atıyorlar. 
Her
doğana değil, Erdoğan’a göre yapılmış Anayasa, bir yıl sonunda Erdoğan’a da bir
kolu uzun, bir paçası kısa gelmeye başladı. Bu yüzden bugün çıkıp da kürsüde
“Yaptığımız işin arkasındayız.” demek, ne günah çıkarmaya ne rejime karşı
işlenen bu asli kusuru hafifletmeye ne ülkeye yaşatılan gerilemeyi geri almaya
yeter. 
Milliyetçi
Hareket Partisi savunuyor ama sistemin McKinsey tarafından dayatılmış olduğunu
da artık cümle âlem biliyor. (CHP sıralarından alkışlar)
Teşekkür
ediyorum. 
MEHMET
MUŞ (İstanbul ) – Sayın Başkan…
ERKAN
AKÇAY (Manisa) – Sayın Başkan…
BAŞKAN
– Sayın Akçay, buyurun.
2.- Manisa Milletvekili Erkan Akçay’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Tabii,
bunlar, propagandaya yönelik, bizce dikkate alınmayacak ifadelerdir. Bir kere,
rejime kasteden değişiklik veya rejim değişikliği gibi yansıtılması doğru
değil. Bunu biz, sistemde bir reformasyon, bir sistem değişikliği olarak
değerlendiriyoruz. 
Ayrıca,
elbette, Cumhurbaşkanlığı hükûmet sistemi bir yıldır fiilen yürürlükte olduğu
için bunun değerlendirmesini gerek AK PARTİ gerekse Milliyetçi Hareket Partisi
yapacaktır. Kaldı ki biraz evvelki konuşmamda -beş dakikalık sürenin
yetersizliği nedeniyle de- vurguladım, mesela, dedim ki: Kuvvetler ayrılığının
daha belirgin hâle gelmiş olması, iki erkin yani yasama ile yürütmenin arasına
kalın kale duvarları örülmesi anlamına gelmemektedir. Dolayısıyla, yasama ve
yürütme ilişkilerinin -daha evvel en az 5-6 defa kürsüde de ifade ettiğim gibi-
mesela, İç Tüzük’te yapılacak değişikliklerle kurumsallaştırılıp formel hâle
getirilebileceği konusundaki düşüncelerimi de ifade etmiştim.
(Mikrofon
otomatik cihaz tarafından kapatıldı) 
BAŞKAN
– Buyurun Sayın Akçay. 
ERKAN
AKÇAY (Manisa) – Ve dedik ki: Bunlar tecrübe ettikçe -bunu bütçe görüşmeleri
sırasında da hep birlikte, gruplar olarak da çok ayrıntılı mütalaa etmiştik-
zaman içerisinde, bir kısmı da yaşayarak ve deneyerek olacak hadiselerdir. 
16
Nisan 2017 Anayasa referandumu yüzde 51,5’la millet tarafından kabul edildi.
Ayrıca, 24 Haziran 2018 seçimleriyle de bunun bir teyidi, tescili yapıldı ve
gerek Cumhur İttifakı’nın seçimde elde ettiği yüzde 52’yi aşkın sonuç gerekse
yüzde 53’le Sayın Cumhurbaşkanının seçilmesi bunu gerçekleştirmiştir. Hatta 31
Mart yerel seçimleri de Cumhur İttifakı olarak alınan toplam netice itibarıyla
da bunun teyidi doğrultusunda olmuştur. Dolayısıyla, anketlere değil de bu
seçim sonuçlarına bakmak daha iyi olacaktır.
Teşekkür
ederim.
BAŞKAN
– Teşekkür ediyorum.
MEHMET
MUŞ (İstanbul) – Sayın Başkan…
BAŞKAN
– Sayın Muş, buyurun.
3.- İstanbul Milletvekili Mehmet Muş’un, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; sayın grup başkan
vekiline şunu hatırlatmak isterim: Bizim partimizin toplantılarından sonra
parti sözcümüz gerekli açıklamaları yapıyor. “Efendim, şurada, şunu söyledi.
Burada, bu kişi, şunu söyledi.” Herhangi bir kaynağa dayanmadan, aslı astarı
olmayan ifadeler üzerinden bizim toplantılarımıza atıf yapmasını doğru
bulmuyorum. Kendi MYK’sinde konuşulanları burada anlatabilir kendisi,
açıklayabilir, izah edebilir. Kendisi bizim toplantılara katılıyor mu? Bizim
MYK’lerimizde mi vardı veya milletvekillerimizle beraber o toplantıya mı
katıldı da kendinden bu kadar emin konuşabiliyor, anlayabilmiş değilim.
Dolayısıyla toplantılar sonrasında parti sözcümüzün yaptığı açıklamalar bizim
için geçerli olanlardır, cari olanlardır. 
Bir
diğer konu: “Sistemle alakalı eleştiri var.” Senin fikrin ne, önerin ne, neyi
savunuyorsun? Savunduğunu vatandaşa bir anlat. “Şimdi anket yapsak yüzde 60-70
şöyle çıkar.” Vatandaş bunu oylamış. Senin bir önerin varsa, buradan, gücün
yeterse çıkarırsın; götürürsün halka, ne alacağını görürsün. 
(Mikrofon
otomatik cihaz tarafından kapatıldı)
BAŞKAN
– Buyurun, devam edin Sayın Muş.
MEHMET
MUŞ (İstanbul) – Anketlerde o çıkıyormuş. Hangi ankete göre, kime göre, neye
göre? Bir ankette, sisteme olan güven şöyle azaldı, şimdi gitse yüzde 60
çıkmaz, yüzde 70 çıkmaz. Bir kere, siz, parti olarak neyi savunduğunuzu ortaya
koyun; neyin peşindesiniz, onu bir açıklayın. “Parlamenter sistem” mi
diyorsunuz, başka bir şey mi söylüyorsunuz, ne söylediğiniz belli değil. Az
önce Sayın Akçay da söyledi, ne söyledikleri belli değil. Sürekli bir eleştiri;
sisteme eleştiri, gelen kanun teklifine eleştiri, her şeye eleştiri. Önerinizi
bir ortaya koyun, topluma gidin, paylaşın, ne istediğinizi anlatın, ne
istediğinize bir kere bir karar verin. Siz ne istiyorsunuz? “Parlamento
güçsüzleşti, yürütme güçlendi, AK PARTİ milletvekilleri şöyle söylüyor, onlar
böyle söylüyor.” Onları bir tarafa bırakın. Bizim arkadaşlarımızın ne
söylediklerini biz biliyoruz, neyi savunduğumuzu da biliyoruz, ne yaptığımızı
da biz biliyoruz ama siz ne istediğinizi bilmiyorsunuz. Çıkın, söyleyin bakalım,
nedir sizin görüşünüz, neyi eleştiriyorsunuz, ne istiyorsunuz, onu bir
açıklayın, biz de görelim. Çünkü Genel Başkanınız başka bir şey söylüyor, siz
burada başka bir şey söylüyorsunuz, ikinizin arasında da çelişkiler var. Bir
açıklayın, biz de öğrenelim, siz neyi savunuyorsunuz? Açıklayın, kamuoyu
bilsin.
BAŞKAN
– Açıklayacak mısınız Sayın Özel?
ÖZGÜR
ÖZEL (Manisa) – Müsaadenizle, bu kadar açık sataşmadan sonra kürsüden… (CHP
sıralarından alkışlar)
BAŞKAN
– Buyurun. 
V.- SATAŞMALARA İLİŞKİN KONUŞMALAR (Devam)
2.- Manisa Milletvekili Özgür Özel’in, İstanbul Milletvekili Mehmet
Muş’un yaptığı açıklamasında Cumhuriyet Halk Partisine ve şahsına sataşması
nedeniyle konuşması
ÖZGÜR
ÖZEL (Manisa) – Sayın Başkan, teşekkür ederim.
Öncelikle,
ilk kez, yönettiğiniz bir oturumda grup başkan vekili olarak görev alıyorum ve
kürsüdeyim. Adaletle yöneteceğinizden, Anayasa’ya ve İç Tüzük’e bağlılığınızdan
ödün vermeyeceğinizden eminiz, bunu umuyoruz, görevinizde size başarılar
diliyoruz.
BAŞKAN
– Teşekkür ediyorum.
Buyurun.
ÖZGÜR
ÖZEL (Devamla) – Şimdi, “Çıkın açıklayın...” Biz 16 Nisandan önce de çıktık
anlattık, geçen gün Genel Başkanımızın ifadeleri de çok açık, geçen hafta
burada da defalarca söyledim. Hem 16 Nisanı geri alan ama 12 Eylül darbe
anayasasıyla da yüzleşen demokratik, sivil, katılımcı bir Anayasa’ya ihtiyaç
var. Bugün 12 Eylül anayasasının en kirli tortusu yüzde 10 seçim barajını on
yedi yıl önce seçim bildirgesine yazıp şimdi arkasına sığınanların gözüne
bakarak konuşuyorum şu anda. Biz 12 Eylülün faşist darbe anayasasının işine
gelmeyen kısımlarını reddedip işine gelen kısmının etinden, sütünden, yününden
yararlanan, Kenan Evren’e rahmet okutacak olağanüstü hâl ilanıyla Anayasa’yı
değiştirmiş, OHAL döneminde seçime gitmiş, OHAL olmazsa seçim başarısını sağlayabileceğini
kendine inandıramamış bir öz güvensizliğin dizlerini titrettiği, birbirine
tutunarak ayakta kalmaya çalışan iki ittifak ortağına karşı biz Türkiye’yiz.
Biz, kurulduğu günden beri demokrasiyi savunan, daha iyiye, daha güzele gitmek
için, daha özgürlüğe gitmek için bir arada duran, Kürt’üyle, Türk’üyle,
Laz’ıyla, Çerkez’iyle, Alevi’siyle, Sünni’siyle biz hep birlikteyiz ve
karşımızdaki bu korkak, bu tükenen, bu titreyen, bu saldıran ve zulmeden
iktidara gerekli cevabı geçen iki sandıkta olduğu gibi önümüzdeki ilk sandıkta
da vereceğiz evelallah. (CHP sıralarından alkışlar)
MEHMET
MUŞ (İstanbul) - Sayın Başkan…
BAŞKAN
– Sayın Muş…
MEHMET
MUŞ (İstanbul) – “Zulmeden iktidar, korkan iktidar, kaçan iktidar.” gibi
ifadeler açık sataşmadır partimize.
BAŞKAN
– Buyurun Sayın Muş… (AK PARTİ sıralarından alkışlar)
MAHMUT
TANAL (İstanbul) – Aslında doğruları söylüyor Sayın Başkan. Bu, ifade özgürlüğü
sataşma değil ki, düşünce özgürlüğü, ifade özgürlüğü.
BAŞKAN
– Ne zaman buraya oturursanız o zaman o şekilde hareket edersiniz.
MAHMUT
TANAL (İstanbul) – Zaten bir dahaki dönem ben orada oturacağım.
BAŞKAN
- Buyurun. 
3.- İstanbul Milletvekili Mehmet Muş’un, Manisa Milletvekili Özgür
Özel’in sataşma nedeniyle yaptığı konuşmasında Adalet ve Kalkınma Partisine
sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; söylediklerimiz çok
açık, çok net.
ÖMER
FETHİ GÜRER (Niğde) – Bizimki de...
MEHMET
MUŞ (Devamla) - Efendim “Korkuyorlar.” “Şunu yapıyorlar...” Arkadaşlar,
kimseden çekindiğimiz yok, hele hele CHP’den hiçbir çekincemiz yok. CHP kendi
hâline baksın. (AK PARTİ sıralarından alkışlar) 
İkincisi:
“Millet sandıkta hangi kararı vermişse, hangi takdiri kullanmışsa başımızın
üstündedir.” dedik. Seçimi kaybettikten sonra milleti suçlamaya, aşağılayıcı
ifadeler kullanmaya hiçbir zaman kalkışmadık, böyle bir yola hiçbir zaman
girmedik, girmeyiz de.
Az
önce söyledim, ne istiyorsunuz? Efendim “Sivil anayasa istiyoruz.”, efendim
“Şunu istiyoruz...” Tamam. Peki, Anayasa’da ne istiyorsun? Parlamenter sistemi
mi istiyorsun, yarı başkanlık mı istiyorsun; başkanlığı mı savunuyorsun, neyi
savunuyorsunuz? Ne savunduğunuz belli değil, ne istediğiniz belli değil. Az
önce sordum, hangi sistemi istiyorsunuz, çıkın o zaman onu söyleyin. O zaman
hazırlığınızı yapın, Parlamentoya sunun, Parlamentodan geçirirseniz, 400’ü
aşarsanız referanduma ihtiyaç yok, aşamazsanız referanduma gidersiniz, millet
ne karar verirse başımızın üstünde yeri var ama sürekli konuşma, daha bir
hazırlık yok ortada, hiçbir şey yok ortada. Hazırlayıp siz Meclisin gündemine
bir anayasa mı getirdiniz? Yok. Toplumla bir şey paylaştınız mı? Yok. Sırf
lafta, sırf laf, onun haricinde bir icraat yok. Var mı arkadaşlar bir
taslağınız, soruyorum size, nerede taslağınız? Neyi savunuyorsunuz? Ne
konuşuyorsunuz, konuştuğunuz belli değil. Az önce açık açık sordum: “Sayın
Özel, ne istiyorsunuz? Parlamenter sistem mi, başkanlık mı, yarı başkanlık mı,
güçlendirilmiş mi veya başka bir şey mi, ne?” Ne olduğu belli değil.
“Açıklamalarımız var.” Açıklamalarınızı şu kürsüden bir daha ifade edin o
zaman. “Anayasa yapacağız.” Yaptınız mı? Diyorsunuz ya “Biz cumhuriyetle yaşıt
bir partiyiz.” Şimdi, böyle bir partinin elinde bir taslağı olmaz mı
arkadaşlar? 82 Anayasası’ndan şikâyet ediyorsunuz. Bizim de eleştirdiğimiz
konular oldu, biz bir referandum yaptık, milletimiz yüzde 52’yle bunu kabul
etti. Peki, sizin öneriniz ne, nasıl bir taslak koydunuz vatandaşın önüne, var
mı? Yok. Biz ne yapıyorsak aleyhinde, karşısında, eleştirel bir tabloda;
Cumhuriyet Halk Partisi böyle bir yere varamaz. 
(Mikrofon
otomatik cihaz tarafından kapatıldı) 
MEHMET
MUŞ (Devamla) – Bak, hâlâ “Anayasa yapacağız.” diyorsunuz, elinizde bir taslak
yok arkadaşlar, sunabileceğiniz –metin- hiçbir şey yok. Ya, bunları polemik
olsun, tartışma olsun diye söylemiyorum ama bir ana muhalefet partisinin kendi
içerisindeki çelişkilerini ifade etmek için söylüyorum.
Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ediyorum Sayın Muş.
ÖZGÜR
ÖZEL (Manisa) – Ben ifade edeyim mi Sayın Başkan? Bu açık sataşmalara cevap
verme zarureti doğdu. 
BAŞKAN
– Bu sataşma değil, soruydu; yerinizden vereyim.
ÖZGÜR
ÖZEL (Manisa) – Yok Sayın Başkan. Ama şöyle: Cumhuriyet...
BAŞKAN
– Yani her soruyu sataşma gibi algılarsak bu işin sonu gelmez. 
ÖZGÜR
ÖZEL (Manisa) – Ama “Elinizde taslağınız yok, hazırlığınız yok, bilginiz yok.”,
ne demek bu Sayın Başkan? 
BAŞKAN
– Bu sataşma mı? 
ÖZGÜR
ÖZEL (Manisa) – Sataşma. 
BAŞKAN
– Peki, siz öyle kabul ediyorsanız buyurun. (CHP sıralarından alkışlar) 
Yerinizden
üç dakika kullanabilirdiniz ama burada iki dakikayla sınırlısınız. 
4.- Manisa Milletvekili Özgür Özel’in, İstanbul Milletvekili Mehmet
Muş’un sataşma nedeniyle yaptığı konuşmasında Cumhuriyet Halk Partisine ve CHP
Grubuna sataşması nedeniyle konuşması
ÖZGÜR
ÖZEL (Manisa) – Teşekkür ederim Sayın Başkan. 
Birincisi,
şöyle bir dönüp bakıyorum da, karşımda, on yedi yıldır bu ülkeyi yöneten bir
partinin grup başkan vekilinin söylediği sözler hakikaten o ağızdan çıkıyor
olabilir mi diye. Yahu, ister 1’inci parti olun ister 2’nci parti olun, ister
iktidar olun ister ana muhalefet, Anayasa yapmaya “Elimde bir taslağım var, ben
şunu öneriyorum.” diyorsan sen Anayasa’nın bir toplumsal mutabakat metni
olduğunu bilmiyorsun demektir. (CHP sıralarından alkışlar) 
Bizim
taleplerimiz var, demokratik, parlamenter sistem. 16 Nisandan önceki de iyi
değildi diyoruz her zeminde. Çünkü neden? Kuvvetler ayrılığı konusunda onun da
eksikleri vardı ama elhamdülillah kuvvetler ayrılığının canına okudunuz.
Yasama, yürütme, yargının birbirinden tamamen ayrılacağını, yasamanın tekelinin
Mecliste olacağını, Cumhurbaşkanlığı kararnameleriyle özgün bir alan
tanımlanacağını söylediniz, ”Bakanlar artık kanun yollayamayacak.” dediniz,
bugüne kadar bu Meclisten bakanların müjdeleyip, üstünde çalışıp kamuoyuna
bilgi vermediği bir kanun çıkması nasip olmadı. Ve siz bugün milletin
vekillerini Osmanlı’da kalem efendisi diye eleştirilen memurlar düzeyine
indirgemeye çalışıyorsunuz. Oysa bizler, milletin oylarıyla gelmiş vekillerin kendilerine
öz güvenle bu Mecliste yapacakları yasalara inandığımız için kuvvetler
ayrılığını savunuyoruz. Siz “Sen birini seç, o kimi atarsa beş yıl boyunca
atar, sen beş yıl boyunca kenara geç.” diyen bir anlayışla ülkeyi
yönetiyorsunuz. Sistemi kuran McKinsey, McKinsey’i savunan bir başka,
kendisinin özünde milliyetçilik olan bir parti. Ve “Topal ördek olursun.”
dediklerinize nispet yapar gibi topallığı bırakın. Bir kolunuza Milliyetçi
Hareket Partisini almışsınız, birlikte karanlıkta şarkı söyleyen korkaklar gibi
Türkiye’yi tehdit ede ede…
(Mikrofon
otomatik cihaz tarafından kapatıldı)
RECEP
ÖZEL (Isparta) – Kim korkak ya? 
ÖZGÜR
ÖZEL (Devamla) – Ben söylüyorum, sensin korkak; korkak sensin. 
MEHMET
MUŞ (İstanbul) - Kimin korktuğu belli.
ÖZGÜR
ÖZEL (Devamla) – Türkiye’yi tehdit ederek, korku iklimi yaratarak, şantaj
yaparak…
MAHMUT
TANAL (İstanbul) - Ses verir misiniz Başkanım, anlaşılmıyor.
ÖZGÜR
ÖZEL (Devamla) - …ve hepimize aklınız sıra, gücünü milletten aldığı hâlde
milletten oy almış bir seçilmiş belediye başkanının seçimini haksızca iptal
ettirip daha sonra, kırk beş gün sonra 800 bin farkla demokrasi tokadını yemiş
birileri olarak hâlâ daha akıllanmıyorsunuz. (CHP sıralarından alkışlar)
BAŞKAN
– Teşekkür ediyorum Sayın Özel.
MEHMET
MUŞ (İstanbul) - Sayın Başkan, yerimden…
ERKAN
AKÇAY (Manisa) – Sayın Başkan…
BAŞKAN
– Sayın Muş, müsaade ederseniz söz vereceğim.
Müsaade
ederseniz size de söz vereceğim.
VII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Süreyya Sadi Bilgiç’in, yeni bir
İç Tüzük düzenlemesiyle Cumhurbaşkanlığı hükûmet sisteminde hem Meclisin
işleyişinin hem de yasamanın yürütmeyle ilişkisinin çerçevesinin çizilmesi
gerektiğine ilişkin konuşması
BAŞKAN
– Değerli arkadaşlar, tabii, bu sayın grup başkan vekillerimiz arasında Genel
Kurulda başlayan tartışmanın ana özünü kanun yapma süreçlerinde yasama ve
yürütme ilişkileri oluşturuyor. Tabii bütün siyasi parti gruplarının ve
milletvekillerimizin de bilmesi gerekiyor ki yeni hükûmet sistemine geçmeden
önce de Türkiye’deki yasamanın, Meclisteki yasamanın ana omurgasını teşkil eden
Plan ve Bütçe Komisyonunda görüşülen kanun tasarı ya da tekliflerine
baktığımızda bunların yüzde 95’inin Hükûmetten gelen tasarılar olduğunu
görüyoruz. Yeni hükûmet sistemiyle birlikte yasama erki tamamen
milletvekillerine geçtiğine göre de mutlaka acil bir İç Tüzük düzenlemesiyle
hem Meclisin işleyişi hem de yasama, yürütmeyle ilgili ilişkilerin çerçevesinin
de yeni İç Tüzük’le beraber çizilmesi gerekiyor. Bütün siyasi parti gruplarının
üzerinde anlaşıp yapmış oldukları bu en son İç Tüzük çalışmasına baktığımızda
ağırlıklı olarak komisyon çalışmalarını düzenleyen 29, 30 ve 31’inci maddelerin
hepsinin birbiriyle de, kendi içerisinde de çeliştiğini görüyoruz. Belki bu
tartışmaları sonlandırmanın en iyi yolu acilen yeniden İç Tüzük meselesinin
siyasi parti gruplarınca ele alınması olacaktır diye düşünüyorum. 
Sayın
Akçay, buyurun.
ERKAN
AKÇAY (Manisa) – Sataşmadan dolayı söz istiyorum.
BAŞKAN
– Buyurun Sayın Akçay. (MHP sıralarından alkışlar)
V.- SATAŞMALARA İLİŞKİN KONUŞMALAR (Devam)
5.- Manisa Milletvekili Erkan Akçay’ın, Manisa Milletvekili Özgür
Özel’in sataşma nedeniyle yaptığı konuşmasında Milliyetçi Hareket Partisine
sataşması nedeniyle konuşması
ERKAN
AKÇAY (Manisa) – Sayın Özel, bu kürsüde konuşurken üslubunuzda kaba ve nobran
ifadeler kullanmamanızı ben salık veririm. Burada -düşüncelerimizi- sakin,
soğukkanlı bir şekilde, hakarete varmayan, tahkir etmeyen, tezyif etmeyen
ifadeler kullanmaya davet ediyorum. İkide bir “Korkaksınız.” “Bir kolunuza
MHP’yi almışsınız, karanlıkta ıslık çalıyorsunuz.” gibi… Bunlar doğru ifadeler
değil, daha güzel üslup kullanabilirsiniz; yani, bu konuda yeterli, gerekli
tecrübeye ve birikime de sahipsiniz. 
Şimdi
bu McKinsey konusuna bir açıklık getirmemiz gerekir. Kimdir bu McKinsey? Hangi
haddini bilmez Milliyetçi Hareket Partisine veya bize böyle bir sistem
değişikliği için akıl verecek? Biz CHP gibi sokma akılla hareket etmeyiz. (MHP
sıralarından alkışlar) O zaman ben sorarım ki, Sayın Kılıçdaroğlu’nun İMC TV’ye
verdiği röportajda “Anayasa’nın ilk 4 maddesini değiştireceğiz.” ifadesi hangi
akılla söylenmiştir? Onu mu ifade etmemiz lazım bizim de mukabele ederken? Ve
2011 yılında kurulan Anayasa Uzlaşma Komisyonunda 4 siyasi partinin hangi
konuda neler düşündüğü, neler önerdiği açık seçik tutanaklarda var zaten ve
hatırlayacak olursak bunun 70-80 maddesinde de bir uzlaşma sağlanmıştı ve şunu
da hatırlatırım ki: O 2011’deki Anayasa Uzlaşma Komisyonu Milliyetçi Hareket
Partisinin önerisi ve teklifi üzerine kurulmuştur. İlk teklifi Sayın Genel
Başkanımız 2007 yılı Ekiminde dile getirmişti hem de zamanın Meclis Başkanına
mektup yazmak suretiyle. Fakat, kısmet, 2011 yılında oldu ve önemli ve değerli
çalışmalar da yapıldı, geniş toplum kesimleriyle çok uzun görüşmeler yapıldı,
görüşleri alındı. 
(Mikrofon
otomatik cihaz tarafından kapatıldı) 
ERKAN
AKÇAY (Devamla) – Her parti grubu da eteğindeki taşı döktü. Belli bir konsensüs
de sağlanmıştı. Fakat bu 16 Nisan 2017’de yaptığımız Anayasa değişikliği farklı
bir kategoridedir. Filancanın önerisiyle… Hem de siz söylediniz “Dünyada hiçbir
örneği yok.” diye. Yani dünyada örneği elbette yok, bu bizim örneğimiz. 
Yine
defalarca ifade ettiğimiz gibi -biraz evvel konuşmamda da söyledim- “Ta 1839
Tanzimat’ından bu yana, 1908 Meşrutiyet’inden bu yana ve doksan altı yıllık
cumhuriyet birikimlerimizin ve tecrübelerimizin bir neticesi olarak
Cumhurbaşkanlığı hükûmet sistemi kabul edilmiştir.” dedik. Darbeler, darbe
girişimleri, vesayet girişimleri ve yaşadığımız bunca siyasal hadiseler artık
yolumuzu Cumhurbaşkanlığı hükûmet sistemi doğrultusunda aydınlatmıştır. Şimdi,
sistem tartışmaları yapmak yerine “Bu sistemi bütün kurum ve kurallarıyla nasıl
daha iyi işletiriz?” bunun tartışmasını, bunun müzakeresini yapmamızda fayda
var diyorum.
Teşekkür
ediyorum, saygılar sunuyorum. (MHP sıralarından alkışlar)
BAŞKAN
– Teşekkür ederim.
MEHMET
MUŞ (İstanbul) – Sayın Başkan…
ÖZGÜR
ÖZEL (Manisa) – Sayın Başkan…
BAŞKAN
– Sayın Muş, öncelikle buyurun.
Sayın
Muş, sataşma var, kürsüden buyurun.
MEHMET
MUŞ (İstanbul) – Sayın Başkan, yerimden açıklama yapmak istiyorum.
BAŞKAN
– Yerinizden mi söz istiyorsunuz?
Buyurun
Sayın Muş.
VI.- AÇIKLAMALAR (Devam)
4.- İstanbul Milletvekili Mehmet Muş’un, Manisa Milletvekili Özgür
Özel’in sataşma nedeniyle yaptığı konuşmasındaki bazı ifadelerine ilişkin
açıklaması
MEHMET
MUŞ (İstanbul) – Sayın Başkan, değerli milletvekilleri; Genel Kurulu
“Ce-Ha-Pe”nin bu tutarsızlıklarıyla meşgul etmek istemiyorum. 
Şimdi,
çok açık ve net bir soru soruyorum: Toplumsal mutabakat arıyoruz. Arkadaşlar,
çıkarırsınız taslağınızı, toplumun önüne koyarsınız dersiniz ki: “Bizim böyle
bir taslağımız var.” Milletin ne kadar destek vereceğini, ne kadar toplumsal
bir uzlaşma sağlayacağınızı görürsünüz. Elde bir şey yok, heybede bir şey yok,
boş boş sallanıyor heybe. Dolayısıyla değerli arkadaşlar, böyle bir şey bizim
karşı olacağımız bir konudur. Koyarsınız, ona göre toplumdan eleştiri
alırsınız. 
Bir
diğer konu: “Kolunuza MHP’yi taktınız, milleti tehdit ediyorsunuz.” diyorsunuz.
Tamam, biz MHP’yle hareket ediyoruz, siz kiminle hareket ediyorsunuz
arkadaşlar? Siz kiminle hareket ettiğinize bir baksanıza?
ÖZGÜR
ÖZEL (Manisa) – Bütün Türkiye’yle…
MEHMET
MUŞ (İstanbul) – Siz kiminle hareket ettiğinize baksanıza? Dolayısıyla bak,
burada racon keserler size sesinizi çıkaramazsınız, o duruma düşmeyin bence.
ÖZGÜR
ÖZEL (Manisa) – Nasıl?
MEHMET
MUŞ (İstanbul) – Burada bir racon keserler size, burada konuşamayacak durumda
kalırsınız. Şimdi, arkadaşlar, bu, bir. (AK PARTİ sıralarından alkışlar)
ÖZGÜR
ÖZEL (Manisa) – Ne raconu ya? Burası Meclis, Meclis; Meclis burası.
ORHAN
SÜMER (Adana) – “Racon” kelimesi…
SÜLEYMAN
BÜLBÜL (Aydın) - Racon ne demek yani?
ORHAN
SÜMER (Adana) – Adana’da başka âlemlerde kullanılıyor racon kelimesi ya!
MEHMET
MUŞ (İstanbul) – Buranın Meclis olduğunu biliyorum. Arkadaşlar, bunun anlamı
siyasal anlamdadır, onu gayet iyi biliyorsunuz, hiç uzatmayın. 
ORHAN
SÜMER (Adana) – Siyasal anlamda racon kelimesi… 
MEHMET
MUŞ (İstanbul) – İkinci konu şu… 
ORHAN
SÜMER (Adana) - Adana’da değişik alanlarda kullanılıyor.
MEHMET
MUŞ (İstanbul) – Arkadaşlar, lütfen, grup başkan vekiliniz orada.
Sayın
Genel Başkanları diyor ki: “’Evet’ oyu kullananlar, onlar Türkiye ve Türkiye
Cumhuriyeti’ne ihanet ediyordur.” 5 Ocak 2017 Tekirdağ ilinde konuşuyor.
“Kılıçdaroğlu: İç savaştan yana mıdır halk yoksa barıştan yana mıdır? Eğer
Türkiye’yi ateşe atmak istiyorlarsa ‘evet’ oyu verebilirler.” 27 Ekim 2016
Haber Türk TV.
(Mikrofon
otomatik cihaz tarafından kapatıldı)
BAŞKAN
– Sayın Muş, tamamlayın, buyurun.
MEHMET
MUŞ (İstanbul) – “Böyle bir başkanlık sistemini kan dökmeden bu ülkede
gerçekleştiremezsiniz, açık ve net.” 11 Mayıs 2016. 
Değerli
arkadaşlar, CHP görünürde demokrat kesilir, demokrasinin aslanı kesilir ama
arka plandaki cemaziyelevveli budur. Kılıçdaroğlu elinden geldiği kadar CHP’yi
demokratikleştireyim diye bir çalışmanın içerisinde gibi görüntü verir ama o
bile onların kurumsal aklından kendisini kurtaramaz, CHP budur. CHP’nin
yapacağı da, toplumla olan ünsiyeti de, topluma olan saygısı da, milletin
verdiği karara olan saygısı da budur. Böyle bir parti Türkiye Cumhuriyeti
devletinde ve Türkiye'de toplumsal uzlaşıdan yana, öyle mi? CHP toplumsal
uzlaşı arıyor, öyle mi? CHP’nin böyle bir derdi yok. CHP toplumda hiçbir zaman
uzlaşı aramaz, eğer arıyorsa çıkarsın anayasa taslağını toplumun önüne koysun
görelim kendisini. (AK PARTİ sıralarından alkışlar) 
BAŞKAN
– Teşekkür ederim Sayın Muş.
Sayın
Özel, söz vereceğim size ama müsaade ederseniz Sayın Ağıralioğlu topa girmek
istiyor.
YAVUZ
AĞIRALİOĞLU (İstanbul) – Evet, ben de müsaadenizle girmek istiyorum. 
ÖZGÜR
ÖZEL (Manisa) – Başımızla beraber.
BAŞKAN
- Buyurun Sayın Ağırailoğlu.
5.- İstanbul Milletvekili Yavuz Ağıralioğlu’nun, Cumhurbaşkanlığı
hükûmet sisteminin uygulamada millete ne yaşattığının müzakere edilmesi ve millet
iradesinin önünün kapatılmaması gerektiğine ilişkin açıklaması
YAVUZ
AĞIRALİOĞLU (İstanbul) – İktidar grubumuzun Grup Başkan Vekiline bir şeyler
söylemem lazım, ben de topa gireyim.
Taslak
ihtiyacımız olmadan da, elimizde bir taslak olmadan da mevcut sistemin yanlış
olduğunu söyleyebiliriz. 1980 ihtilalinden sonra başımıza bela oldu bir
Anayasa; elimizde bir taslak olmadan hep beraber feveran ettik ki, bu Allah’ın
belası Anayasa’dan bizi biri kurtarsın. Elimizde bir taslak yoktu ama Siyasi
Partiler Kanunu’ndan tutun da temsil imkânındaki aksaklıklara kadar Türk
demokrasisini pek çok mevzuda sıkıntıya sokan sistemden, yirmi-yirmi beş sene
“Bu Anayasa’dan Allah’ını, kitabını, Peygamber’ini seven biri bizi kurtarsın.”
demekle geçti. Taslağa ihtiyacımız tabii ki var ama taslaktan daha evvel bizi
ilgilendiren şey “Egemenlik kayıtsız şartsız milletindir.” duvarlarında böyle
yazan bir Meclisin içerisinde tek iradenin millete ait olduğu gerçeğinden gafil
olmamaktır. 
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (İstanbul) – Başkanım, tamamlayayım.
BAŞKAN
– Buyurun Sayın Ağıralioğlu.
YAVUZ
AĞIRALİOĞLU (İstanbul) – Yani statükoya çarparken mukaddesatçılığımız evvel
zaman hep derdik ki: Millet iradesinin üstünde bir güç yoktur, millet ne isterse
onu getirir. 
Şimdi,
bu sistemi tecrübe ediyoruz, kâğıt üstünde çok güzel olabilir bu sistem,
uygulamada aksaklıklarını da görüyoruz. Yani hiç kimse devletine, milletine
kötülük olsun diye kanun getirmez. Biz, Hükûmete, eskiden şerhleri olmasına
rağmen, şu anda size siyasi kuvvet veren Milliyetçi Hareket Partisine “Niçin
böyle bir sistem getirdiniz?” filan demiyoruz ya da bunu getirerek memlekete
kötülük etmek istediğinizi de iddia etmiyoruz. Sadece uygulamalarında
aksaklıkları gördüğümüz bu sistemin dengesini, denetimini zihinlerimizde şöyle
kodlamamız lazım, siyasi hasımlık, siyasi muarızlık dolayısıyla söylüyorum, AK
PARTİ’nin zihninde bu işin dengesi şöyledir: “Kemal Bey, Tayyip Bey’in
salahiyetlerini kullansa razı mısınız?”ın cevabı “evet” ise sistem doğrudur ya
da CHP için, Tayyip Bey’in salahiyetlerini kullanırken “evet” ise doğrudur. 
(Mikrofon
otomatik cihaz tarafından kapatıldı) 
BAŞKAN
– Buyurun.
YAVUZ
AĞIRALİOĞLU (İstanbul) – Yani siz bugün Sayın Cumhurbaşkanının siyaset
üslubunun siyasete hâkim olan siyasi kuvvetini kullanma şeklinin inisiyatifi
üzerinden bizim konuşmalarımıza kızıyorsunuz. Aynı inisiyatifi, siyasi
muarızınız olduğu için söylüyorum, Kemal Kılıçdaroğlu kullansaydı, razı
olabilecekseniz doğru sistem üzerindeyiz. Ben sistem inşa edilirken sistemin
suistimal edilecek taraflarının böyle dengelenmesi gerektiğine inanıyorum.
Parti grubumuz aslında bu mevzuda şöyle bir hassasiyet izhar ediyor: Bizim,
sistemin uygulamada aksayan yönlerini görüp bunları düzeltme iradesinde egemen
gücün millet olduğunu unutmamamız lazım. Denedik, millet hayrına olsun diye
denedik, oldu, makbul bir şey oldu, teşekkür edeceğiz; olmadı, değiştireceğiz.
Hâkim unsur millet.
Şimdi,
bugün bir yıl sicilini gördüğümüz bu sistemin uygulamalarındaki aksaklıkları
konuşacağız. Bunların uygulamadaki aksaklıklarında görünen hâkim hissiyat şu:
Kâğıt üstünde çok güzel olsa da uygulamada keyfe dair bir model karşımıza
çıktı. Nice monarşiler var...
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (İstanbul) – Tamamlıyorum Başkan. 
BAŞKAN
– Buyurun.
YAVUZ
AĞIRALİOĞLU (İstanbul) – Avustralya’da monarşi kendisini oyladı, biliyorsunuz,
daha doğrusu, demokrasi kendisini oyladı, monarşi çıktı ama öyle monarşiler
var, demokrasiye parmak ısırtır; öyle demokrasiler var, faşizme parmak ısırtır.
Dolayısıyla sistemin adından, sistemin isminden, sistemin kâğıt üstünde nasıl
durduğundan çok, aslında sistemin uygulamada millete ne yaşattığını müzakere
etmek zorundayız. Bunu bu Mecliste konuşamayacaksak, bunu bu Mecliste aksayan
yönleriyle müzakere edemeyeceksek nerede müzakere edeceğiz bunu? Dolayısıyla,
lütfen ikide bir “Elinizde taslak var mı?” falan demeyin. Uygulamada
aksaklıklarını gördüğümüz bu sistemin yanlışlarını görüp itiraz ediyoruz. Son
tahlilde diyebiliriz ki ihtiyaç hâline gelebilir ki: “Arkadaşlar, iyi bir şey
olsun diye yaptığımız bu sistem, çalışamaz ve memleketi taşıyamaz hâle geldi.
Bunu tekrar milletimize götürüyoruz.” Bundan imtina etmeyelim, önünü
kapatmayalım millet iradesinin. 
Genel
Kurulumuza saygılar sunuyorum. 
BAŞKAN
– Teşekkür ediyorum. 
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, vereceğim. 
Sayın
Oluç, sizin söz talebiniz var galiba, sisteme giremediniz gördüğüm kadarıyla. 
Buyurun.

6.- İstanbul Milletvekili Hakkı Saruhan Oluç’un, halkın görüşlerini
ifade edebileceği mekanizmaları da harekete geçirerek Cumhurbaşkanlığı hükûmet
sisteminin tartışılması gerektiğine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan. 
Bu
konuyu her açılışta bir kez tartışıyoruz, iyi bir şey tabii bunu tartışmamız
çünkü bu tartışmaların sonunda herhâlde belli bir noktaya geleceğiz sonbahar
itibarıyla. 
Şimdi,
Adalet ve Kalkınma Partisinin farklı sözcüleri çeşitli kavramlarla durumu ele
aldılar. Grup Başkan Vekili Sayın Turan “revizyon” demişti, o zaman
konuşmuştuk. Sonra “revizyon” değil, “tadilat” üzerinde duruldu. En son parti
sözcüsü Sayın Çelik “MR’ını çekeceğiz sistemin.” dedi. 
Şimdi,
bunlar tabii önemli şeyler yani hakikaten bir MR çekimine ihtiyaç var ve bu MR
çekimini de sadece Adalet ve Kalkınma Partisi ve Milliyetçi Hareket Partisi
yapmamalı. Yani bu; şeffaf, açık, herkesin görebildiği bir MR çekimi olmalı. 
(Mikrofon
otomatik cihaz tarafından kapatıldı) 
BAŞKAN
– Buyurun. 
HAKKI
SARUHAN OLUÇ (İstanbul) – Bu sistemin aksayan ve uygun olmayan, demokrasiyle
bağdaşmayan, hukukun üstünlüğüyle bağdaşmayan, kuvvetler ayrılığını bertaraf
eden ve denge denetleme mekanizmalarını yok sayan bütün noktalarına dair ciddi
bir tartışmaya ihtiyaç var. Dolayısıyla, hangi kavram kullanılarak bu tartışma
yapılır bir önemi yok yani revizyon mu, tadilat mı, MR çekimi mi ama bu
tartışmayı mutlaka Meclis yapmalıdır. Yani bunun için gereken komisyonlarda
çalışma yapılmalıdır; herkes önerileriyle, eleştirileriyle, taslaklarıyla bu
tartışmaya katılmalıdır ve elbette bu tartışma toplumdan, halktan uzak
yapılmamalıdır; yani sivil toplum kuruluşları, Meclis dışındaki siyasi
partiler, dernekler, sendikalar, yurttaş girişimleri yani halkın örgütlü olan
ve örgütsüz olan bütün kesimlerinin de bu tartışmaya katılabileceği
mekanizmaları yaratmak gerekir. Daha önce bu Meclis bu tür şeyler yaptı,
anayasa çalışmalarını. 
(Mikrofon
otomatik cihaz tarafından kapatıldı)
BAŞKAN
– Buyurun tamamlayın. 
HAKKI
SARUHAN OLUÇ (İstanbul) – Bir kez daha bu tür bir çalışmayı yapabilir. Üstelik
de geçmişte yapılmış olanın dersleri de var elimizde “Eksikler nelerdi, nasıl
yaparsak daha iyi olur.”u görebileceğimiz. Dolayısıyla, toplumun tartışmaya
katılabileceği, halkın görüşlerini ifade edebileceği mekanizmaları da harekete
geçirerek var olan sistemin mutlaka tartışılması ve elden geçirilmesi gerekir.
Bu elden geçirme kimine göre köklü bir elden geçirme olabilir, köklü bir
değişim olabilir, kimine göre daha ufak reformlarla olabilir. Ama bu
tartışmadan kimse çekinmemelidir ve kaçmamalıdır çünkü çok ciddi sorunlarla
karşı karşıya olduğumuz aşikârdır. 
Teşekkür
ediyorum. 
BAŞKAN
– Teşekkür ediyorum. 
Sayın
Özel…
7.- Manisa Milletvekili Özgür Özel’in, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, bir kez, sayın grup başkan vekilinin -Meclis
çatısı altında kullanılacak kelimeler var, yasamaya ilişkin kelimeler, bir de
sokakta, böyle racon kesmek, aklını almak bilmem ne- o sözlerini kendisine oy
veren seçmenlerine havale ediyoruz. Burası Meclis, konuşulacak yer. Konuşulacak
yerde ne yapılacağı bellidir, o dediklerinin muhatapları kimse gitsin orada
yapsın. Ama şöyle bir gerçekle karşı karşıyayız: McKinsey konusunda ben şöyle
bir dönüp bir sene geriye gitmelerini tavsiye ederim sayın grup başkan
vekiline. Türkiye Varlık Fonu kuruldu, McKinsey’den danışmanlık alacak. Türkiye
ayağa kalktı ve AK PARTİ’li arkadaşlar da dedi ki: “Ne var bunda McKinsey’le
ilk kez de çalışmıyoruz, Cumhurbaşkanlığı hükûmet sisteminin mimarisinde de
McKinsey’den danışmanlık alındı.” Alınmadıysa çıkar açıklarlar. Bir sene önce
Millî Gazete, çok uzağınızdaki bir gazete değil, unutmuş olamazsınız…
(Mikrofon
otomatik cihaz tarafından kapatıldı)
BAŞKAN
– Buyurun tamamlayın. 
MEHMET
MUŞ (İstanbul) – Size daha yakın Sayın Özel, size daha yakın. 
ÖZGÜR
ÖZEL (Manisa) – Onu söylüyorum yani gömlek çıkarmakla gazete kapatılmıyor,
gömlek değiştirmekle gazete kapatılmıyor. Millî Gazete manşet yaptı bunu ve bir
tekzip gelmedi. Varsa bir sene gecikmeli tekzip edersiniz. “Cumhurbaşkanlığı
hükûmet sisteminin mimarisinde McKinsey’den danışmanlık alındı.” 
Şimdi,
Bülent Arınç parti üyesi değil mi? Bülent Arınç Cumhurbaşkanlığı İstişare
Konseyine seçilmedi mi? Bülent Arınç çıkıp “Bu sistem Türkiye'ye iyi gelmedi,
partili Cumhurbaşkanı kabul görmedi, bu sistem tıkandı.” diye açıkça söylemiyor
mu? Ali Babacan dese “Dün partiden istifa etti.” der, kurtulursunuz. Bülent
Arınç’a bir de maaş bağladınız, artışı da polemik konusu oldu; adam sistemi
takır takır eleştiriyor. Kahvaltılı istişare toplantılarına içinizden yarınız
katıldı, yarınız yarın öbür gün katılacak. 
RECEP
ÖZEL (Isparta) – Sana ne! 
ÖZGÜR
ÖZEL (Manisa) – Bu toplantılarda sistem eleştiriliyor, diyor ki: “Benim sözcüm
demedikten sonra…”
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZGÜR
ÖZEL (Manisa) – Ya, kendi arkanda oturan grup biliyor ki kahvaltıda ne
konuştuğunuzu. 
RECEP
ÖZEL (Isparta) – Sen nereden biliyorsun?
MEHMET
MUŞ (İstanbul) – Sen nereden biliyorsun?
ÖZGÜR
ÖZEL (Manisa) – Kimi neden, Allah’ın bildiğini kuldan gizliyorsun? 
Şimdi,
bakın, yeni ortaya koydukları bu durumda şu yok: Gensoru yok, güvenoyu yok,
sözlü soru yok, denetim diye ola ola elde yazılı soru kalmış. 
Bakın,
değerli milletvekilleri, 14.073 soru önergesi verilmiş, süresinde yanıtlanan
önerge sayısı 811; yüzde 5,7. Bu birinin atadığı, burada yemin etmek için
kürsümüzü ödünç alan ama bizden güç almayan ve bizim denetimimizde olmayan
bakanlar sizi bir şeye saymıyorlar. Onlar diyor ki: “Ben Meclisin niye sorularını
cevaplayayım?” Yüzde 5,7. Sistem tıkanmasa verilen yazılı soru önergelerinin
yüzde 94’ü cevapsız kalır mı kardeşim, süresi içinde ya? Sözlü soru yok, o yok,
bu yok; bir sorumluluğu var sana karşı, onu yapıyor. 
Bugünkü
kanuna 52 AK PARTİ'li değerli milletvekili imza atmış. Cümle âlem biliyor ki bu
turizm ajansı teklifini Turizm Bakanı hazırladı. “Sektörle tartışıyorum.” dedi,
bilmem ne yapıyorum dedi. Şimdi, siz oraya imzayı attınız, Anayasa’ya karşı
muvazaalı bir işlem yaptınız diye o metni istediğiniz kadar sahiplenin, Mehmet
Muş burada yalan yere yemin etsin, vallahi de billahi de buna kimseyi
inandıramazsınız, milleti inandıramazsınız. 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Bitiriyorum Başkanım… Son cümlem…
BAŞKAN
– Buyurun.
ÖZGÜR
ÖZEL (Manisa) – O yüzden, bu sistemin bir yılın sonunda çuvalladığı, daha
limandan çıkmadan geminin, demokrasi gemisinin karaya oturduğu, kendi içinizde
tartışıldığı ortada. Ama bu sistem oldukça, sizi kendilerine muhtaç düşünen
birileri bu sistem değişmesin diye sizden fazla panik hâlinde. Siz
tartışıyorsunuz, siz eleştiriyorsunuz ama birileri diyor ki: “Bu sistem varsa
ben varım, yoksa, bana ihtiyaçları olmazsa, bir de baraj da duruyor, maazallah
bay bay…” O yüzden, bu sistemi bütün hatalarını görmeden savunanlara bakmayın
siz. Size bir gün gelecek yine kandırıldığınızı, yine aldatıldığınızı
söyleyecekler ama o zaman bunları konuşurken Meclis koridorlarında değil, belki
siyasetten emekli olduğunuz bir yerlerde olacaksınız. Bu hataya düşmeyin.
Teşekkür
ediyorum. (CHP sıralarından alkışlar) 
MEHMET
MUŞ (İstanbul) – Sayın Başkan…
BAŞKAN
– Sayın Muş, buyurun.
8.- İstanbul Milletvekili Mehmet Muş’un, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, burada ifade ettiğimiz bizim görüşlerimiz.
Şimdi, başından beri çok açık, net bir soru soruyorum: Gensoru mekanizması yok.
Neden yok gensoru mekanizması? Çünkü Hükûmet, doğrudan Cumhurbaşkanı tarafından
seçiliyor. Yani vatandaş önce Cumhurbaşkanını seçiyor, sonra Parlamentoyu
seçiyor. 
ÖZGÜR
ÖZEL (Manisa) – Bu yüzden de seni takmıyor, sorularını bile cevaplamıyor. 
MEHMET
MUŞ (İstanbul) – Güvenoyunu vatandaş sandıkta zaten veriyor. 
ÖZGÜR
ÖZEL (Manisa) – Pişman…
MEHMET
MUŞ (İstanbul) – Şimdi, ısrarla şu soruyu sordum: Şimdi sistemi eleştiriyor,
“Demokratik değil.” diyor, “Milletvekillerinin gücü yok.” diyor, “o” diyor,
“bu” diyor... 
Şimdi,
değerli arkadaşlar, parlamenter sistem vardı, Cumhuriyet Halk Partisinin teklif
ettiği kaç tane kanun Parlamentodan geçti? Söylesin Sayın Özel. 2002’den beri
iktidarda biz varız. Kaç tanesi geçmiş? Ya da önceki dönemlerde iktidarda olan
parti ya da partilerin haricinde muhalefette olan partilerin kaç tane kanun
teklifi geçmiş, bana bir açıklasın.
BAŞKAN
– Teklif değil, tasarılar geçti; yüzde 95.
MEHMET
MUŞ (İstanbul) – Tasarı ya da teklif, yeni sistemde teklif olduğu için…
BAŞKAN
– Buyurun. 
MEHMET
MUŞ (İstanbul) – Diğer konu şu…
ÖZGÜR
ÖZEL (Manisa) – Bakanınki “tasarı” olur, tasarı. 
MEHMET
MUŞ (İstanbul) – Bakanlar Kurulununki o, bakanınki değil.
ÖZGÜR
ÖZEL (Manisa) – Bakanlar Kurulununki tasarı, zaten bakan tek başına vermiyor,
milletvekili veriyor; tasarı o. 
MEHMET
MUŞ (İstanbul) – Diğer konu şu: Şimdi, güvenoyu mekanizması vardı. Arkadaşlar,
Türkiye Cumhuriyeti devleti 1923’te kuruldu parlamenter sistemle. 50’den
itibaren çok partili hayata geçtik, mutlak anlamda geçtik. O günden bugüne
kadar bakalım, kaç tane hükûmet gensorudan dolayı düştü? Benim bildiğim 2. Kaç
tane? Kaç tane bakan düşürüldü? Kaç tane? Kaç tane?
ÖZGÜR
ÖZEL (Manisa) – 8 de bakan düştü.
MEHMET
MUŞ (İstanbul) – Dolayısıyla etkili bir denetim mekanizması olsaydı bu çok daha
hızlı işlerdi. Dolayısıyla, ben açıkça şunu soruyorum, açık bir soru… Kendi
içlerinde tartışıyorlar, kendi içlerinde müzakere ediyorlar. Biz kendi içimizde
tartışan, toplumu dinleyen, değerlendirmeler yapan, toplumun seçimlerde verdiği
mesajı dikkate alan…
ÖZGÜR
ÖZEL (Manisa) – E tamam, bunu söyleyince niye bozuluyorsun?
MEHMET
MUŞ (İstanbul) - …ve bu şekilde, önümüze çıkan seçimleri kazanabilen bir
partiyiz, bizim özelliğimiz ayrı, bizim özelliğimize zaten gelemezsiniz, bizi
zaten yakalayamazsınız arkadaşlar bu anlamda, merak etmeyin.
(Mikrofon
otomatik cihaz tarafından kapatıldı) 
BAŞKAN
– Buyurun. 
MEHMET
MUŞ (İstanbul) – Soru şu… Biz oturduk, bir çalışma yaptık, Parlamentoya sunduk
bunu ve bu buradan geçti. Efendim, McKinsey yapmış. Arkadaşlar, ne McKinsey var
ne başka bir şey var bunun içerisinde. Bunu organize eden, çalışan,
milletvekillerimiz; Milliyetçi Hareket Partisiyle destekledik, beraber çalıştık
ve Genel Kurulda kabul edildi ve milletimiz buna yüzde 52 oy verdi. Bunun
haricinde, o anlamda, o bahsettiğiniz yabancı kuruluş anlamında bunun
içerisinde kimsenin dahli yok. 
ÖZGÜR
ÖZEL (Manisa) – Ne anlamda var?
MEHMET
MUŞ (İstanbul) – Bir daha söyleyeyim mi?
ÖZGÜR
ÖZEL (Manisa) – Ne anlamda var onu söyle. 
MEHMET
MUŞ (İstanbul) – Hiçbir anlamda yok.
ÖZGÜR
ÖZEL (Manisa) – McKinsey bu işin neresinde?
MEHMET
MUŞ (İstanbul) – Hiçbir yerinde yok. 
ÖZGÜR
ÖZEL (Manisa) – E nasıl yok?
MEHMET
MUŞ (İstanbul) – Hiçbir yerinde yok. Hiçbir yerinde yok.
ÖZGÜR
ÖZEL (Manisa) – “Mimari tasarımı McKinsey’den aldık.” diyor, tabloyu
yayınlıyor.
MEHMET
MUŞ (İstanbul) – Hiçbir yerinde yok. 
Şimdi
gelelim diğer konuya…
ÖZGÜR
ÖZEL (Manisa) – Yemin etsene be! 
MEHMET
MUŞ (İstanbul) – Hiçbir yerinde yok. Hiçbir yerinde yok. Yemin et olduğuna. 
ÖZGÜR
ÖZEL (Manisa) – Yemin et, kayda girsin.
BAŞKAN
– Sayın Özel, söz istediğinizde veriyorum. 
MEHMET
MUŞ (İstanbul) – Sayın Başkan, hiçbir yerinde yok. 
İkinci
konu şu: Israrla soruyorum, hâlen kaçınıyor. Siz, parlamenter sistemi mi
istiyorsunuz?
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Evet, evet. 
MEHMET
MUŞ (İstanbul) – Genel Başkanınız istemiyor ama bak.
ÖZGÜR
ÖZEL (Manisa) – İstiyor, istiyor. 
BAŞKAN
– Buyurun. 
MEHMET
MUŞ (İstanbul) – “Kapının önüne koyarım konuşanı.” diyor, koyabilir dikkat et. 
ÖZGÜR
ÖZEL (Manisa) – Kendininkiyle karıştırma onu. 
MEHMET
MUŞ (İstanbul) – Parlamenter sistemi mi istiyorsunuz, güçlendirilmiş
parlamenter sistemi mi istiyorsunuz; ne istiyorsunuz?
BAŞKAN
– Ben o kısmı kaçırdım, ne dediniz? 
MEHMET
MUŞ (İstanbul) – “Konuşanı kapının önüne koyarım.” diyor Kılıçdaroğlu da…
ÖZGÜR
ÖZEL (Manisa) – Kendininkiyle karıştırma onu.
MEHMET
MUŞ (İstanbul) – …Sayın Özel’e “Genel Başkanın öyle söylemiyor, seni kapının
önüne koymasın, dikkat et.” dedim de.
ÖZGÜR
ÖZEL (Manisa) – O demokratik bir adam, seninki gibi değil. Kapının önüne kaç
kişi koymuş?
MEHMET
MUŞ (İstanbul) – “Dikkat et.” dedim de.
ÖZGÜR
ÖZEL (Manisa) – Ben sayarım, Başbakanı kulağından tutup koydu. 
MEHMET
MUŞ (İstanbul) - Şimdi, ne istediğinizi, çıkın… Bakın, buradan bizi Kemal Bey
de dinliyordur, haftaya grup toplantısı var, çıksın, desin ki: “Bakın, bizim
böyle bir isteğimiz var, biz bunu istiyoruz.” Siz önce neyi savunduğunuzu bir
bilin, toplumun karşısına onunla gidin. Parlamenter sistemse “parlamenter
sistem” deyin, başka bir şeyse başka bir şey söyleyin. Şu anki sistemimiz bu.
Şu an biz bunu çalıştık, vatandaşlarımız kabul etti, oylandı ve ülke bununla
yönetiliyor. Çeşitli eleştiriler olabilir, her zaman olabilir. Parlamenter
sistemde de vardı, o zaman da eleştiriliyordu ama eleştiren bir kişi der ki:
“Bakın, ben böyle böyle bir öneri sunuyorum.” Tabloları beğenmiyor ya, bizim
yaptığımız grafikleri. 
(Mikrofon
otomatik cihaz tarafından kapatıldı)
MEHMET
MUŞ (İstanbul) - O şekilde grafiklerini yazar, tasarlar, gelir, toplumun önüne
koyar. 
BAŞKAN
– Sayın Muş…
MEHMET
MUŞ (İstanbul) - Böyle bir şey yok Sayın Başkan, ne istediklerini bilmiyorlar,
bunun altını çiziyorum. Mesela Kemal Bey konuşsun, haftaya açıklasın grup
toplantısında ne istediklerini.
BAŞKAN
- Teşekkür ediyorum.
ERKAN
AKÇAY (Manisa) – Sayın Başkan…
BAŞKAN
- Sayın Akçay, buyurun, size de son bir kez daha söz vereyim.
Buyurun.
9.- Manisa Milletvekili Erkan Akçay’ın, Manisa Milletvekili Özgür
Özel’in yaptığı açıklamasındaki bazı ifadelerine ve Türkiye Büyük Millet
Meclisinin çok partili siyasi hayatımız bakımından en fazla temsiliyetin olduğu
Meclis olduğuna ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Şimdi,
gensoru meselesinde, Cumhuriyet Halk Partisinin bu referandumla bu sisteme
geçmeden evvel İçişleri Bakanı Süleyman Soylu hakkında verdiği gensoruyu
hatırlıyorum. Hatırlarsanız o gensorudaki gerekçe metninin 500 kelimelik bir
sınırı vardı. Hatırladığım kadarıyla 148-150 kelimelikti ve onun gensoruyu
gerektirecek de birtakım gerekçeleri yoktu. Oylamada da -çok iyi hatırlıyorum-
Cumhuriyet Halk Partisi 30-40 milletvekiliyle bu katılımı yaptı ve Sayın Genel
Başkanlarının bu gensoru oylamalarının hiçbirine katılmadığını da hepimiz iyi
hatırlıyoruz. Yani hani “Kör ölür, badem gözlü olur.” misali bu gensoru, yeni
sistemde kalktıktan sonra kıymete bindi; ondan evvel yani bir geçerli etkisi, fonksiyonu
olmayan ve çok sulandırılan bir müesseseydi.
BAŞKAN
– Yeni sistemde zaten geçerliliği yok, pek çok yeni denetim mekanizması var.
Buyurun.
ERKAN
AKÇAY (Manisa) – Evet, zaten şu anda gensoru yok ama yürütmede şu an itibarıyla
yüzde 53 millet iradesi var yani millet iradesi hem güçlü bir şekilde tahkim
edilmiş hem de geniş bir konsensüs, uzlaşma ve kucaklaşmayı da temin eden bir
sistem ve Türkiye Büyük Millet Meclisi de yine bu doğrultuda, 9 siyasi
partinin…
(Mikrofon
otomatik sistem tarafından kapatıldı)
BAŞKAN
– Buyurun.
ERKAN
AKÇAY (Manisa) – Sayın Başkan, çok teşekkür ediyorum. Kusura bakmayın,
sabrınızı da zorluyoruz bu tartışmalarla ama.
BAŞKAN
– Yok, estağfurullah.
Buyurun.
ERKAN
AKÇAY (Manisa) – Yine, bu beş dakikalık konuşmada tutanakları tekrar
okumalarını ben salık veriyorum arkadaşlarımızın, orada da tekrar ettik. Şu
anda Meclisimizde 9 siyasi parti, 5 parti grubu var. “Meclis güçlenmiş.” derken
Meclisin temsiliyeti de artmış. Geçtiğimiz gün Askeralma Kanunu’nu çıkardık ve
yine bugün de bazı kanun görüşmelerini yapacağız. Bu Kanun’u nasıl çıkardık?
Ortak biz uzlaşma, bir mutabakat sağlamadık mı? Güçlü Meclis değil mi? 
Ayrıca,
çıkacak her kanunun son maddesi “Bu kanunu Cumhurbaşkanı yürütür.” Eskiden
“Bakanlar Kurulu yürütür.” deniyordu. Şimdi, yürütmenin uygulamaya koyacağı,
yürüteceği bir kanunla ilgili olarak elbette –tekrar ediyorum, defalarca tekrar
ettim- yasama ile yürütme arasındaki bu ilişkileri daha kurumlaştırıp normal
hâle getirecek düzenlemeler aşamasındayız.
(Mikrofon
otomatik sistem tarafından kapatıldı)
BAŞKAN
– Buyurun.
ERKAN
AKÇAY (Manisa) – Ben bu konuda bir yıllık birikimin de tecrübenin de yeterli
olduğu kanaatindeyim. 
Dolayısıyla,
bu kanun teklifi işte bakanlıkta hazırlandı, vesaire… Şimdi, Askeralma
Kanunu’nu Millî Savunma Bakanlığıyla görüşmeden, Türk Silahlı Kuvvetlerinin
ihtiyacını dikkate almadan, bu sistemin sürdürülebilirliği, öngörülebilirliği
dikkate alınmadan elbette Meclisten bu kanun çıkmaz. Neticede, ittifakla
çıkmıştır büyük ölçüde. HDP dışında bütün parti gruplarının “Evet.” oyuyla
çıktı ve bu konuda gerekli görüşmeler, tartışmalar yapıldı. 
Bu
hususları da unutmamak lazım. Şu anda Türkiye Büyük Millet Meclisi, 96 yıllık
Türkiye Büyük Millet Meclisi ve çok partili siyasi hayatımız bakımından en
fazla temsiliyetin olduğu bir Meclistir. Bunu da tekrar hatırlamamızda fayda
var.
Teşekkür
ederim Sayın Başkan. 
BAŞKAN
– Teşekkür ederim. 
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, buyurun.
10.- Manisa Milletvekili Özgür Özel’in, Manisa Milletvekili Erkan
Akçay’ın yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, çok teşekkür ediyorum. 
Kısaca
şunu ifade edeyim: Gerçekten bu çatı altında bazen öyle şeyler duyuyoruz ki
insan üzülüyor, insan utanıyor. Ya, böyle bir şey olur mu? Şimdi, gensorunun ve
güvenoyunun etkisizliği… Ya, bütün dünyada güçlü parlamenter sistemlerde en
etkili denetim yolu gensorudur, bakanların Meclise karşı sorumluluklarını
hatırlamalarının en önemli manivelası da oradan aldıkları güvenoyudur. 
ERKAN
AKÇAY (Manisa) – Güvenoyu demiyorum, gensoru…
BAŞKAN
– Sayın Akçay sistemin istismarından bahsetti. 
Buyurun.

ÖZGÜR
ÖZEL (Manisa) – 12 Eylül Anayasası yeterince demokratik değil diye, önemli bir
kısmında yer aldıkları hatta iktidar ortağı oldukları bir süreçte bile bu
Meclis demokratik açıdan parlamenter sistemi aşındırdı diye bu yüce çatının
altında söz isteyip de gensoru mekanizmasının etkisizliğinden falan bahsetmek
yerine, nasıl bu bakanların icraat sırasında halkın daimî denetiminde tutulabileceğini…
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZGÜR
ÖZEL (Manisa) – Parlamenter sistem onu şöyle öngörüyor: “Ben milletvekilini
kahvede bulurum.” diyor. Buluyor mu bizi? Buluyor Allah için. Her partiden
milletvekilini buluyor mu seçim bölgesinde? Buluyor. Yapışıyor mu yakasına?
Yapışıyor. Tarımla ilgili bir derdi varsa söylüyor mu? Söylüyor. Gelip de
burada o bakanları bulup, bulmasan bile nöbetçi bakana söyleyip… Bir yerde
dozer devriliyor, şuradan söz alıyoruz “Bilgi verin kardeşim.” diyoruz “İlgili
bakanla görüştüm.” diyor, üç dakika sonra bilgi veriyordu. Şimdi
milletvekilleri bakanlarla görüşebilmek için kırk takla atıyorlar, o kadar
uğraşıyorlar, araya dünya kadar adam koyuyorlar. Bu bir gerçek, istendiği kadar
inkâr edilsin. 
Biz
yapıcı bir öneri getiriyoruz, diyor ki Mehmet Muş: “Bir yukarısıyla konuşsun.”
Buranın yukarısı mı var kardeşim ya? Allah aşkına, elinizi vicdanınıza koyun!
Bu Meclisin bir yukarısı varsa yazıklar olsun hepinize ya! (CHP sıralarından
alkışlar) 
BAŞKAN
– Teşekkür ediyorum. 
MEHMET
MUŞ (İstanbul) – Sayın Başkan…
BAŞKAN
– Değerli milletvekilleri, Parlamentonun hukukunu konumum itibarıyla korumak
durumundayım. Sayın Özel, bunun içerisinde siz de varsınız, o yüzden de
“Milletvekilleri takla atıyor.” ifadesini şiddetle reddettiğimi buradan
kayıtlara geçirmek istiyorum. 
ÖZGÜR
ÖZEL (Manisa) – Deyimdir, deyim. 
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş. 
11.- İstanbul Milletvekili Mehmet Muş’un, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
MEHMET
MUŞ (İstanbul) – Değerli arkadaşlar, bu tartışmaları sürdürmenin peşinde
değiliz. Her şey milletin gözü önünde cereyan ediyor. 
Şimdi,
Sayın Özel, şunu söylediğiniz zaman “Efendim, yukarıya soralım, buraya soralım,
şununla yapalım…” Siz Genel Başkanla hiç görüşmüyor musunuz? Burada bir karar
alacağınız zaman Genel Başkanınızla hiç görüşmeden mi karar alıyorsunuz? Ya,
bunları yapmayın.
ERKAN
AKÇAY (Manisa) – Hepsinde görüşüyorlar, hepsinde. 
ÖZGÜR
ÖZEL (Manisa) – Yasanın içeriğinden bahsediyoruz. Bakanlara soruyorsunuz, cümle
âlem biliyor bunu. 
MEHMET
MUŞ (İstanbul) – Bakın, bu, değerli arkadaşlar, bir yasa çalışması…
ÖZGÜR
ÖZEL (Manisa) – Bakana soruyorsunuz, cümle âlem biliyor bunu.
MEHMET
MUŞ (İstanbul) – Arkadaşlar, sakin olun ya, sakin olun ya. 
ÖZGÜR
ÖZEL (Manisa) – Göz göre göre yalan atıyorsun. At, ben de inanayım hadi. Ben
biliyorum. 
MEHMET
MUŞ (İstanbul) – Sakin ol. 
Şimdi,
bakın arkadaşlar, size bir açıklama okuyacağım, ondan sonra bu polemiği daha
fazla sürdürmek istemediğimizi ifade etmek isterim. 
BAŞKAN
– Polemik yok.
Buyurun
Sayın Muş. 
MEHMET
MUŞ (İstanbul) – Veya “tartışma” deyin.
“CHP’nin
Türkiye demokrasisi üzerine söz söyleme hakkı yoktur. Tüzük ortada. CHP’nin bu
tüzüğünü okuyan biri ‘Sende demokrasi var mı?’ der. Bu tüzük değişmelidir.
CHP'de denetim mekanizması yok; CHP'de liyakat, kural, demokrasi yok.”
(Mikrofon
otomatik cihaz tarafından kapatıldı)
BAŞKAN
– Buyurun. 
MEHMET
MUŞ (İstanbul) – “Bir milletvekilini alıyor, diğerini çıkarıyor; seni alıyor
öbürünü koyuyor.”
Şimdi,
ben bunları söylesem Sayın Özel “Bize sataştın.” diye ortalığı birbirine katar
ama bunları ben söylemiyorum. Bunları sizin Genel Başkanlığa aday olmuş,
Cumhurbaşkanı adayınız olan Muharrem İnce söylüyor.
ALİ
MAHİR BAŞARIR (Mersin) – Sen Başbakanı aldın. 
MEHMET
MUŞ (İstanbul) – Kendi partinizin, yürütmenin başına aday gösterdiğiniz, Genel
Başkanlığa aday olmuş, Kılıçdaroğlu’nu devirmeye en yakın olan adam söylüyor,
ben söylemiyorum.
ORHAN
SÜMER (Adana) – Davutoğlu’nu kim aldı?
MEHMET
MUŞ (İstanbul) – Dolayısıyla CHP’nin demokrasi anlayışı budur. Bu ifadeler bize
ait değildir, yanlış anlaşılmasın, bunları biz söylemiyoruz ha. (CHP
sıralarından gürültüler)
ALİ
MAHİR BAŞARIR (Mersin) – Davutoğlu’na ne oldu, Davutoğlu’na?
ORHAN
SÜMER (Adana) – Davutoğlu’na el çektirdiniz. 
MEHMET
MUŞ (İstanbul) – Şimdi sataşmadan söz ister, bence Muharrem İnce’yi –Yalova’da
şu an herhâlde- çiftliğinde bir ziyaret edin, ona sorun niye bunları söylemiş,
bize sataşmayın buradan.
ORHAN
SÜMER (Adana) – Davutoğlu’na kim el çektirdi?
MEHMET
MUŞ (İstanbul) – Bize ait değil, Muharrem İnce’ye ait bu sözler. 
Teşekkür
ediyorum. 
ORHAN
SÜMER (Adana) – Davutoğlu başka partide herhâlde. 
BAŞKAN
– Muharrem Baba’nın da mı çiftliği var?
Sayın
Özel, buyurun. 
12.- Manisa Milletvekili Özgür Özel’in, “Milletvekilleri takla atıyor.”
ifadesini “Milletvekilleri her yolu deniyor.” anlamında kullandığına ve
İstanbul Milletvekili Mehmet Muş’un yaptığı açıklamasındaki bazı ifadelerine
ilişkin açıklaması
ÖZGÜR
ÖZEL (Manisa) – Teşekkür ederim. 
Nazik
uyarınız için teşekkür ederim. Şunu ifade edelim: Biraz önce kullandığım bir
deyim, Türk Dil Kurumunda da var “her yolu denemek” anlamına geliyor, her yolu
denemek. 
BAŞKAN
– Bu daha güzel bir ifade. 
ÖZGÜR
ÖZEL (Manisa) – O zaman sizin de katkınızla o şekilde değiştirmiş olalım, her
yolu deniyorlar. 
BAŞKAN
– Teşekkür ederim. 
ÖZGÜR
ÖZEL (Manisa) – Şimdi, şu: Parti içi meselelerle ilgili baştaki hassasiyete
bak. Tabii, fokur fokur fokur kaynayan bir parti oralara girmek istemez. Şimdi
sıkışınca, konunun, aslında taklayı atınca dönüp de gelip burada Cumhuriyet
Halk Partisi… Allah’a şükürler olsun liderine rakip çıkabilen bir partideyiz.
(CHP sıralarından alkışlar) Allah’a şükürler olsun ki il başkanlarını, ilçe başkanlarını
Ankara’ya çağırıp teke indiremediği zaman kongreyi ileri tarihe alan bir parti
değil, çoklu yarışla bütün yöneticilerini belirleyen bir partiyiz.
AKİF
ÇAĞATAY KILIÇ (İstanbul) – Ben sana örneklerini anlatayım istersen.
MEHMET
MUŞ (İstanbul) – Muharrem İnce’ye anlatın, bana niye söylüyorsunuz?
MUHAMMED
LEVENT BÜLBÜL (Sakarya) – “Gel bakalım Muharrem İnce buraya.”
(Mikrofon
otomatik cihaz tarafından kapatıldı) 
BAŞKAN
– Buyurun Sayın Özel. 
ÖZGÜR
ÖZEL (Manisa) – Ve Muharrem İnce’nin, Cumhuriyet Halk Partisinin kendi içinde
yapmış olduğu bir konuşmasına, on yedi yıllık ittifak ortağıyla birlikte
Meclisin yüzde 55’ini temsil eden bir partinin grup başkan vekili, çok övünerek
getirdikleri Anayasa değişikliğini savunmak için Muharrem İnce’nin kurultay konuşmasına
sığınıyorsa vay sizin hâlinize kardeşim. (CHP sıralarından alkışlar)
BAŞKAN
– Teşekkür ediyorum. 
Sayın
milletvekilleri, biraz daha sabredin, bir de Sayın Ağıralioğlu’na söz
vereceğim. 
ÖZGÜR
ÖZEL (Manisa) – Biz zevkle dinliyoruz. 
BAŞKAN
– Buyurun Sayın Ağıralioğlu. 
13.- İstanbul Milletvekili Yavuz Ağıralioğlu’nun, İstanbul Milletvekili
Mehmet Muş’un yaptığı açıklamasındaki bazı ifadelerine ilişkin açıklaması
YAVUZ
AĞIRALİOĞLU (İstanbul) – Mehmet Bey, Ahmet Davutoğlu’nun hatırı sayılır uzun bir
metinle itirazı oldu. “Sizin Cumhurbaşkanı adayınız” “sizin parti başkanınız”,
daha önce “sizin siciliniz” falan diye hatırlattığımız her işin kendimizde de
var olduğunu bilelim. Ahmet Davutoğlu’nun metnini ben de okudum, siz de
okumuşsunuzdur. Şu anda Cumhurbaşkanlığı Yüksek İstişare Kurulu üyesi Bülent
Arınç Bey eleştirilerine konu cümleleri partide olmadan kurunca ona ne
dendiğini hep beraber biliyoruz. Şimdi de çok memnun değilsiniz galiba ama
tenkit cümleleri kuruyorlar. Bizim maalesef sicilimiz… Ben bugünkü yirmi
dakikalık konuşmamda Başkanım, bu sistem tartışmasına devam etmek zorundayım.
Şunu çok rahatlıkla istişare etmek zorundayız: On yedi yıllık aralıksız
iktidarın, elinde alternatifi olmayacak bir siyasi kuvvetle iktidar etmenin
Türk bürokrasisini, Türk akademisini, Türk basınını Türk siyasetini ne hâle
getirdiğini gerçekten çalışmak zorundayız. Yani bugün Milliyetçi Hareket
Partisi size büyük bir kuvvet, bugün Milliyetçi Hareket Partisi sizin hem
sayısal hem de siyasal kuvvetinizin ardında büyük bir jest olarak duruyor
olabilir. Birbirinize karşı bu kadar nezaketli…
(Mikrofon
otomatik cihaz tarafından kapatıldı)
BAŞKAN
– Buyurun.
YAVUZ
AĞIRALİOĞLU – (İstanbul) – …olmadığınız zamanlarındaki eleştirilerini bilirim
ben Devlet Bey’in. İnanın, bunu iş edinirim, Devlet Bey’in tek adamlığa, keyfî
uygulamalara, kontrolsüz güç biriktirmenin Türk toplumuna vereceği zararlara
dair ettiği veciz cümlelerini burada virgülüne dokunmadan gelip okurum size.
Çünkü o zamandan bu zamana kadar siyasi koordinatlarımızın tamamını
vicdanımızda karşılık bulacak şekilde oynatan bir güçle karşı karşıyayız. Hiç
kimse yerinde siyaset yapamaz hâle geldi. Bunu müzakere etmek zorundayız, bunu
istişare etmek zorundayız. Hiçbir şey olmamış gibi davranamazsınız. McKinsey
meselesi buna örnektir. McKinsey’i iman meselesini savunur gibi savundunuz, hep
beraber savundunuz. Bizim tenkitlerimiz kaba tenkitler değildi. Bir iman
hattında bize karşı mücadele ediyor gibi savundunuz. Allah’tan imdada
Cumhurbaşkanı yetişti. Cumhurbaşkanı en son “Bu işten vazgeçelim.” deyince
herkes sanki bir haftadır savunmuyormuş gibi derin bir sessizliğe büründü.
Dolayısıyla
bugün bunu böyle savunuyor olmanız, şuraya kadar geçerli: Sayın Cumhurbaşkanı,
demez de bu ara, olur ki ağzından şöyle bir şey çıkarırsa: “Ya arkadaşlar, bu
sistemi biz iyilikle kurduk ama elhak…
(Mikrofon
otomatik cihaz tarafından kapatıldı)
BAŞKAN
– Buyurun.
YAVUZ
AĞIRALİOĞLU – (İstanbul) – …kurduğumuz ve hayal ettiğimiz gibi olmadı. Bunu bir
istişare edelim.” dese bugün söylediklerinizin tamamının tersini
söyleyeceksiniz. Daha önce defalarca dediniz çünkü. Yani sizin herhangi bir
mevzuyu tersinden de savunmanıza imkân veren şey, Cumhurbaşkanının bu mevzuda
kanaat izhar etmesidir. Siz dua edin, inşallah Cumhurbaşkanı bu ara gözünden,
gönlünden bu başkanlık sistemiyle ilgili “Ya bir tenkit, bir istişare süreci
başlasın.” demesin inşallah... O yüzden tedbirli davranın. Daha önce dört beş
sefer başınıza geldi. Yine başınıza gelebilir diye korkuyorum. Tedbirli olun
efendim.
BAŞKAN
– Teşekkür ediyorum.
Evet,
sayın milletvekilleri, şimdi söz taleplerini karşılayacağım ama ben bir
uygulama değişikliği yapıp önce grup başkan vekillerinden başlamak istiyorum. 
Sayın
Ağıralioğlu, buyurun. Söz talebiniz var mı? 
YAVUZ
AĞIRALİOĞLU – (İstanbul) – Var efendim.
BAŞKAN
– Buyurun.
ÖZGÜR
ÖZEL (Manisa) – Yalnız, Sayın Başkanım, usul yönünden bu konuyu konuşalım.
Yerleşmiş bir uygulama var, şundan… Yine takdir sizin.
Müsaade
olur mu Sayın Başkan?
YAVUZ
AĞIRALİOĞLU – (İstanbul) – Buyurun efendim.
BAŞKAN
– Hayır, başladınız, gerisini getirin diye dedim. Bir saat, on dakika oldu.
ÖZGÜR
ÖZEL (Manisa) – Bu, bize bugüne özgü, örnek teşkil etmeyecek, birazcık da
eleştirel bir şeyse, bir şey demem. 
BAŞKAN
– Eleştirel, eleştirel.
ÖZGÜR
ÖZEL (Manisa) – Ona eyvallah. Ama öbür türlü, bazen şu oluyor: On beş
konuşmanın içinde…
BAŞKAN
– On beş değil, ben milletvekillerimizden söz talebi olan otuzunun da konuşma
taleplerini karşılayacağım bugün.
ÖZGÜR
ÖZEL (Manisa) – Peki, tamam, harika. Bunu alkışlayabilirsiniz arkadaşlar. (CHP
sıralarından alkışlar)
BAŞKAN
– Sayın Ağıralioğlu, buyurun. 
14.- İstanbul Milletvekili Yavuz Ağıralioğlu’nun, 8 Temmuz Çorlu tren
kazasının seneidevriyesi vesilesiyle acılar yaşanınca hiçbir şey olmamış gibi
davranan devletin saygı duyulabilir devlet olmadığına ilişkin açıklaması
YAVUZ
AĞIRALİOĞLU (İstanbul) – Sayın Başkan, değerli milletvekilleri; Çorlu tren
kazasının üstünden bir yıl geçti. Seneidevriyesinde Devlet Demiryollarının
sitesinde paylaştığı “Huzur taşıyoruz, güven taşıyoruz, mutluluk taşıyoruz.”
cümlesini kastından bağımsız, aynı güne tevafuk eden acıyla düşünerek
nezaketsizlik sayıyorum. Bu devleti, milleti karşısında saygın kılacak şey,
milletin sadece mutluluğuna, huzuruna, sevincine taşıdığı iradeyle nezaret
etmesi değil, acılarına da nezaret etmesidir. Bir yıllık süreç içerisinde -25
vefatımız var, 301 yaralımız var- bunca işin arasında, seneidevriyesinde “Huzur
taşıyoruz, mutluluk taşıyoruz.” diye bir sosyal paylaşım, bir açıklama yapmak
yerine acı paylaşmak ya da sorumluluk paylaşmak ya da hesap vermek gibi bir
ciddiyeti taşımak daha çok yakışırdı devlete. Bu açıklamayı, aynı güne denk
gelen açıklamayı ciddiyetsizlik ve kazada yaralananlara nezaketsizlik, ölenleri
olan ailelerimize saygısızlık sayıyorum. Bu anlamda, devleti, bir yıldır devam
eden davada -peşinden birkaç tane daha kaza oldu- hesap vermek iradesiyle
göremiyor olmaktan da muzdaripiz. Devlet devamlı hesap sormaz, devlet hesap da
verir; devlet her zaman doğru yapmaz, devlet yanlış da yapabilir; yanlış
yapınca “Yanlış yaptım.” iradesini beyan edebilir; edince, kendi hissesine
düşecek sorumluluğu yerine getirebilir, istifa mekanizmasını çalıştırabilir.
Yani bugün bu Mecliste birine istifa ettiği için teşekkür etmek gibi bir şey
düşürsek hissemize, öyle bir günümüz de olsa, bir gün bir kusurun, bir
kabahatin hissesine istifa düşürdüğü bir adamın istifa etmesine teşekkür
edebilsek keşke. Devamlı burada olandan bitenden sonra hiçbir şey olmamış gibi
rayları suçlayacak bir savunma mekanizmasıyla insanların karşısında devlet
olunmaz. Çorlu tren kazasından sonra burada mütemadiyen bu mevzuyu dile getiren
önergeler verildi.
(Mikrofon
otomatik cihaz tarafından kapatıldı)
YAVUZ
AĞIRALİOĞLU (İstanbul) – Tamamlayayım Başkanım. 
BAŞKAN
– Tamamlayın lütfen, buyurun.
YAVUZ
AĞIRALİOĞLU (İstanbul) – Bu önergeler görüşülerken konuşmak için söz alan
iktidar grubumuzun bütün hatipleri, menfezlerle ilgili bütün işlerin sağlıklı
olduğuna, raylarla ilgili her şeyin sağlıklı olduğuna, üstten defalarca kontrol
edilecek şekilde deneme test sürüşlerinin yapıldığına dair cümleler kurdu.
Kurulan cümlelerin nihayeti kazayı şu noktaya getirdi: Haşa huzurdan, kader
suçlu, trenler de suçlu çünkü aynı gün kaza yapılan yerden 5 tane yük treninin
geçtiğine dair cümleleri de eski Ulaştırma Bakanlığı bürokratımız, Sivas
Mebusumuz kurdu. Dolayısıyla, devleti en azından insanların acılarına saygı
duyarken de görmek milletimizin hakkıdır diye düşünüyorum. 
Bu
memlekette bir istifa mekanizmasını çalıştıracak bir siyasi iradeyi hâkim
kılmak sizin boynunuza borçtur yani birisi doğrudan sorumlu olsun ya da olmasın
sorumluluğu üstüne alıp diyebilsin ki “Arkadaşlar ben görevimi bihakkın yerine
getiremedim, görevimden istifa ediyorum.” Biz de ona bu Mecliste teşekkür etmiş
olalım. 
(Mikrofon
otomatik cihaz tarafından kapatıldı) 
BAŞKAN
– Buyurun. 
YAVUZ
AĞIRALİOĞLU (İstanbul) – Böyle bir usulü başlatmaya, böyle acılar milat olsun.
Temennimiz, acılar yaşanmasın falan ama böyle acılar yaşanınca hiçbir şey
olmamış gibi görünen devlet saygı duyulabilir devlet değildir. 
Genel
Kurulumuza saygılarla. 
BAŞKAN
– Teşekkür ederim. 
Sayın
Bülbül, buyurun. 
15.- Sakarya Milletvekili Muhammed Levent Bülbül’ün, Hakkâri ilinde
askerî araca teröristlerce yapılan saldırı sonucu şehit olan askerlerimize
Allah’tan rahmet dilediğine ve Cumhurbaşkanlığı hükûmet sisteminin idrak
edilmesinin 1’inci yılı dolayısıyla yapılan tartışmaların MHP Grubunun
düşüncelerinin ortaya konulması bakımından kifayet ettiğine ilişkin açıklaması
MUHAMMED
LEVENT BÜLBÜL (Sakarya) – Sayın Başkan, değerli milletvekilleri; Hakkâri’de bir
askerî araca bölücü teröristlerce yapılan saldırı sonucu 2 kahraman askerimiz
şehit olmuş, 1 kahraman askerimiz de yaralanmıştır. Hain saldırıda şehit olan
askerlerimize Allah’tan rahmet, kederli ailelerine ve milletimize başsağlığı
dilerken yaralı Mehmetçiğimize Yüce Allah’tan şifalar diliyorum. 
Ben
de bugün, Cumhurbaşkanlığı yönetim sisteminin 1’inci yılını idrak etmemiz
dolayısıyla birtakım düşüncelerimizi grubumuz adına paylaşacaktım ancak daha
öncesinde yapılan tartışmaların bu manada kifayet ettiğini düşünerek teşekkür
ediyorum. 
Saygılar
sunuyorum. 
BAŞKAN
– Teşekkür ediyorum.
Sayın
Oluç… 
16.- İstanbul Milletvekili Hakkı Saruhan Oluç’un, kolluk gücü tarafından
Diyarbakır Milletvekili Dersim Dağ ve danışmanlarının maruz kaldığı uygulamaya
yönelik Türkiye Büyük Millet Meclisinin itibarına sahip çıkması çağrısında
bulunduklarına, ODTÜ’de KYK yurdu için girişilen ağaç katliamını protesto eden
öğrencilere karşı gazlı müdahalede bulunulduğuna ve ruhsatsız inşaat
girişiminden vazgeçilmesi gerektiğine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan. 
Sayın
vekiller, ilk değinmek istediğim konu, Sayın Başkan hem size yönelik bir çağrı
hem de Sayın Meclis Başkanına yönelik bir çağrı olacak. 
Bütün
kurumlar kendi içlerindeki kişileri ve çalışanlarını korurlar ve savunurlar; bir
saldırıyla karşı karşıya kalındığı zaman gereken hassasiyeti gösterirler,
tedbirler alırlar, varsa eğer bir hata, bunun da ortaya çıkarılmasını
sağlarlar. Fakat ne yazık ki Meclis bugün ciddi bir sorun yaşıyor, özellikle
bizim vekillerimiz. Başka partilerden de bu tür şeyler oluyor, evet, farklı
partileriz, farklı görüşlere sahibiz, birbirimizi beğenmek zorunda değiliz
fakat vekillerin ve Meclisin itibarını korumak aslında Meclis Başkanlığının ve
bütün vekillerin ve bütün grupların da bir görevidir diye düşünüyoruz. Yani
biz, hangi parti bu tür bir saldırıyla karşı karşıya kalırsa bu konuda hassas
olmalıyız.
Bakın,
bizim vekillerimiz dün yine birçok saldırıyla karşı karşıya kaldılar. Bir
tanesi, vahim, Dersim Dağ, Diyarbakır Vekilimiz, danışmanlarının gözaltına
alınması üzerine, gözaltına alınan, o araca binerek danışmanlarının yanına
gidip onların bırakılmasını sağlamak istiyor. Fakat o aracın yönetiminde olan
kolluk yani son derece gayriciddi ve hukuksuz bir davranış içinde bir saat
boyunca kapıyı açmayarak vekilimizin içeride tutulmasına neden oluyor.
Anayasa'nın 83’üncü maddesi çok açık bir şekilde böyle bir tutulmayı
kabullenmez ve bu, Anayasa'yı açıkça çiğnemektir. Yani bu, hiç kabul edilebilir
bir durum değildir. 83’üncü maddeyi o kolluk ihlal etmiştir.
(Mikrofon
otomatik cihaz tarafından kapatıldı)
BAŞKAN
– Buyurun.
HAKKI
SARUHAN OLUÇ (İstanbul) - Birincisi, bu kolluk hakkında derhâl soruşturma
açılmalıdır Anayasa'nın 83’üncü maddesini ihlalden dolayı. Şaka değildir bu,
yaptıklarının farkında değiller, ya şuursuzlar ya şuurlu olarak Anayasa'yı
çiğniyorlar, ikisinden bir tanesi. Biz bunun takipçisi olacağız. Ancak bir kez
daha söyleyeyim ki, hem Meclis Başkanına hem Meclisteki bütün siyasi parti gruplarına
da çağrıda bulunuyoruz. Bakın, vekillerin itibarının sarsılmasına ve bu şekilde
Anayasa'nın çiğnenmesine izin verilmemesi gerekiyor. Gerçekten çok vahimdir bu.
Bu, bir kere dokunulmazlıklar kaldırılarak yapılmıştır, şimdi bu şekilde
saldırılarla karşı karşıya kalınarak yapılmaktadır. Dolayısıyla bu konuda
Meclis, itibarına sahip çıkmalıdır diyoruz.
Değinmek
istediğim ikinci konu Orta Doğu Teknik Üniversitesiyle ilgili. Orta Doğu Teknik
Üniversitesi bizim çok güzide kurumlarımızdan biridir, hakikaten herkesin
eğitim sistemi açısından da çok önem verdiği bir kurumdur. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın.
HAKKI
SARUHAN OLUÇ (İstanbul) – Orta Doğu Teknik Üniversitesi her dönemde
iktidarların hedeflerinden biri olmuştur; kimi zaman muhalif kimliğine
saldırılmıştır kimi zaman baskı görmüştür. Şimdi yine böyle bir durumla karşı
karşıya. Bakın, Orta Doğu Teknik Üniversitesinde “kavaklık” diye bilinen bir
arazi var, burası kırk dokuz yıllığına Kredi ve Yurtlar Kurumuna devredilmiştir
ve orada bir yurt yapılması planlanmıştır. Yani onca arazi varken ormanlık bir
alan seçilmiştir, Kredi ve Yurtlar Kurumu tarafından ağaçların kesilerek orada
yurt yapılması planlanmıştır. ODTÜ’de 19 tane yurt vardır ODTÜ yönetimi altında
ama bu 20’nci yurt nedense Kredi ve Yurtlar Kurumuna devredilerek yapılmak
istenmektedir. Öğrenciler, doğal olarak, oradaki yaşam alanına, ağaçlara, o
güzel ortama sahip çıkmaktadırlar ve burada bu inşaatın yapılmasını
istememektedirler. 
(Mikrofon
otomatik cihaz tarafından kapatıldı) 
BAŞKAN
– Buyurun.
HAKKI
SARUHAN OLUÇ (İstanbul) – Şimdi, buna ilişkin de protestolar görülmektedir, 15
Mayıstan bu yana bir nöbet eylemi vardır. Şimdi, iki gündür orada ağır bir
saldırı yaşanıyor, yine kolluk içeri giriyor rektörün talebiyle, gözaltılar
yaşanıyor, darp yaşanıyor, vekillere yönelik saldırılar yaşanıyor. Yani bunlar
hiç olmaması gereken işler aslında. Üstelik de orada yapılmak istenen binanın
ruhsatı da yok yani o alana ruhsat da verilmiş değil fakat dün itibarıyla o
alanın etrafına beton da dökülmeye başlanmış durumda.
Şimdi,
bunların doğru işler olmadığını düşünüyoruz ve hem öğrencileri rahatsız edecek
hem ODTÜ’deki öğretim elemanlarını rahatsız edecek bu ruhsatsız inşaat
girişiminden bir an evvel vazgeçilmesi gerekir diye düşünüyoruz. Bunu
vurgulamak istedim. 
Teşekkür
ediyorum. 
BAŞKAN
– Teşekkür ederim. 
Sayın
Oluç, yapmış olduğunuz konuşmada Sayın Dersim Dağ’ın gözaltına alınan iki
danışmanıyla birlikte gitmek istediği için araca bindiğini ifade ediyorsunuz ama
sosyal medya üzerinden Sayın Dersim Dağ’ın paylaşımıyla basına yansıyan sonuca
baktığımızda, Sayın Dağ sosyal medya paylaşımında kendisinin 2 danışmanıyla
birlikte gözaltına alındığını ifade ediyor. Zannediyorum, burada bir bilgi
kirliliği söz konusu, önümüzdeki süreçte bunun nasıl geliştiğini de anlamış
oluruz ama Sayın Dağ’ın paylaşımında kendisinin gözaltına alındığı ifadesi var
sizin paylaşımınız da kendi isteğiyle arabaya bindiği şeklinde. 
HAKKI
SARUHAN OLUÇ (İstanbul) – Sayın Başkan, izin verir misiniz?
BAŞKAN
– Buyurun Sayın Oluç.
HAKKI
SARUHAN OLUÇ (İstanbul) – Sayın Başkan, arz ettiğim gibi yaşanmış bir olay;
danışmanları gözaltına alınmak isteniyor, o da gözaltına alınan otobüse kendi
isteğiyle biniyor danışmanlarının yanında olmak için…
BAŞKAN
– Sayın Dersim Dağ’ın paylaşımı öyle değil. 
HAKKI
SARUHAN OLUÇ (İstanbul) – Anladım. 
Biraz
o olayın heyecanıyla olmuş olabilir yani bir gözaltı olayı yok milletvekili
açısından fakat bir saat boyunca otobüsün kapıları açılmıyor ve milletvekili
olduğunu söylemesine rağmen indirilmiyor otobüsten yani orada tutuluyor, mesele
bu. Yoksa bir gözaltı olduğunu ifade etmedim, öyle anlaşıldıysa düzelteyim. 
BAŞKAN
– Basına yansıyan şekli yanlış o zaman.
HAKKI
SARUHAN OLUÇ (İstanbul) – Evet, evet.
BAŞKAN
– Teşekkür ediyorum.
Sayın
Özel, buyurun. 
17.- Manisa Milletvekili Özgür Özel’in, Hakkâri ilinde askerî araca
teröristlerce düzenlenen saldırı sonucu şehit olan askerlerimize, 9 Temmuz
Metin Altıok’un ölümünün 26’ncı yıl dönümü vesilesiyle Madımak katliamında
hayatını kaybeden aydınlara Allah’tan rahmet dilediğine, kolluk gücünün
Diyarbakır Milletvekili Dersim Dağ’a yönelik tutumunu benimsemediklerine,
ihtiyat akçesine el atmak noktasına gelinmesinin Türkiye Cumhuriyeti’nde son on
yedi yılda yapılan ekonomik tahribatların itirafı olduğuna ve 9 Temmuz Maltepe
mitinginin yıl dönümüne ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan.
Bugün
acı bir haber aldık ve Hakkâri’de askerî araca düzenlenen saldırı sonucunda 2
askerimiz şehit düştü, 1 askerimiz de yaralandı. Şehit askerlerimize Allah’tan
rahmet, yaralılara da acil şifalar diliyoruz ve bu 2 anamızın ağlayan son 2
anamız olmasını, bir daha hiçbir Mehmetçik’imizin böyle elinde kınalarla
gittiği askerden bayrağa sarılmış bir tabutla dönmemesini ümit ederiz ve hiçbir
ana için temenni etmediğimiz bir acının yaşanmamasını, bundan sonra asla böyle
bir acıyla hiçbir annenin karşılaşmamasını, hiçbir babanın karşılaşmamasını
temenni ederiz Cumhuriyet Halk Partisi Grubu olarak.
Bugün
9 Temmuz. Madımak katliamı 2 Temmuzda olmuştu, Metin Altıok yedi gün sonra, 9
Temmuzda hayatını kaybetmişti, yoğun bakımdaydı. Bugün onun ölüm yıl dönümü.
Bir kez daha Madımak katliamında yaşamını yitiren tüm aydınlarımızı,
yurttaşlarımızı anıyor, şair Metin Altıok’un ailesine ve sevenlerine başsağlığı
diliyoruz.
Biraz
önce aktarılan, Meclisin gencecik bir milletvekili Dersim arkadaşımız, kürsüde
de izliyoruz ve dün yaşananları ve milletvekillerine karşı takınılan tutumu
benimsemediğimizi, bu konuda parti ayrımı olmaksızın herkesin hassas davranması
gerektiğini düşünüyoruz. Eğri oturup doğru konuşalım, Cumhuriyet Halk Partili
milletvekillerine davranıldığı gibi davranılmıyor Halkların Demokratik Partisi
milletvekillerine. Bize de AK PARTİ milletvekillerine davranıldığı gibi davranılmıyor.
Oysa herkes milletin vekili, gücünü oradan alıyor ve demokratik siyaset yapmak
için burada herkes. 
Milletin
vekilini…
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZGÜR
ÖZEL (Manisa) – İşte, İçişleri Bakanının söylemlerinden veya o kötü, hedef
gösteren dilden etkilenen bazı kamu görevlileri Anayasa’yı çiğneyecek işler
yapıyor. Bunu bugünkü konuya özel olarak da söylemiyorum; genel olarak da
bakıyorum, televizyonda biraz önce bahsettiğim sırada bir kamu görevlisine
yakışmayacak bir ayrımcılık var. Güneş çarığı sıkıyor, çarık ayağı sıkıyor. Bu
işler yönettiğiniz devlette oluyorsa sorumluluk hissetmeli ve düzeltmelisiniz.
Bu Mecliste hangi partiden milletvekiline birisi şöyle dokunuyorsa, o, iktidar
partisinin milletvekilini ittirmek anlamına gelir. O kadar ağırınıza gitmesi
lazım. Bu sorumluluk önemli olarak sizde. 
BAŞKAN
– Teşekkür ediyorum. 
ÖZGÜR
ÖZEL (Manisa) – Bitmedi Sayın Başkanım, müsaadenizle tamamlayacağım. 
1930
Buhranı’nı yaşadık, Atatürk el atmadı; İkinci Dünya Savaşı’nı yaşadık, İnönü el
atmadı; Kıbrıs Barış Harekâtı’nda Ecevit el atmadı.
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZGÜR
ÖZEL (Manisa) – Demirel ellemedi, Özal ellemedi; yaşlıların “kefen parası”
dediği ihtiyat akçesine, yedek akçeye el atma noktasına geldiniz. Bu, Türkiye
Cumhuriyeti’nde son on yedi yılda yaptığınız ekonomik tahribatların itirafı
noktasında bir gerçeklik. Bunu herkes oturup bir daha bir düşünsün “Ben neye
güç veriyorum?” diye.
Ve
Merkez Bankası Başkanı görevden alınıyor bir gece yarısı operasyonuyla; bizim
borsa kapansın, dünya borsaları kapansın, beyler biliyorlar çünkü ne
yaptıklarını. Türkiye'nin itibarını ortadan kaldırıyorlar. Ekrem İmamoğlu’nun
mazbatasını alırken demiştim ki size: İstanbul’a üç ay ama Türkiye’ye tarifsiz
bir itibar kaybettiriyorsunuz. Ne oldu? 14 bin fark 806 bin oldu. İstanbul iki
ay kaybetti ama Türkiye’yi bütün dünyaya rezil ettiniz ve Türkiye, mazbatasına
çökülen bir büyükşehir belediye başkanıyla dünyada tanındı. 
(Mikrofon
otomatik cihaz tarafından kapatıldı) 
BAŞKAN
– Son cümlelerinizi alayım lütfen. 
ÖZGÜR
ÖZEL (Manisa) – Bunu bir kez daha herkes düşünsün. Bugün yapılan bu ihtiyat
akçesi de Merkez Bankası Başkanının görevden alınması da Türkiye'nin onu
dünyada itibar suikastına uğratan bir iktidar tarafından yönetildiğini
gösteriyor hepimize. 
Son
olarak; 9 Temmuz, Maltepe mitinginin de yıl dönümü. Biz 432 kilometre “Hak,
hukuk, adalet!” diye yürüdük. Vardığımız yerde Türkiye siyasi tarihinin en
büyük mitinglerinden birini yaptık. O gün “Yaptınız da ne oldu?” deniyordu. O
gün, o meydandaki İstanbul ittifakı İstanbul’un makus talihini değiştirdi.
Bundan sonra da İstanbul’da da Türkiye’de de her şey çok güzel olacak diyor,
Cumhuriyet Halk Partisi Grubu olarak “Hak, hukuk, adalet!” demeye devam
ediyoruz. (CHP sıralarından alkışlar) 
BAŞKAN
– Sayın Muş, buyurun lütfen. 
18.- İstanbul Milletvekili Mehmet Muş’un, Hakkâri ilinde askerî araca
teröristlerce düzenlenen saldırı sonucu şehit olan askerlerimize Allah’tan
rahmet dilediğine, eylül ayından itibaren İstanbul Büyükşehir Belediye
Meclisinin beş gün çalışmasına yönelik verilen grup önerisini İstanbul
Büyükşehir Belediye Başkanı Ekrem İmamoğlu’nun hangi hakla, hangi yetkiyle
gündeme almadığını öğrenmek istediğine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; ben de bugün Hakkâri’de
terör örgütünün saldırısında şehit olan askerlerimize Allah’tan rahmet, yaralı
askerlerimize de acil şifalar diliyorum. 
Sayın
Başkan, şöyle bir açıklama getirmek istiyorum, Sayın Özel beni dinlerse eğer.
Kendisi burada demokrasiden bahsetti, millet iradesinden bahsetti, ediyor.
Kendisinin iyi dinlemesini tavsiye ediyorum. 
Bugün
İstanbul Büyükşehir Belediye Meclisinde “Temmuz ayı çalışma takvimi iki güne
düşürülsün.” diye Belediye Başkanının bir talebi olmuş. Meclis üyelerimiz bunu
kabul etmişler. Temmuz ayı, yeni Başkan, sistemi öğrensin, iki gün çalışsın;
makul. Yıllardır İstanbul Büyükşehir Belediye Meclisi beş gün çalışır, beş gün;
ayda beş gün çalışır, bir hafta çalışır ve ağustos ayı tatildir. Eylülden
itibaren tekrar beş gün çalışılması için verdiğimiz grup önerisi Ekrem Bey
tarafından gündeme alınmıyor, almıyor gündeme. Niçin Meclisi çalıştırmak
istemiyorsun? Neden çalıştırmak istemiyorsun eylülden itibaren beş gün? Sen seçilmişsin
de o Meclis üyeleri oraya başka yerden mi geldiler? Onlar da seçildi, onlar da
oy aldılar. Hani demokrasi anlayışınız? Siz bir yerde, bir makama geldiğiniz
zaman demokrasiyi rafa kaldırırsınız. 
Şimdi
Sayın Özel’e soruyorum, ara Ekrem İmamoğlu’nu sor: Neden eylül ayından itibaren
Meclisin beş gün çalışmasıyla ilgili verdiğimiz grup önerisini gündeme almıyor?
Hangi hakla, hangi yetkiyle bunu yapıyor? Ali kıran baş kesen gibi adam,
izleyin Meclis toplantılarını, böyle rezillik olur mu ya! 174 üyesi bulunan AK
PARTİ Grubunun önerisini gündeme almıyor. (CHP sıralarından gürültüler) Dert
ne? Meclis beş gün çalışmasın. O Meclis çalışacak arkadaşlar. Milletin verdiği
yetkiyi Meclis üyelerimiz sonuna kadar kullanacak. 
Şimdi
burada, Cumhuriyet Halk Partisinin grup başkan vekiline sesleniyorum: Arayıp
düzeltebiliyor musun? Ekrem Bey’i ara, neden gündeme almadığını açıklasın. Beş
günlük…
Arkadaşlar,
grup önerimiz var. (CHP sıralarından gürültüler)
BAŞKAN
– Arkadaşlar, size sormuyor, siz cevap veriyorsunuz. Sayın İmamoğlu’na soruyor
Sayın Muş. 
TURAN
AYDOĞAN (İstanbul) – İmamoğlu hepimize ait Sayın Başkan.
BAŞKAN
– Siz devam edin Sayın Muş.
MEHMET
MUŞ (İstanbul) – Meclis yıllardır beş gün çalışır. Burada verilen bir önerge
var. Bunu gündeme almamak gibi bir hakkı olamaz, meclis karar versin. Neden
gündeme almıyorsun? Beş gün çalışmasını talep ediyor meclis üyeleri. Bizim
dönemimizde de beş gün çalışıyordu o Meclis. Niçin gündeme almıyorsun, neden
korkuyorsun?
Değerli
arkadaşlar, burada demokrasiden, haktan hukuktan bahsederken İstanbul’da bunu
yaparsanız kendi içinizde çelişirsiniz.
Şimdi
Özgür Özel’e soruyorum: Ara Ekrem Bey’i, niçin önergemizi gündeme almıyor?
Önergemizi gündeme alsın. Böyle bir hakkı yok, böyle bir haddi de yok, kusura
bakmasın beyefendi. 
ÖZGÜR
ÖZEL (Manisa) – Sayın Başkan...
BAŞKAN
– Sataşma yok. 
ÖZGÜR
ÖZEL (Manisa) – Yok. 
BAŞKAN
– Hiçbir sataşma yok. 
ÖZGÜR
ÖZEL (Manisa) – Hayır, siz ne diyorsanız onu yapayım. 
BAŞKAN
– Yerinizden 60’a göre bir dakika söz vereceğim. 
ÖZGÜR
ÖZEL (Manisa) – Olur. 
BAŞKAN
- Buyurun Sayın Özel. 
19.- Manisa Milletvekili Özgür Özel’in, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, ya, gerçekten enteresan; mesela büyükşehir
belediye meclisleri buradan etkilenir, buradaki tartışmalar oraya yansır,
oranın grup başkan vekilleri seni beni örnek alırlar ve buradaki tartışmalar
yerele yansır. Ama bir büyükşehir meclisi, orada koca grup, zavallı bir grup
başkan vekili, bugün buradaki grup başkan vekili tarafından kifayetsizlikle,
yetersizlikle suçlanıyor ve onun hakkı buradan savunuluyor; akıl alır gibi
değil.
BAŞKAN
– “Zavallı bir grup başkan vekili” falan demeyin. 
ÖZGÜR
ÖZEL (Manisa) – Değerlendirmeleri kendim yapayım. 
BAŞKAN
– Ama ağır ifadeler bunlar. 
MEHMET
MUŞ (İstanbul) – O, zavallı belediye başkanınızdan kaynaklanıyor. 
ÖZGÜR
ÖZEL (Manisa) – Ben kendim yapayım değerlendirmemi, siz zaten, öze yönelik İç
Tüzük’e göre, yapamıyorsunuz ya Sayın Başkanım. 
BAŞKAN
– Ama yani cevap veremez ki size.
ÖZGÜR
ÖZEL (Manisa) – Şimdi, diyor ki: “Bizimki orada gereğini yapamadı, burada…”
Cevap bekliyorsunuz ya cevap, hani “Dinle beni.” diyordun ya, gözümün içine
bakabilecek misin, söylüyorum bütün Türkiye'nin önünde. İstanbul Büyükşehir
Belediyesinin toplantılarının yüzde 87’si, döneminizde, imar komisyonundan
gelen plan tadilatları. 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Müsaadenizle…
BAŞKAN
– Buyurun. 
ÖZGÜR
ÖZEL (Manisa) – Yani hani, helikopterden bakıyorsunuz ya, pata pata pata pata…
“Bu arsayı kim aldı?” “Efendim, şu aldı.” “Ona bir 8 kat daha verin.” Pata pata
pata pata pata… “Bu kupon arsa, geldiler beni buldular da bunun H’sini bir
sonsuz yapın.” diyordunuz ya, sonra da gelip o plan tadilatlarını yapıyordunuz
ya… Ekrem İmamoğlu diyor ki: “Köylü için çalışacağım, işçi için çalışacağım,
öğrenci için çalışacağım, işsiz için çalışacağım, İstanbul için çalışacağım ama
rant çetelerinin yeşil alanı, tarım arazilerini, ormanları plan tadilatıyla
ellerine geçirip İstanbul’un kanını emmesine çalışmayacağım. Yüzde 87 sizin
olsun, biz iki günde bu işi hallederiz.” Anladın mı? Anladın mı? (CHP
sıralarından alkışlar) 
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş, yerinizden bir dakika söz veriyorum. 
20.- İstanbul Milletvekili Mehmet Muş’un, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, çok açık bir şey soruyorum. 
Kusura
bakma, o rant işlerinde siz kendinize bakın. İzmir’e bakın, orayı bir gecekondu
şehrine çevirdiniz. Türkiye'nin en büyük gecekondu şehri İzmir’dir, yıllardır
onlar yönetiyor, gecekondu şehridir, İzmir’e yakışmıyor o görüntü. (CHP
sıralarından gürültüler)
MAHMUT
TANAL (İstanbul) – Halk seçimini yaptı ya, halk seçimini yaptı kardeşim. 
MEHMET
MUŞ (İstanbul) – Değerli arkadaşlar, açık, basit bir şey soruyorum: Bir kere
orada zavallı olan kim, biliyor musunuz? Ekrem, Ekrem. (CHP sıralarından
gürültüler) Ekrem zavallı çünkü bir partinin verdiği grup önerisini gündeme
almaktan korkuyor. Ne hadle? Hangi yetkiyle? Hangi yetkiyle? Böyle bir yetkisi
yok. 
TURAN
AYDOĞAN (İstanbul) – Sen söyle buradan, olacak. Oraya bir tane düzgün grup
başkan vekili koyalım.
MEHMET
MUŞ (İstanbul) – Beş gün çalışmaktan korkuyor. Niçin korkuyorsun? Niçin
meclisin beş gün çalışmasından korkuyorsun? O zaman biz de burayı hiç mi
çalıştırmayalım, iki gün yetiyorsa? Böyle bir yetki var mı arkadaşlar?
ÖZGÜR
ÖZEL (Manisa) – Yok öyle bir şey. 
MEHMET
MUŞ (İstanbul) - O Genel Kurul buna karar verir, Meclis karar verir kaç gün
çalışacağına, siz de öneri sunarsınız, biz de sunarız, buradaki milletvekilleri
karar verir.
Değerli
arkadaşlar, anlatmak istediğim şudur: CHP budur. CHP’nin demokrasi anlayışı bir
yerde gücü eline geçirene kadardır. Köprüyü geçene kadar CHP “demokrasi” diye
bağırır, “Hak, hukuk, adalet.” der. CHP bir yere geldikten sonra bunların
tamamını unutur.
(Mikrofon
otomatik cihaz tarafından kapatıldı)
BAŞKAN
– Evet, arkadaşlar, kifayetimüzakere…
MEHMET
MUŞ (İstanbul) – Ama şunu söyleyeyim: Eylülden itibaren O Meclis beş gün
çalışacak. Ekrem ister o tarafa kaçsın, ister bu tarafa kaçsın, o Meclis beş
gün çalışacak, aklınıza sokun bunu.
ÖZGÜR
ÖZEL (Manisa) – Sayın Başkan, özür dilerim…
BAŞKAN
– Sayın milletvekilleri, kifayetimüzakere…
ÖZGÜR
ÖZEL (Manisa) – Eyvallah, söz de istemiyorum ama tutanağa geçmezse otuz yıl
sonra “Özgür bunu niye eksik bıraktı?” derler. 
Hatay
Büyükşehir Belediye Meclisi bir gün, Muğla Büyükşehir Belediye Meclisi bir gün
çalışır, yaptıkları işlerin çok cüzi bir kısmı imar komisyonundan gelen plan
tadilatlarıdır ama AKP’li belediyeler imar komisyonunda “O arsanın tadilatı, bu
arsanın yüksekliğini değiştir, oradaki yoğunluğu artır.” derken beş gün bile
yetmez. Rant çetelerine çalışmadığımız için iki günde çalışıp bitiriyoruz
kardeşim. 
Teşekkür
ederim. (CHP sıralarından alkışlar)
MEHMET
MUŞ (İstanbul) – Değerli arkadaşlar, rant çetelerine çalışan, “Yamyamları
doyuramıyorum.” diyen kendi belediye başkanları. 
Arkadaşlar,
bakın, basit bir soru soruyorum. Ekrem’in haddi değildir orayı iki gün tutmak.
Oranın kaç gün çalışacağına karar verecek olan Büyükşehir Meclis üyeleridir.
Bakın,
Sayın Özel ısrarla cevap veremiyor. “Ara. Niçin önergeyi gündeme almıyor?
Meclisin beş gün çalışmasını niçin istemiyor?” diyorum. Buranın nasıl bir
denetim görevi varsa Büyükşehir Meclisinin de aynı şekilde bir denetim görevi
var. Yürütme ayrıdır, Meclis ayrıdır. Büyükşehir Meclisini her zaman Ekrem Bey
yönetmek zorunda değil; meclis başkan vekilleri var, onlar yönetirler, kendisi
işine gücüne bakabilir orada. Meclis başkan vekilleri bu iş için seçildi.
MAHMUT
TANAL (İstanbul) – Belediye iç tüzüğünü bilmiyor Sayın Başkan. Belediye
meclisi, belediye iç tüzüğüne göre idare edilir, onu bilmiyor arkadaş. 
MEHMET
MUŞ (İstanbul) – Burada, CHP’nin nasıl ikiyüzlü bir tavır içerisinde olduğunun
ben de kayıtlara geçmesini istiyorum.
Teşekkür
ederim. (AK PARTİ sıralarından alkışlar)
ÖZGÜR
ÖZEL (Manisa) – Sayın Başkan…
BAŞKAN
– Sayın milletvekilleri…
ÖZGÜR
ÖZEL (Manisa) – Sayın Başkan, Ekrem İmamoğlu nasıl bir siyasetçidir ki on yedi
yılın sonunda bütün yetkileri eline almış, güçlü bir yürütmenin başındaki
Cumhurbaşkanının Meclisteki başkan vekili Ekrem İmamoğlu’yla baş edemeyen grubu
için ta Ankara’dan kendisiyle uğraşmaktadır. (CHP sıralarından alkışlar) 
BAŞKAN
– Teşekkür ediyorum. 
Sayın
milletvekilleri, şimdi, sisteme giren otuz milletvekiline yerlerinden birer
dakika süreyle söz vereceğim. 
Öncelikle,
Muğla Milletvekili Sayın Gökcan’a söz vereceğim. 
Buyurun
Yelda Hanım. 
21.- Muğla Milletvekili Yelda Erol Gökcan’ın, Hakkâri ilinde askerî
araca teröristlerce düzenlenen saldırı sonucu şehit olan hemşehrisi Üsteğmen
Emre Kargın ile Uzman Onbaşı Hüseyin Nayır’a Allah’tan rahmet dilediğine
ilişkin açıklaması
YELDA
EROL GÖKCAN (Muğla) – Teşekkür ediyorum Başkanım. 
Sayın
Başkan, değerli milletvekilleri; bugün Muğlalı kahraman evladımızı şehit
vermenin hüznünü yaşıyoruz. Hakkâri Şemdinli’de bulunan 34’üncü Hudut Tugayı
5’inci Hudut Tabur Komutanlığı sorumluluk sahasındaki Irak’ın kuzeyi Avaşin
bölgesinde Türk Silahlı Kuvvetlerimize düzenlenen roket saldırısında Dalamanlı
hemşehrimiz, üsteğmen Emre Kargın kardeşimiz şehit olmuştur. Şehitlerimize
Allah’tan rahmet, acılı ailesine ve Muğlalı hemşehrilerime sabırlar diliyorum,
mekânı cennet olsun. Yaralı askerimize geçmiş olsun dileklerimizi iletiyoruz. 
Kadim
devletimiz ve milletimiz bu hain saldırıları göğüsleyecek güç ve kudrettedir.
Başta PKK terör örgütü olmak üzere terörle mücadeleye kararlılıkla devam
edilecektir. Terör örgütü bu son çırpınışlarıyla tarihin karanlık dehlizlerinde
yok olmaya mahkûm olacaktır. Bu bilgiler ışığında yüce Meclisi saygılarımla
selamlıyorum. 
BAŞKAN
– Teşekkür ederim. 
VII.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Süreyya Sadi Bilgiç’in, Başkanlık
Divanı olarak Hakkâri ilinde askerî araca teröristlerce düzenlenen saldırı
sonucu şehit olan askerlerimize Allah’tan rahmet dilediklerine ilişkin
konuşması
BAŞKAN
– Biz de Başkanlık Divanı olarak şehit askerlerimize Rabb’imden rahmet,
ailelerine ve bütün milletimize başsağlığı diliyor, yaralı askerimize de acil
şifalar diliyoruz. 
Sayın
Çelebi, buyurun. 
VI.- AÇIKLAMALAR (Devam)
22.- İzmir Milletvekili Mehmet Ali Çelebi’nin, Türk Silahlı Kuvvetleri
bünyesinde uzman jandarma statüsünde görev yapan personelin mağduriyetinin
giderilmesi gerektiğine ilişkin açıklaması
MEHMET
ALİ ÇELEBİ (İzmir) – Teşekkürler Sayın Başkan. 
Uzman
jandarma statüsünde bulunan 30 bin personelin yıllardır çözülemeyen sorunları
bulunmaktadır. 
Bir:
Astsubayların kadro ve görevlerini yerine getirmelerine rağmen astsubaylara
tanınan özlük haklarının sadece üçte 2’sine sahipler. Astsubaylarımıza
uygulanan 3600 ek gösterge onlara da verilmelidir. 
İki:
Türk Silahlı Kuvvetleri bünyesinde görev yapan subay, astsubaylarımızın askerî
okulda geçen süreleri hizmetten sayılmaktadır, uzman erbaşların askerlikte
geçen süreleri hizmetten sayılırken uzman jandarmaların askerî okulda geçen
süreleri hizmetten sayılmamaktadır, bu sayılmalıdır. 
Üç:
Silahlı Kuvvetler Yönetmeliği’ne göre herhangi bir hastalıktan dolayı subay,
astsubay ve uzman erbaşlar emeklilik hakkı kazanırken uzman jandarmalar bu
haktan faydalanamamaktadır. TSK Sağlık Yönetmeliği’nde değişiklik
gerekmektedir. Bu sorunları yüce Meclisin takdirine sunuyorum.
Teşekkür
ediyorum.
BAŞKAN
– Sayın Sorgun…
23.- Konya Milletvekili Ahmet Sorgun’un, Birleşmiş Milletler Güvenlik
Konseyinin adaletsizliğin, zorbalığın ve sömürünün aracı olmaya devam ettiğine
ilişkin açıklaması
AHMET
SORGUN (Konya) – Teşekkürler Sayın Başkan.
Cemiyeti
Akvam yani Milletler Cemiyeti Birinci Dünya Savaşı sonrası 10 Ocak 1920’de
kuruldu. Birleşmiş Milletler ise İkinci Dünya Savaşı sonrası 24 Ekim 1945’te
kuruldu. Bugün, 9 Temmuz ise Türkiye’nin Birleşmiş Milletlere üyeliğinin yıl
dönümü. 
Birleşmiş
Milletler bilindiği üzere haklılar tarafından değil güçlüler tarafından
kurulmuştur, hâlen de bu özelliğini sürdürmektedir. Haklıların güçlü olduğu
değil güçlülerin haklı göründüğü bir dünya sisteminin sürdürülebilmesi mümkün
değildir. Ne yazık ki bugünkü dünya düzeni güçlülerin delip geçtiği, zayıfların
takılıp kaldığı bir örümcek ağı gibidir. Sadece beş ülkenin söz sahibi olduğu Birleşmiş
Milletler Güvenlik Konseyi adaletin değil adaletsizliğin, zorbalığın, sömürünün
aracı olmaya devam ediyor.
BAŞKAN
– Sayın Gürer…
24.- Niğde Milletvekili Ömer Fethi Gürer’in, otomotiv fabrikasının Niğde
ilinde kurulmasının Niğde’nin gelişimine katkıda bulunacağına ilişkin
açıklaması
ÖMER
FETHİ GÜRER (Niğde) – Teşekkür ederim Sayın Başkan.
Niğde’nin
İstanbul, Ankara, Ege illerinde bulunan dernekler federasyonları başkanları
yaptıkları ortak basın toplantısında ülkemizde kurulacağı konuşulan otomotiv
fabrikasının Niğde’ye kurulmasını talep ettiler. Niğde ili avantajlarına karşın
AKP iktidarlarından yeterince destek alamadı; göç veren bir il durumundadır. Sahipsiz
kalan Niğde için otomotiv fabrikası bir umuttur. İktidarın bu yönde Niğde’ye
destek vermesi beklentidir. Yatırımcılar Niğde’ye yönlendirilerek otomotiv
fabrikasının Niğde’de kurulması göçü engelleyecek, Niğde’nin gelişimine katkıda
bulunacaktır. İktidarın bu yönde yapacağı çalışmalarda Niğde’yi gündeme
taşımasını temenni ediyorum.
Teşekkürler
Başkan.
BAŞKAN
– Sayın Kaya…
Arkadaşlar,
Sayın Öztunç’un mikrofonunu açın.
Değerli
arkadaşlar, bakın, bu, her seferinde karışıklığa sebep oluyor. 
AHMET
KAYA (Trabzon) - Bildirdim ben Sayın Başkan.
BAŞKAN
– Yeniden açarız mikrofonunuzu. Ama benim nöbetlerimde bu yer değişimlerine
-söz taleplerinde- bundan sonra müsaade etmeyeceğim.
Buyurun
Sayın Kaya.
25.- Trabzon Milletvekili Ahmet Kaya’nın, şehit Eren Bülbül’ün anısına
THY’nin rüya uçağına "Maçka" isminin verildiğine, uçağın ilk seferini
Trabzon iline gerçekleştirdiğine ve şehit Eren Bülbül’ün mezarı başında
düzenlenen anma törenini alkışladığına; kendisinin ve İYİ PARTİ Trabzon
Milletvekili Hüseyin Örs’ün davet edilmemesini kınadığına ilişkin açıklaması
AHMET
KAYA (Trabzon) – Sayın Başkan, değerli milletvekilleri; Trabzon’umuzun Maçka
ilçesinde PKK’lı teröristlerin alçakça saldırısında şehit olan, masumiyetin
simgesi, 15 yaşındaki Eren Bülbül kardeşimiz, ülkemizdeki hain terörün karanlık
ve kirli yüzünü ortaya koyan en acı örneklerden biridir. Türk Hava Yolları,
filosuna kattığı Boeing 787-9 Dreamliner tipi uçağına Eren Bülbül’den yola
çıkarak Maçka adını vermiştir. Bu Maçka uçağı ilk seferini önceki gün Trabzon’a
gerçekleştirmiş ve ardından Eren Bülbül’ün mezarı başında da bir anma programı
düzenlenmiştir. Bu yaklaşımı alkışlıyoruz ancak burada ağır bir ayrımcılık ve
yanlış yapılmıştır. Bu programa AKP’nin 4 Trabzon milletvekili davet edildiği
hâlde ne Cumhuriyet Halk Partisi Milletvekili olarak bana ne de İYİ PARTİ
Trabzon Milletvekilimiz, arkadaşımız…
(Mikrofon
otomatik cihaz tarafından kapatıldı)
BAŞKAN
– Sayın Özkan…
AHMET
KAYA (Trabzon) – Benim vaktimi çaldınız Sayın Başkanım, otuz saniye konuşmadım
ya!
Sayın
Başkan, otuz saniye konuşmadım.
BAŞKAN
– Bir dakika konuştunuz.
AHMET
KAYA (Trabzon) – Hayır, konuşmadım Sayın Başkan. Ayıp ya!
BAŞKAN
– Sayın Özkan, buyurun.
26.- Mersin Milletvekili Hacı Özkan’ın, Türkiye’nin 150 bin uluslararası
öğrenciye ev sahipliği yaptığına ilişkin açıklaması
HACI
ÖZKAN (Mersin) – Teşekkürler Sayın Başkan. 
Yükseköğrenimde
küresel düzeyde bir fırsat eşitliği hâline dönüşen burs programımızı
geliştirerek sürdürmekte kararlıyız. Türkiye, şu anda burslu ve kendi
imkânlarıyla olmak üzere 182 ayrı ülkeden 150 bin uluslararası öğrenciye ev
sahipliği yapmaktadır. İnşallah, 2023 yılında uluslararası öğrenci sayısını 200
bine çıkarmak hedefini taşıyoruz. Cumhurbaşkanımız Sayın Recep Tayyip
Erdoğan’ın ifade ettiği gibi dünyanın en kadim eğitim kurumlarına ev sahipliği
yapan bu toprakları, inşallah, yeniden en ön sıralara çıkaracağız. Türkiye
burslarına en çok başvurunun ciddi sıkıntılarla uğraşan ülkelerden gelmesinden
de programın asli görevine ulaştığını görüyoruz. Çalışmalarıyla hem kendi ülkelerine
hem de tüm insanlığa hizmet edecek gönül neferlerimizi tebrik ediyor, başarılar
diliyor, Genel Kurulu saygıyla selamlıyorum.
BAŞKAN
– Sayın Durmuşoğlu… 
27.- Osmaniye Milletvekili Mücahit Durmuşoğlu’nun, Hakkâri ilinde askerî
araca teröristlerce düzenlenen saldırı sonucu şehit olan askerlerimize
Allah’tan rahmet dilediğine, AK PARTİ iktidarları döneminde sağlık alanında
ciddi yatırımlar gerçekleştirildiğine ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan.
Hakkâri
bölgesinde bölücü terör örgütü PKK’lı teröristlerce askerî araca yapılan hain
saldırı sonucu şehit olan kahraman askerlerimize Allah’tan rahmet, yaralı
askerimize de acil şifalar diliyorum.
2002
yılından bu yana on yedi yıllık AK PARTİ iktidarları döneminde sağlık alanına
çok ciddi yatırımlar gerçekleştirdik. Sağlıklı bir toplum olma hedefimize
ulaşmadaki en büyük gücümüzün kendini sağlık hizmetine adamış olan sağlık
personelimiz olduğu bilinciyle sağlık çalışanlarımızın her zaman yanlarında
olduk. Cumhurbaşkanımız Sayın Recep Tayyip Erdoğan’ın geçtiğimiz aylarda
müjdelemiş olduğu, bu yıl içinde istihdam edilecek olan 29.689 sağlık personeli
alımının ilk etabı olan 12 bin personel alımı için önümüzdeki ay ilana
çıkılacak. İnşallah bir ay sonra ÖSYM üzerinden KPSS puanıyla mülakatsız
gerçekleşecek olan alımların hayırlı olmasını diliyor, Genel Kurulu saygıyla
selamlıyorum.
BAŞKAN
– Sayın Filiz...
28.- Gaziantep Milletvekili İmam Hüseyin Filiz’in, kamuda çalışan
işçilerin 2019-2020 dönemine ait ücret zammının belirleneceği toplu iş
sözleşmesinin içinde bulunulan ekonomik şartların göz önüne alınarak yapılması
gerektiğine, ODTÜ’de yurt yapımı için ağaçların katledilmesini doğru
bulmadığına ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan.
Kamuda
çalışan 200 bin işçinin 2019-2020 döneminde alacağı ücret zammının
belirleneceği toplu iş sözleşmesi çerçevesinde bugün ikinci toplantı
yapılacaktır. TÜRK-İŞ’in tüm kamu işçilerine seyyanen brüt 300 TL zam; ilk altı
ay yüzde 15, ikinci, üçüncü ve dördüncü altı aylarda enflasyon artı 3 puan
refah payı talebi iyi değerlendirilmelidir. Toplu iş sözleşmeleri, günde üç
öğün çay ve simit hesabına göre değil, içinde bulunduğumuz ekonomik şartların
ve asgari geçim standartları yani kira, sağlık, eğitim, ulaşım ve ısınma
giderleri göz önüne alınarak yapılması gerekir. 
Ayrıca
mezunu ve uzun yıllar mensubu olduğum ODTÜ’de “kavaklık” olarak bilinen yerdeki
ağaçların ve endemik bitkilerin yurt yapımı için katledilmesini doğru
bulmadığımı belirtiyor, öğrencilerin Çankaya Belediyesi, Ankara Büyükşehir
Belediyesi ve başkanlarının...
BAŞKAN
– Sayın Kılıç, buyurun.
29.- Kahramanmaraş Milletvekili İmran Kılıç’ın, Bosna-Hersek’in ilk
Cumhurbaşkanı Aliya İzzetbegoviç’in “Yeryüzünün öğretmeni olabilmek için
gökyüzünün öğrencisi olmak lazım.” ifadelerine ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım.
“Bilge
Kral” unvanlı, güzel insan Aliya İzzetbegoviç şöyle diyor: “Yeryüzünün
öğretmeni olabilmek için gökyüzünün öğrencisi olmak lazım. Soykırımı asla
unutmayın çünkü unutulan şey tekrarlanır. Biz de zalimlerden olursak zulme
karşı savaşmamızın bir anlamı kalmaz. Ben Avrupa’ya giderken başım eğik
gitmiyorum çünkü çocuk, kadın ve ihtiyar öldürmedik çünkü hiçbir kutsal yere
saldırmadık. Oysa onlar bunların tamamını yaptı, hem de Batı’nın gözü önünde,
Batı uygarlığı adına. Güç ve kanun sadece adaletin vasıtalarıdır. İktidara
gelirseniz hareketlerinize dikkat edin. Kibirli olmayın. Kendini beğenmişlik
etmeyin. Size ait olmayan şeyleri almayın. Güçsüzlere yardım edin ve ahlâk
kurallarına uyun. Unutmayın ki sonsuz iktidar yoktur. Her iktidar geçicidir ve
herkes er veya geç önce milletin ve nihayet Allah’ın önünde hesap verecektir.”
BAŞKAN
– Sayın Kaboğlu, buyurun. 
30.- İstanbul Milletvekili İbrahim Özden Kaboğlu’nun, anayasa konusunda
rehabilitasyon ve restorasyon ikileminde bulunan AK PARTİ’yi yargı reformu
konusunda ya birlikte çalışmaya ya da kendi teklifini gündeme getirmeye davet
ettiğine ilişkin açıklaması
İBRAHİM
ÖZDEN KABOĞLU (İstanbul) – Teşekkürler Sayın Başkan. 
Anayasa
arayışında 4 hedef:
1)
Görev, yetki ve sorumluluk üçlüsüne dayanan, hesap verebilir bir yönetim. 
2)
Erkler ayrılığı ve yargı bağımsızlığı. 
3)
Denge ve denetim düzenekleri. 
4)
İnsan haklarına dayanan hukuk devleti. 
4
de itici güç söz konusu siyasal ve anayasal kazanımlar düzleminde: 
1)
Pozitif anayasa hukuku düzlemi. 
2)
Siyasal uzlaşmalar düzlemi. 
3)
Sivil toplum emeği. 
4)
Uluslararası kazanımlar. 
Anayasa
konusunda rehabilitasyon ve restorasyon ikileminde bulunan AK PARTİ’yi
özellikle yargı reformu konusunda ya birlikte çalışmaya ama birlikte
çalışmıyorsa teklifini gündeme getirmeye davet ediyorum. 
Teşekkür
ederim. 
BAŞKAN
– Sayın Yılmaz. 
31.- Düzce Milletvekili Ümit Yılmaz’ın, Düzce ilinin yüksek turizm
potansiyeline sahip olduğuna, iç ve dış turizmin canlanmasını sağlayacak, bölge
ekonomisine katkıda bulunacak batı Yeşil Yol Projesi’nin başarıya ulaşabilmesi
için Düzce Üniversitesi, Turizm Bakanlığı ve ilgili bakanlıkların birlikte
çalışması gerektiğine ilişkin açıklaması
ÜMİT
YILMAZ (Düzce) – Teşekkür ederim Sayın Başkan. 
Düzce
zengin doğal güzellikleriyle Ankara-İstanbul arasında bulunan yüksek turizm
potansiyeline sahip bir ilimizdir. Günümüze gelene kadar bu potansiyelini
kullanamamış olsa da son dönemde turizme verilen önem ilimizin umutlarını
artırmıştır.
Doğu
Karadeniz’de yapılan Yeşil Yol Projesi’yle Karadeniz’in yaylalarının doğaya
zarar vermeden turizme kazandırılması olumlu bir adımdır.
Yeşil
Yol Projesi’nin benzeri Hendek Dikmen Yaylası’ndan başlayarak Kardüz, Sinekli,
Odayeri, Torkul, Abant yaylaları üzerinden Yeniçağa ilçesine kadar yapılarak
bir batı yeşil yol projesi oluşturulabilir. Proje hem iç ve dış turizmin
canlanmasına vesile olacak hem bölge ekonomisine katkıda bulunacak hem de iki
büyükşehirdeki insanlarımızın nefes almasını sağlayacaktır. Konuyla alakalı,
Düzce Üniversitemizle beraber Turizm Bakanlığı ve ilgili bakanlıkların birlikte
çalışması projeyi başarıya ulaştıracaktır. 
BAŞKAN
– Sayın Arık…
32.- Kayseri Milletvekili Çetin Arık’ın, Kayseri ili Tomarza ilçesinde
yaşanılan sorunlara ilişkin açıklaması
ÇETİN
ARIK (Kayseri) – Teşekkür ederim Sayın Başkan. 
Kayseri’nin
diğer ilçeleri gibi, Tomarza ilçemiz de günbegün nüfus kaybediyor, kan
kaybediyor. Türkiye’nin en kaliteli kabak çekirdeğini üreten Tomarza teşvik
alamıyor. Âdeta “Siz kalkınmakta önceliklisiniz, ne işiniz var kabak
çekirdeğiyle, ne işiniz var ekmekle dikmekle.” deniyor. Tomarzalı esnaf can
çekişiyor. Kredi taksitlerini ödeyebilecekleri bir banka şubesi istiyorlar ama
bir türlü açılmıyor. Kredi taksitlerini ödeyebilmek için her ay kilometrelerce
yol gidiyorlar. 2002’de iktidar olurken “Kayseri’de ne varsa Tomarza’da da
olacak.” denilmişti ama banka şubeleri ellerinden alındı, askerlik şubeleri
ellerinden alındı, buna rağmen vatandaş bir kez daha AKP’ye oy verdi, maalesef
bu kez de adliyeleri ellerinden alınacak gibi görünüyor. Tomarzalı
hemşehrilerim haklarını istiyor, verdikleri verginin karşılığını istiyor; iş
istiyor, aş istiyor, hizmet istiyor. 
Teşekkür
ediyorum. 
BAŞKAN
– Sayın Tanal…
33.- İstanbul Milletvekili Mahmut Tanal’ın, Türkiye Cumhuriyet Merkez
Bankası Başkanının görevden alınmasının keyfî ve hukuk dışı olduğuna ilişkin
açıklaması
MAHMUT
TANAL (İstanbul) – Teşekkür ederim. 
Sayın
Başkan, değerli milletvekilleri; hepinizi saygıyla selamlıyorum. 
Değerli
Başkanım, Cumhurbaşkanlığının 3 numaralı Kararnamesi, Üst Kademe Kamu
Yöneticileri ile Kamu Kurum ve Kuruluşlarında Atama Usullerine Dair
Cumhurbaşkanlığı Kararnamesi’nin 7’nci maddesi şöyle diyor: “4 üncü madde
hükümleri bu Cumhurbaşkanlığı Kararnamesine ekli (III) sayılı cetvelde yer
alanlar hakkında uygulanmaz. Bunların görev süreleri ekli (III) sayılı cetvelde
gösterilmiştir.” Yani (III) sayılı cetvele göre, Cumhurbaşkanı Türkiye
Cumhuriyet Merkez Bankası Başkanını görevden alamaz denildiği hâlde,
Cumhurbaşkanı kendisinin yayınlamış olduğu (III) sayılı cetvele aykırı hareket
etmiştir. Bu görevden alma keyfîdir, hukuk dışıdır. Cumhurbaşkanı yayınlamış
olduğu genelgeye kendisi uymamaktadır. Bu anlamda, keyfî olan bu düzenden bir
an önce vazgeçilmesini talep ediyorum. 
BAŞKAN
– Sayın Arkaz…
34.- İstanbul Milletvekili Hayati Arkaz’ın, Kuzey Irak’ta yürütülen
Pençe Harekâtı’nda terör örgütlerine darbe vurulduğuna ve şehitlerimizi
rahmetle andığına ilişkin açıklaması
HAYATİ
ARKAZ (İstanbul) – Teşekkür ederim Sayın Başkan. 
Irak’ın
kuzeyinde düzenlenen Pençe Harekâtı’nda terör örgütlerine büyük darbe
vurulmuştur. Başta kahraman Türk Silahlı Kuvvetlerimize ve İçişleri
Bakanlığımıza takdir ve teşekkürlerimi sunuyorum. Yapmış oldukları kutsal
mücadeleyi gönülden destekliyor, üstün başarılar diliyorum. 
Bilinmelidir
ki Türkiye Cumhuriyeti, millî güvenliğini tehdit eden çetelere, millî bekamızı
karartmaya çalışan taşeronlara asla geçit vermeyecektir. 
Bu
vesileyle aziz şehitlerimizi rahmetle anıyor, Genel Kurulu saygıyla
selamlıyorum. 
Ne
mutlu Türk’üm diyene!
BAŞKAN
– Sayın Aycan…
35.- Kahramanmaraş Milletvekili Sefer Aycan’ın, kontrolden çıkan ateşli
silah kullanımında düzenleme yapılması gerektiğine ilişkin açıklaması
SEFER
AYCAN (Kahramanmaraş) – Sayın Başkan, değerli milletvekilleri; şehrim
Kahramanmaraş’tan ve diğer illerimizden hemen hemen her gün silahla yaralanma
haberleri alıyoruz. Trafikteki tartışmada, evdeki tartışmada, düğünde, askere
giderken, her fırsatta ateşli silah kullanılmakta, buna bağlı yaralanma, hatta
bazen ölüm olayları yaşanmaktadır. Maalesef, herkesin elinde ateşli silah
vardır. Ateşli silah, büyük küçük herkesin oyuncağı olmuş durumdadır. Her
vesileyle ateşli silah kullanır hâle gelmiş durumdayız. Öfke kontrolü olmayan,
birbirine saygısı olmayan kişilerin elindeki silahın kime patlayacağı da belli
değildir. Bu iş kontrolden çıkmıştır, buna bir düzenleme yapmak gerekir. Bana
göre, sivil hiç kimseye silah taşıma hakkı verilmemelidir.
Saygılarımla.

Teşekkür
ederim.
BAŞKAN
– Sayın Yılmazkaya…
36.- Gaziantep Milletvekili Bayram Yılmazkaya’nın, yaşanan afetler
nedeniyle zor durumda olan Gaziantep ili ve bölge çiftçisinin kredi borçlarının
faizsiz olarak ertelenmesini sağlayacak düzenlemenin yapılması gerektiğine ilişkin
açıklaması
BAYRAM
YILMAZKAYA (Gaziantep) – Teşekkürler Sayın Başkan.
Gaziantep
Barak Ovası ve bölge çiftçimiz bu yıl zor durumda maalesef. Çiftçinin aşırı
yağıştan kuraklığa, selden doluya, dondan fırtınaya, su baskınına ve ardı
arkası kesilmeyen afetlere maruz kaldığı bir yıl geçirdik. Meydana gelen
yağışlar özellikle tarla ürünlerinde ve açıkta yetiştirilen sebzelerde,
meyvelerde hastalık ve zararların çoğalmasına yol açtı. Bölgede yaşanan olumsuz
hava şartlarından dolayı, zeytin ve hububatta çiçek döneminde sıcakların ani
yükselmesinden dolayı verim kaybının çok olması, ayrıca fıstıkta da geçen yıl
doludan dolayı göz oluşumu olmadı. Gaziantep’te yüzde 30’lara varan oranlarda
üretim kaybı yaşanacağı öngörülmektedir. Kısacası, bu yıl da yaşanan afetler
nedeniyle borçların ödenmesi mümkün görünmemektedir. Bu nedenle, 2019 yılı
içinde afet yaşayan çiftçilerin kredi borçlarının faizsiz olarak ertelenmesini
sağlayacak düzenleme yapılmalıdır. Yüce Meclisin ve iktidarın bilgisine.
Teşekkür
ederim.
BAŞKAN
– Sayın Gergerlioğlu… Yoklar.
Sayın
Erel… Yoklar.
Sayın
Ceylan…
37.- Çanakkale Milletvekili Özgür Ceylan’ın, Çanakkale ilinde üreticinin
zor durumda olduğuna, ülke tarımının düzelebilmesi için Türkiye’nin planlı
tarıma geçmesi, çiftçiye mazotun indirimli verilmesi, yerli yem, gübre ve ilaç
sanayisinin geliştirilmesi gerektiğine ilişkin açıklaması
ÖZGÜR
CEYLAN (Çanakkale) – Sayın Başkan, hasat mevsimi başladı ancak tüm Türkiye'de
olduğu gibi, seçim bölgem Çanakkale’de de üretici zor durumda. Tarlalarda
buğday hasadı başladı, domatesler toplanıyor ancak çiftçimiz tüccarın insafına
bırakılmış durumda. Buğdayda devletin açıkladığı taban fiyat, maliyetini dahi
karşılamıyor; tüccar bu fiyatın da altında fiyat veriyor. Depolama imkânı
olmayan ve yağmurlardan çekinen çiftçimiz mecburen, istemeyerek de olsa
buğdayını vermek zorunda. Domates ise neredeyse geçen yılın fiyatlarıyla
satılıyor ve fiyatlar düşme eğiliminde. Son bir yılda mazota yüzde 30 zam
gelirken, gübre, ilaç ve yeme gelen zamlar yüzde 100’ü geçmiş durumda; çiftçi
üretemez hâlde. Piyasada müthiş bir ekonomik kriz hâkim. Defalarca dile
getirdik, yine söylüyoruz: Ülke tarımının düzelmesi için Türkiye planlı tarıma
geçmelidir, çiftçiye mazot indirimli verilmelidir, yerli yem, gübre ve ilaç
sanayi geliştirilmeli, fiyatlar indirilmelidir.
(Mikrofon
otomatik cihaz tarafından kapatıldı) 
BAŞKAN
– Sayın Sümer…
ORHAN
SÜMER (Adana) – Sayın Süleyman Bülbül’e devrettim.
BAŞKAN
– Evet, Sayın Sümer geçti. 
Sayın
Pekgözegü, buyurun.
38.- İzmir Milletvekili Serpil Kemalbay Pekgözegü’nün, ODTÜ’de KYK yurdu
için girişilen ağaç katliamını protesto eden öğrenciler ile Kadıköy’de ODTÜ’lü
gençlerle dayanışmak için eylem yapan üniversite öğrencilerine yönelik polis
baskısı ve şiddetini kınadıklarına ilişkin açıklaması
SERPİL
KEMALBAY PEKGÖZEGÜ (İzmir) – Dayanışma ezilenlerin inceliğidir. ODTÜ’de
doğasına, kimliğine, üniversitesine sahip çıkan gençlere polis baskısı ve
şiddeti uygulanmıştır. Dün Kadıköy’de ODTÜ’lü gençlerle dayanışmak için
üniversiteliler bir eylem yaptılar ve bu eylemde de polis şiddetine maruz
kaldılar. Biz, mevcut iktidarın ve İçişleri Bakanının üniversite gençliğine
yönelik bu şiddetini kınıyoruz; ellerinizi üniversite gençliğinden çekin
diyoruz. Üniversiteler polislerin yeri değil, üniversiteler gençliğin üniversitesidir.

BAŞKAN
– Sayın Süleyman Bülbül, buyurun.
39.- Aydın Milletvekili Süleyman Bülbül’ün, Aydın ilinde hastanelerdeki
yoğun bakım ünitesinin yetersizliği nedeniyle sorunlar yaşandığına, ülkenin
eğitim, adalet sistemi gibi sağlık sisteminin de çöktüğüne ilişkin açıklaması
SÜLEYMAN
BÜLBÜL (Aydın) – Sayın Başkan, teşekkür ederim.
Aydın’da
hastanelerde yoğun bakım ünitelerinin yetersizliği nedeniyle vatandaşlarımız
ciddi sorunlar yaşamaktadır. Acil hastalar yakın illerin hastanelerine sevk
edilmekte ancak bu da hastaların risk durumunu artırmaktadır. Aydın İl Sağlık
Müdürlüğü, Aydın’daki yoğun bakım yatak sayısını, görevli sağlık personeli
sayısını vermekten imtina etmektedir; topu Sağlık Bakanlığına atmaktadır.
Sağlık Bakanlığının ise 2018 yılına ait verisi yoktur. Sağlık Bakanlığının
resmî web sitesinde verilerin olduğu bölümün güncellenme tarihi 2015’tir.
Bizler hastanelerdeki yatak sayısını bile öğrenemezken iktidar, seçim döneminde
kullanmak için vatandaşların kişisel verisi olan ve gizli kalması gereken
sağlık verilerini kullanmıştır.
Kısaca,
ülkenin eğitim, adalet sistemi gibi sağlık sistemi de her anlamda çökmüştür.
AKP iktidarı, bakanlarıyla birlikte, vatandaşı –tabir yerindeyse- kanser
etmiştir.
Teşekkür
ederim.
BAŞKAN
– Sayın Şirin Ünal? Yok.
Sayın
Özkan Yalım? Yok.
Sayın
Girgin? Yok.
Sayın
Önal? Yok.
Sayın
Tutdere? Yok.
Sayın
Özen, buyurun.
40.- İstanbul Milletvekili Zeynel Özen’in, 2 Temmuzda insanların
hunharca yakılmasına kimlerin zemin hazırladığını öğrenmek istediğine, Sivas
Madımak katliamını unutmadıklarına, unutturmayacaklarına ve sorumlularından
hesap sorulacağına ilişkin açıklaması
ZEYNEL
ÖZEN (İstanbul) – Değerli Başkan, geçtiğimiz günlerde gazeteci Cüneyt Özdemir,
Sivas katliamı sırasında 32. Gün ekibi olarak bir dosya haber hazırladıklarını
ancak Mehmet Ali Birand’ın o dönemin şartları nedeniyle dosyayı
yayınlatmadığını söyledi. 
Özdemir
“Sivas katliamına baktığımız zaman, büyük bir halk geliyor ve ‘Yakın lan,
yakın! Yakın lan, yakın!’ diyorlar. İnsanlar otelde sıkışıyor ve ellerinde silahlarla
bir grup asker geliyor ve sonra o askerler çekiliyor, sonra da bildiğimiz
olaylar oluyor…” 
Özdemir’in
sorduğu soruyu ben burada yetkililere soruyorum: O gün askerler neden çekildi,
kimler çekti? 2 Temmuzda insanların hunharca yakılmasına kimler zemin
hazırladı? 
Madımak
katliamını unutmadık, unutmayacağız. Bu katliamın sorumlularından bir gün
mutlaka hesap sorulacak.
Teşekkür
ederim.
BAŞKAN
– Sayın Karahocagil, buyurun.
41.- Amasya Milletvekili Mustafa Levent Karahocagil’in, medya
silahşörleri ne kadar köşelerinden ateş ederse etsin, sermaye patronları hangi
barikatı kurarsa kursun, kimler yan yana gelirse gelsin umut treninin AK PARTİ
istasyonuna demir attığına ilişkin açıklaması
MUSTAFA
LEVENT KARAHOCAGİL (Amasya) – Tohumken fidana, fidanken ağaca, ağaçken ormana
dönüştük. Sessiz yığınların sesi, kimsesizlerin kimsesi olduk. Haksızlıkların
diz boyu, hukuksuzlukların adam boyu olduğu günlerden bugünlere geldik. Ne bir
iç güç ne bir dış güç ne de bir şer güç, hiçbir kirli senaryo bizi bu kutlu
yoldan alıkoyamadı. Bazen yürüyerek, bazen koşarak, bazen ıslanarak geldiğimiz
bu nokta, yolun sonu değil başıdır. Daha almamız gereken çok yol, adımlamamız
gereken çok iş vardır. Binmiş olduğumuz umut treni, yoluna devam etmeye
ahdetmiştir. Medya silahşörleri ne kadar köşelerinden ateş ederse etsinler,
kendilerini derin güçlerin temsilcisi sayanlar ne kadar çirkinliklerini
gösterirse göstersinler, sermaye patronları hangi barikatı kurarsa kursunlar,
kimler yan yana gelirse gelsin umut treni AK PARTİ istasyonuna demir atmıştır.
Dört yıllık bir hizmet için devam diyorum. Allah yâr ve yardımcımız olsun. 
BAŞKAN
- Sayın Barut…
42.- Adana Milletvekili Ayhan Barut’un, hem üreticinin hem de
tüketicinin kazanacağı bir sistem için tarımsal faaliyetlerin ve çiftçilerin
desteklenmesi gerektiğine ilişkin açıklaması
AYHAN
BARUT (Adana) – Sayın Başkan, geçen hafta seçim bölgem Adana’daki bereketli
topraklarda karpuz tarlalarını gezdik. Karpuzun tarlada kilogramı 10 kuruşa
kadar düştüğü için ne yazık ki üreticiler karpuzunu hasat edemeden tarlayı terk
edip traktörlerle tarlalarını sürüyor. Tarlada kilosu 10 kuruş olan karpuz,
büyük şehirlerdeki marketlerde 1 liranın üzerinde. Üretici zarar ederken
tüketiciler ise yüksek fiyattan karpuzu almak zorunda kalıyor. Hem üreticinin
hem tüketicinin mutlu olacağı ve birlikte kazanacağı bir sistem için tarımsal
faaliyetlerin ve çiftçilerin mutlak surette desteklenmesi gerekiyor. Yurt
dışında üretilen ürünlere ve diğer ülkelerin çiftçilerine değil, kendi
çiftçimize, tarımımıza destek verilmesi gerekiyor. Böyle olursa bu tablo
yaşanmaz. Çok acıdır ki sarı sıcağın altında yüksek girdilerle üretilen karpuz
maalesef tarlada kaldı, hasat dahi yapılmadan sürüldü. Tarımsal üretimin,
çiftçilerin desteklenmesini isterken ulusal bir tarım politikasının belirlenmesini
ve tarımsal üretim planlamasının yapılmasını talep ediyoruz. 
Teşekkür
ediyorum. 
BAŞKAN
– Sayın Ünsal…
43.- Ankara Milletvekili Servet Ünsal’ın, iktidarın ODTÜ’de ağaçların
kesilmemesini, doğal yaşamın korunmasını isteyen öğrencilere cevabının şiddet
olduğuna ve bu şiddeti kınadığına ilişkin açıklaması
SERVET
ÜNSAL (Ankara) – Sayın Başkan, nevi şahsına münhasır Sayın ODTÜ Rektörüne ve
İçişlerine baktığı söylenen Sayın Soylu’ya… ODTÜ’de ağaçların kesilmemesini,
doğal yaşamın korunmasını isteyen öğrencilere iktidarın cevabı şiddet oldu.
Okuluna, yaşam alanına, doğaya, ağaca ve yeşile sahip çıkan ODTÜ’lü öğrencilere
iktidar emri ve polis emriyle yapılan saldırıyı kınıyorum. Olaydaki en büyük
skandallardan biri de zorla ağaç kesimi yapılan kavaklık için kazı izni ve
inşaat ruhsatı olmaması. Yani iktidar ve ODTÜ Rektörlüğü devlet gücünü
kullanarak kaçak iş yapıyor. Girişimler sonucu bu skandal şu an devam etmiyor
ama bu işin sorumluları telaşla çok sayıda ağacı yok etti bile. Öte yandan,
Ankara Büyükşehir Belediye Başkanı Sayın Mansur Yavaş’ın yurt inşa edip ODTÜ’ye
hibe etme teklifinden sonra bu işe girişenlerin gerçek amaçlarını da kamuoyu
görecektir. ODTÜ göz bebeğimizdir. 
Teşekkürler.
(CHP sıralarından alkışlar) 
BAŞKAN
– Sayın Bakırlıoğlu…
44.- Manisa Milletvekili Ahmet Vehbi Bakırlıoğlu’nun, Manisa ili
Saruhanlı ve Akhisar ilçesi çiftçilerinin mağduriyetinin giderilmesi
gerektiğine ilişkin açıklaması
AHMET
VEHBİ BAKIRLIOĞLU (Manisa) – Teşekkür ederim Sayın Başkan. 
Hafta
sonu Saruhanlı ve Akhisar ilçelerimizde çiftçilerimizle bir aradaydık.
Üreticimize bir dokunduk bin ah işittik. Ağır maliyet baskısı altında üretmek
isteyen, ürünü ne yazık ki para etmeyen, primlerini henüz alamamış, konkordato
ilan etmiş çiftçimizin derdi ne yazık ki bununla sınırlı değil. Mesela,
Kızlaralanı köyü sakinleri tüm bunların üzerine bir de elektrik dağıtım
şirketleriyle uğraşmak zorunda. Köyün sulama kooperatifi Gediz Elektriğe olan
52 bin liralık borcunu ödemesine rağmen kesilen elektriğini bir türlü
açtıramamıştır. Zaten yorgun olan çiftçimize 172 bin liralık yeni abonelik
bedeli çıkarılmış, yorgun yokuşa sürülmüştür. Çiftçimiz şu anda sulama
yapamamaktadır. Mahsullerimiz tarlada yanmaktadır. Fahiş abonelik bedelleri
indirilmeli, taksitlendirilmeli, çiftçimizin sorunu çözülmelidir.
Genel
Kurulu saygıyla selamlarım.
BAŞKAN
– Sayın Kaplan…
45.- Gaziantep Milletvekili İrfan Kaplan’ın, mevsimlik tarım işçilerinin
çalışma, yaşam ve ulaşım koşullarının iyileştirilmesi gerektiğine ilişkin
açıklaması
İRFAN
KAPLAN (Gaziantep) – Teşekkürler Sayın Başkan.
Yaşadıkları
illerde iş bulamayan, yoksulluk sınırında yaşayan vatandaşlarımızın birçoğu
yılın beş altı ayı aileleriyle mevsimlik tarım işçiliği yapmaktadır. Sağlıksız
yaşam koşulları, düşük ücretle çalıştırılma, ulaşım, güvenlik gibi sorunları
yaşam hakkı ihlallerine neden olmaktadır. Kendi imkânlarıyla çadırlarda yaşayan
işçiler beslenme, elektrik, su, tuvalet gibi ihtiyaçlarını da karşılamakta
zorluk çekmektedir. Mevsimlik tarım işçilerimiz kamyonların ve traktörlerin
arkasına tıka basa bindirilerek trafiğe çıkması uygun olmayan araçlarla
yaptıkları yolculuklarda kazalara kurban gitmektedir. İşçilerimizin koşulları
iyileştirilmeli, en büyük sorunlarından biri olan ulaşım sorununu Hükûmet
acilen çözüme kavuşturmalıdır.
Teşekkür
ederim.
BAŞKAN
– Sayın Aydeniz.
46.- Diyarbakır Milletvekili Salihe Aydeniz’in, Diyarbakır ilinde HDP’li
milletvekillerinin ve partililerin emniyet güçlerinin gayrihukuki saldırılarına
maruz kaldığına ilişkin açıklaması
SALİHE
AYDENİZ (Diyarbakır) – Teşekkürler Başkan.
Diyarbakır’da
özellikle vekiller ve partililerimiz emniyet güçleri tarafından gayrihukuki ve
ahlaki saldırılara maruz kalmaktalar. Bu, kabul edilemez ve çirkin bir hâl
almaktadır. Yaşadıklarımız ile havuz medyası üzerinden kamuoyuna yansıyanlar
arasında dağlar kadar fark var. Çok uzağa gitmeye gerek yok, daha dün
Diyarbakır’da, özellikle kadın vekillere karşı yaşatılan şiddetin hiçbir
açıklaması yoktur. Diyarbakır TEM Şube Müdürü daha önceden şahsıma yönelik bu
tarz saldırıda bulunmuş ve elimden telefonumu aldığının görüntüleri medyada ve
elimizde mevcuttur. Suç duyurusunda bulunduk ve alınan kararlar da takipsizlik
olarak karşımıza çıktı. Verilen karar ülkenin içinde bulunduğu hukuksuzluktan
dolayı tabii ki şaşırtmadı bizi. İşte verilen bu takipsizlik kararı TEM Şube
Müdürü Alper Güneş’i cesaretlendirmiştir ki dün Diyarbakır’da aynı
pervasızlıkla, aynı düşmanlıkla ve bu ülkeyi yönetenlerden aldığı talimatla
saldırmış ve darbetmiştir. Vücudumuzda izleri ve medyada görüntüleri mevcuttur.
Diyarbakır TEM Şube Müdürünün yeni görevi özellikle Diyarbakır vekillerini
darbetmek mi?
BAŞKAN
– Sayın Taytak…
Sayın
Kaya, otuz saniye süreniz var.
25.- Trabzon Milletvekili Ahmet Kaya’nın, şehit Eren Bülbül’ün anısına
THY’nin rüya uçağına "Maçka" isminin verildiğine, uçağın ilk seferini
Trabzon iline gerçekleştirdiğine ve şehit Eren Bülbül’ün mezarı başında
düzenlenen anma törenini alkışladığına; kendisinin ve İYİ PARTİ Trabzon
Milletvekili Hüseyin Örs’ün davet edilmemesini kınadığına ilişkin açıklaması
(Devam)
AHMET
KAYA (Trabzon) – Sayın Başkan, değerli milletvekilleri; Trabzon’umuzun Maçka
ilçesinde PKK’lı teröristlerin alçakça saldırısında şehit olan, masumiyetin
simgesi 15 yaşındaki Eren Bülbül kardeşimiz, ülkemizdeki hain terörün karanlık
ve kirli yüzünü ortaya koyan en acı örneklerden biridir. 
Türk
Hava Yolları, filosuna kattığı Boeing 787-9 Dreamliner tipi uçağına Eren
Bülbül’den yola çıkarak “Maçka” adını vermiştir. Bu Maçka uçağı ilk seferini
önceki gün Trabzon’a gerçekleştirmiş ve ardından Eren Bülbül’ün mezarı başında
da bir anma programı düzenlenmiştir. Bu yaklaşımı alkışlıyoruz. Ancak burada
ağır bir ayrımcılık ve bir yanlış yapılmıştır. Bu programa AKP’nin 4 Trabzon
milletvekili davet edildiği hâlde ne Cumhuriyet Halk Partisi Trabzon
Milletvekili olarak bana ne de İYİ PARTİ Trabzon Milletvekili Sayın Hüseyin
Örs’e bir davet yapılmamıştır. Bu ayrımcılığı kınıyorum, ayıplıyorum. Eren
Bülbül Türkiye’de barışın, teröre karşı mücadelenin, birlik ve beraberliğin,
masumiyetin ortak simgesi olmuştur. Bu şehit hepimizin şehididir. (CHP
sıralarından alkışlar) 
BAŞKAN
– Değerli arkadaşlar, birleşime on beş dakika ara veriyorum.
Kapanma Saati: 17.12
İKİNCİ OTURUM
Açılma Saati: 17.30
BAŞKAN: Başkan Vekili Süreyya Sadi BİLGİÇ
KÂTİP ÜYELER: Nurhayat ALTACA KAYIŞOĞLU (Bursa),
Şeyhmus DİNÇEL (Mardin)
----- 0 -----
BAŞKAN
– Türkiye Büyük Millet Meclisinin 99’uncu Birleşiminin İkinci Oturumunu
açıyorum.
Gündeme
geçiyoruz.
Başkanlığın
Genel Kurula sunuşları vardır. 
Türkiye
Büyük Millet Meclisi Başkanlığının bir tezkeresi vardır, okutup oylarınıza
sunacağım.
ÖZGÜR
ÖZEL (Manisa) – Karar yeter sayısı talep ediyoruz efendim oylamada.
VIII.- BAŞKANLIĞIN GENEL KURULA SUNUŞLARI
A) Tezkereler
1.- TBMM Başkanlığının, TBMM Dışişleri Komisyonu Başkanı Volkan Bozkır
ve beraberindeki heyetin, Azerbaycan Cumhuriyeti Millî Meclisi Uluslararası ve
Parlamentolararası İlişkiler Komitesi Başkanı Samed Seyidov’un davetine
icabetle 14-17 Temmuz 2019 tarihlerinde Azerbaycan’ın başkenti Bakü’de
gerçekleştirilecek Türkiye-Azerbaycan-Gürcistan Parlamentoları Dışişleri
Komisyonları Üçlü Toplantısı’na katılımına ilişkin tezkeresi (3/778)
5/7/2019
Türkiye Büyük Millet Meclisi Genel Kuruluna
Türkiye
Büyük Millet Meclisi Dışişleri Komisyonu Başkanı Sayın Volkan Bozkır ve
beraberindeki heyetin Azerbaycan Cumhuriyeti Millî Meclisi Uluslararası ve
Parlamentolararası İlişkiler Komitesi Başkanı Sayın Samed Seyidov'un davetine
icabetle 14-17 Temmuz 2019 tarihlerinde Azerbaycan'ın başkenti Bakü'de
gerçekleştirilecek Türkiye-Azerbaycan-Gürcistan Parlamentoları Dışişleri
Komisyonları Üçlü Toplantısı'na katılımı öngörülmektedir.
Adı
geçen heyetin söz konusu toplantıya katılımı 28/3/1990 tarihli ve 3620 sayılı
Türkiye Büyük Millet Meclisinin Dış İlişkilerinin Düzenlenmesi Hakkında
Kanun'un 9’uncu maddesi uyarınca Genel Kurulun tasviplerine sunulur.
 Mustafa
Şentop
 Türkiye
Büyük Millet Meclisi 
 Başkanı
BAŞKAN
– Oylarınıza sunup karar yeter sayısı arayacağım.
Kabul
edenler… Etmeyenler… Karar yeter sayısı yoktur.
Birleşime
on beş dakika ara veriyorum.
Kapanma Saati: 17.31
ÜÇÜNCÜ OTURUM
Açılma Saati: 17.46
BAŞKAN: Başkan Vekili Süreyya Sadi BİLGİÇ
KÂTİP ÜYELER: Nurhayat ALTACA KAYIŞOĞLU (Bursa),
Şeyhmus DİNÇEL (Mardin)
----- 0 -----
BAŞKAN
– Türkiye Büyük Millet Meclisinin 99’uncu Birleşiminin Üçüncü Oturumunu
açıyorum.
Türkiye
Büyük Millet Meclisi Başkanlığı tezkeresinin oylamasında karar yeter sayısı
bulunamamıştı. Şimdi tezkereyi tekrar oylarınıza sunacağım ve karar yeter
sayısı arayacağım. 
Kabul
edenler… Etmeyenler… Kabul edilmiştir, karar yeter sayısı vardır. 
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım:
IX.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Isparta Milletvekili Aylin Cesur ve 20
milletvekilinin, son dönemde meydana gelen tren kazalarının nedenlerinin
incelenerek benzer kazaların yaşanmaması için yapılması gerekenlerin
belirlenmesi amacıyla 20/12/2018 tarihinde Türkiye Büyük Millet Meclisi
Başkanlığına verilmiş olan (10/702) esas numaralı Meclis Araştırması
Önergesi’nin ön görüşmelerinin, Genel Kurulun 9 Temmuz 2019 Salı günkü
birleşiminde yapılmasına ilişkin önerisi
9/7/2019
Türkiye Büyük Millet Meclisi Başkanlığına
Danışma
Kurulu 9/7/2019 Salı günü (bugün) toplanamadığından grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim. 
 Yavuz
Ağıralioğlu
 İstanbul
 Grup
Başkan Vekili
Öneri:
Isparta
Milletvekili Aylin Cesur ve 20 milletvekilinin, son dönemde meydana gelen tren
kazalarının nedenlerinin incelenerek benzer kazaların yaşanmaması için
yapılması gerekenlerin belirlenmesi maksadıyla 20/12/2018 tarihinde Türkiye
Büyük Millet Meclisi Başkanlığına vermiş olduğu Meclis araştırması önergesinin
diğer önergelerin önüne alınarak görüşmelerin 9/7/2019 Salı günkü birleşimde
yapılması önerilmiştir.
BAŞKAN
– Önerinin gerekçesini açıklamak üzere öneri sahibi İYİ PARTİ Grubu adına Sayın
Aylin Cesur, Isparta Milletvekili. 
Buyurun
Sayın Cesur. 
İYİ
PARTİ GRUBU ADINA AYLİN CESUR (Isparta) – Sayın Başkan, değerli
milletvekilleri; Genel Kurulu saygıyla selamlıyorum.
Anayasa’mızın
98’inci, Türkiye Büyük Millet Meclisi İçtüzüğü’nün 104’üncü ve 105’inci
maddeleri gereğince Meclis araştırması açılması konusunda İYİ PARTİ olarak
verdiğimiz öneri için söz almış bulunmaktayım. 
Öneriyi
huzura getirmeden önce acı haber aldık Hakkâri’den, 2 şehidimiz var; Muğla
Dalaman’ımızdan Üsteğmen Emre Kargın ve Burdur Çeltikçi’mizden Onbaşı Hüseyin
Nayır. Kendilerine Allah’tan rahmet, acılı ailelerine ve milletimize başsağlığı
ve sabır diliyorum. 
2018
yılında birbirine yakın tarihlerde gerçekleşen iki tren kazası neticesinde 34
vatandaşımız hayatını kaybetti, 387 vatandaşımız yaralandı. Faciayla sonuçlanan
bu tren kazalarının nedenlerinin ilgili yetkili kurumlarca net olarak
açıklanmaması basında ve kamuoyunda konuyla ilgili bilgi kargaşası yaşanmasına
ve huzursuzluğa neden oldu. 
Türkiye
İstatistik Kurumu verilerine göre 2004 yılından bu yana yaşanan tren kazaları
sonucunda 2.715 vatandaşımız yaralandı, 1.290 vatandaşımız da hayatını
kaybetti. 22 Temmuz 2004’te İstanbul-Ankara seferini yapan hızlandırılmış tren
Sakarya’nın Pamukova ilçesi yakınlarında Mekece köyü mevkisinde raydan çıkarak
devrildi; 41 kişi yaşamını yitirdi, 74 kişi yaralandı. 
Yine,
27 Ocak 2008’de İstanbul-Denizli seferini yapan Pamukkale Ekspresi Kütahya
yakınlarında raydan çıktı ve 9 kişi yaşamını yitirdi. 27 Ağustos 2009’da
Bilecik Bozüyük’te Eskişehir-İstanbul seferini yapan tren hemzemin geçitte iş
makinesine çarptı ve 5 kişi hayatını kaybetti. Yetkili merciler “Kazaya ne
sebep oldu?” sorusuna net bir cevap veremediğinden, kazaların nedenleriyle
ilgili olarak basında her geçen gün farklı haberler yer aldı ve konuyla ilgili
bir bilgi karmaşası oldu. 
Saygıdeğer
milletvekilleri, yetkililerin kamu vicdanını rahatlatacak açıklamalarda
bulunmaması, yeni kazaların yaşanmaması için nasıl önlemler aldıkları konusunda
gerekli bilgilendirmeleri yapmamaları ve basındaki bu bilgi karmaşası nedeniyle
tren kazalarının araştırılması konusu gerçekten araştırılmaya muhtaç bir konu.
Biz İYİ PARTİ Grubu olarak 24 Temmuz 2018’de Çorlu tren kazasının araştırılması
amacıyla bir öneri vermiştik. Eğer önerimiz reddedilmemiş olsaydı, bu konuyla
ilgili bir komisyon kurulmuş olsaydı belki de 13 Aralık 2018’de Ankara’da bir
büyük faciayla daha karşılaşmamış olacaktık. 
Geri
dönelim, tarih 8 Temmuz 2018, günlerden Pazar, saat 17.15; 25 can yitirdik ve
tam 300’ün üzerinde yaralı. Tam bir sene oldu. Kazayla ilgili sorular var, hâlâ
duruyor. Aileleri, kamuoyunun vicdanını rahatlatmamız gerekiyor. Mesela,
birinci senesinde Çorlu’daki tren kazası davasında mahkeme heyeti geri çekildi,
neden? Olay şöyle: Kazanın ardından Çorlu Cumhuriyet Başsavcılığında geniş
kapsamlı soruşturma başlatıldı. Bilirkişi raporunda kazanın, 1900’lü yıllardan kalan
kâgir menfez ile rayların arasının sağanak nedeniyle boşalması sonucu meydana
geldiği belirtildi. Kazadan on gün önce uyarılmasına rağmen gerekli bakım ve
kontroller yapılmadığı gerekçesiyle bakım müdürü, yol bakım ve onarım şefi, hat
bakım onarım memuru, köprüler şefi olarak çalışan 4 görevli asli kusurlu
bulundu ve bu personellerin taksirli ölüme ve yaralanmaya neden olmaktan
yargılanmalarına Çorlu 1. Ağır Ceza Mahkemesinde başlandı. Aileler salona
alınmayınca arbede çıktı. Avukatlar ailelerin içeri alınmamasını, aileler ile
bazı avukatların verilen talimatlarla darbedildiğini ileri sürdü ve suç
duyurusunda bulundu. Mahkeme savcısı da suç duyurusunda bulunulması kararını
destekledi, mahkemeden talimatı kimin verdiğinin belirlenmesini istedi. Sonra mahkeme
heyetinin davadan çekildiği öğrenildi. Ardından 1. Ağır Ceza Mahkemesi
heyetinin davadan çekilme kararı 2. Ağır Ceza Mahkemesi heyeti tarafından uygun
bulunmadı, dosyadan çekilme kararı kaldırıldı yani birinci yılında yepyeni yeni
sorularla karşı karşıyayız. Soru: “Mahkeme heyeti neden çekildi?” Cevap:
“Mahkeme heyeti çekilmeyi 22’nci maddeye dayandırdı.” Yani bu maddeye göre
suçtan zarar gördüğünde hâkimler şüpheli ya da mağdurla bir yakınlığı varsa…
Gerekçesi rahatlattı mı kamuoyu vicdanını? Hayır rahatlatmadı. Ve mahkeme
heyeti şüphelileri adli kontrol şartıyla serbest bıraktı. Sonuç: Akıllarda
dinmeyen sorular, vicdanlar yaralı, sabaha varmayan, sabah olsa da doğan güneşe
rağmen uyanılmayan geceler; Pamukova’da 41 kişi, Kocaeli’de 8 kişi, Kütahya’da
9 kişi, Sivas’ta 1 kişi, Ankara, Kırıkkale’de 1 kişi, Elâzığ’da 2 kişi,
Çorlu’da 25 kişi, Ankara’da 9 kişi…
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Cesur, buyurun. 
AYLİN
CESUR (Devamla) – Teşekkür ederim Sayın Başkan.
Bunlar
sayı değil, can. Tesadüf mü bunlar? O hâlde tesadüfse bunu ortaya çıkaralım,
araştıralım. Tren kazalarına neden olan eksiklik ve ihmallerin araştırılması ve
telafisi mümkün olmayacak yaralar açan yeni tren kazalarının önüne geçilmesi,
ihmal ve eksikliklere neden olanların, yetkililerin, personellerin, kişilerin
tespit edilmesi amacıyla Meclis araştırması açılmasını arz ediyoruz. 
Saygıdeğer
milletvekilleri, ne yapıp edip mahkûm ettiğiniz vicdanlarımızı ve acılı
ailelerin bitmek bilmeyen ve bitmeyecek de olan yasını şeffaflıkla bir nebze
rahatlatalım. Varsa kusurlular bulalım ki yeni canlar vakti dolmadan sonsuz
uykuyla ve bizler de yeniden müebbet hapsindeki vicdanlarımızla baş başa
bırakılmayalım. 
Hepinizi
sevgiyle saygıyla selamlıyorum. (İYİ PARTİ ve CHP sıralarından alkışlar) 
BAŞKAN
– Milliyetçi Hareket Partisi Grubu adına söz talebi yok. 
Halkların
Demokratik Partisi Grubu adına Sayın Oya Ersoy.
Buyurun.
(HDP sıralarından alkışlar) 
HDP
GRUBU ADINA OYA ERSOY (İstanbul) – Genel Kurulumuzu saygıyla selamlıyorum. 
Evet,
bugün 9 Temmuz. 8 Temmuz 2018 Pazar günü Tekirdağ Çorlu’da meydana gelen -adı
“kaza”- tren kazasının üzerinden tam bir yıl geçti. Bir yıl içinde ailelerin
adalet talebine hiçbir şekilde yanıt bulunamadığı gibi kazalar da devam etti.
Evet,
buradan, öncelikle, bütün yitirdiklerimizin yakınlarının ve tüm
yurttaşlarımızın acısını paylaştığımızı ifade etmek istiyorum. Acıları acımız,
adalet mücadelesi mücadelemizdir diyorum.
Kazanın
nedeni, yaşanan şiddetli yağmur sonucu kaza mahallinde travers ve rayların
altında bulunan en az 30 santimlik balast tabakasının sürüklenmesi ve tamamen
ortadan kaybolmasıdır. Evet, balastın sürüklenmesi sonucu raylar askıda kalmış
ve tren bu raylardan geçerken sarsılmaya başlamış ve durumu fark eden
makinistlerin treni durdurma gayretlerine rağmen trenin beş vagonu
devrilmiştir. Olay şu: Bu iktidar tarafından her zamanki gibi -bizi şaşırtmadı-
bir açıklama yapıldı, dendi ki: “Şiddetli yağmur sonucunda kaza mahallinde bu
ortaya çıktı; bu, önlenemez.” Çünkü her bir katliamdan sonra bunun sorumlusu ya
doğadır ya fıtrattır ya kaderdir, sürekli bu açıklamalarla karşı karşıya
geliyoruz.
Şimdi,
açılan bu davada, bilirkişi raporunda, normal olarak çalıştığı söylenen menfez
yani bunun altındaki menfez muhtemelen 1873 yılından kalma, yüz kırk beş yıllık
kâgir bir yapı. Ve senelik umumi muayene raporunda menfezde mutlaka balast
tutucu yapılması gerektiği belirlendiği hâlde… Ki bu rapor ne zaman açıklanmış?
Mayıs 2018’de yani kazadan birkaç ay önce. Bu rapora rağmen menfezde hiçbir
çalışma yapılmamış. Edirne’den Eskişehir’e 750 kilometrelik hatta yaklaşık 250
köprü ve 2.500 menfezin kontrolü nasıl yapılıyor? Bu kontrol, maalesef bu
ülkede elektronik algılayıcılar bulunmadığı için sadece haftada 2 kez özel
donanımlı vagonlar ve ray bekçileri tarafından yapılıyor. Bütün bu hat boyunca
kaç ray bekçisi var? Sadece 1 bekçi var ve bu Çorlu kazasının olduğu gün bu ray
bekçisi de pazar günü yani haftada bir gün olan tatilini, resmî tatilini
kullanıyor. Demir yollarının izlenmesinde akıllı sensör teknolojilerinin
kullanılması şarttır ama bırakın akıllı sensörü, Ankara tren kazasından sonra
Ulaştırma Bakanı çıkıp “Yüksek hızlı tren için sinyalizasyon sistemi şart
değildir.” diye açıklama yapmıştır. İşte, kazaların temel nedeni, bu kabul edilemez,
çağ dışı ve bilim dışı anlayıştır.
(Mikrofon
otomatik cihaz tarafından kapatıldı)
OYA
ERSOY (Devamla) – Toparlayayım.
BAŞKAN
– Tamamlayın lütfen.
OYA
ERSOY (Devamla) – Şu çok nettir: İktidarın, bilimi, kamu yararını, insan
hayatını hiçe sayan politikalarının sonucu, bu politikalardaki ısrarı, yaşanan
her katliamı “doğa olayı” “fıtrat” diyerek sorumluluktan kaçma ve sınırsız
sorumsuz tavrı, hesapsız yetki kullanımı bu ülke halklarına ölüm, adaletsizlik
ve yıkımdan başka bir şey getirmiyor, bunu defalarca gördük.
Devlet
Demiryolları en önemli kamusal alanlardan biridir ve gerekli önlemler derhâl
alınmalıdır. Kamusal yararı şirket yararının yerine koyma esastır ve bu Meclis
çatısı altında, bundan sonra bu tür katliamların yaşanmaması için acilen önlem
alınmalıdır. Bu önlemlerin alınabilmesi için özellikle bilim insanlarının
açıklamalarına kulak verilmelidir ve gerekli yasal düzenlemeleri de hep
birlikte yapmak zorundayız çünkü yapmazsak bundan sonra yaşanacak bütün
katliamların sorumlusu tamamen bizler olacağız.
Teşekkür
ederim. (HDP ve CHP sıralarından alkışlar)
BAŞKAN
– Cumhuriyet Halk Partisi Grubu adına Sayın Gürer konuşacaktır. (CHP
sıralarından alkışlar)
CHP
GRUBU ADINA ÖMER FETHİ GÜRER (Niğde) – Sayın Başkan, değerli milletvekilleri;
geçen yıl bugünlerde yitirdiğimiz 25 canı rahmetle anıyorum. Biraz evvel
haberini aldığımız şehitlerimize de Allah’tan rahmet diliyorum.
Nedense
ülkemizde yaşanan olaylardan sonra değerlendirmeler yapıyoruz ve o acılar
oluşmadan önce kurumlarla da çok ilgili değiliz. Adalet ve Kalkınma Partisi
iktidarları döneminde, var olan, mevcuttaki kamu kurumlarının ya içleri
boşaltıldı ya da içlerinin boşaltılmasının ötesinde işlevleri değiştirildi. 
Türkiye
Cumhuriyeti Devlet Demiryolları da bu kapsamda Türkiye'nin önemli bir kamu kuruluşuyken
serbestleştirme mantığıyla şirketlere ayrılarak iyi kısımları şirketler eliyle
özel sektöre yönlendirilirken sorunlu bölümleri kamuda bırakıldı. 
2013
yılında çıkarılan serbestleştirme kanunu çerçevesinde, Devlet Demiryolları ne
yazık ki artık ruhunu yitirdi. Kuruma ait olma duygusundan uzaklaşan
çalışanların varlığıyla, Devlet Demiryollarında sorunlar bundan sonra da
bitmeyecek. Teknolojik anlamda yenileşme adına yüksek hızlı trenin dışında,
söylenebilen çalışmalara rağmen, hâlâ yüzde 90’ı tek hatlı olan demir
yollarından bahsediyoruz. Aynı zamanda, 3.010 hemzemin geçidin ne yazık ki
230’unda bekçi var. Bu geçiş noktalarında meydana gelen tekli ölümlü kazalar ne
yazık ki basının da gündemine gelmiyor kamuoyunun da gündemine gelmiyor. 
Demiryollarının
bütün olarak işleyişinin Meclis araştırmasıyla ele alınması ihtiyaç. Bugün,
makinistlerin yedi buçuk saat görev yapması gerekirken on beş saate kadar
çalıştırılanlar oluyor. Onun ötesinde, üniversiteli işçi statüsünde olanların
memur olmasının önü açılmadı. Kurum içinde çalışan, geçmişte var olan kısım
şefi, yol çavuşu ya da buna benzer Devlet Demiryollarıyla bütünleşmiş, kurumu
sahiplenen görev anlayışı içindekilerin kurumdan ayrılmasının ardından, yeni
yapılanmada, ne yazık ki kurumun işleyişinin bütünüyle değişmesi bu sorunların
oluşumuna neden oluyor. Yol bekçisi küçümseniyor. Verilen yanıtta Bakan diyor
ki: “10 kilometrelik mesafeyi yol bekçisi gelip gidip ne yapacaktı?
Teknolojiyle bu işleri çözüyoruz.” Önemli olan, o yolda gelip giden bekçinin orayı
sahiplenme duygusudur, orada çalışanın kendisini oraya ait hissetmesidir.
Bugün, yüksek hızlı trene biniyorsunuz, yüksek hızlı tren çalışanları hâlâ
taşeron. Onların kurumla bağları yalnızca asgari ücret düzeyindeki bir maaşla
gerçekleşiyor. Kurum çalışanlarının huzurlu ve mutlu olmadığı yerde sorunların
bitmesi olası değil. 
(Mikrofon
otomatik cihaz tarafından kapatıldı)
BAŞKAN
– Buyurun Sayın Gürer.
ÖMER
FETHİ GÜRER (Devamla) - Bu anlamda, Devlet Demiryollarının bir bütün olarak ele
alınıp işleviyle yeniden geçmişteki konumuna erdirilmesi lazım. Adalet ve
Kalkınma Partisinin geldiği yıldan beri yaptığı bir şey var, Cumhuriyet
Dönemi’nde sembolleşmiş hangi kuruluş varsa onun üzerinde oyun oynuyor; “On
yılda demir ağlarla ördük...” mantığını bertaraf edeceğini düşünüp, yüksek
hızlı treni yaptığını söyledi. Ama Ankara-İstanbul arasında hâlâ Arifiye’de 70
kilometre hızla giden bir tren var. Yüksek hızlı trenle ilgili projeler
anlatılıyor, birçok şehir her seçimde yüksek hızlı tren geleceğini sanıyor ama
projelerin bitiş tarihi geçti, daha o projeler başlamadı.
Değerli
arkadaşlar, Devlet Demiryollarını kurum olarak sahiplenmenin yolu -giyiminden-
oradaki çalışanına kadar bir bütün olarak değerlendirilmesi ve kuruma ait
birliğin, dirliğin yeniden sağlanmasıyla mümkün olur. Yoksa kazalar olmaya
devam ettikçe biz de gelir, burada bunu konuşuruz. Bu Meclis araştırmasının
buna vesile olmasını diliyor, yüce Meclisi saygıyla selamlıyorum. (CHP
sıralarından alkışlar)
BAŞKAN
– Adalet ve Kalkınma Partisi Grubu adına Sayın Güler, buyurun.
AK
PARTİ GRUBU ADINA ABDULLAH GÜLER (İstanbul) – Saygıdeğer Başkanım, çok
saygıdeğer milletvekilleri; İYİ PARTİ Grubunun 2018 yılında yaşanan tren
kazalarıyla ilgili Meclis araştırması açılması için vermiş olduğu grup önerisi
üzerinde AK PARTİ Grubumuz adına söz almış bulunmaktayım. Bu vesileyle aziz
milletimizi ve yüce Meclisimizi saygıyla selamlıyorum.
Tabii,
üzücü bir haber aldık. Hakkâri’de, Irak sınırında bir üsteğmenimiz ve uzman
onbaşımız atılan bir bomba sonucu Rahmetirahman’a kavuştular, şehitlerimize
Allah’tan rahmet diliyorum, yaralı askerlerimize de acil şifalar diliyorum.
Çok
değerli milletvekilleri, bundan bir yıl önce, 8 Temmuz 2018 tarihinde
Tekirdağ’ın Çorlu ilçesinde ve daha sonra, 13 Aralık 2018 tarihinde Ankara’da
meydana gelen tren kazalarında hayatını kaybeden 34 vatandaşımızın acısını çok
derinden yaşadığımızı, ailelerinin ve yakınlarının duymuş olduğu acıyı da
paylaştığımızı ifade etmek istiyorum. Bu kazalarda rahmetli olan 34
vatandaşımıza Allah’tan rahmet diliyoruz, yakınlarına da sabrıcemil niyaz
ediyoruz.
Tabii,
sevdiğimiz bir insanın ölümü duygusal açıdan yıkıcıdır, insanın hayatında
mücadele etmek zorunda kaldığı en büyük kayıplarından biridir. Elbette hayatını
kaybeden insanlarımızı geri getirmemiz mümkün değil ancak hayatını kaybeden
vatandaşlarımızın yakınlarının acısını derinden paylaşarak, onlara her türlü
desteği vererek ve aynı zamanda da meydana gelen bu kazaların idari, teknik ve
adli yönden mutlaka derin bir soruşturmaya tabi kılınması ve bir daha bu kazaların
meydana gelmemesi için her türlü tedbiri almak ve her türlü araştırmayı yapmak
da bizlerin sorumluluğu altındadır. 
Değerli
milletvekilleri, demir yolu işletmeciliği, ulaşım modları açısından dünyanın en
güvenli ulaşım modu olarak yer almakla birlikte, dünyada ve Avrupa’da olduğu
gibi ülkemizde de son dönemlerde çok ciddi altyapı yatırımlarına Ulaştırma
Bakanlığımız devam etmektedir.
Elbette,
biraz önce bahsettiğimiz gibi bu manada çok ciddi tren kazaları da meydana
gelmiştir. Bunların, gerek temelden, altyapı noktasında çözümlerinin sağlanması
gerek dünyada gelişmekte olan bu teknolojinin ülkemizde en yaygın şekilde
uygulanması için Ulaştırma Bakanlığımızın yapmış olduğu çalışmalara yakinen
bizlerin de destek vermesi, bu kapsam içerisinde elden geldiği kadar destek
vermesi gerekmektedir.
Türkiye
Cumhuriyeti Devlet Demiryolları, kadim devletimizin en köklü, en tecrübeli ve
bu manada birikim sahibi olan bir kuruluşudur. Mevcut şikâyetlerimizi,
eleştirilerimizi yaparken bu kurumun sahip olduğu geleneğe dair, tecrübeye dair
eleştirilerimizi belli bir seviyede tutmamız da önem arz etmektedir. Bu kadim
kuruluşumuzun elde etmiş olduğu birikim ve tecrübenin bundan sonra da gelecek
nesillere taşınması için her türlü desteği vermemiz bizler açısından önem arz
etmektedir. 
Bu
kapsam içerisinde, mevcut grup önerisine “hayır” oyu kullanacağımızı ifade
ediyor, saygılarımı sunuyorum. (AK PARTİ sıralarından alkışlar)
BAŞKAN
– Teşekkür ediyorum Sayın Güler.
İYİ
PARTİ grup önerisini oylarınıza sunuyorum…
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama talep ediyoruz. 
BAŞKAN
– Peki.
Yoklama
talebi vardır. 
Sayın
Özel, Sayın Arık, Sayın Gürer, Sayın Bülbül, Sayın Kaya, Sayın Antmen, Sayın
Ceylan, Sayın Ünlü, Sayın Tığlı, Sayın Yavuzyılmaz, Sayın Özer, Sayın Şahin,
Sayın Bingöl, Sayın Emir, Sayın Zeybek, Sayın Aygun, Sayın Çakırözer, Sayın
Çelebi, Sayın Özcan Özel, Sayın Aksoy. 
Yoklama
için üç dakika süre veriyorum ve yoklama işlemini başlatıyorum. 
(Elektronik
cihazla yoklamaya başlandı) 
BAŞKAN
– Değerli arkadaşlar, sayın milletvekilleri; pusula veren arkadaşlarımız lütfen
salondan ayrılmasınlar. 
(Elektronik
cihazla yoklamaya devam edildi) 
BAŞKAN
– Değerli arkadaşlar, toplantı yeter sayısı yoktur. 
Birleşime
on beş dakika ara veriyorum. 
Kapanma Saati: 18.12
DÖRDÜNCÜ OTURUM
Açılma Saati: 18.28
BAŞKAN: Başkan Vekili Süreyya Sadi BİLGİÇ
KÂTİP ÜYELER: Nurhayat ALTACA KAYIŞOĞLU (Bursa),
Şeyhmus DİNÇEL (Mardin)
----- 0 -----
BAŞKAN
– Türkiye Büyük Millet Meclisinin 99’uncu Birleşiminin Dördüncü Oturumunu
açıyorum.
III.- YOKLAMA
BAŞKAN
- İYİ PARTİ grup önerisinin oylamasından önceki işlem üzerinde yapılan
yoklamada toplantı yeter sayısı bulunamamıştı.
Şimdi
yoklama işlemini tekrarlayacağım. 
Yoklama
için iki dakika süre veriyorum. 
Pusula
veren arkadaşlarımız lütfen Genel Kurulu terk etmesinler. 
Yoklama
işlemini başlatıyorum. 
(Elektronik
cihazla yoklama yapıldı) 
BAŞKAN
– Sayın milletvekilleri, toplantı yeter sayısı vardır. 
IX.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, Isparta Milletvekili Aylin Cesur ve 20
milletvekilinin, son dönemde meydana gelen tren kazalarının nedenlerinin
incelenerek benzer kazaların yaşanmaması için yapılması gerekenlerin
belirlenmesi amacıyla 20/12/2018 tarihinde Türkiye Büyük Millet Meclisi
Başkanlığına verilmiş olan (10/702) esas numaralı Meclis Araştırması
Önergesi’nin ön görüşmelerinin, Genel Kurulun 9 Temmuz 2019 Salı günkü
birleşiminde yapılmasına ilişkin önerisi (Devam)
BAŞKAN
– İYİ PARTİ grup önerisini oylarınıza sunuyorum: Kabul edenler… Etmeyenler…
Kabul edilmemiştir. 
Halkların
Demokratik Partisi adına verilmiş bir grup önerisi vardır, okutup işleme
alacağım ve oylarınıza sunacağım.
2.- HDP Grubunun, Batman Milletvekili Ayşe Acar Başaran ve arkadaşları
tarafından, gazetecileri hedef gösteren SETA raporu hakkında 8/7/2019 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin ön görüşmelerinin, Genel Kurulun 9 Temmuz 2019 Salı günkü
birleşiminde yapılmasına ilişkin önerisi
9/7/2019
Türkiye Büyük Millet Meclisi Başkanlığına
Danışma
Kurulu 9/7/2019 Salı günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Fatma
Kurtulan
 Mersin
 Grup
Başkan Vekili
Öneri:
8
Temmuz 2019 tarihinde Batman Milletvekili Sayın Ayşe Acar Başaran ve
arkadaşları tarafından, gazetecileri hedef gösteren SETA raporu hakkında
Türkiye Büyük Millet Meclisine verilmiş olan (2973 sıra numaralı) Meclis
araştırması önergesinin diğer önergelerin önüne alınarak görüşmelerinin
9/7/2019 Salı günkü birleşimde yapılması önerilmiştir. 
BAŞKAN
– Değerli arkadaşlar, arka arkaya grup önerilerimiz vardır, oylama
yapılacaktır. 
Milletvekillerinin
bilgilerine sunuyorum. 
Halkların
Demokratik Partisi Grubu adına önerinin gerekçesini açıklamak üzere öneri
sahibi Sayın Başaran. 
Buyurun.
(HDP sıralarından alkışlar)
(Uğultular)

BAŞKAN
– Arkadaşlar, lütfen biraz sessiz, çok uğultu var. 
Sayın
Başaran, siz buyurun. 
HDP
GRUBU ADINA AYŞE ACAR BAŞARAN (Batman) – Teşekkür ederim. 
Sayın
Başkan, değerli milletvekilleri; öncelikle hepinizi saygıyla selamlıyorum.
Grubumuzun
SETA raporunun Mecliste araştırılması için komisyon kurulmasıyla ilgili vermiş
olduğu önergede grubum adına söz almış bulunuyorum. 
Değerli
arkadaşlar, birkaç gün önce 200’den fazla sayfaya sahip olan bir rapor, tarihte
“medya andıcı” olarak anılabilecek bir rapor basına ve kamuoyuna açıklandı.
Şimdi, değerli arkadaşlar, aslında bu rapor, başından sonuna neresinden
tutarsanız tutun elinizde kalacak, neresinden tutarsanız tutun hukuksuzlukla
dolu. Bir tarafıyla, bir kısım basın mensubunu fişleyen, bir kısım basın
mensubunu marjinal olarak tanımlayıp aslında baştan sona hedef gösteren bir
raporla karşı karşıyayız. 
(Uğultular)
BAŞKAN
– Arkadaşlar, lütfen biraz sessiz, lütfen. 
AYŞE
ACAR BAŞARAN (Devamla) – Şimdi niye buna yine “andıç” diyoruz, niye buna
“fişleme” diyoruz; biraz açıklama yapmak gerekiyor galiba değerli arkadaşlar.
Şimdi, bu raporun, aslında -iktidara yakın olduğunu zaten bildiğimiz ama-
girişinde ve sonucundaki açıklamalarıyla da tarafını, iktidara yakın olduğunu
belli eden, iktidar haricinde bu ülkede hiç kimsenin söz söyleme hakkının
olmadığını, söz söyleyen basın mensuplarının hedef gösterilebileceğini… Aslında
“Bakın, biz bunları bir yerde toparlıyoruz, bir rapor hâline getiriyoruz; aman
kendinize dikkat edin.” diyen bir rapor var karşımızda. Bu raporu inceledik.
Aslında, incelemeye değer mi, bu rapor ne amaçla hazırlanmış hepimiz biliyoruz.

Değerli
arkadaşlar, bu raporda, dediğim gibi, iktidar mensuplarının hoşuna gitmeyen her
türlü haber bir saldırıymış gibi değerlendirilmiş, her türlü haber marjinal bir
kesimin görüşü olarak verilmiş. Şimdi, bunlardan birini ya da birkaçını örnek
vereceğim değerli arkadaşlar:
Mesela,
BBC News Türkçede “İstanbul Yeni Havalimanı İşçileri: ‘Şantiye açık cezaevi
gibi’” denilmiş; bunu yazdıkları için bu haber kesilmiş, rapora eklenmiş.
Yine,
bununla beraber, hatırlarsınız, bir dönem dolar 8 liraya çıkmıştı ve ülkenin
geneli dolarla ilgili ya da işte, yükselen dövizle ilgili çıkıp yorumlarını,
söylemlerini geliştiriyordu. Bununla ilgili haber yapan BBC News’in haberi yine
sanki bir saldırıymış gibi değerlendirilip buraya konulmuş. 
Ama
aslında bu raporun genelindeki en dikkat çekici detaylardan biri de 8 Martın
yasaklı bir gün gibi, 8 Martın illegal bir gün gibi değerlendirilip 8 Martla
ilgili yapılan paylaşımların neredeyse polis fezlekelerinde suç unsuru olarak
kullanılabilecek biçimde değerlendirilmesi. Şöyle bir cümle geçiyor mesela
burada: “BBC Türkçenin diğer muhabirleri gibi eleştirel bir bakış açısıyla
paylaşımlarda bulunmaktadır. 8 Mart Kadınlar Günü vesilesiyle kadın hakları
konusunda paylaşımlara ağırlık vermiştir.” Şimdi, bu raporda bu söylemin ya da
bu içeriğin ne işi var? Bir açıklama bekliyoruz değerli arkadaşlar. 
Bununla
beraber, yine bir gazeteci arkadaşın fişlendiği sosyal medya paylaşımını burada
size söyleyeyim: “HDP’nin 5 Haziran Diyarbakır mitinginde yapılan saldırı
sonucunda iki bacağını kaybeden Lisa Çalan bugün Amed Nevroz’unda halaya
durmuş. Ben bundan daha muazzam bir halay, daha devasa bir direnç, inat,
öğretici bir ders görmedim, bilmiyorum.” Şimdi, bu raporda bu “tweet” ne
arıyor? Birinin bir açıklama yapması gerekiyor.
Yine,
başka bir bakış açısını söyleyeyim: Fehim Taştekin, bir gazeteci.
Hatırlarsınız, YSK’nin yaptığı usulsüz işlemleri; siz kendiniz bunları
söyleyerek itirazlarda bulundunuz. Onun bu işlemlerle ilgili attığı bir “tweet”
raporun içeriğinde. Yani raporun neresinden tutsanız tutun sanki basının tek
ses olması gerekiyormuş gibi, diğer, muhalif bir sesin çıkmaması gerekiyormuş
gibi, iktidarın aleyhine söylenen hiçbir söz basında yer almayacakmış gibi bir
algı yaratılıyor. Şimdi siz tek, tek, tekleri sıralıyorsunuz ya, bir de tek
basın yaratmaya çalışıyorsunuz. Türkiye’deki basını bir taraftan
tekleştirdiniz, gerçekten hâlâ size direnen bir grup kaldı; işte, bu
direnenlere aslında göz dağı vermektir bu raporun içeriği, bu direnenlere
“Bakın, sizi listeye ekledik.” demektir, “Bakın, başınıza her an her şey
gelebilir.” demektir ki sonuç bölümünde de uyarılarda ve önerilerde bulunuyor
rapor sahipleri.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Başaran, buyurun. 
AYŞE
ACAR BAŞARAN (Devamla) – Şimdi değerli arkadaşlar, bu, Türkiye demokrasisi
açısından, basın özgürlüğü açısından sadece bizi yaralaması gereken bir mesele
değildir; bu, Meclisin tümünü, burada oturan bütün milletvekillerini yaralaması
gereken bir meseledir. HDP’nin açıklamalarına yer verdiği için suçlu gibi
gösterilen, neredeyse fezleke mahiyetini taşıyan ve hedef göstermelerle,
fişlemelerle dolu bir rapor var karşımızda.
Onun
için, bu Meclis, Türkiye demokrasisi açısından, Anayasa’nın en temel
ilkelerinden olan basın hürriyeti çerçevesinde bu raporu oturup incelemek ve
raporun sonucunda da kamuoyuna bir açıklama yapmak zorunda. Bu komisyonunun
şunu net bir şekilde ifade etmesi gerekiyor: “Biz bu raporu savunmuyoruz, bu
raporun karşısındayız çünkü bu yapılan, askerlerin yaptığına benzer bir andıç
çalışmasıdır, bir fişleme çalışmasıdır; biz de bunun karşısında duruyoruz.”
demek zorundadır. Aksi hâlde, basın mensuplarının işini kaybetmesinden,
başlarına gelecek herhangi bir durumdan Meclisteki bütün milletvekillerinin
sorumlu olacağını bir kez daha hatırlatmak istiyorum.
Teşekkür
ederim. (HDP sıralarından alkışlar)
BAŞKAN
– Cumhuriyet Halk Partisi Grubu adına Sayın Çakırözer.
Buyurun.
(CHP sıralarından alkışlar)
CHP
GRUBU ADINA UTKU ÇAKIRÖZER (Eskişehir) – Sayın Başkan, değerli milletvekilleri;
ben de Hakkâri’deki terör saldırısında şehit olan askerlerimize Allah’tan
rahmet, yaralılara acil şifa dileyerek sözüme başlıyorum.
Yine,
Adalet ve Kalkınma Partisi Grup Başkan Vekili Sayın Cahit Özkan’ın
Eskişehir’imizin Sivrihisar ilçesinde bir trafik kazası geçirdiğini öğrendim,
kendisine grubumuz adına da geçmiş olsun diyorum.
Değerli
arkadaşlarım, bugün gazeteciler cezaevinde. İşte Eren Erdem, işte Musa Kart;
haber yazmak, karikatür çizmek dışında, ellerine kalemden başka ne taş ne silah
almış isimler ama aylardır terör suçlamasıyla cezaevindeler. Onların özgürlüğü
için bu kürsüden her gün bir an önce yargı reformunu talep ediyoruz. Hapiste
olmayanların başında ise Demokles’in kılıcı gibi davalar var. 
Yine,
Türkiye’de gazeteciler iktidardan gelen telefonla işsiz kalmakta, daha da
kötüsü işsiz kalmamak için kendi kendini sansürlemekte. Medyanın yüzde 95’i
iktidar kontrolü altında; eleştirel, sorgulayan düşünceye hiç tahammül yok ama
görüyoruz ki bunlar yetmiyor. İktidar partisine yakın bir vakıf bir rapor
yazdı. Buna “rapor” demek mümkün değil çünkü tam bir fişleme, tam bir
andıçlama. Toplam 200 sayfalık bu belgenin özeti şu: BBC Türkçe, Deutsche
Welle, Amerika’nın Sesi, Sputnik, Euronews, Independent, Çin Ulusal Radyosu
Türkçe yayınları ve burada çalışan 150 gazeteci fişlenmiş, haberleri,
“tweet”leri cımbızlanmış, algı oluşturulmuş, gazeteciler hedefe konulmuş;
meşhur 28 Şubat andıcından farksız. Raporun amacı sonunda yazılı; dünyanın en
saygın yayın kuruluşlarından BBC’ye “Türkiye’ye özgü denetim mekanizması kur.”
deniyor yani “Haberlerini, gazetecilerini sansürle; sansürle ki buradaki tek
adam yönetimini, baskıları, işsizliği, yolsuzluğu kimse bilmesin.” Bu rapora
göre, geçmişte Cumhuriyet, Radikal, Birgün’de, el değiştirmeden önce CNN Türk,
Hürriyet, Milliyet’te çalışmak hep kötü sicil; “Onları kov, yerine Hükûmeti
öven kalemleri al; al ki cici BBC olasın.”
Bu
rapora göre yayıncılıkta en iyi örnek TRT. Gerekçesi yazmıyor, biz tahmin
yürütelim: Ya kırmızı bültenle aranan Osman Öcalan’la yapılan röportaj
nedeniyle ya “Heyet Tahrir el-Şam” adlı terör örgütünün siyasi kanadından
devrime katkı plaketi aldıkları için ya da kim bilir belki de TRT’den sürülen
yüzlerce basın emekçisinin yerine yeni dönemin makbul habercilerini bu raporun
sahibi SETA’dan transfer ettikleri için. 
Raporda
BBC ve diğer basın kuruluşlarına çalıştırdıkları gazeteciler ihbar ediliyor
siyasi “tweet” atıyorlar diye. Ama ne tesadüf ki bu vakfın yöneticileri
arasında da köşe yazarları var, açın bakın “tweet”lerine, ne kadar uyuyorlar
BBC’ye verdikleri öğütlere.
Değerli
arkadaşlarım, ben bu raporda fişlenen basın emekçilerinin çoğunu tanıyorum,
yıllarca beraber haber takibi yaptık; hepsi dün de bugün de gerçek gazetecilerdir,
yarın da bu rapor yazıldı diye gerçekleri yazmaktan asla vazgeçmeyecekler.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Çakırözer.
UTKU
ÇAKIRÖZER (Devamla) – Arkasındaki örtülü, örtüsüz iktidar gücü çekildiğinde
ortada ne SETA kalacak ne andıçları ama onlar yine gazetecilik yapacaklar. Bu
raporu kaleme alanlara değil ama aldıranlara sormak isterim: Bugün fişlediğiniz
gazeteciler geçmişte Türkiye’nin en saygın, en çok izlenen basın organlarında
çalışıyordu; kendileri ve çalıştıkları kuruluşlar ne tür baskılarla,
yasaklarla, sansürlerle karşılaştılar ki bu gazeteciler işsiz kaldı ve çareyi
uluslararası kuruluşlarda çalışmakta buldular? Gazetecileri andıçlayacağınıza
gelin bu soruların yanıtlarını birlikte arayalım.
İşin
bir de şu boyutu var: Bu vakfa, 2013 yılında, kamu yararına çalıştığı
tespitiyle, Bakanlar Kurulunca vergi muafiyeti tanınmış. Bilemiyoruz, belki de
Hükûmet kaynaklarından maddi destek de alıyor olabilirler. Hepinize sormak
isterim: Gazeteci fişlemekte, andıçlamakta, hedef göstermekte kamunun yararı
nerededir? Bu rapor kim tarafından, hangi amaçla yazdırılmıştır? Biz Meclis
olarak bunları sorgulamalıyız. 
(Mikrofon
otomatik cihaz tarafından kapatıldı)
BAŞKAN
– Teşekkür ediyorum.
UTKU
ÇAKIRÖZER (Devamla) – Son cümlemi söyleyeyim.
BAŞKAN
– Son cümlenizi söyleyin, buyurun.
UTKU
ÇAKIRÖZER (Devamla) – Teşekkür ederim.
Aksi
hâlde, hedefe konulan bu gazeteciler hakkında, bu andıçtaki cımbızlanmış
veriler delil gösterilerek dava açılmasından, başlarına kötü bir şey gelmesinden
en az raporu yazdıranlar kadar bizler de tarih önünde sorumlu oluruz.
Hepinizi
saygılarımla selamlıyorum. (CHP sıralarından alkışlar) 
BAŞKAN
– Sayın Özel, buyurun.
VI.- AÇIKLAMALAR (Devam)
47.- Manisa Milleltvekili Özgür Özel’in, AK PARTİ Grup Başkan Vekili
Cahit Özkan’a geçirdiği trafik kazası nedeniyle geçmiş olsun dileğinde
bulunduğuna ilişkin açıklaması
ÖZGÜR
ÖZEL (Manisa) – Sayın Başkan, AK PARTİ Grup Başkan Vekilimiz Sayın Cahit
Özkan’ın bugün bir trafik kazası geçirdiğini hep birlikte ve endişelenerek
öğrendik. Kendisiyle görüşmeden de buradan bir şey söylemeyi doğru bulmadığımız
için bekledik. Sağlık durumunun iyi olduğunu, kendisinin ve çalışma
arkadaşlarının burnunun bile kanamadığını ama çok büyük bir kaza atlattığını
öğrendik. Hem kendisine hem grubuna geçmiş olsun dileklerimizi iletiyoruz.
Saygılar
sunuyorum.
BAŞKAN
– Teşekkür ederim.
Sayın
Bülbül, buyurun.
48.- Sakarya Milletvekili Muhammed Levent Bülbül’ün, AK PARTİ Grup
Başkan Vekili Cahit Özkan’a geçirdiği trafik kazası nedeniyle geçmiş olsun
dileğinde bulunduğuna ilişkin açıklaması
MUHAMMED
LEVENT BÜLBÜL (Sakarya) – Sayın Başkan, biz de aynı şekilde, az önce Sayın Grup
Başkan Vekili Cahit Özkan Bey’le görüştük, geçmiş olsun dileklerimizi ilettik
ama Genel Kurulda da ben kendisine geçmiş olsun dileklerimi, yanında olan
personele de geçmiş olsun dileklerimi iletiyorum. Aynı şekilde AK PARTİ Grubuna
da geçmiş olsun diyorum. Allah beterinden saklasın.
Saygılar
sunuyorum.
BAŞKAN
– Teşekkür ederim.
Sayın
Ağıralioğlu, buyurun.
49.- İstanbul Milletvekili Yavuz Ağıralioğlu’nun, AK PARTİ Grup Başkan
Vekili Cahit Özkan’a geçirdiği trafik kazası nedeniyle geçmiş olsun dileğinde
bulunduğuna ilişkin açıklaması
YAVUZ
AĞIRALİOĞLU (İstanbul) – Sayın Başkan, biz de geçmiş olsun dileklerimizi
iletmiş olalım. Görüştük, çok yoğun koşturma temposu içerisinde toplantıya
yetişmeye çalıştığı için o kadar süratli geldiğini söyledi. Hamdolsun, aslında
çok ağır bir kaza atlatmışlar, araba pert olmuş. Çok büyük geçmiş olsun.
Grubuna da geçmiş olsun dileklerimizi iletiyoruz kabul etsinler lütfen. 
BAŞKAN
– Sayın Oluç…
50.- İstanbul Milletvekili Hakkı Saruhan Oluç’un, AK PARTİ Grup Başkan
Vekili Cahit Özkan’a geçirdiği trafik kazası nedeniyle geçmiş olsun dileğinde
bulunduğuna ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan. 
Biz
de Adalet ve Kalkınma Partisi Grup Başkan Vekili Sayın Cahit Özkan’ın bir kaza
geçirdiğini öğrendik, çok üzüldük; kendisine ve gruba geçmiş olsun diyoruz.
Neyse ki cana herhangi bir zarar gelmemiş. Bundan sonra umarız hiçbirimizin
başına böyle bir şey gelmez. Tekrar geçmiş olsun diyorum. 
BAŞKAN
– Teşekkür ederim.
Buyurun
Sayın Turan. 
51.- Çanakkale Milletvekili Bülent Turan’ın, AK PARTİ Grup Başkan Vekili
Cahit Özkan’a geçirdiği trafik kazası nedeniyle geçmiş olsun dileğinde
bulunduğuna ilişkin açıklaması
BÜLENT
TURAN (Çanakkale) – Sayın Başkan, değerli milletvekilleri; kıymetli grup başkan
vekillerimizin ifade ettiği gibi, çok değerli kardeşimiz, Grup Başkan Vekilimiz
Cahit Özkan Bey Sivrihisar bölgesinde bugün öğle saatlerinde aracıyla ağır bir
trafik kazası geçirdi. Araç pert olacak kadar ağır bir kaza olmasına rağmen
-emniyet kemerinin takılı olmasından dolayı olduğunu düşünüyoruz- Cahit Bey
gayet sağlıklı, keyfi yerinde, morali yerinde, bugün evinde istirahatte. Bu
durumda tekrar emniyet kemerinin ne demek olduğunu anlamış olduk aslında. Bu,
çok kıymetli bir uyarı oldu bizler için de. Ben hem Cahit kardeşime teşekkür
etmek istiyorum bu davranışından dolayı hem geçmiş olsun dilemek istiyorum.
Aynı şekilde tüm grup başkan vekillerine teşekkür etmek istiyorum. 
BAŞKAN
– Teşekkür ederim. 
VII.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Süreyya Sadi Bilgiç’in, AK PARTİ
Grup Başkan Vekili Cahit Özkan’a geçirdiği trafik kazası nedeniyle Başkanlık
Divanı adına geçmiş olsun dileğinde bulunduğuna ilişkin konuşması
BAŞKAN
– Biz de Başkanlık Divanı olarak Grup Başkan Vekilimiz Sayın Cahit Özkan’a ve
çalışma arkadaşlarına geçmiş olsun diyoruz. Rabb’im bu tarz kazaları inşallah
göstermez. Ama emniyet kemeri uyarısı son derece doğru, aracın arkasında dahi
mutlaka emniyet kemerini takmamız gerekiyor. 
IX.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Batman Milletvekili Ayşe Acar Başaran ve arkadaşları
tarafından, gazetecileri hedef gösteren SETA raporu hakkında 8/7/2019 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin ön görüşmelerinin, Genel Kurulun 9 Temmuz 2019 Salı günkü
birleşiminde yapılmasına ilişkin önerisi (Devam)
BAŞKAN
– Grup önerisi üzerinde son konuşma, Adalet ve Kalkınma Partisi Grubu adına
Sayın Şahin’in. 
Buyurun
Sayın Şahin. (AK PARTİ sıralarından alkışlar)
AK
PARTİ GRUBU ADINA ALİ ŞAHİN (Gaziantep) – Sayın Başkan, değerli arkadaşlar;
SETA Vakfının hazırlamış olduğu SETA raporu hakkındaki HDP grup önerisi
üzerinde görüşlerimi belirtmek için söz almış bulunuyorum. Bu vesileyle
hepinizi saygıyla selamlıyorum. 
Öncelikle
şu konuya bir değinmek isterim: Değerli dostlar, konvansiyonel savaş dönemleri
kapandı. O dönemin kapanmasının birkaç önemli sebebi var. Bunlardan biri,
konvansiyonel savaşlar sonuçları öngörülen savaşlar değil. İkinci geçerli sebep
ise çok yüksek maliyetli savaşlar olması. Bir üçüncü olarak da yine insan
kaybı, can kaybının olması. Bu sebeplerle artık konvansiyonel savaşlar
döneminin kapanması söz konusu. Bunun yerine postmodern savaş yöntemleri
oluşturuldu. Nedir bunlar? Birincisi terör örgütleri. Artık küresel güçler veya
emperyalist güçler, küresel ölçekteki menfaatlerini kimi zaman “vekâlet
savaşları” da diyebileceğimiz kendi ürettikleri “manufactured terror
organizations” dediğimiz terör örgütleri üzerinden yönetmeye çalışıyorlar.
Diğer ikinci bir savaş yöntemi, postmodern savaş yöntemi, halk hareketleri.
Konulara çok fazla giremeyeceğim maalesef, zamanımız kısıtlı. Üçüncü konu ise,
üçüncü savaş yöntemi ise algı savaşları. Artık küresel güçler veya emperyal
güçler, kendi menfaatlerini gözetmek adına bir ülke üzerinde veya bölge
üzerinde algı savaşları üzerinden menfaatlerini yürütmeye, korumaya
çalışıyorlar. 
Şimdi
şöyle: Algıyla, algı savaşıyla bir seri katili veya arkasında 40 bin kişinin
kanı olan bir örgütü ziyaret ederek “İşte, bu örgütün mensupları, içtikleri
sigaraları dahi yere atmıyorlar.” diyerek o terör örgütü mensuplarından,
üzerinde 40 bin kişinin kanı olan insanlardan muhteşem çevreciler
yaratabiliyorsunuz. 
Şimdi
SETA Vakfı, bu algı meselesinden yola çıkarak son dönemlerde uluslararası
medyanın Türkçe yayına geçmesiyle birlikte ve o bölgede, o alanda bir
kümeleşmenin oluşmasıyla birlikte, o alana bir mercek tutmuş ve bir rapor
hazırlamış. Bir sivil toplum örgütü olması hasebiyle, bir “think tank”
kuruluşu, bir düşünce kuruluşu olması hasebiyle, alanına da giriyor olması
hasebiyle yapılan böyle bir çalışma ve bu çalışma sonucu açık kaynaklardan
toplanan bilgilerden ortaya çıkan bir rapor.
(Mikrofon
otomatik cihaz tarafından kapatıldı)
BAŞKAN
- Tamamlayın Sayın Şahin lütfen
ALİ
ŞAHİN (Devamla) – Sayın Başkanım, ben çok fazla konuşan biri değilim.
BAŞKAN
– Biliyorum Sayın Şahin ama kurallar.
Buyurun.
ALİ
ŞAHİN (Devamla) – Çok teşekkür ediyorum.
İkincisi:
Ne yapılmış? Rapor, son derece şeffaf bir şekilde devletin önemli özel
birimleriyle paylaşılmamış, rapor yayınlandığı gün Twitter ortamında kamuoyuyla
paylaşılmış.
Üçüncüsü:
Rapor içeriğinde bu yayın kuruluşlarında, Türkçe yayın yapan uluslararası medya
kuruluşlarında çalışan birtakım medya mensuplarının öz geçmişlerine yer
verilmiş ve geçmiş Twitter hesaplarındaki paylaşımları söz konusu olmuş.
Burada
öncelikle bunu “andıç” olarak veya bunu bir “fişleme” olarak algılamak son
derece haksız bir tutum. Fişlemenin olması için bir gizliliğin olması
gerekiyor, fişlemenin olması için dar bir kapsamda paylaşılması gerekiyor,
fişlemenin olması için şeffaf olmaması gerekiyor. 
(Mikrofon
otomatik cihaz tarafından kapatıldı)
BAŞKAN
– Son cümlenizi alayım.
ALİ
ŞAHİN (Devamla) - Tüm bunlardan yola çıkarak HDP’nin bugün vermiş olduğu bu
SETA raporunun araştırılması yönündeki Meclis araştırması komisyonu kurulması
önerisinin gerekli bir altyapıya sahip olmadığını düşünüyor, hepinizi saygıyla
selamlıyorum. (AK PARTİ sıralarından alkışlar)
MEHMET
RUŞTU TİRYAKİ (Batman) – Bu raporu normal buluyor olamazsın, bu raporu doğru
buluyor olamazsın.
BAŞKAN
– Evet, grup önerisini oylarınıza sunuyorum: Kabul edenler…
ÖZGÜR
ÖZEL (Manisa) - Sayın Başkanım, hayır. Sayın Başkan, birincisi, söz talebimiz
var; ikincisi, yoklama isteme imkânımız fiilen ortadan kaldırılamaz.
Biliyorsunuz ki yoklama isteyeceğim ama…
BAŞKAN
– Nereden bileyim, ben müneccim miyim?
ÖZGÜR
ÖZEL (Manisa) – Oylamadan önce konu hakkında kısa bir söz talebim var. 
BAŞKAN
– Söz talebinizi veririm ama maalesef oylama işlemine geçtim. 
ÖZGÜR
ÖZEL (Manisa) – Geçmediniz Sayın Başkan.
BAŞKAN
– Öneriyi oylarınıza sunuyorum… 
ÖZGÜR
ÖZEL (Manisa) – Olmaz Sayın Başkan, olmaz!
BAŞKAN
– Kabul edenler… Etmeyenler… 
ÖZGÜR
ÖZEL (Manisa) – Ya, olmaz Sayın Başkan!
BAŞKAN
– Öneri kabul edilmemiştir. 
ÖZGÜR
ÖZEL (Manisa) – Böyle bir şey olmaz ki!
BAŞKAN
– Sayın Özel, işlemi başlattım. 
ÖZGÜR
ÖZEL (Manisa) – Hayır, Sayın Başkan…
BAŞKAN
– Bakın, siz her seferinde yoklama ya da karar yeter sayısı isteyeceğiniz zaman
bunu önceden ihsas ediyorsunuz, söylüyorsunuz. Yani kusura bakmayın. 
ÖZGÜR
ÖZEL (Manisa) – Sayın Başkan, Cumhuriyet Halk Partisi…
BAŞKAN
– Yoksa ben bundan imtina edecek değilim. Ben size yerinizden söz vereceğim. 
Buyurun
Sayın Özel.
VI.- AÇIKLAMALAR (Devam)
52.- Manisa Milletvekili Özgür Özel’in, HDP Grup önerisinin oylaması
öncesinde istediği söz talebinin görmezden gelindiğine ve iktidarın öz eleştiri
yapması için önerge verildiğine ilişkin açıklaması
ÖZGÜR
ÖZEL (Manisa) – Sayın Başkan, Mehmet Muş -kulakları çınlasın- dün, aynı konuda
verilmiş bir önergenin birkaç dakika sonra bir yenisi işleme alınmadı diye
burada bir sayın büyükşehir belediye başkanının ismiyle hitap edip dünya kadar
hakaret etti; şimdi Sayın Meclis Başkan Vekilince, hem de bir grubun ülke
gündemini çok ciddi şekilde ilgilendiren bir konudaki önergesi öncesinde bizim
söz talebimizin nasıl görmezden gelindiğini ve oylamanın nasıl yapıldığını
Mehmet Muş görsün. Bu, işin başka bir tarafı. 
BAŞKAN
– Umuyorum seyrediyordur şu anda ekrandan. 
ÖZGÜR
ÖZEL (Manisa) – Biraz önce Mehmet Muş dünyanın lafını söyledi de nasıl önergesi
oylanmazmış İstanbul Büyükşehirde… Neyse…
İkincisi:
Sayın Başkanım, şimdi bir gerçeklikle karşı karşıyayız. Kürsüye çıkan AK PARTİ
milletvekili, raporu olumlayan, masum gösteren, meşrulaştıran bir tavır
takındı. 
(Mikrofon
otomatik cihaz tarafından kapatıldı)
BAŞKAN
– Ama fikirlerini söyledi. Zaten içeride de konuştuk bunu. 
Buyurun
Sayın Özel. 
ÖZGÜR
ÖZEL (Manisa) – Tamam, ben de fikrimi söylüyorum. 
Bugün
buradaki mesele şu: Türkiye’de pek çok gazeteci, yaratılan baskı, yaratılan
korku, yaratılan otosansür ve aynı zamanda devletle farklı ticari ve sınai
ilişkiler içinde olan kişilerin ülkenin medya kuruluşlarına sahip olmasından,
el konulmuş televizyon ve gazete organlarının devlet bankalarının kredileriyle
iktidara yakın, hatta aileden kişiler tarafından işletiliyor olmasından dolayı
Türkiye’deki merkez medyada kendilerine yer bulamamış ve sadece
çalışabilecekleri uluslararası haber ajanslarında kalem tutar hâle
gelmişlerdir. Bir kere, iktidarın bunun öz eleştirisini yapması lazım.
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) – Müsaadenizle Başkan…
BAŞKAN
– Buyurun.
ÖZGÜR
ÖZEL (Manisa) - İki: Eğer ülkenizde en çok takip edilen internet siteleri
-birtakım- işte, Rusya’nın Sesi, Almanya’nın Sesi, BBC olmaya başladıysa işte
“Efendim, algı yapıyorlar malgı yapıyorlar.” yerine ülkedeki tek sesli,
Fahrettin Altun’a bir gece önceden gazete manşetlerinin gittiği medya düzenini
sorgulamak lazım. Bizim, iki yüz yıllık Babıali geleneğinden gelen
gazetelerimiz ve onların internet siteleri yerine insanlar bambaşka yerlere
bakıyorsa bakana değil baktırana, orada yazana değil başka yerde yazdırtmayana;
gazeteciyi fişleyene, mimleyene, onun muhalif duruşundan gırtlağına çökene
bakarlar. Öz eleştiri yapın diye veriyoruz bu önergeleri; oldubittiye getirip,
reddedip olumlayın diye vermiyoruz. 
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZGÜR
ÖZEL (Manisa) - Bir gün böyle bir komisyon kursanız, Türkiye’nin
gerçeklikleriyle yüzleşseniz vallahi de iktidar olarak ömrünüzü uzatırsınız;
sizi rahatlatır, size oksijen olur bu işler. Baskı, sindirme, susturma, otosansür
bir iktidarın kendini yaşam destek ünitesinden ayırmasıdır. İlk başta bunu
anlamazsınız ama gitgide daralıyorsunuz, gitgide bunalıyorsunuz. Türkiye’yi
sıktınız ama kendiniz perişan hâle geliyorsunuz ve sürdürülemez hâle geliyor bu
düzen, bunu görün. Ve bugün yapılan iş, SETA eliyle -gizliden mizliden değil-
gazetecileri hedef göstermektir. Fişlemek mi? Daniskasıdır. Andıç mı?
Daniskasıdır. Yıl 2019’dur. Bu ayıbı kendinize yakıştırıyorsunuz ama Türkiye’ye
yakışmamaktadır. (CHP sıralarından alkışlar)
BÜLENT
TURAN (Çanakkale) – Sayın Başkan…
BAŞKAN
– Müsaade eder misiniz.
Sayın
Özel, grup önerisi üzerine gruplar adına bütün siyasi partilerin sözcüleri
çıkıp bu öneri üzerindeki ve bu rapor üzerindeki düşüncelerini paylaştı. Sayın
Şahin de bu rapora bakışını ve düşüncelerini ortaya koydu.
AYŞE
ACAR BAŞARAN (Batman) - Çok güzel bir rapor(!) 
BAŞKAN
- Bundan dolayı sinirlenecek bir şey yok. 
ÖZGÜR
ÖZEL (Manisa) – Sinirlenme diye bir şey yok.
BAŞKAN
– İkincisi: Tabii ki grup başkan vekillerimizin her zaman söz hakkı var ama
dediği gibi, her içeriğe ve düşünceye itiraz, herhangi bir şekilde hakaret şu
bu olmadan sürekli olarak bu söz alma işlemiyle bir noktaya gidemeyeceğimiz de
sayın grup başkan vekillerinin takdirindedir.
Sayın
Oluç, buyurun lütfen.
53.- İstanbul Milletvekili Hakkı Saruhan Oluç’un, Gaziantep Milletvekili
Ali Şahin’in HDP grup önerisi üzerinde AK PARTİ Grubu adına yaptığı
konuşmasındaki bazı ifadelerine ve SETA Vakfının nasıl finanse edildiğinin ve
arkasındaki güçlerin kimler olduğunun tartışılması gerektiğine ilişkin
açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Tabii
“rapor” dedi bizim vekilimiz de konuşurken ama ben “rapor” demeyi çok uygun
bulmuyorum bu fişleme ve ihbar belgesine. En azından biraz daha özenli olmasını
beklerdik Adalet ve Kalkınma Partisi Grubu adına yapılan konuşmanın. Yani
raporun giriş, gerekçe kısmının burada kürsüden okunması, konuşulması özenli
bir tutum değildir.
Bakın,
rapordaki gazetecilerle ilgili kısımları bizim vekilimiz sunum yaptı, o konuda
bir şey söylemeyeceğim. Başka bir şey var: Yani Mecliste grubu bulunan
partilerin bu konuda, böyle bir rapor konusunda bir tutum alması lazım. Diyor
ki o raporu yazmış olan kişiler: “HDP milletvekillerine –çeşitli basın-yayın
kuruluşlarını kastederek bunu söylüyorlar- güvenilir haber kaynağı muamelesi
yapmıştır.” 
(Mikrofon
otomatik cihaz tarafından kapatıldı) 
BAŞKAN
– Buyurun.
HAKKI
SARUHAN OLUÇ (İstanbul) - Ve siz Adalet ve Kalkınma Partisi Grubu olarak bu
ifadeyi de benimsiyorsunuz yani “HDP milletvekillerine güvenilir haber kaynağı
muamelesi yapmıştır.” diyen bir raporun doğru olduğunu düşünüyorsunuz. Bu ne
demek biliyor musunuz? Adalet ve Kalkınma Partisi Grubunun tamamı “HDP
milletvekillerine de güvenilmez.” demiş oluyor bu raporun arkasında böyle
durarak. Bunu yazıyoruz bir kenara. Eğer siz bu şekilde davranıyorsanız elbette
ki bizim de hakkımız doğuyor sizin grubunuz hakkında benzer değerlendirmeler
yapmak için. Bu “rapor” denen ihbar belgesinin, fişleme belgesinin neresini
savunabiliyorsunuz Allah aşkına, savunulabilir mi? Andıçlardan bile daha beter
bir belge olarak ortaya konmuştur. Bunu yazanlar, bunu destekleyenler,
arkasında duranlar -sadece sizi kastetmiyorum- bunu finanse edenler, SETA’yı
finanse edenler de gerçekten bu utanç belgesinin altına imza atmışlardır; yıl
2019.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Oluç.
HAKKI
SARUHAN OLUÇ (İstanbul) – Tamamlıyorum. 
Dolayısıyla
bugün esas tartışılması gereken şey, bu SETA isimli vakfın nasıl finanse
edildiğidir, kaynaklarını nereden bulduğudur, arkasındaki güçlerin kimler
olduğudur; sadece yerel değil, uluslararası alandaki güçlerin kimler olduğudur,
ABD’deki destekçilerinin kimler olduğudur, eski ve yeni destekçilerinin kimler
olduğudur. Bunları tartışmaya başladığımız zaman o kadar kolaylıkla bu raporun
arkasında duramazsınız; bunu da bilin, biz biliyoruz çünkü.
Teşekkür
ederim. (HDP sıralarından alkışlar)
BAŞKAN
- Sayın Turan. 
54.- Çanakkale Milletvekili Bülent Turan’ın, grup önerileriyle ilgili
kategorik yaklaşımı doğru bulmadığına ve SETA’nın bağımsız bir kurum olduğuna
ilişkin açıklaması
BÜLENT
TURAN (Çanakkale) – Sayın Başkan, değerli milletvekilleri; öncelikle,
arkadaşlarımızın grup önerisiyle ilgili kategorik olarak yaklaşımlarını doğru
bulmadığımı söylemek istiyorum. 
Burada
her gün öneriler verilir; bu önerilerin reddinde veya kabulünde Meclisin
çalışma takvimi, sayısal durumlar ve sair hepsine bakılarak karar verilir. Yani
biz önergeye “hayır” deyince şunu düşünüyorsunuz “evet”se bunu. Bunu doğru bulmuyorum;
bu bir. 
İkincisi
Sayın Başkan, SETA, bahsi geçen kurum, uzun yıllardan beri ülkemizde önemli
çalışmalar yapan bağımsız bir kurum. Bunu burada… 
MAHMUT
TOĞRUL (Gaziantep) – Çok bağımsız, çok! Çok bağımsız!
BÜLENT
TURAN (Çanakkale) – Hocam, sakin. 
MAHMUT
TOĞRUL (Gaziantep) – Çok bağımsız! 
BÜLENT
TURAN (Çanakkale) - “…”(X)
sakin!
GARO
PAYLAN (Diyarbakır) – Gülelim!
BÜLENT
TURAN (Çanakkale) – Arkadaşlar, sizin dediğinizi kabul etmeyen herkes “havuz
medyası”, dediğinizi kabul etmeyen herkes yanlış yapıyor falan. “Andıç”ı biz
biliyoruz, neler çektiğimizi biliyoruz. Fişlemenin ne olduğunun bedelini
ödedik; bunu iyi biliyoruz. 
GARO
PAYLAN (Diyarbakır) – Biz de biliyoruz. 
BÜLENT
TURAN (Çanakkale) – O yüzden diyorum ki Sayın Başkan, bağırarak söylüyorum, net
söylüyorum: Andıça karşıyız, fişlemeye karşıyız. Her kurumun özgür çalışmasına…

(Mikrofon
otomatik cihaz tarafından kapatıldı)
MEHMET
RUŞTU TİRYAKİ (Batman) – Biz de bunu söylüyoruz “Karşı olun.” diyoruz zaten. 
BAŞKAN
– Buyurun. 
BÜLENT
TURAN (Çanakkale) – Her kurumun kendi çalışmasına saygı duyuyoruz.
Siz
konuşmanızı yaparken “merkez medya” diyeceksiniz, “havuz” diyeceksiniz,
“yandaş” diyeceksiniz; ee, bu da bir kategorize etmek, bu da fişlemek ama
istediğiniz söylenmeyince de komple karşı çıkacaksınız. Bunu doğru bulmuyoruz. 
AK
PARTİ Grubu önergelerle ilgili kanaatini hür olarak kullanır ve karar verir.
Biz Meclis takvimi açısından baktığımızda bu çalışmayı doğru bulmuyoruz ama bir
daha söylüyorum: Andıça karşıyız, net; demokratik olmayan her türlü çalışmaya
karşıyız, net; onun dışında, fişlemeye karşıyız; net ama SETA -arkadaşımız izah
etti- açık bilgilerle kamuoyundaki çalışmaları kamuoyuyla tekrar paylaşmış.
Daha önce bize yapılan gibi gizli bilgi yok, saklı bilgi yok. “Adam Twitter’da
yurt dışındaki bir örgütün yandaşı olmuş.” demiş. “Adam Twitter’da buradaki
yabancı medyanın uzantısı olmuş.” demiş, gibi… Bunu kendi bağlamında bir
mesleki çalışma olarak değerlendirmekte fayda var Sayın Başkanım.
BAŞKAN
– Teşekkür ederim.
HAKKI
SARUHAN OLUÇ (İstanbul) – Sayın Başkan, Sayın Başkan…
BAŞKAN
– Cumhuriyet Halk Partisi Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım.
IX.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Tekirdağ Milletvekili İlhami Özcan Aygun ve
arkadaşları tarafından, Çorlu tren kazasındaki ihmallerin ve sorumluların tüm
boyutlarıyla incelenmesi, Anayasa Mahkemesine başvuran acılı ailelerin basın
açıklamasına biber gazıyla, plastik mermiyle müdahale eden emniyet güçlerinin
ve onlara emir verenlerin araştırılması amacıyla 25/6/2019 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin
ön görüşmelerinin, Genel Kurulun 9 Temmuz 2019 Salı günkü birleşiminde
yapılmasına ilişkin önerisi
9/7/2019
Türkiye Büyük Millet Meclisi Başkanlığına
Danışma
Kurulu 9/7/2019 Salı günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Özgür
Özel
 Manisa
 Grup
Başkan Vekili
Öneri:
Tekirdağ
Milletvekili İlhami Özcan Aygun ve arkadaşları tarafından, Çorlu tren
kazasındaki ihmallerin ve sorumluların tüm boyutlarıyla incelenmesi, Anayasa
Mahkemesine başvuran acılı ailelerin basın açıklamasına biber gazlı, plastik
mermiyle müdahale eden emniyet güçlerinin ve onlara emir verenlerin
araştırılması amacıyla 25/6/2019 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin (1002 sıra no.lu)
diğer önergelerin önüne alınarak görüşmelerinin 9/7/2019 Salı günlü birleşimde
yapılması önerilmiştir.
BAŞKAN
– Önerinin gerekçesini açıklamak üzere öneri sahibi Cumhuriyet Halk Partisi
Grubu adına Sayın Aygun.
Buyurun.
(CHP sıralarından alkışlar) 
CHP
GRUBU ADINA İLHAMİ ÖZCAN AYGUN (Tekirdağ) – Sayın Başkan, değerli
milletvekilleri; 8 Temmuz 2018’de Çorlu tren kazasındaki ihmaller, bu
ihmallerin ortaya çıkması için verilen mücadelelerin engellenmesi, sorumluların
yargılanması için mağdur ailelerin adalet arayışının engellenmesi, polisin
orantısız güç uygulaması sebebiyle vermiş olduğum araştırma önergesi hakkında
söz almış bulunuyorum. Yüce heyetinizi ve ekranları başında bizleri izleyen
saygıdeğer yurttaşlarımızı sevgi ve saygıyla selamlıyorum.
Evet,
hatırlanacağı üzere 8 Temmuzda, Uzunköprü-Halkalı demir yolu hattı üzerinde
faaliyette olan trenimizden işte, bu 25 can bize bakıyor ama saat 17.15
sularına geldiği zaman Sarılar mevkisinde facia, cinayet işleniyor. Evet,
cinayet işleniyor. Bu 25 can için adalet arıyoruz. Aileler adalet arıyorlar ama
geldiğimiz noktada bu tren kazasında 25 vatandaşımızla beraber 387 yaralımız
var. Ama bu kaza sonrasında evlatlarını, ailelerini, annelerini, babalarını,
yakınlarını kaybeden acılı ailelere, devlet daha büyük bir acı hissettiriyor.
Tren kazasında evlatlarını yitirmiş, evlatlarının bedenleri tren altında
kalmış, yakınları feci şekilde can vermiş ailelere hiç utanmadan -arsızca bir
cevap- diyorlar ki: “Yaşınız genç, çocuk yapabilirsiniz.” Evet, bunu söyleyen
yetkilileri buradan kınıyorum. Ben böyle bir sözü kabul etmiyorum.
Yine,
bakınız, bu kazadan sorumlu kişiler, ihmali olanlar, bilirkişi raporlarıyla
beraber aklanmışlar. Aileler sorumluların yargılanmasını istediği sürece
aileler hep itilmiş, kakılmışlar ama Devlet Demiryollarının üst yönetimi,
bürokratlar ve siyasiler bu kazanın sorumlusu olduğu hâlde, pişkin pişkin
Meclis sıralarında oturmuşlar ve makamlarında koltuklarına oturmuşlardır. Yerel
mahkemelerde hak ettikleri adaleti bulamadıkları için 12 Haziran 2019’da
Anayasa Mahkemesine giden ailelere, polisler orada işte şöyle sis bombalarıyla,
el bombalarıyla beraber saldırıda bulundular. Ama nerede diyorum ben? İşte,
aileler. Arda Sel’in dedesi torununu kaybetmiş, Arda Sel’in dedesi gelmiş,
adalet arıyor kızıyla beraber ama emniyet güçleri diyor ki: “Vekilleri ayırın,
diğerlerini süpürün.” Ben bu sözü kabul etmiyorum, vekilleri de o zaman süpürün
diyorum. Bunlar mal mı, çöp mü de bunları süpürün diyorsunuz. (CHP sıralarından
alkışlar) Bunu söyleyen güvenlik teşkilatının amirine buradan sesleniyorum, o
gün de seslendim, diyor ki: “Bu bizim jargonumuz.” Ben böyle bir jargonu kabul
etmiyorum. Ben vatandaşım, ben milletvekilliysem ben de vatandaşımla eşit
kategorideyim. “O milletvekillerini ayırın, diğerlerini süpürün.” Bunun emniyet
güçlerinin sözlüğünden çıkarılmasını talep ediyorum Sayın Başkan.
Evet,
o gün dede zehirlendi, hastaneye kaldırıldı, tansiyonu 20’ye çıkmıştı, Allah
korusun, o dedemizi de kaybetseydik, acaba bunun hesabını kimler verecekti?
Yine,
bakınız, değerli arkadaşlar, ondan sonra geldik 3 Temmuzda Çorlu’ya. Mülki
amirimiz dedi ki: “Marjinal gruplar faaliyette bulunduğu için orada güvenlik
tedbirleri artırılmıştı.” Ben şimdi size soruyorum: Oğlunu kaybeden bu kişi
marjinal güç mü? Marjinal mi? Evet, marjinal militan bu mu? Yine, boynunda
boyunluğuyla gelen yaralı kardeşimiz mi marjinal militan? Yine, annesini,
babasını kaybeden İsmail Kartal kardeşimiz mi marjinal militan? Oradaki mahkeme
başkanının emniyet güçlerine talimatıyla onlara kapılar kilitlendi ve müdahil
oldukları hâlde mahkemeye alınmadılar. Ya, ben soruyorum: Yaralıyım ben, davaya
müdahilim, mahkemenin dışarısındayım. Ya, içeri girmek istiyorum, diyorlar ki
“Giremezsin. Mahkeme başkanı emir verdi, kapıyı kilitledi.” Ondan sonra da
evet, marjinal militanın elinde su şişesi var, buna müdahale ediliyor.
Arkadaşlar darp raporu aldılar, emniyet güçleri hakkında, emir verenler
hakkında suç duyurusunda bulundular. Ama o gün mahkeme başkanımız “Ben
mahkemeyi sürdüremeyeceğim.” dedi, çekildiler. Sonra, 2. Ağır Ceza tekrar
mahkemeye geri gönderdi.
Şimdi
arkadaşlar, bunlar mı marjinal militanlar? Utanmıyor muyuz bizler? Bunlar ne
arıyorlar? Hak arıyor, adalet arıyor, hukuk arıyor. Ama biz ne yapıyoruz?
Emniyet güçleriyle bunlara saldırıyoruz.
Evet,
geldiğimiz noktada Arda’nın annesi. Evet, görün arkadaşlar, Arda’nın annesi
baygınlık geçiriyor yapılan uygulamalarda. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Aygun. 
İLHAMİ
ÖZCAN AYGUN (Devamla) – Toparlıyorum Başkanım. 
Sevgili
Devlet Demiryolları Genel Müdürümüz burada, eski Genel Müdürümüz de buradalar.
Bakınız,
bilirkişi… O kadar hızlı bir şekilde bilirkişi oluşturuldu ki Pamukova’yı
paklayan bilirkişi heyeti Çorlu’ya gönderildi. Bunlar kimler? Devlet
Demiryollarıyla ortaklığı olanlar. Devlet Demiryollarında, evet, sinyalizasyon
işleri yapan Savronik firmasının yönetim kurulu başkanı. Yine, ötekisi kim?
İkmal bakım işlerini yapan firmada danışmanlık yapan… Ha, ondan sonra kalkıyor
diyorlar ki: “Ya, ne olur ne olmaz.” Ama bakıyorsunuz, Ankara’da bilirkişi
değişti, tepeden tırnağa herkes sorumlu. İşte, o 4 kişiye bu sorumluluğu
yükleyemezsiniz, en alttakine yükleyemezsiniz. Aileler diyor ki: “Tepeden
aşağıya sorun var.” Çünkü meteorolojiye, doğal afete bu işi yıkamazsınız ama
biz doğal afete bunu yıkıyoruz. 
Bu
bağlamda, gelin, hep beraber bu sese kulak verelim, bu ailelere kulak verelim
diyoruz. Hep birlikte elinizi vicdanınıza koyun. Buradan, Sayın Meclis
Başkanımıza, Tekirdağ Milletvekiline sesleniyorum: O gün buraya getirmiş
olduğumuz araştırma önergesine... 
(Mikrofon
otomatik cihaz tarafından kapatıldı)
İLHAMİ
ÖZCAN AYGUN (Devamla) - Sayın Başkan, toparlıyorum. 
BAŞKAN
– Yok, toplamayın da son cümlenizi alayım.
İLHAMİ
ÖZCAN AYGUN (Devamla) – Sayın Başkan Çorlu’da bir fuar açılışında şu cümleyi
kullandı: “Biz Cumhuriyet Halk Partisinin önergesini reddetmedik, ilerleyen
günlerde biz AKP olarak bunu getireceğiz.” dedi. Vallahi hâlâ bekliyoruz Sayın
Başkanım; Sayın Şentop, hâlâ biz araştırma önergesini bekliyoruz. Gelin, hep
beraber bugün buna birlikte destek olalım, bu araştırma önergesine “evet” deyip
hep birlikte adalete gidelim. 
Teşekkür
ediyorum. (CHP sıralarından alkışlar)
BAŞKAN
– Teşekkür ediyorum. 
İYİ
PARTİ Grubu adına Sayın Kabukcuoğlu… (İYİ PARTİ sıralarından alkışlar)
İYİ
PARTİ GRUBU ADINA ARSLAN KABUKCUOĞLU (Eskişehir) - Sayın Başkan, değerli
milletvekilleri; 8 Temmuz 2018 tarihinde Tekirdağ ili Çorlu ilçesinde aşırı
yağışa dayanamayan menfezin kayması sonucu Kapıkule-İstanbul seferini yapan
yolcu treninin yoldan çıkarak devrilmesiyle meydana gelen kazada 25
vatandaşımız hayatını kaybetti, 340 vatandaşımız da yaralandı. Kazada
sorumluluğu alan üst düzey yönetici bulunamamıştır; sorumluluk, alt düzey
birkaç demir yolu bakım görevlisine yüklenilmeye çalışılmıştır. Kaza sonrası
yapılan incelemelerde kaza sebebi olarak çok vahim sonuçlar ortaya çıkmıştır.
En önemli sebep, demir yolu hatlarında bulunan menfezlerin yüzde 99’unun
mühendislik kurallarına dikkat edilmeden standart dışı yapıldığının tespit
edilmesi olmuştur. Bu ihmali bilen yöneticiler ise eksiklikleri düzeltmek bir
yana, sözde tasarruf etme gerekçesiyle demir yolu altyapısının olmazsa olmazı
olan yol kontrol görevlilerini kaldırmışlardır. Demir yolu altyapısındaki
eksiklikleri tespit edecek uyarı sistemleri de olmayan bu yol kazaya hazır hâle
getirilmiştir. Yine, mahkeme dosyasında gördüğümüz, kazanın olduğu menfezin de
içinde bulunduğu menfezlerin hatalı inşa edildiğine dair kontrol
mühendislerinin raporları vardır. Bu raporlara rağmen bölge yöneticilerinin
“Bir şey olursa sorumluluk benim.” diyerek imza atmaları geldiğimiz durumu
özetlemektedir. Neyse ki Çorlu kazası ders olmuş, günümüzden üç hafta önce aynı
olay yani menfez hatası nedeniyle yüksek hızlı tren Adapazarı Geyve’de son anda
durdurulmuş ve kaza önlenmiştir. Demek ki Türkiye Cumhuriyeti Devlet
Demiryollarının eksiklikleri devam etmektedir.
Değerli
milletvekilleri, Türkiye'de kime sorsanız son on yıla kadar en güvenli ulaşım
aracı olarak görülen trene artık binmeye korkulmaktadır, Türk milleti treni
tercih etmekte tereddüt etmektedir. 13 Aralık 2018’den sonra Türkiye
Cumhuriyeti Devlet Demiryolları Genel Müdürünün görevden alınması olumlu bir
davranıştır ancak üç hafta önce aynı ihmalin tekrar yaşanması yeterince tedbir
alınmadığını göstermektedir. Bu vesileyle kaza inceleme kurullarının tavsiye
niteliğindeki kararlarının artık yaptırımı olan kararlar olarak
değerlendirilmesi gereklidir. Üstüne üstlük böyle bir olayın mahkemesinde
devletin devletliğini gösterip ağırbaşlılıkla adalet dağıtmak yerine güvenlik
görevlilerinin birtakım sert davranışlara girmesi vatandaşlar arasında ayrıca
büyük üzüntü yaratmıştır. 
Yüce
Meclisinizi saygıyla selamlarım. (İYİ PARTİ sıralarından alkışlar)
BAŞKAN
– Halkların Demokratik Partisi Grubu adına Sayın Pekgözegü konuşacak. 
Buyurun.
(HDP sıralarından alkışlar) 
HDP
GRUBU ADINA SERPİL KEMALBAY PEKGÖZEGÜ (İzmir) – Sözlerime başlarken bugün,
Sevgili Selahattin Demirtaş, Avrupa İnsan Hakları Mahkemesinde bir dava
kazandı, kendisini tebrik ediyorum ve bütün siyasi tutsakları buradan
selamlıyorum. 
Değerli
arkadaşlar, “Suç, düzenin aynasıdır.” diye bir söz var ve gerçekten, bu tam da
şu anda içinde bulunduğumuz durumu ifade ediyor. Halkın sağlığına ve yaşamına
karşı işlenen bir suç var burada. Şöyle ki: AKP iktidarı boyunca en az 11 tane
tren kazası olmuş -bunlara kaza demek mümkün değil, bunlar aslında cinayettir-
her bir kazada da yaşamını yitiren insanlar var; 38 kişi, 7 kişi, 8 kişi, 25
kişi. Hatta öyle ki 8 Temmuzda yani bundan bir yıl önce olan kazadan sonra tekrar
bir kaza oluyor, bir facia gerçekleşiyor ve yine, 7 kişi yaşamını yitiriyor. 
Şimdi,
bu tabloya bakarak şunu diyemeyiz: “Bu, kazadır.” Hayır, bu, kaza değil, kader
değil -Oya arkadaşım ifade etti- fıtrat değil. Bu aslında nedir? Bu bir politik
tercihtir arkadaşlar; AKP iktidarının, sermaye düzeni iktidarının politik
tercihidir. Öyle ki bu düzen yani bu suç düzeni şöyledir: Ahbap çavuş
düzenidir, sermaye biriktirmek için bir araya gelmiş ahbap çavuşların
düzenidir; polis, asker düzenidir; biraz önce SETA’da konuşuldu, andıç
düzenidir. Eğer biz bu düzeni sorgulamazsak o zaman hiçbir şeyi de
sorgulayamayız. 
Şimdi,
aileler AYM önünde basın açıklaması yapıyor, karşısında devlet güçlerini
buluyor, polisi buluyor, polis copunu buluyor. Ne diyorlar? Polis diyor ki:
“Şov yapmayın.” Şov yapan, acılı Çorlu aileleri değil arkadaşlar. Şov yapan
sizsiniz; o hızlı trenleri vaktinden önce, bütün donanımını gerçekleştirmeden
açarken siz şov yaptınız. Seçimlere yetişmek için siz şovu yaptınız ve bunun
karşılığında da insanları öldürdünüz. Sonra, yönlendirilmiş bilirkişi
raporlarıyla, taraflı bilirkişilerle cezasızlık politikasını sürdürüyorsunuz.
Bu cezasızlık politikası kabul edilemez. Mahkemelerde de aldığınız tutum aynı
şekilde. Mahkemede de polisleri ailelerin karşısına diziyorsunuz ve sanki orada
bir suç varmış gibi davranıyorsunuz. Suç işleyen sizlersiniz arkadaşlar, siz
her gün halka karşı suç işliyorsunuz. Halka karşı işlediğiniz bu suçun
arkasında yatan, işte sizin bu neoliberal düzeninizdir. Siz TCDD’yi, Türkiye Cumhuriyeti
Devlet Demiryollarını özelleştiriyorsunuz, taşeronlaştırıyorsunuz ve her şeyi
maliyet olarak görüyorsunuz. Her harcamanızı maliyet olarak görürseniz elbette
ki insanlar tren kazalarında yaşamını yitirir ve biz bunlara “kaza” diyemeyiz
“facia” deriz. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen sözlerinizi. 
SERPİL
KEMALBAY PEKGÖZEGÜ (Devamla) – Teşekkürler. 
Aileler
ne istiyor? Aileler adil bir yargılama istiyor. Adalet ve Kalkınma Partisinin
ismi “adaletsizlik partisi” olmuştur, çoktan beri bu böyledir, kurulduğundan
beri böyledir bana sorarsanız. Aileler şunu öğrenmek istiyor: Bilim insanları
ve meslek odalarının görüşleri alınarak mı yapılmıştır bu demir yolları? Demir
yolu hatları ciddi ve bütünlüklü bir tarzda onarılarak yeniden yapılandırılıyor
mu ve burada denetimler düzenli olarak yapılıyor mu? Aileler bunu öğrenmek
istiyorlar ve bu suçu işleyen, özellikle siyasi sorumluların, özellikle
yukarıdaki bürokratların cezalandırılmalarını istiyorlar. Fakat bakıyoruz, bu
suçu işleyenler ödüllendirilmiş; Başbakan olmuş, Meclis Başkanı olmuş. Bu suçu
işleyenler o siyasi kararı verenlerdir; oradaki Devlet Demiryollarında çalışan
4 kişi olamaz yani onların da bir suçu varsa onu da irdeleyelim ama asıl suçlu,
siyasi sorumlu AKP düzenidir, AKP’nin bu andıç düzenidir, yağma, talan
düzenidir, yalan düzenidir. 
Teşekkürler.
(HDP sıralarından alkışlar) 
BAŞKAN
– Önerge üzerinde son konuşma, Adalet ve Kalkınma Partisi Grubu adına Isparta
Milletvekili Sayın Recep Özel’e aittir.
Buyurun.
(AK PARTİ sıralarından alkışlar) 
AK
PARTİ GRUBU ADINA RECEP ÖZEL (Isparta) – Cumhuriyet Halk Partisinin vermiş
olduğu araştırma önergesi üzerinde söz aldım. Hepinizi saygıyla selamlıyorum. 
Şehitlerimiz
var, yakınlarına başsağlığı diliyorum. 
Evet,
bundan bir yıl kadar önce bir trenin raydan çıkması dolayısıyla kaza meydana
geldi. Bunun üzerinden siyaset yapmak, acılar üzerinden siyaset yapmak, acıları
kapatmak için soruşturmaların sabote edildiğini söylemek…
SERPİL
KEMALBAY PEKGÖZEGÜ (İzmir) – Geçin bu ezberlerinizi, geçin. Örtmeyin üstünü,
örtbas etmeyin. 
RECEP
ÖZEL (Devamla) – İnanın ki bunu da AK PARTİ’yle özdeşleştirmeyi kabul etmemiz
mümkün değil. 
SERPİL
KEMALBAY PEKGÖZEGÜ (İzmir) – Kim, sorumlusu kim, çıkarın sorumluları. 
RECEP
ÖZEL (Devamla) - Oradaki acılı ailelerin acısını sonuna kadar da paylaşıyoruz.
DURMUŞ
YILMAZ (Ankara) – Katilleri kim, katilleri?
RECEP
ÖZEL (Devamla) - Soruşturmalar da kime uzanıyorsa uzansın sonuna kadar
gitmelidir diyoruz, altına da imza atıyoruz.
SERPİL
KEMALBAY PEKGÖZEGÜ (İzmir) – Ailelere niye saldırıyorlar?
İLHAMİ
ÖZCAN AYGUN (Tekirdağ) – O zaman gelin araştıralım.
BÜLENT
TURAN (Çanakkale) – Dinleyelim. 
RECEP
ÖZEL (Devamla) - O günkü yetkililerden birisinin “Daha gençsiniz, tekrar çocuk
yapabilirsiniz.” cümlesi eğer varsa onu da reddediyoruz. Onu kim söylemişse
kabul etmemiz mümkün değil.
BÜLENT
TURAN (Çanakkale) – Kınıyoruz, kınıyoruz.
RECEP
ÖZEL (Devamla) – Kınıyoruz, sizinle bu konuda aynı düşüncedeyiz.
FATMA
KURTULAN (Mersin) – Önergeyi kabul edelim. 
İLHAMİ
ÖZCAN AYGUN (Tekirdağ) – O zaman gelin araştıralım.
RECEP
ÖZEL (Devamla) – Bununla ilgili olarak soruşturmada kimi “Bürokratlar…” kimi “4
işçiye indirgendi.” gibi bir söylem içerisinde. Yargı içerisinde takipsizlik
kararına kimlerin nezdinde itiraz edileceği belli, aileler bu prosedürü sonuna
kadar götürmeli. Eğer arada soruşturmaları engelleyen bir makam varsa…
SERPİL
KEMALBAY PEKGÖZEGÜ (İzmir) – Var.
RECEP
ÖZEL (Devamla) - …kişi varsa, kuruluş varsa AK PARTİ olarak da bunun
arkasından, peşinden gideceğiz diye söz veriyoruz.
SERPİL
KEMALBAY PEKGÖZEGÜ (İzmir) – Sizsiniz, siz tabii, siz engelliyorsunuz, siz
engelliyorsunuz.
BÜLENT
TURAN (Çanakkale) – Sayın Vekil, dinleyelim hatip konuşurken.
RECEP
ÖZEL (Devamla) – Acılar üzerinden kimse lütfen burada gelip AK PARTİ’yi sorumlu
tutmaya, bizleri sorumlu tutmaya…
SERPİL
KEMALBAY PEKGÖZEGÜ (İzmir) – 11 acı var burada, 11.
RECEP
ÖZEL (Devamla) – Orada bir bürokratın yanlışı varsa, oradaki kişiler
sorumluluğunu yerine getirmiyorsa sonuna kadar üstüne gidilsin.
Evet,
bu aileler Anayasa Mahkemesine bireysel müracaat için gittiklerinde bir basın
açıklaması yapmak istemişler ve orada engellenmişler. Oradaki acılı ailelerin
acısını paylaşarak keşke bu imkânlar onlara sağlanabilseydi, keşke polisimiz
bunlara o imkânı sağlayabilseydi, hoşgörülü davranabilseydi.
SERPİL
KEMALBAY PEKGÖZEGÜ (İzmir) – Bırakın ağlamayı, bırakın.
RECEP
ÖZEL (Devamla) – Oradaki görüntülerden hiçbirimiz memnun değiliz.
SERPİL
KEMALBAY PEKGÖZEGÜ (İzmir) – Timsah gözyaşları bunlar, timsah gözyaşları. 
RECEP
ÖZEL (Devamla) – Onların gaz bombalarına maruz bırakılmasını, onlara plastik
mermi sıkılmasını biz de reddediyoruz.
BÜLENT
TURAN (Çanakkale) – Yok öyle bir şey Sayın Özel, yok. 
RECEP
ÖZEL (Devamla) - Ama Türkiye bir hukuk devleti, hak ararken de bir yasal
çerçeve içerisinde aranması gerektiğini de hepimiz biliyoruz. Eğer yasal
çerçeve içerisinde hak aramanın dışına çıkarsak Türkiye bir kaos olur. Yasal
çerçeve içerisinde aranan bütün hakların aranmasının önünde kim engel oluyorsa
biliniz ki AK PARTİ Grubu olarak bunun karşısındayız diyoruz.
Tekrar,
ölenlere rahmet diliyoruz. Ülkemiz bu tür kazaları bir daha yaşamasın.
Yargılanması gerekenleri yargı önüne çıkarması gerekenler de kimse göreve davet
ediyorum.
Hepinize
saygılar sunuyorum efendim. (AK PARTİ sıralarından alkışlar)
ÖZGÜR
ÖZEL (Manisa) – Sayın Başkanım…
BAŞKAN
– Buyurun Sayın Özgür Özel.
ÖZGÜR
ÖZEL (Manisa) – Sayın hatip konuşması sırasında hem önergeyi veren parti
grubumuza hem de önerge üzerinde konuşma yapan kendisinden önceki hatiplere
acılar üzerinden siyaset yapmak, acıyı istismar etmek gibi çok ağır bir
suçlamada bulundu. 
ABDULLAH
GÜLER (İstanbul) – “Yapmamak lazım.” dedi aslında. 
ÖZGÜR
ÖZEL (Manisa) - Buna İç Tüzük 69’a göre partimizin kurumsal kimliği adına cevap
vermek istiyoruz. 
BAŞKAN
– Suçlamadı da “Böyle yapmamak lazım.” dedi. 
ÖZGÜR
ÖZEL (Manisa) – “Yaptınız.” dedi. 
BAŞKAN
– Öyle mi? Peki 
ÖZGÜR
ÖZEL (Manisa) – Sayın Başkan, Milletvekilimiz İlhami Özcan Aygun konuşacak. 
BAŞKAN
– Buyurun. (CHP sıralarından alkışlar) 
BÜLENT
TURAN (Çanakkale) – Yapmayın Sayın Başkan. 
Hiç
konuşmayalım o zaman Sayın Başkan. Bunu söylemeyeceksek konuşmayalım o zaman.
V.- SATAŞMALARA İLİŞKİN KONUŞMALAR (Devam)
6.- Tekirdağ Milletvekili İlhami Özcan Aygun’un, Isparta Milletvekili
Recep Özel’in CHP grup önerisi üzerinde AK PARTİ Grubu adına yaptığı konuşması
sırasında CHP Grubuna ve şahsına sataşması nedeniyle konuşması
İLHAMİ
ÖZCAN AYGUN (Tekirdağ) – Teşekkür ediyorum Değerli Başkanım. 
Ben
hiçbir şey katmıyorum, sadece bilirkişi raporunu okuyacağım. Bakın, bilirkişi
raporu ne diyor: “Devlet Demiryolları ve Meteoroloji Genel Müdürlüğü arasında
koordinasyon olmadığı, meteorolojik değerlendirme yapacak uzman personel ve
idari birimin kurulmadığı, Devlet Demiryollarındaki dönüşümün tamamlanamadığı,
kaliteli teknik personel sayısının yetersiz olduğu, yeni gelişen hat izleme ve
demir yolu yapım teknolojilerinin mevcut eski hatlarda etkin şekilde
kullanılmadığı, menfez kontrol ve bakımlarında herhangi bir meteorolojik ve
jeolojik verinin değerlendirilemediği, taşkın sularının izlediği yolların
değerlendirilemediği, yapılan rutin kontrol ve muayenelerin gözle yapıldığı,
yağış istatistiklerinin tutulmadığı, menfez temizliği ve ıslah yapılmadığı
gözlenmiştir.” Kim diyor, bilirkişi diyor. 
Arkadaşlar,
ben kimsenin üzerinden siyaset yapmıyorum ama siyaseti yapanlar sizlersiniz. 25
tane el üzerinizde sizlerin. 
Bakınız,
İstanbul Büyükşehir Belediyesi önünde açıklama yapan işçilere bir saldırı var
mıydı? Ama dedesi, annesi, babası gelmiş o gün. Sizlere soruyorum: Sizin de
evlatlarınız olabilirdi, sizin de anneniz, babanız olabilirdi. Suç mu o trene
binmek? Az önceki İYİ PARTİ önergesinde AKP’li hatip dedi ki: “En güvenilir
ulaşım aracı.” Evet, en güvenilir ulaşım aracıydı. O Arda Sel merakından o
trene binmişti ama merakından bindiği o tren onun tabutu oldu. 
Biz,
acılar üzerinden siyaset yapmıyoruz ama gelin, hep beraber bu acıyı
hafifletelim diyoruz. O ailelere sıkılan gaz bombalarına, atılan coblara hep
beraber göğsümüzü siper edelim ve acılarını hafifletelim. Adalet istiyorlar,
başka bir şey istemiyorlar arkadaşlar sizden, hukuk istiyorlar. Onun için,
acıları üzerinden siyaset yapmıyoruz, o sözü, o hatibe iade ediyorum ve kabul
etmiyorum. Ve yüce Meclise diyoruz ki: Gelin, bu araştırma önergesine destek
olun, kimler hata yaptıysa çözüm bulalım.
(Mikrofon
otomatik cihaz tarafından kapatıldı) 
İLHAMİ
ÖZCAN AYGUN (Devamla) – Teşekkürler.
BAŞKAN
– Teşekkür ederim.
IX.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Tekirdağ Milletvekili İlhami Özcan Aygun ve
arkadaşları tarafından, Çorlu tren kazasındaki ihmallerin ve sorumluların tüm
boyutlarıyla incelenmesi, Anayasa Mahkemesine başvuran acılı ailelerin basın
açıklamasına biber gazıyla, plastik mermiyle müdahale eden emniyet güçlerinin
ve onlara emir verenlerin araştırılması amacıyla 25/6/2019 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin
ön görüşmelerinin, Genel Kurulun 9 Temmuz 2019 Salı günkü birleşiminde
yapılmasına ilişkin önerisi (Devam)
BAŞKAN
- Grup önerisini oylarınıza sunuyorum: Kabul edenler... Kabul etmeyenler...
Kabul edilmemiştir.
Adalet
ve Kalkınma Partisi Grubunun İç Tüzük'ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım:
4.- AK PARTİ Grubunun, Genel Kurulun çalışma gün ve saatleri ile
gündemin “Kanun Teklifleri ile Komisyonlardan Gelen Diğer İşler” kısmının
sıralamasının yeniden düzenlenmesine; Genel Kurulun, 11 Temmuz 2019 Perşembe
günkü birleşiminde gündemin “Seçim” kısmında 15/2/2011 tarihli ve 6112 sayılı
Radyo ve Televizyonların Kuruluş ve Yayın Hizmetleri Hakkında Kanun’un 35’inci
maddesine göre RTÜK’te boşalacak 3 üyenin seçiminin yapılmasına ve 94 sıra
sayılı kanun tekliflerinin İç Tüzük’ün 91’inci maddesine göre temel kanun
olarak bölümler hâlinde görüşülmesine ilişkin önerisi
9/7/2019
Türkiye Büyük Millet Meclisi Başkanlığına
Danışma
Kurulu 9/7/2019 Salı günü (bugün) toplanamadığından, İç Tüzük'ün 19’uncu
maddesi gereğince, grubumuzun aşağıdaki önerisinin Genel Kurulun onayına
sunulmasını arz ederim.
 Mehmet
Muş
 İstanbul
 AK
PARTİ Grup Başkan Vekili 
Öneri:
94,
93, 52 ve 36 sıra sayılı Kanun Tekliflerinin gündemin “Kanun Teklifleri ile
Komisyonlardan Gelen Diğer İşler” kısmının sırasıyla 1'inci, 2'nci, 3'üncü ve
4'üncü sıralarına alınması ve diğer işlerin sırasının buna göre teselsül
ettirilmesi,
Genel
Kurulun,
9
Temmuz 2019 Salı günkü (bugün) birleşiminde 94 sıra sayılı Kanun Teklifi’nin
birinci bölüm görüşmelerinin tamamlanmasına kadar,
10
Temmuz 2019 Çarşamba günkü birleşiminde 94 sıra sayılı Kanun Teklifi’nin
görüşmelerinin tamamlanmasına kadar,
11
Temmuz 2019 Perşembe günkü birleşiminde gündemin "Seçim” kısmında
15/2/2011 tarihli ve 6112 sayılı Radyo ve Televizyonların Kuruluş ve Yayın
Hizmetleri Hakkında Kanun’un 35'inci maddesine göre RTÜK'te boşalacak 3 üyenin
seçiminin yapılmasını müteakip, "Kanun Teklifleri ile Komisyonlardan Gelen
Diğer İşler” kısmında yer alan 36 sıra sayılı Kanun Teklifi’ne kadar olan
işlerin görüşmelerinin tamamlanmasına kadar,
12
Temmuz 2019 Cuma günkü birleşiminde 33 sıra sayılı Kanun Teklifi’ne kadar olan
işlerin görüşmelerinin tamamlanmasına kadar çalışmalarını sürdürmesi,
94
sıra sayılı Kanun Teklifi’nin İç Tüzük'ün 91’inci maddesine göre temel kanun
olarak görüşülmesi ve bölümlerinin ekteki cetveldeki şekliyle olması
önerilmiştir.



94 Sıra Sayılı Konya Milletvekili Ziya Altunyaldız ve
  Adalet ve Kalkınma Partisi Grup Başkanvekili İstanbul Milletvekili Mehmet Muş
  ile 50 Milletvekilinin Türkiye Turizm Tanıtım ve Geliştirme Ajansı Hakkında Kanun
  Teklifi (2/1988)




Bölümler


Bölüm Maddeleri


Bölümdeki Madde Sayısı




1.Bölüm


1 ila 6’ncı maddelerden 


6




2.
    Bölüm


7 ila 11’inci maddeler (Geçici Madde 1 ve Geçici
    Madde 2 dâhil) 


7













Toplam
    Madde Sayısı


13







BAŞKAN
– Önerinin gerekçesini açıklamak üzere, öneri sahibi Adalet ve Kalkınma Partisi
Grubu adına Sayın Dalkılıç.
Buyurun.
(AK PARTİ sıralarından alkışlar)
AK
PARTİ GRUBU ADINA HALİS DALKILIÇ (İstanbul) – Sayın Başkan ve değerli
milletvekilleri; ben de yüce Meclisi saygıyla selamlıyorum.
Tabii,
grup önerileri çok yoğun bir şekilde tartışıldı, vakit de hayli ilerledi,
gündemimize geçmek istiyoruz, bir an önce turizmle ilgili kanun teklifine
başlamak istiyoruz. Eğer muhalefetteki partiler de buna destek verirlerse
gecikmeden bir an önce gündemimize başlayalım, inşallah turizmle ilgili kanun
teklifimizi görüşelim ve daha sonra, perşembe günü de RTÜK seçimlerimiz var,
gündemimize devam edelim. İnşallah, vaktinde Meclisimizi çalıştıralım ve
milletimizin beklediği, turizm acentelerinin, turizm çevrelerinin beklediği
kanunu bir an önce çıkaralım.
Ben
yüce Meclisi saygıyla selamlıyorum. 
Zaten
gereken açıklamaları grup önerimizde kâtip üyemiz okudu. 
Sağ
olun. (AK PARTİ sıralarından alkışlar)
BAŞKAN
– Teşekkür ediyorum.
Evet,
Cumhuriyet Halk Partisi Grubu adına Sayın Özel. 
Buyurun.
(CHP sıralarından alkışlar)
CHP
GRUBU ADINA ÖZGÜR ÖZEL (Manisa) – Sayın Başkan, değerli milletvekilleri; Adalet
ve Kalkınma Partisi, Meclisin buradan sonra nasıl çalışacağını ve nasıl tatile
gireceğini planlamış. Türkiye'de belki bunu müjde olarak görenler vardır ama
bundan büyük hüzün duyanlar da var. 
Nereye
gidiyorsunuz arkadaşlar? Nereye gidiyorsunuz? Geçen sene, 24 Haziran
seçimlerinden önce affı ortaya atıp, cezaevlerinde yatan kişilerin, onların
yakınlarının duygularını istismar edip, daha sonra bu konuda hiçbir şey
yapmayanlar nereye gidiyorsunuz? (CHP sıralarından alkışlar)
“Yargı
reformu” diye, İstanbul seçimlerinden önce şaşaalı salonlarda yargı
mensuplarını da karşınıza alıp, Meclisin yapacağı bir işi yürütmenin işiymiş
gibi ele alıp müjdeler verenler, avuçları patlarcasına yargı reformunu
alkışlayanlar nereye gidiyorsunuz? Gazeteciler hapisteyken, milletvekilleri
hapisteyken, partilerin başkanları, eş genel başkanları görevlerinden dolayı
hapisteyken nereye gidiyorsunuz? 3600 ek göstergeyi polise, infaz koruma
memuruna kaçıncı kere söz veriyorsunuz da yapmadan nereye gidiyorsunuz? Geçen
sene ilk yüz günde yapacaktınız. “Unuttuk, ikinci yüz günde yapacağız.” “31
Marttan sonra yapacağız.” “23 Haziran…” Nereye gidiyorsunuz? O polisler sizin
yüzünüzden İstanbul’da, sandık başında, milletvekillerimizle birlikte on yedi
gün kaskın üzerinde uyudular. Onların ek göstergesini vermeden nereye
gidiyorsunuz? Çiftçinin mazotu... “Yarısı sizden, yarısı bizden…” “Prompter”dan
okuyordu beyefendi. Vermeden nereye gidiyorsunuz? Ne tatili? 
BÜLENT
TURAN (Çanakkale) – Buradayız, nereye gidiyoruz ya? 
ÖZGÜR
ÖZEL (Devamla) – Tatili hak edecek hangi kanunları yaptık da gidiyoruz? Nereye
gidiyorsunuz? (AK PARTİ sıralarından gürültüler; CHP sıralarından “Dinle,
dinle” sesleri) 
RECEP
ÖZEL (Isparta) – Grup önerisinde tatil diye bir şey yok ki. 
ÖZGÜR
ÖZEL (Devamla) – Bakın, af diye beklentiye soktuklarınız, ceza indirimi diye
umudu olanlar, bugün partilerin genel başkanlarının önüne kendilerini attılar
ağlayarak “Kandırıldık, aldatıldık, istismar edildik, bize sahip çıkın.” diye.
Bizim af taahhüdümüz yok ama macun çıktı tüpten, geri girmiyor. Toplumsal
mutabakat olan bir ceza indirimi, mağdurun da rencide olmayacağı, rıza
göstereceği toplumsal bir mutabakatın aranması, bulunması gerekiyor. Tutuklu
gazeteci ayıbından, tutuklu siyasetçi ayıbından bu ülkenin kurtulması gerek.
Bunları söz verip, söz verip, söz verip ondan sonra “Gelecek haftaya perşembeye
kadar bunlar, ondan sonra bize müsaade…” Size müsaade yok. Millet sizi bunları
yapmadan gidin diye görevlendirmedi. 
Saygılar
sunuyorum Sayın Başkan. (CHP sıralarından “Bravo” sesleri, alkışlar) 
BAŞKAN
– Evet, grup önerisini oylarınıza sunuyorum: Kabul edenler… 
HALİS
DALKILIÇ (İstanbul) – Sayın Başkanım…
ÖZGÜR
ÖZEL (Manisa) – Sayın Başkan… 
BAŞKAN
– Etmeyenler…
HALİS
DALKILIÇ (İstanbul) – Sayın Başkanım…
ÖZGÜR
ÖZEL (Manisa) – Sayın Başkan… 
BAŞKAN
– Efendim? 
ÖZGÜR
ÖZEL (Manisa) – Sayın Başkan, bakın, sürekli bu konuyu tartışmayalım. Biraz
önce de söyledim, yoklama istedik biz. 
BÜLENT
TURAN (Çanakkale) – Daha yeni indi kürsüden Sayın Başkan, bir dakika oldu. 
ÖZGÜR
ÖZEL (Manisa) – Hayır, kürsüde konuşmacıyım… 
BÜLENT
TURAN (Çanakkale) – İndi kürsüden, bir daha mı konuşacak? 
ÖZGÜR
ÖZEL (Manisa) – …daha “Teşekkür ederim.” dediğimde oya sunmak demek, bu
yoklama… 
RECEP
ÖZEL (Isparta) – Hayır, hayır, şuradaydın. 
ÖZGÜR
ÖZEL (Manisa) – E, git, ize bak. 
RECEP
ÖZEL (Isparta) – Tam şuradaydın.
ÖZGÜR
ÖZEL (Manisa) – Tenis gibi şey yapalım. Geliyor ya, kartal gözü bakıyor,
neredeydi diye.
BAŞKAN
– Tamam, bundan sonra sizin gözünüzün içine bakacağım İç Tüzük 37’de.
ÖZGÜR
ÖZEL (Manisa) – Sayın Başkan, bakın, İç Tüzük 37’de de isteriz, başka yerde de
isteriz ama bir gerçek var, ben kürsüde “Teşekkür ederim.” derken siz oylamaya
geçerseniz burada bir iyi niyet olmaz.
BAŞKAN
– Sayın Özgür Özel, ben sizin deneyiminize ve tecrübenize güveniyorum. Yani siz
son derece deneyimli, saygıdeğer ve her zaman zamanında hareket eden bir grup
başkan vekilisiniz.
BÜLENT
TURAN (Çanakkale) - Meclis çalışsın Başkanım.
ÖZGÜR
ÖZEL (Manisa) – Bakın, Sayın Başkan, siz benim deneyimime güveniyorsunuz ya,
ben de sizin vicdanınıza güveniyorum.
BAŞKAN
– Teşekkür ederim.
ÖZGÜR
ÖZEL (Manisa) – İkimizin de yanılmadığını ispat edebilmemiz için bu…
BAŞKAN
– Edelim.
ÖZGÜR
ÖZEL (Manisa) – Çok rica ediyorum, yoklama taleplerinde bunu yaptırmamak üzere
bir tutum içinde olmayın lütfen.
Teşekkür
ederim.
BAŞKAN
– Size dönüp bakacağım bundan sonra. Tamam, size dönüp bakacağım.
MURAT
EMİR (Ankara) – Özgür Özel’e bakmanız gerekmiyor.
MUHAMMED
LEVENT BÜLBÜL (Sakarya) – Sayın Başkan…
HALİS
DALKILIÇ (İstanbul) – Sayın Başkan…
BAŞKAN
– Müsaade eder misiniz arkadaşlar.
Grup
önerisi kabul edilmiştir.
ÖZGÜR
ÖZEL (Manisa) – Oylamayı yapmadınız ama değil mi? Yaptı mı şimdi?
BÜLENT
TURAN (Çanakkale) – Yaptı, yaptı.
ÖZGÜR
ÖZEL (Manisa) – Hayır, tamamlandı mı oylama işlemi?
BÜLENT
TURAN (Çanakkale) – Yaptı Özgür Bey.
ÖZGÜR
ÖZEL (Manisa) – Tamamlandıysa tamam.
BAŞKAN
- Sayın Bülbül, söz talebiniz var galiba.
Sayın
Bülbül, buyurun.
VI.- AÇIKLAMALAR (Devam)
55.- Sakarya Milletvekili Muhammed Levent Bülbül’ün, Manisa Milletvekili
Özgür Özel’in AK PARTİ grup önerisi üzerinde CHP Grubu adına yaptığı
konuşmasındaki bazı ifadelerine ilişkin açıklaması
MUHAMMED
LEVENT BÜLBÜL (Sakarya) – Sayın Başkanım, sayın grup başkan vekili kürsüden “Af
veya şartlı ceza indirimi meselesini çıkarttınız, mahkûm yakınlarının,
mahkûmların duygularını istismar ettiniz.” gibi bir açıklamada bulundu. Şartlı
ceza indirimi noktasında kanun teklifi vermiş olan Milliyetçi Hareket
Partisinin, mahkûmların veya mahkûm yakınlarının duygularıyla oynamak veya
onların duygularını istismar etmek gibi bir gayesi asla olmamıştır. Bu zamana
kadar şartlı ceza indirimiyle alakalı olarak bunun neden gündeme geldiğini,
nasıl bir ihtiyaç olduğunu defaatle dile getirmiş olmamıza rağmen bu konuda
hâlâ bu şekilde ifadeler kullanılmasını açıkçası yadırgıyoruz ve kabul
etmiyoruz. Milliyetçi Hareket Partisi son derece gerçekçi nedenlerle böyle bir
talepte bulunmuştur ve imkânları ölçüsünde şartlı ceza indiriminin yasalaşması
için, kanun olarak Meclisimizden geçmesi için çok samimi çalışmalar
yapmaktadır…
(Mikrofon
otomatik cihaz tarafından kapatıldı) 
BAŞKAN
– Buyurun Sayın Bülbül.
MUHAMMED
LEVENT BÜLBÜL (Sakarya) - …ve şu anda bu noktada beklenti içerisinde olan bütün
mahkûm yakınlarıyla bire bir ilgilenmektedir, onların dertlerini, sıkıntılarını
dinlemekte ve bu konuda bir uzlaşma temin etmek için çalışmaktadır. Bir yıldan
beri bu mücadeleyi biz verirken kalkıp da şimdi bir konuşmayla, bir kürsü
konuşmasıyla bu işlerde kahraman olmaya çalışmayı da asla ve asla kabul
etmiyorum. (MHP ve AK PARTİ sıralarından alkışlar) Bu konuyla alakalı olarak
Milliyetçi Hareket Partisi sonuna kadar mücadelesini verecek ve inşallah, bu
Meclisten bir uzlaşma temin edilerek...
TURAN
AYDOĞAN (İstanbul) – Meclise getirin, Meclise.
MUHAMMED
LEVENT BÜLBÜL (Sakarya) – Meclise getirmek çözüm olsa 37’ye göre
getirdiklerinizin akıbetinden bir netice alırsınız. Yaptığınız iş
reddettirmekten ibaret.
TURAN
AYDOĞAN (İstanbul) – Komisyona getiremediniz. 
MUHAMMED
LEVENT BÜLBÜL (Sakarya) – Burada gerçeklik ortadayken Adalet ve Kalkınma
Partisinin de içerisinde yer alacağı bir uzlaşma temin edilmeden bunun
uygulanma imkânının olmayacağını biliyor olmanıza rağmen...
TURAN
AYDOĞAN (İstanbul) – Komisyona getirsinler, uzlaşalım. 
MUHAMMED
LEVENT BÜLBÜL (Sakarya) – ...sadece millete poz vermek için buralardan bu
şekilde konuşmayı kınıyorum. (MHP sıralarından alkışlar) 
BAŞKAN
– Teşekkür ederim. 
MUHAMMED
LEVENT BÜLBÜL (Sakarya) – Bırakın milletin duygularıyla oynamayı, bir senedir
bizim omzumuzda bu iş. Milleti dinliyoruz biz, bırakın bu işleri. 
ÖZGÜR
ÖZEL (Manisa) – Sayın Başkan...
BAŞKAN
– Sayın Özel, gözünüzün içine bakıyorum ama bir dakika. 
HALİS
DALKILIÇ (İstanbul) – Sayın Başkan...
BAŞKAN
– Sayın Dalkılıç, neyle ilgili söz talebiniz? 
HALİS
DALKILIÇ (İstanbul) – Sayın Başkanım, grup önerimizle ilgili. Biz grup
önerimizin içeriğini anlattık ancak çarpıtarak, grup önerimizde hiç geçmeyen
şeyleri anlatarak bizim grubumuza sataşmada bulundu.
BAŞKAN
– Yok, yok, bir sataşma yok Sayın Dalkılıç.
HALİS
DALKILIÇ (İstanbul) – O zaman yerimden açıklama yapayım. 
BAŞKAN
– Bir sataşma söz konusu değil Sayın Dalkılıç.
HALİS
DALKILIÇ (İstanbul) – Açıklama yapayım. Yani bizim tatile gitmek gibi bir
arzumuz var gibi, sürekli bunlardan bahsetti Başkanım, yerimden söz verin,
açıklama yapayım. 
ÖZGÜR
ÖZEL (Manisa) – Onu grup yöneticiniz cevaplar ağabeyciğim, siz değil. 
BAŞKAN
– Efendim, sizin arzunuz olmayabilir Sayın Dalkılıç. 
Bir
iki dakika müsaade edin de önce ben sayın grup başkan vekiline söz vereyim,
sonra size söz vereceğim. 
Buyurun
Sayın Özel. 
56.- Manisa Milletvekili Özgür Özel’in, Sakarya Milletvekili Muhammed
Levent Bülbül’ün yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan.
Bir
grup başkan vekili mikrofonu önüne aldığında aklında Anayasa, elinde İç Tüzük,
sözün terazisinde de vicdan olacak. 
MUHAMMED
LEVENT BÜLBÜL (Sakarya) – Bana mı söylüyorsun bunu?
ÖZGÜR
ÖZEL (Manisa) - Hepimiz biliyoruz, af önerisi verdiğinizde, kanun teklifini
getirdiğinizde komisyonunun olağanüstü toplantıya çağrılması ya da olağan
toplantı gündemine alınması için bir başvurunuz yok.
MUHAMMED
LEVENT BÜLBÜL (Sakarya) – Şimdi açıkladığım şeyin tersine cevap veriyorsunuz. 
ÖZGÜR
ÖZEL (Manisa) – İkincisi, bütün Türkiye şunu biliyor: Ben ittifak ortağı
olacağım, büyük ortağın başı sayemde Türkiye’yi yönetecek, bir tane bakanlık
almadan görülmedik desteği vereceğim, her şeyi yapacağım ama seçmene af sözü
vereceğim, sözümü tutmak için ittifak ortağımı komisyon toplantısına kadar
getirtemeyeceğim. 
(Mikrofon
otomatik cihaz tarafından kapatıldı) 
BAŞKAN
– Buyurun.
ZÜLFÜ
DEMİRBAĞ (Elâzığ) – Senin başka bir işin yok mu ya!
ÖZGÜR
ÖZEL (Manisa) - Böyle bir iş varsa ya milleti kandırıyorsunuz ya size gönül
vermiş partililerinizi, size oy vermiş insanları kandırıyorsunuz… (MHP
sıralarından gürültüler)
MUHARREM
VARLI (Adana) – Sana ne! Sana ne!
RAFET
ZEYBEK (Antalya) – Dinle! Dinle!
MUHARREM
VARLI (Adana) – Dinlemezsem ne olacak?
ÖZGÜR
ÖZEL (Manisa) – …ya hepimizi birden kolayca yani iktidar ortağınız gibi,
ittifak ortağınız gibi, iktidarına kayıtsız şartsız destek verdiğiniz ittifak
ortağınız gibi kolayca kandırılabilecek kişiler sanıyorsunuz. 
Çok
net söylüyoruz: 24 Haziranda size oy veren mahkûm yakınları kendilerini açıkça
aldatılmış, kandırılmış ve istismar edilmiş hissediyorlar. Yazıklar olsun! (CHP
sıralarından alkışlar)
MUHAMMED
LEVENT BÜLBÜL (Sakarya) – Efendim, kürsüden cevap vermek istiyorum.
BAŞKAN
– Sayın Bülbül, buyurun lütfen.
V.- SATAŞMALARA İLİŞKİN KONUŞMALAR (Devam)
7.- Sakarya Milletvekili Muhammed Levent Bülbül’ün, Manisa Milletvekili
Özgür Özel’in yaptığı açıklamasında Milliyetçi Hareket Partisine sataşması
nedeniyle konuşması
MUHAMMED
LEVENT BÜLBÜL (Sakarya) – Sayın Başkan, değerli milletvekilleri; Sayın Özgür
Özel’e şunu hatırlatmak isterim: Milliyetçi Hareket Partisini tanımakta çok
güçlük çektiğinin farkındayız ama inşallah, bir gün olur tanırsınız, bir gün
olur anlarsınız. Bu sizin için çok büyük bir kazanç olur. 
Milliyetçi
Hareket Partisi bu manada tekliflerin hiçbirini memleketimizden, milletimizden
oy devşirmek, bu konuda mağduriyet yaşayan insanların oyunu almak maksadıyla
yapmaz. Eğer Milliyetçi Hareket Partisinin siyaset anlayışına bakarsanız, sizin
o çıldırdığınız zamanlar var ya “Patron çıldırdı, dükkân kapanıyor. Bunlar
nasıl olur? Şöyle olur, böyle olur…” İşte bunlara rağmen oluyor. Allah’a
hamdolsun ki Milliyetçi Hareket Partisinin ortaya koymuş olduğu siyaset
anlayışı, sizlerin bu şekilde karalamasına rağmen, milletimizden bir karşılık
buluyor. 
Burada,
mahkûm yakınlarının hepsini toplasanız bunun oy olarak karşılığı ne olabilir?
Milliyetçi Hareket Partisini bu konuda oy avcılığı noktasında değerlendirmek
büyük bir hezeyandır, bühtandır. Milliyetçi Hareket Partisi, Türkiye'nin
şartları içerisinde bunun gerekli olduğunu ifade etmiş ve kapsamını da
çizmiştir. Fakat her meselede olduğumuz gibi, Türkiye’de 15 Temmuz sonrası
yaşanan bütün hadiselerde dile getirdiğimiz gibi -bu tür yasal düzenlemelerin
Milliyetçi Hareket Partisinin çoğunluğu olması hâlinde- Milliyetçi Hareket
Partisinin taahhüdünün arkasında olduğunu… Ancak buna rağmen, mevcut 49
milletvekilimizle de bu meselenin halli için samimi çabalar içerisinde
olacağımızı fakat Mecliste birinci parti durumunda olan ve 290 milletvekiline
sahip olan, yürütmeyi de şu an temsil eden Adalet ve Kalkınma Partisinin
içerisine dâhil olmadığı, olmayacağı bir düzenlemenin ve o anlamda, aramızda
görüş ayrılığı olan meselelerin halli noktasında bu uzlaşmayı bekliyor olmak o
insanlara, o işlerden medet uman insanların yakınlarına…
(Mikrofon
otomatik cihaz tarafından kapatıldı)
MUHAMMED
LEVENT BÜLBÜL (Devamla) – Mikrofonu açar mısınız efendim.
BAŞKAN
– Siz devam edin ama süreniz doldu. Bu 69’dan…
MUHAMMED
LEVENT BÜLBÜL (Devamla) – Bağlıyorum efendim.
BAŞKAN
– Evet, son cümlenizi alayım.
Buyurun.
MUHAMMED
LEVENT BÜLBÜL (Devamla) – Bu insanlara, 3600’den bekleyenlere, EYT’den
bekleyenlere hepsi için samimi çaba sarf etmek demektir. Asıl sizin çabalarınız
sahtedir. Siz Mecliste gündeme gelsin diye yapıyorsunuz bunları, gelsin de
reddedilsin diye yapıyorsunuz bunları. (MHP ve AK PARTİ sıralarından alkışlar)
MURAT
EMİR (Ankara) – Reddetmeyin o zaman!
MUHAMMED
LEVENT BÜLBÜL (Devamla) – Sayın Kılıçdaroğlu’na saldırı için burada araştırma
önergesi verdiniz. O araştırma önergesinde kaç kişi olduğunuzun cevabını verin
önce. (MHP ve AK PARTİ sıralarından alkışlar)
TURAN
AYDOĞAN (İstanbul) – Araştırma açacak yüreğiniz var mı? Altından siz
çıkarsınız.
MUHAMMED
LEVENT BÜLBÜL (Devamla) – “Sayın Genel Başkanımıza saldırı var.” dediniz, 46
kişiydiniz. Bir partinin namusudur bu. 46 kişiyle…
TURAN
AYDOĞAN (İstanbul) – Altından siz çıkarsınız.
MUHAMMED
LEVENT BÜLBÜL (Devamla) – 140 kişilik grup kendi genel başkanına sahip
çıkmadığı o ahvalde kalkıp da burada, Mecliste sahte birtakım şeyleri gündeme
getirip de bize sahte kahramanlık yapmayın.
Saygılar
sunarım. (MHP ve AK PARTİ sıralarından alkışlar)
BAŞKAN
– Teşekkür ediyorum Sayın Bülbül.
MUHAMMED
LEVENT BÜLBÜL (Sakarya) – Verin yanıtı, 46 kişiydiniz. 100 kişi neredeydiniz?
Kendi genel başkanınıza sahip çıkmadınız, bizden sahip çıkmamızı bekliyorsunuz.
ÖMER
FETHİ GÜRER (Niğde) – Biz çıkarız, siz merak etmeyin.
BÜLENT
TURAN (Çanakkale) – Sayın Başkan…
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, sırayla, sırayla…
Buyurun.
BÜLENT
TURAN (Çanakkale) – Sayın Başkan, CHP Grup Başkan Vekili Sayın Özel
konuşmasında grubumuzu kastederek, hatibimizin konuşmalarından yola çıkarak
itham etti. Cevap vereyim, izin verirseniz.
BAŞKAN
– Buyurun Sayın Turan. (AK PARTİ sıralarından alkışlar)
8.- Çanakkale Milletvekili Bülent Turan’ın, Manisa Milletvekili Özgür
Özel’in yaptığı açıklamasında AK PARTİ Grubuna sataşması nedeniyle konuşması
BÜLENT
TURAN (Çanakkale) – Sayın Başkan, değerli milletvekilleri; hepinizi saygıyla
selamlıyorum. 
Az
önce AK PARTİ grup önerisi hakkında grubumuz adına sayın vekilimiz, beş dakika
hakkı olmasına rağmen sadece bir dakika konuştu; İYİ PARTİ konuşmadı, MHP
konuşmadı, HDP konuşmadı çünkü bir derdimiz var, kanun var, gündem var, 37 var,
bunlar için adım atmak istiyoruz. Ama polemikten başka bir şey yapmayan, ama
laftan başka hiçbir icraatı olmayan bir partinin sayın grup başkan vekili çıktı
kürsüye, herkese yağdı gürledi. (AK PARTİ sıralarından alkışlar) 
Değerli
arkadaşlar, okumamış olabilirsiniz, biz Halis Bey’in anlattığı grup önerimizde
bugün gündeme geçelim diyoruz, gündeme. 
TURAN
AYDOĞAN (İstanbul) – Adalet stratejisini ne yapacağız?
BÜLENT
TURAN (Devamla) – Saat sekiz, hâlâ polemik yapıyorsunuz; saat sekiz, hiçbir
derde derman olacak bir sözünüz olmadı, polemikten, kavgadan, gerginlikten
başka hiçbir öneriniz olmadı. 
Bakınız,
siyaset samimiyettir, samimiyet gözle görünür. Bu kürsüden az önce yok “Tatile
gidiyorsunuz.” yok “İş yapmıyorsunuz.” diyen insanların nasıl samimiyetsiz
olduğunu tüm kamuoyu, tüm Meclis biliyor. Değerli arkadaşlar, tatile falan
gitmiyoruz, 1 Temmuz resmî olarak Meclisin tatilidir ama buradayız. Halkımızın
beklediği ne kadar kanun varsa çalışacağız, bunlarla ilgili adımlar atacağız. 
ÖMER
FETHİ GÜRER (Niğde) – EYT bekliyor.
BÜLENT
TURAN (Devamla) – Bilmiyor olabilirsiniz değerli arkadaşlar, turizm kanunu
bugün, perşembe günü RTÜK, haftaya vergi kanunu, daha sonra kalkınma planı;
daha çok işimiz var, 15 Temmuz özel gündemimiz var. Kaldı ki Meclis kapanınca
biz tatile değil milletimizin bağrına gideriz, böğrüne gideriz. (AK PARTİ
sıralarından alkışlar)
Değerli
arkadaşlar, bakınız, af meselesi kürsüde ezbere konuşulacak, polemik yapılacak,
birçok kesimin beklentisini yanlış yere sevk edecek kadar ucuz bir politika
değildir. Ağzımızdan çıkan…
(Mikrofon
otomatik cihaz tarafından kapatıldı) 
BAŞKAN
– Sayın Turan, süreniz doldu ama cümlenizi tamamlayın lütfen.
Buyurun.

BÜLENT
TURAN (Devamla) – Değerli arkadaşlar, “af” bizim Yargı Strateji Belgemizde “erişilebilir
yargı” “güvenilir yargı” “gecikmesiz adalet” gibi ana başlıklar içerisinde bir
alt başlıktır. Bu konuda da MHP başta olmak üzere birçok partiyle görüşüyoruz,
kanunları inceliyoruz ama her kanunun artısı, eksisi var. Siz “af” derken kimin
çıkmasını ümit ediyorsunuz, biz biliyoruz ama biz “af” derken ne olduğunu
beraber değerlendiriyoruz. Soruyorum: Madem bu kadar mağdur aile olduğu
iddiasındasınız, CHP’nin afla ilgili önerisi ne? Verin metni, tatil olmadan
beraber değerlendirelim. Var mı öneriniz? 
ÖZGÜR
ÖZEL (Manisa) – Var, var. 
BÜLENT
TURAN (Devamla) – Var mı arkadaşlar? (AK PARTİ sıralarından alkışlar) Varsa
yoksa “Ona karşıyım, buna karşıyım.”
(Mikrofon
otomatik cihaz tarafından kapatıldı)
BAŞKAN
– Teşekkür ediyorum Sayın Turan.
BÜLENT
TURAN (Devamla) – Değerli arkadaşlar, laf sokarak, fitne çıkararak MHP’yle
aramıza nifak sokamazsınız.
Sayın
Başkan, son bir dakika istirham edebilir miyim?
BAŞKAN
– Sayın Başkan, bu, İç Tüzük 69, sataşmadan… Söyleyin, kayıtlara geçsin.
BÜLENT
TURAN (Devamla) – Özgür izin verir mi? Son bir dakika…
ÖZGÜR
ÖZEL (Manisa) – Ne haddime, başımızla beraber!
BÜLENT
TURAN (Devamla) – Özgür Bey izin verdi Sayın Başkan, izin verirseniz bir
dakika…
ÖZGÜR
ÖZEL (Manisa) – Ya, ne haddime! Başkan takdir eder yoksa seve seve…
BAŞKAN
– Yok, efendim. Estağfurullah Sayın Turan…
BÜLENT
TURAN (Devamla) – Peki…
Değerli
arkadaşlar, zapta geçsin diye söylüyorum: MHP’yle ittifakımızın ufak, ucuz
polemiklerle zedeleneceğini düşünmek bir ham hayal. Bu ittifakı biz gururla
söyledik, sizin gibi gizli kapaklı yapmadık. Biz, MHP’yle ittifakımızı Yenikapı
Meydanı’nda bu milletin birliği için, beraberliği için hep beraber onurla
yaptık. (AK PARTİ ve MHP sıralarından alkışlar) Gizlice, “İttifakınız kiminle?”
deyince başınızı yere eğdiniz. Biz söylüyoruz, Cumhur İttifakı AK PARTİ ile
MHP’nin Türkiye'nin kaderi için kurduğu ittifak bu. (AK PARTİ ve MHP
sıralarından alkışlar)
BAŞKAN
– Arkadaşlar, mikrofonu açalım bari. Sayın Turan’ı yormak istemiyorum.
BÜLENT
TURAN (Devamla) – Af meselesi başta olmak üzere daha birçok konuyu beraber
değerlendireceğiz, halkımızın beklentisi doğrultusunda hayata geçireceğiz.
Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
ÖZGÜR
ÖZEL (Manisa) – Her iki hatibin…
BAŞKAN
– Buyurun.
9.- Manisa Milletvekili Özgür Özel’in, Sakarya Milletvekili Muhammed
Levent Bülbül ile Çanakkale Milletvekili Bülent Turan’ın sataşma nedeniyle
yaptığı konuşmasında CHP Grubuna ve şahsına sataşmaları nedeniyle konuşması
ÖZGÜR
ÖZEL (Manisa) – Sayın Başkan, değerli milletvekilleri…
“Grup
önerimiz üzerinde konuşmasak.” diyordunuz, bir ihtiyaç varmış demek ki değil
mi? Toplumda bir beklenti varken bu Meclisi kendi kafanıza göre, işte, turizmle
ilgili yandaşları kayıracak, Plan Bütçede yandaşlara birtakım katkılar
sağlayacak maddeleri çıkarıp toplumun gerçek meselelerini konuşmadan kaçıp
gitmeye kalkarsanız böyle yakalanır, böyle sobelenir, konuşmadığınız önergede
çıkıp böyle söz almak zorunda kalırsınız, bir. 
MUHAMMED
LEVENT BÜLBÜL (Sakarya) – Siz mi yakaladınız bizi?
ALİ
MUHİTTİN TAŞDOĞAN (Gaziantep) – Parmak sallama, parmak sallama!
ÖZGÜR
ÖZEL (Devamla) – İkincisi: Siz EYT’lilere söz verip, kanun teklifi verip burada
EYT’lilere sözünü tutan grup başkan vekilini görevden alan partisiniz. (CHP
sıralarından alkışlar) Biz Milliyetçi Hareket Partisini çok iyi tanırız da siz
MHP’yi tanınmaz hâle getirenlersiniz. 
MUHAMMED
LEVENT BÜLBÜL (Sakarya) – Tabii, tabii!
HASAN
KALYONCU (İzmir) – Sizi iyi tanıyoruz biz, sizi!
ÖZGÜR
ÖZEL (Devamla) – Biz İstanbul seçimlerinde onurla, gururla, kararlılıkla
mücadele ederken “Seçim tekrar edilirse mitili İstanbul’a atıp oradan
ayrılmayacağım.” diyenlerden değil…
YAŞAR
KARADAĞ (Iğdır) – Biz mitili Kandil’e atmadık, Kandil’e!
ÖZGÜR
ÖZEL (Devamla) – …mitili oraya atacağım diye devletin arabasıyla cafcaflı gidip
daha sonra, iki gün içinde havluyu atansınız.
ÜMİT
YILMAZ (Düzce) – Sen kaç kilometre kullandın? 300 bin kilometre kullandın
aracı.
ALİ
MUHİTTİN TAŞDOĞAN (Gaziantep) – Devletin arabasını kullanan sensin, benzin
paraların ortada.
ÖZGÜR
ÖZEL (Devamla) – Mitil atmaya gelip havlu atan Milliyetçi Hareket Partisi, sana
söylüyorum. (CHP sıralarından alkışlar)
HASAN
KALYONCU (İzmir) – 31 Martta havluyu attınız, 31 Martta, konuşma!
ALİ
MUHİTTİN TAŞDOĞAN (Gaziantep) – PKK’yla yaptığınız ittifakı söyle.
ÖZGÜR
ÖZEL (Devamla) – Mitil atmaya gelip de iki günde havlu atanlar -bütün,
içinizden yepyeni bir parti çıktı- hâlâ daha üyeleriniz kahvelerde… 
HASAN
KALYONCU (İzmir) – Havlu ata ata bir hâl oldun, hâlâ konuşuyorsun! 
ÖZGÜR
ÖZEL (Devamla) – …”MHP’liyim.” demeye utanır hâle geldiler, bir de onu düşünün.
Saygılar
sunuyorum. (CHP sıralarından alkışlar; MHP sıralarından gürültüler) 
BAŞKAN
– Arkadaşlar, bir müsaade edin.
(MHP
ve CHP milletvekillerinin birbirlerinin üzerine yürümeleri, gürültüler)
BAŞKAN
– Evet, arkadaşlar, herkes yerine lütfen. Bütün milletvekillerimiz yerlerine.
HASAN
KALYONCU (İzmir) – Sırf provokatörsünüz!
BAŞKAN
– Arkadaşlar, bütün milletvekillerimiz, yerlerine.
Birleşime
beş dakika ara veriyorum.
Kapanma Saati: 19.50
BEŞİNCİ OTURUM
Açılma Saati: 20.03
BAŞKAN: Başkan Vekili Süreyya Sadi BİLGİÇ
KÂTİP ÜYELER: Nurhayat ALTACA KAYIŞOĞLU (Bursa),
Şeyhmus DİNÇEL (Mardin)
----- 0 -----
BAŞKAN
– Türkiye Büyük Millet Meclisinin 99’uncu Birleşiminin Beşinci Oturumunu
açıyorum.
Görüşmelere
devam ediyoruz.
MUHAMMED
LEVENT BÜLBÜL (Sakarya) – Sayın Başkan, ben kürsüden söz istiyorum, partimize
karşı çok ağır hakaretler olmuştur.
BAŞKAN
– Sayın Bülbül, buyurun kürsüye.
10.- Sakarya Milletvekili Muhammed Levent Bülbül’ün, Manisa Milletvekili
Özgür Özel’in sataşma nedeniyle yaptığı konuşmasında Milliyetçi Hareket
Partisine sataşması nedeniyle konuşması
MUHAMMED
LEVENT BÜLBÜL (Sakarya) – Sayın Başkan, değerli milletvekilleri; Cumhuriyet
Halk Partisi Grup Başkan Vekilinin son derece tahrikkâr ve haksız, ağır
ithamlarıyla karşılaşmış olmaktan dolayı söz almış bulunuyorum. 
Milliyetçi
Hareket Partisine “Utanın.” deme hakkına, haddine hiçbir zaman, hayatınız
boyunca sahip olamayacaksınız; buna asla müsaade etmeyiz, bunu bilin.
ÖZGÜR
ÖZEL (Manisa) – Parmak sallama.
MUHAMMED
LEVENT BÜLBÜL (Devamla) – Parmağı salladığınız için sallıyorum.
Bunu
bilin, bir.
ÖZGÜR
ÖZEL (Manisa) – Parmak sallayan yok ya.
METİN
NURULLAH SAZAK (Eskişehir) – Dinle!
ÖZKAN
YALIM (Uşak) – Yahu sana ne oluyor?
METİN
NURULLAH SAZAK (Eskişehir) – Dinle, dinle!
MUHAMMED
LEVENT BÜLBÜL (Devamla) – Ülkü Ocaklarından mı yetiştiniz; Milliyetçi Hareket
Partisinin içinde bulunduğu durum, partimizin politikalarındaki tercihleri sizi
parti içi değerlendirme yapacak kadar, bu partiye dâhil hissettirecek kadar
nasıl bir maceranız oldu geçmişte veya kötü bir şey mi yaşadınız bu partiden
dolayı? Yani bunlar psikolojik altyapılardır, bunların derinine inilmesi
gerekir. Ancak şuna kesinlikle kanaat etmek lazım, bunun tersinden baktığımızda
şöyle bir şey olabilir mi acaba: Yani “Ha bitti.” diyorsunuz, bitmiyor; “Ha
şimdi gömülür.” diyorsunuz, gömülmüyor; “Ha şimdi başarısız olur.” diyorsunuz,
başarısız olmuyor. 24 Haziran seçimlerinde “Yüzde 2-3 oy alacak.” dediğiniz
parti bugün 50 milletvekiliyle Mecliste şahsiyetli bir şekilde, grubunu kurmuş
bir şekilde şu an karşınızda, milletin karşısında. Aynı Milliyetçi Hareket
Partisi, bu seçimlerde, 130 olan belediye sayısını 240’lara, 250’lere çıkarmış
bir siyasi parti. Acaba rahatsızlık bunlardan mı kaynaklanıyor? Milliyetçi
Hareket Partisi ne yaptığını çok iyi bilir, siyasetini size ispat etmek gibi
bir mecburiyet içerisinde değildir. Biz siyasetimizi de, düşüncelerimizi de,
inandıklarımızı da yüce Türk milleti için yaparız. Bunun dışında herhangi bir
endişemiz yok. Özgür Özel’in bizi beğenmemesi lazım zaten.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Bülbül. 
MUHAMMED
LEVENT BÜLBÜL (Devamla) – Özgür Özel bizi beğendiği zaman kendimizde bir
problem aramamız lazım çünkü bu noktalardaki bakış açılarımızın bir araya
gelebilmesi çok zordur. 
Ancak
şunu da bilmenizi isterim, Cumhuriyet Halk Partisinin sayın üyelerine
sesleniyorum bu noktada: Sayın Özgür Özel’in ifade tarzı ve yaklaşımlarının
grubunuzu temsil eder nitelikte olmadığı inancında olmak istiyorum, şundan
dolayı… (CHP sıralarından gürültüler) 
TURAN
AYDOĞAN (İstanbul) – Arkasındayız. 
BAŞKAN
– Arkadaşlar, müsaade edin lütfen. 
MUHAMMED
LEVENT BÜLBÜL (Devamla) – Sakın bunu yanlış anlamayın. Diğer grup başkan
vekillerinizle, Milliyetçi Hareket Partisi adına şu ana kadar yaşanmış böyle
bir vaka, böyle bir üslup söz konusu olmamıştır. Milliyetçi Hareket Partisinin
tarzı bellidir, her zaman Cumhuriyet Halk Partisine de diğer siyasi partilere
de belli bir saygı ve Meclisin gerektirdiği ölçüler içerisinde hareket etmeye
ve düşüncelerini, eleştirilerini dile getirmeye çalışmaktadır. Bu noktada bunu
aşar nitelikte ve bu Meclisin çatısına hiç yakışmayacak tarzda bu tarz
yaklaşımlar, sonu itibarıyla ne siyasete ne Meclise ne de inanın Cumhuriyet
Halk Partisine bir fayda getirmeyecektir diyorum. 
Saygılar
sunuyorum. (MHP sıralarından alkışlar) 
BAŞKAN
– Teşekkür ederim. 
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel.
ÖZGÜR
ÖZEL (Manisa) – Sayın Başkan, doğrudan ismimi birkaç kez de zikrederek kürsüden
hem şahsımı hem partimizi hem de partimizi…
RECEP
ÖZEL (Isparta) – Bir şey demedi ya. 
BAŞKAN
– Partiye bir şey söylemedi de…
ÖZGÜR
ÖZEL (Manisa) – Söyledi. Grubumuza sanki “Özgür Özel gibi düşünmüyorsunuz.”
diyerek de aslında tüm grup hakkında da İç Tüzük 69’a göre hak tanıyacak bir
konuşma yaptı. Grubumuz adına ve şahsım adıma olan konuşmaları birleştirerek
kullanmak istiyorum. 
BAŞKAN
– Buyurun, iki dakika… (CHP sıralarından alkışlar) 
11.- Manisa Milletvekili Özgür Özel’in, Sakarya Milletvekili Muhammed
Levent Bülbül’ün sataşma nedeniyle yaptığı konuşmasında CHP Grubuna ve şahsına
sataşması nedeniyle konuşması
ÖZGÜR
ÖZEL (Manisa) – Arkadaşlar, hayatımızda hiç böyle şeyler yapmayız ama duymak
istiyor diye soruyorum: Cumhuriyet Halk Partisi Grubu Grup Başkan Vekilinin
arkasında mı arkadaşlar? (CHP sıralarından alkışlar) 
RECEP
ÖZEL (Isparta) – Maşallah, maşallah! 
ÖZGÜR
ÖZEL (Devamla) – Şimdi, içinde bulunduğumuz kıvanç şahsımızdan değil, dünyanın
en eski 3’üncü, Avrupa’nın en köklü siyasi geleneğinin verdiği gururdur,
kıvançtır. Teşekkür ediyorum arkadaşlar. (CHP sıralarından alkışlar) 
Şunu
söyleyeyim: Ben liderinizin size “Özgür Özel’i fikirle bastıramazsanız kaba
kuvvetle bastırın.” diye bir telkin yaptığını hiç sanmıyorum. Eğer böyleyse bu
bir tükenmişliktir ama içinde bulunduğunuz köklü siyasi geleneğe yakışmaz. Ama
şöyle bir şey var: “Daha önce yapmadık.” diyorsunuz; ilk günlerdeydi, Engin
Altay Vekilimiz gecenin üçünde… (MHP sıralarından gürültüler) 
MEMET
BÜLENT KARATAŞ (İstanbul) – İftira… 
ÖZGÜR
ÖZEL (Devamla) – Bakın, hâlâ aynı şey yapılıyor. 
BAŞKAN
– Arkadaşlar, müsaade edin lütfen. 
ÖZGÜR
ÖZEL (Devamla) – Bu, şu demek… 
METİN
NURULLAH SAZAK (Eskişehir) - Ne diyorsun be?
ÖZGÜR
ÖZEL (Devamla) – Bu, şu demek, bu yaptığınız şu demek: Grup başkan vekilim
partiyi savunamıyor, biz sizi fikren yenemiyoruz…
HASAN
KALYONCU (İzmir) – Tahrik ediyorsun! 
ÖZGÜR
ÖZEL (Devamla) – …biz sizin karşınızda konuşulacak bu çatıda konuşmayı tükettik.
Yumruklaşmak istiyorsunuz. (MHP sıralarından gürültüler) 
HASAN
KALYONCU (İzmir) – Tahrik ediyorsun! 
ÖZGÜR
ÖZEL (Devamla) – Biz Cumhuriyet Halk Partisi olarak her türlü kaba kuvvetin
karşısında olduk. 
HASAN
KALYONCU (İzmir) – Arkasına saklanıp kaş göz yapma! 
ÖZGÜR
ÖZEL (Devamla) – Buradan Sayın Devlet Bahçeli, eğer bu tehdit eden, şantaj
yapan…
HASAN
KALYONCU (İzmir) – Provokatörsün, şovmensin!
ÖZGÜR
ÖZEL (Devamla) – …yok dövüşle, saldırıyla tehdit edenlerin siyasetini
partisinin siyaseti görüyor mu bilmem ama tehditleriniz vız gelip tırıs gider.
Buradayız, konuşacağız. (CHP sıralarından alkışlar) 
HASAN
KALYONCU (İzmir) – Provokatörsün!
BAŞKAN
– Evet, değerli arkadaşlar… 
MUHAMMED
LEVENT BÜLBÜL (Sakarya) – Tutanaklara geçsin. Şimdi, Milliyetçi Hareket
Partisine fikir üstünlüğü… 
BAŞKAN
– Sayın Bülbül’ün mikrofonunu açalım. 
MUHAMMED
LEVENT BÜLBÜL (Sakarya) – Milliyetçi Hareket Partisine… “Fikir yönünden üstün
gelemiyoruz.” O mu çıkıyor şu an, gördüğümüz o mu, manzara o mu? 
ÖZGÜR
ÖZEL (Manisa) – Evet, saldırıyorlar. 
MUHAMMED
LEVENT BÜLBÜL (Sakarya) – Yani siz “Utanın sizin siyasetinizden.” deyip de
hakaret edip de arkasından buna dair bir tepki yükseldiğinde bunu fikir
tartışması olarak mı görüyorsunuz?
ÖZGÜR
ÖZEL (Manisa) – Nerede hakaret? Hangi söz hakaret? Bir hakaret varsa aç dava,
al parasını. Var mı öyle bir hakaret?
MUHAMMED
LEVENT BÜLBÜL (Sakarya) – Lütfen, rica ederim. Milliyetçi Hareket Partisi
Grubunu tahrik edip arkasından herkes ayağa kalktığı zaman orada kenarda oturup
tebessümle bunları takip etmek hoş bir tavır değildir. (MHP ve AK PARTİ
sıralarından alkışlar)
BAŞKAN
– Teşekkür ediyorum.
Sayın
Özel, yani “Parasını vereyim, hakaret edeyim.” gibi bir anlayış bu Genel Kurula
yakışmaz, hani öyle bir ifade kullandınız ama bu olmaz. (AK PARTİ ve MHP
sıralarından alkışlar)
ÖZGÜR
ÖZEL (Manisa) - Sayın Başkan, bakın…
BAŞKAN
– Sayın Özel, buyurun.
VI.- AÇIKLAMALAR (Devam)
57.- Manisa Milletvekili Özgür Özel’in, İç Tüzük’ün 64’üncü maddesine
göre Genel Kurulda oturumu yöneten Başkanın asıl konu görüşülürken tartışmalara
katılamayacağına, sözlerinin hakaret içermediğine ilişkin açıklaması
ÖZGÜR
ÖZEL (Manisa) – Sayın Başkan, Başkan İç Tüzük 64’e göre tartışmanın özüne
yönelik bir şey söylemez. 
BAŞKAN
– Bu tartışmanın özü bu değil zaten canım, ben üsluba ilişkin söyledim.
ÖZGÜR
ÖZEL (Manisa) - Ben bu tip hatırlatmaları Meclis başkan vekillerine karşı da
çok sık yapmayı şık bulmuyorum. Ama çok rica ediyorum -bugün üç, dört tane
oldu- tartışmada siz bir başka yerde durun. Emin olun…
BAŞKAN
– Sayın Özel, ben de utanıyorum sizi uyarmaktan dolayı. (AK PARTİ ve MHP
sıralarından alkışlar)
ÖZGÜR
ÖZEL (Manisa) – Sayın Başkan, sizin bu söylediğiniz söz gerçekten utanmanız
gereken bir sözdür, önce onu söyleyeyim. (CHP sıralarından alkışlar, AK PARTİ
ve MHP sıralarından gürültüler) 
(Mikrofon
otomatik cihaz tarafından kapatıldı)
BAŞKAN
– Siz onu öyle algılayabilirsiniz, takdir milletin.
Teşekkür
ediyorum.
ÖZGÜR
ÖZEL (Manisa) - Sözüm bitmedi.
BAŞKAN
– Sayın Özel’in sözü devam ediyor. 
ÖZGÜR
ÖZEL (Manisa) – Böyle bir diyaloğa da girmek istemezdim ama tutanağı takip
edin, işi bu seyre kim getirdi bakın. 
ABDULLAH
NEJAT KOÇER (Gaziantep) - Sen getirdin, sen!
ÖZGÜR
ÖZEL (Manisa) - Benim söyleyeceğim şu: Konuşulan yerdeyiz, kimseye hakaret
etmiyoruz. Bir hakaret varsa o hakarete ilişkin Ceza Kanunu açısından da
mahkeme yolları açıktır, İç Tüzük’te hükümler vardır. Cümleyi çıkarırsın “Bu
bana hakaret.” dersin. 
MUHARREM
VARLI (Adana) - Sen hastasın!
ÖZGÜR
ÖZEL (Manisa) - Ama cevaplayamadığın bir sözü kaba kuvvetle bastırıp “Bana
hakaret ettiler.” diyemezsin, bu bühtandır. (AK PARTİ ve MHP sıralarından
gürültüler)
MUHAMMED
LEVENT BÜLBÜL (Sakarya) – “Utanın” diyorsun, “Utanın” diyorsun.
BAŞKAN
– Evet arkadaşlar, lütfen müsaade edin.
MUHAMMED
LEVENT BÜLBÜL (Sakarya) – Sen bizi utanmazlıkla suçlayacak nasıl bir hadde
sahip oldun! Sen nasıl bizi utanmazlıkla suçlayabiliyorsun! 
ÖZGÜR
ÖZEL (Manisa) – Şu kadarını söyleyeyim: İstediğiniz kadar tehdit edin,
istediğiniz kadar saldırın, istediğiniz kadar bağırın, konuşmaya, eleştirmeye,
kaba kuvvete karşı da cesaretle direnmeye devam edeceğiz.
Teşekkür
ediyorum. (CHP sıralarından alkışlar)
MUHAMMED
LEVENT BÜLBÜL (Sakarya) – Al zabıtları, kendin bak! Zabıtlara kendin bak!
BAŞKAN
– Evet, arkadaşlar…
MUHAMMED
LEVENT BÜLBÜL (Sakarya) – Milliyetçi Hareket Partisini utanmazlıkla
suçlayamazsın sen! 
BAŞKAN
– İç Tüzük’ün 37’nci maddesine göre verilmiş bir doğrudan gündeme alınma
önergesi vardır, okutup işleme alacağım ve oylarınıza sunacağım:
VIII.- BAŞKANLIĞIN GENEL KURULA SUNUŞLARI (Devam)
B) Önergeler
1.- İzmir Milletvekili Mahir Polat’ın (2/923) esas numaralı Çam Fıstığı
Araştırma ve Koruma Enstitüsü Kurulması Hakkındaki Kanun Teklifi’nin doğrudan
gündeme alınmasına ilişkin önergesi (4/38)
Türkiye Büyük Millet Meclisi Başkanlığına
TBMM
Başkanlığına vermiş olduğum ancak kırk beş gün içerisinde komisyonlarda
görüşülmeyen (2/923) esas numaralı Çam Fıstığı Araştırma ve Koruma Enstitüsü
Kurulması Hakkındaki Kanun Teklifi’min TBMM İçtüzüğü’nün 37’nci maddesi
uyarınca doğrudan Genel Kurul gündemine alınması için gereğini saygılarımla arz
ederim. 
 Mahir
Polat
 İzmir
BAŞKAN
– Önerge üzerinde söz talebi var. 
Teklif
sahibi Sayın Polat, buyurun. (CHP sıralarından alkışlar)
MAHİR
POLAT (İzmir) – Sayın Başkanımı, değerli milletvekili arkadaşlarımı ve bizleri
televizyonları karşısında izleyen, başta Kozak Yaylası köylüleri olmak üzere
tüm yurttaşlarımı sevgiyle saygıyla selamlıyorum. 
Gergin
bir Meclisten sonra, biraz daha naif bir konuda, umarım hep beraber destek
vererek yasalaştıracağımız bir konu üzerinde konuşacağım. 
HALİS
DALKILIÇ (İstanbul) – “Gergin” derken Özgür Bey’e bakıyorsunuz. 
MAHİR
POLAT (Devamla) – Hayır, ben size baktım.
HALİS
DALKILIÇ (İstanbul) – Özgür Bey’e bakıyorsunuz. 
MAHİR
POLAT (Devamla) – Size de bakıyorum. 
Çam
fıstığı araştırma enstitüsü kurulmasıyla ilgili bir kanun teklifi vermiştim.
Bugün bu kanun teklifi Genel Kurulumuza geldi. Bugüne kadar çam fıstığı
araştırma enstitüsünün kurulmamasını bir eksiklik olarak sayıyoruz. Ülkemizde
çokça tarımsal araştırma enstitüsü vardır. Bunlar, bölgesine göre, merkezine ve
konusuna göre ayrılmıştır fakat çam fıstığıyla ilgili böyle bir kurumun
olmaması bir eksikliktir sevgili arkadaşlar. 
Ülkemiz
açısından çok değerli bir üründür çam fıstığı. Önemli bir ihraç ürünüdür ve
İspanya’dan sonra, bizim coğrafyamızda 195 bin hektar üretimle dünyada 2’nci
olduğumuz bir üründür. Ülkemizin ürettiği bu ürünün yüzde 80’i Kozak
Yaylası’nda, dünya üretiminin de yüzde 10’u yine Kozak Yaylası’nda
üretilmektedir. 
(Uğultular)
Sevgili
Başkanım…
BAŞKAN
– Arkadaşlar, biraz sessiz. 
Buyurun
Sayın Polat. 
MAHİR
POLAT (Devamla) – Kozak Yaylası’nda 11-12 bin civarı çiftçi geçimini bu ürünle
sağlamaktadır. 17 tane köy var; bunlardan 16 tanesi Bergama’ya, 1 tanesi de
Ayvalık’a bağlıdır. Yine bu ürün Aydın Koçarlı’da, Muğla’da ve Balıkesir’de
üretilmektedir. 
Çam
fıstığı özel bir üründür. Bunların, Kozak Yaylası’nda üretilen ürünlerin arazi
sahipleri genelde… Özel arazilerdir, kendilerine ait bir ormanlıktır ya da
Orman Bakanlığı tarafından köy tüzel kişiliğine ağaçlandırmayla ilgili olarak
tahsis edilmiş bölgelerdir. Yani buradaki arazilerin sahipleri bellidir,
tapuları bellidir. Bütünşehir Yasası’yla birlikte köy tüzel kişilikleri ortadan
kaldırıldıktan sonra bunlar belediyeye devrolmuş olsa da Kozak Yaylası’nda belediyeler,
köylülerin kurmuş oldukları kooperatiflere tahsis ederek bir mağduriyeti
gidermişlerdir; bu anlamda, Kozak Yaylası örneği Türkiye’de dağ köylerinin
kırsal kalkınması adına önemli bir modeldir sevgili arkadaşlar. Çünkü sahibi
belli, tapusu belli olan bölgelerde hemen hemen hiç yangın çıkmaz, bölgeler
bakımlıdır, buralar zengindir ve köylerinden kente doğru hiçbir şekilde göç
vermezler. Çam fıstığı değerli bir üründür; köylüler bunu gerçek altın olarak
algılarlar, kendi altınları olarak algılarlar. Buralardan hiç göç verilmediği
gibi geleneksel yapısı, etnografyası ve kültürü bozulmamıştır. Kozak
Yaylası’nın çocukları Soma’ya işçi olarak gitmezler sevgili arkadaşlar. Yine,
Bergama’ya indiklerinde Bergama esnafının göz bebeğidir bu çiftçiler.
Sevgili
arkadaşlar, son yıllarda çam fıstığı rekoltesinde ciddi bir düşüş yaşanmıştır.
Bununla ilgili, Bergama Ticaret Odamızın yapmış olduğu çalışmada, yaklaşık on
yıl önce 1.000-1.200 ton civarında bir rekolte varken bugün 150-200 ton
civarında bir rekolte olduğu görülmektedir. Yaşanan bu düşüşün sebebi ise çam
fıstığı ağaçlarındaki hastalıklardır. Kozak Yaylası’nda çam fıstğı ağaçlarında
yaşanan hastalığa bir çözüm bulunmazsa diğer bölgelere de sirayet edeceği
açıktır. Ülkemiz iyi bir ihraç gelirinden yoksun kalacağı gibi yine maalesef,
bunları ikame etmek için Pakistan gibi ülkelerden ithal etmek zorunda
kalacağız.
Bölgede
on yılı aşkın zamandır süren verim kaybının, derin yoksulluğun yanında
getirdiği şeyler şunlar: Özellikle gençlerin köylerden göç etmesiyle köylerde
nüfusun düşmesi sağlık ocaklarının ve okulların kapanmasına yol açmış. Yine,
alanın madencilik faaliyetlerine açılmasında çiftçilerin yeterince direnç
göstermediği görülmüş. Kültür ve geleneksel yaşam tarzının bozulduğuna
rastlanıyor. Borç ödemek için ağaçlar kerestelik olarak kesilip satılmaya
başlanıyor. Yine, araziler şehirlere ucuz fiyatlarda satılarak buralarda kaçak
yapılaşmanın önü açılıyor.
Sevgili
arkadaşlar, daha önceki yıllarda Süleyman Demirel Üniversitesi, Dokuz Eylül
Üniversitesi ve İstanbul Üniversitesi Orman Fakültesi gibi yerler bunlarla
ilgili araştırmalar yaptılar fakat bir çözüme ulaşamadılar yani bu hastalığın
kaynaklarıyla ilgili çözüme ulaştılar, hastalıkla ilgili bir çözüm bulunamadı.
Sevgili
arkadaşlar, burada bu teklif, sadece benim verdiğim bir teklif olarak değil,
bütün Genel Kurulun sahiplenmesi gereken bir teklif çünkü Türkiye'nin önemli
bir değeri yok olmak üzere. Hep beraber bütüncül bir çözüm için araştırma
enstitüsünün kurulması şarttır. 
Hepinize,
Kozak Yaylası çiftçileri adına, şimdiden verdiğiniz oylar için teşekkür
ediyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Alınan
karar gereğince, denetim konularını görüşmüyor ve gündemin “Kanun Teklifleri
ile Komisyonlardan Gelen Diğer İşler” kısmına geçiyoruz.
Bu
kısmın 1’inci sırasına alınan, Konya Milletvekili Ziya Altunyaldız ve Adalet ve
Kalkınma Partisi Grup Başkanvekili İstanbul Milletvekili Mehmet Muş ile 50
Milletvekilinin Türkiye Turizm Tanıtım ve Geliştirme Ajansı Hakkında Kanun
Teklifi ve Bayındırlık, İmar, Ulaştırma ve Turizm Komisyonu Raporu’nun
görüşmelerine başlayacağız.
X.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Konya Milletvekili Ziya Altunyaldız ve Adalet ve Kalkınma Partisi
Grup Başkanvekili İstanbul Milletvekili Mehmet Muş ile 50 Milletvekilinin
Türkiye Turizm Tanıtım ve Geliştirme Ajansı Hakkında Kanun Teklifi (2/1988) ve
Bayındırlık, İmar, Ulaştırma ve Turizm Komisyonu Raporu (S. Sayısı: 94) (X)
BAŞKAN
– Komisyon? Yerinde.
Komisyon
Raporu 94 sıra sayısıyla bastırılıp dağıtılmıştır. 
Sayın
milletvekilleri, alınan karar gereğince, bu teklif İç Tüzük’ün 91’inci maddesi
kapsamında temel kanun olarak görüşülecektir. Bu nedenle teklif, tümü
üzerindeki görüşmeler tamamlanıp maddelerine geçilmesi kabul edildikten sonra
bölümler hâlinde görüşülecek ve bölümlerde yer alan maddeler ayrı ayrı
oylanacaktır.
Teklifin
tümü üzerinde İYİ PARTİ Grubu adına Sayın Nuhoğlu, buyurun. (İYİ PARTİ
sıralarından alkışlar)
İYİ
PARTİ GRUBU ADINA HAYRETTİN NUHOĞLU (İstanbul) – Sayın Başkan, değerli
milletvekilleri; konuşmama başlarken selamlarımı sunuyorum.
Türkiye
Turizm Tanıtım ve Geliştirme Ajansı Hakkında Kanun Teklifi’ni görüşüyoruz.
Geçtiğimiz aylarda yasalaşan Turizmi Teşvik Kanunu’nda olduğu gibi bu kanunda
da Komisyon görüşmeleri sırasında değişiklik önergelerimiz kabul edilmedi. 
Turizmin
ülkemiz için ne kadar önemli olduğunu hepimiz biliriz. Arkeolojik
varlıklarımız, tarihî eserlerimiz, doğal güzelliklerimiz, iklim şartlarımız,
yaşayan kültürel değerlerimiz ve mutfağımız ile Türk konukseverliği sayesinde
bir turizm cenneti olduğumuzla övünürüz ama turizm geliri olarak hak ettiğimiz
payı almayı bir türlü başaramayız. O bakımdan, turizm adına atılacak her olumlu
adımı desteklemek, katkı vermek istiyoruz fakat bu iyi niyetli yaklaşımlarımıza
olumlu bir karşılık göremiyoruz. Komisyona getirilerek iktidar partilerince
onaylanan, Genel Kuruldan da geldiği gibi aynen geçmesi istenilen bu teklifin
bizce eksik ve sakıncalı yönleri yakın gelecekte sıkıntı yaratacaktır. Bu tavır
bizlere haklı olarak “Acaba başka niyetleri mi var?” sorusunu sordurmaktadır.
(Uğultular)
BAŞKAN
– Arkadaşlar, biraz sessizlik; çok uğultu var. Lütfen…
HAYRETTİN
NUHOĞLU (Devamla) – Getirilen her teklifte şaibeli ne var diye bakmak durumunda
kalıyoruz. Geçmişte yağma ve soygun anlayışına dayalı uygulamalar ve bugünkü
uzlaşmaz tavır bizi haklı çıkarmaktadır. 
Turizmi
Türkiye’nin tamamına ve on iki aya yaymanın gerekli olduğunu turizmle ilgili
herkes kabul etmektedir. O hâlde bu konuda uzman kişiler, üniversitelerimiz,
meslek odaları, sivil toplum kuruluşları, sektör temsilcileri ve siyasi
partiler ortak akıl geliştirebilmek için bir araya gelmelidir. Oluşacak ortak
akılla turizm gelirimizi çok artıracak başarılı işler yapılabilir. Bu sayede
son yılların en başarılı işi olarak gördüğüm Göbeklitepe gibi daha yüzlerce
kültür varlığımızı da ortaya çıkartabiliriz. 
Bu
ajansın kurulmasına niçin karşı olduğumuzu Komisyonda açıkladık, geri
çekilmesini istedik, kabul görmedi. Şimdi, burada, Genel Kurulda eksiklerin
giderilmesi için bir gayret gösterelim istiyoruz. Onun için maddelerle ilgili
düşüncelerimizden bazılarını tekrar dile getirmek istiyorum. 
Ajansın
organlarını düzenleyen 3’üncü maddede sektör temsilcilerinin yönetimde adil ve
yeterli olacak şekilde yer almasını, yönetimde temsil edilmedikleri hâlde katkı
payı istenen turizm belgesi olmayan işletmelerin haksızlığa uğratılmamasını,
kaybedilen belediyelerden intikam alma duygusundan vazgeçerek yerel yönetimlerin
de ajansın yönetiminde temsil edilmesini öneriyoruz.
4’üncü
maddedeki ajans gelirlerini turizm yatırımı yapmak amacıyla kurulan şirketlere
iştirak etmek, destek olmak ve kaynak aktarmanın şaibelere kesinlikle yol
açmayacak açıklıkta olmasını istiyoruz. 
5’inci
maddedeki ajansın gelirleri arasında “her türlü bağış ve yardımlardan”
ifadelerinin yer alması bu hâliyle “Sektörden haraç mı alınacak?” sorusunu akla
getireceği için bunların çıkartılması gerektiğini, ajans kaynaklarının yüzde
30’unun yatırım yapacak yerli ve yabancı yatırımcılara iştirak edilmesinin
kurallara bağlanması gerektiğini ifade ediyoruz. 
6’ncı
maddedeki turizm payları adaletsiz ve yüksek belirlendiği için düzeltilmesinin
mutlaka gerekli olduğunu düşünüyoruz.
8’inci
maddede yer alan denetim ve muafiyetlerin eksik ve suistimale yol açmaya müsait
olduğunu görmekteyiz. Sayıştay denetiminden kaçırılmaması, Kamu İhale Kanunu
kapsamı dışında tutularak yandaşları koruma izlenimi verilmemesi, damga
vergisinden ve bazı teminatlardan muaf tutulmamasını öneriyoruz. 
Personel
alımına hiçbir kural getirmeyen tutumun doğru olmadığını, yeniden düzenlenmesi
gerektiğini söylüyoruz. 
Gelin,
burada, Genel Kurulda bunların hepsini düzeltelim. Kaybedilen belediyelerden
kaybedilen bazı imkânları başka kaynaklardan sağlama gibi, sakat düşünceyi
değiştirecek her şeyi yapalım. Bu konularda hazırladığımız önergeleri görüşerek
kabul edelim. 
Değerli
milletvekilleri, biraz da mahallî seçimler kapsamında İstanbul Büyükşehir
Belediyesi seçimi üzerine analiz yapmaya devam edeceğim. 31 Mart mahallî
idareler seçiminin üzerinden üç ay geçmeden tekrarlanan İstanbul seçimiyle Türk
milleti önemli mesajlar vermiştir.
1)
Seçime katılma oranının yüksek olmasının yanında, ülkenin her yöresinden siyasi
partilere mensup olsun olmasın, duyarlı insanların İstanbul’a akın ederek
destekledikleri adaya sahip çıkmaları, sandık başlarında bile gönüllü görev
alarak beklemeleri ve çıkan sonucu bütün tarafların olgunlukla karşılaması Türk
milletinin demokratik tavrı olarak ortaya çıkmıştır. 
2)
Partili Cumhurbaşkanlığı sisteminin uygulamaya geçilmesinin üzerinden bir yıl
geçmeden gözden düştüğü, tıkandığı, yürümesinin zor olduğu anlaşıldı ve partili
Cumhurbaşkanlığı sistemine desteğin kaybolduğu görülmüş oldu. Biz İYİ PARTİ
olarak bu konudaki hazırlığımızı tamamlamak üzereyiz. Üstelik Siyasi Partiler
Kanunu ve Seçim Kanunu gibi kanunları da düzeltmek suretiyle parlamenter
sisteme yeniden dönüşün Anayasa maddeleri bizim tarafımızdan hazırlanmak
üzeredir.
Bugün
bu konuda bu Mecliste bir hayli tartışma yapıldı. O tartışmanın devamı
niteliğinde bazı sözleri ben de ifade etmek istiyorum. Adalet ve Kalkınma
Partisinin Grup Başkanı Sayın Naci Bostancı’nın önemsediğim birkaç cümlesi:
“Şüphesiz yeni sistemler süreç içerisinde rehabilite edilerek ilerlemek durumunda.
Başlangıçta her şeyi öngöremezsiniz. Pratikte -giderken- kimi problemler ve
aksamalar yaşanır ve bunları iyileştirerek yolunuza devam etmek durumunda
olursunuz.” 
Aynı
şekilde, Adalet ve Kalkınma Partisi mensuplarından, şimdi köşkte İstişare
Kurulunda görevli Sayın Bülent Arınç: “Arkadaşlar, bu partili Cumhurbaşkanlığı
doğru model olmadı. Acaba hem ülkemiz hem de Başkanımız Erdoğan’ın geleceği
için parlamenter sisteme dönmemiz daha mı hayırlı olur diye düşünüyorum, bunu
tartışmalıyız.”
Adalet
ve Kalkınma Partisinin eski Genel Başkanı, eski Başbakan Sayın Davutoğlu’nun da
30 Haziranda Elâzığ’da yaptığı bir konuşmadan bazı bölümleri aktarmak
istiyorum, diyor ki Sayın Davutoğlu: “13 bin oyla kaybettiğimiz bir seçim
yenilenmesinde 800 bin oyla tekrar kaybetmişsek bugün susma vakti değildir. AK
PARTİ bir kişinin, bir faninin, bir ailenin, bir grubun partisi değildir. Bir
seçimde beka kaygısından bahsedip bu şekilde düşünmeyen herkesi terörist olarak
itham ettikten sonra diğer seçimde beka kaygısının en büyük tehdit edici odağı
olan İmralı’yla temasa geçmeye çalışmak veya onu meşru göstermek milletin
vicdanından kopuştur.” Davutoğlu devam ediyor: “FETÖ suçlamalarıyla sıradan bir
memurun dayısının oğlunun, amcasının oğlunun tutuklandığı bir Türkiye'de, FETÖ
darbesinin baş sorumlusu olanların kardeşlerinin, akrabalarının en yüksek
makamları işgal ettiği görülürse orada adalete güven kalmaz. Cumhurbaşkanlığı
makamı ile Genel Başkanlık makamının birleştirilmesi hem Cumhurbaşkanlığı
makamının kuşatıcı kimliğine hem de Genel Başkanlığın ve AK PARTİ’nin
kurumsallaşmasına zarar vermiştir. Devlet yapısı ile aile ilişkileri kesinlikle
ayrı olmalıdır.” 
Değerli
arkadaşlar, bunları herhangi bir İYİ PARTİ’li söylemiş olsa sol taraftan
kıyamet kopardı ama Adalet ve Kalkınma Partisinin yöneticiliğini, Genel
Başkanlığını yapmış, Başbakanlığını yapmış olan bir kişi söylüyor,
dikkatlerinize ayrıca sunmuş oldum. 
Devam
ediyorum analizime. 
3)
Gerginleştirme stratejilerine sert tavırlara rağmen, Türk milletinin uzlaşma
kültürünü benimsediği farklı görüş ve düşünce yapılarına rağmen, kurulan
ittifaklarla uyumlu ve başarılı çalışmalar yapılabilmesi önemli bir gelişmedir.

4)
Yolsuzluk şüphelerinin ciddiye alındığı ve tepki gördüğü, halka dönük
projelerin ise kolayca destek bulduğu görülmüştür. 
5)
Âdeta öğretilmiş çaresizlik içinde “Tek adam ne yapar eder bir yolunu bulur,
seçimi kazandıklarını ilan eder; şayet kaybederse gene iptal ettirir.”
düşüncesi yerle bir oldu. Korku imparatorluğu yıkıldı. Muktedire biat edenler
ise yanlıştan dönme ve kurtulma fırsatı yakalamış oldular. En önemlisi, geniş
umutsuz kesimler ülkeyi terk etmekten vazgeçmeye başladılar. 
6)
Kentli orta sınıf, ekonomideki başarısızlığın kendini hissettirdiğini ve bütün
ülkeyi etkilediğini, iktidarı ciddi olarak uyarmak gerektiğini anlamış ve
tepkisini göstermiştir.
Değerli
arkadaşlar, Devlet Planlama Teşkilatı gibi çok önemli bir kuruluş hakkında,
bugünlerde Meclisimize On Birinci Kalkınma Planı’nın sevk edildiğini
öğrendiğimiz için söyleyeceğim birkaç söz vardır. 
Devletin
temel kurumlarından olup kalkınma planlarını hazırlarken diğer kurumların
yönetilmesi için aday yetiştiren bir kurum olan Devlet Planlama Teşkilatı son
yıllarda itibardan düşürülüp hatta neredeyse devre dışı bırakılmıştı. Bu
kurumun önemsiz hâle getirilmesinden sonra, “Her şeyi Reis tek başına nasıl
olsa bilir, yönetir.” anlayışı bakın nerelere geldi. Bugünlerde işte sevk
edilecek olan, dört yıllık diyorum çünkü bir yıl gecikmeyle Meclisimize geliyor
On Birinci Kalkınma Planı. 2023 hedeflerini söylüyorum: Gayrisafi yurt içi
hasıla 1 trilyon 80 milyar dolar, ihracat 226,6 milyar dolar, kişi başı millî
hasıla 12.484 dolar, işsizlik yüzde 9,9. Daha dün, yakın geçmişte 2023
hedeflerini söyleyen Reis, gayrisafi yurt içi hasılayı 2 trilyon dolar,
ihracatı 500 milyar dolar, kişi başı millî hasılayı 25 bin dolar, işsizliği
yüzde 5,5 olarak açıklamış ve G20’de ilk 10’a girme hedefimizi ortaya koymuştu.
Bugün geldiğiniz noktayı da bilgilerinize sunmuş oldum.
7)
“Metal yorgunluğu” ve “Şehirlere ihanet ettik.” ifadelerinin halk tarafından
doğru algılandığı ve değişim ihtiyacının etkili olduğu görülmüştür. 
8)
Dinin siyasete açıkça alet edilmesi, cami çıkışlarında ve teravih namazında
söylenen sözler, bazı sözde hocaların saldırgan tavırları seçmen tarafından
nefretle karşılanmış ve kardeşlik hukuku ağır basmıştır. 
Bu
konuda seçim öncesini hatırlatmak için birkaç notu bilgilerinize sunmak
istiyorum. Adalet ve Kalkınma Partisinin Sayın Genel Başkanı 24 Mayısta bir
cami açılışında “Bu sandığın hakkını vereceğiz. İnşallah, hırsızlara bu işi
bırakmayacağız değil mi? Yani kendi kültürlerinde şu gördüğünüz anlayışın
olmadığı kişilere bunu bırakmayacağız.” diyebilmişti ve Adalet ve Kalkınma
Partisinin Sayın Genel Başkanı 2 Haziranda Yenikapı’daki teravih namazı sonrası
da “Benim sizden bir istirhamım var. Burası İstanbul, bir diğer adıyla
İslambol. Burası Konstantinapol değil ama burayı böyle görmek isteyenler var.
Böyle görmek isteyenlere karşı yirmi iki günümüz var.” diyebilmiştir, İstanbul
da cevabını vermiştir. (İYİ PARTİ ve CHP sıralarından alkışlar) 
Aynı
günlerde, pek çok sözde hocalardan birisi de Gaziantep’te, üstelik bayram
namazında “Bize yalan bir tarih öğrettiler, bizi aldattılar, bizi kandırdılar.
Nerede? Yunanlıların hepsi yaşıyor işte, denize menize dökülen yok. Keşke o gün
savaşı kaybetseydik, belki daha sonra tekrar Osmanlı’yı kurardık.” demiştir. 
Türk
milleti bunları nasıl karşıladı sizce? Argo bir kelime geldi aklıma, utandım,
söylemeyeceğim. Nasıl karşıladığını sandık sonuçlarından herkes görmüştür.
9)
31 Marta kadar en etkili söylem olan “beka sorunu” yerine doğrudan
teröristlerle muhatap olunması ve bu konuda devlet kurumlarının kullanılması
tepkiyle karşılanarak gereği yapılmıştır, tıpkı Sayın Davutoğlu’nun dediği
gibi.
10)
Seçim iptal edilirken takip edilen yol, konuşan Adalet ve Kalkınma Partisi
yetkililerine duyulan güvensizlik ve bir haksızlığın yapıldığı inancı ve
göstere göstere yaratılan mağduriyet tepkiyle karşılanmıştır. 
11)
Esenler Belediye Başkanının densizliğinden sonra, İçişleri Bakanı ve onun bir
yardımcısı ile Giresunlu bir eski bakanın Pontus üzerinden isabetsiz, haksız ve
yakışıksız suçlamaları karşılığını bulmuştur.
12)
Ordu Havaalanı üzerinden yaratılmak istenen kötü imaj, inandırıcı olmadığı gibi
mağduriyete dönüşmüş ve bir çiftçiye “Ananı da al git.” denmesi, maden ocağı
mağdurunun tekmelenmesi, Çırağan Sarayı’ndaki sosyete düğünü vesilesiyle
Cumhurbaşkanlığı korumalarınca dövülerek hastanelik edilen avukatın durumu
sosyal medyada ciddi etki yaratmıştır. 
13)
Yalan, kibir ve nefret dilinin kaybettiği, sevgi ve umut dilinin kazandığı bir
seçim olduğu görülmüştür.
FETİ
YILDIZ (İstanbul) – Başka da sermaye yok, dört sene konuş böyle.
HAYRETTİN
NUHOĞLU (Devamla) – Duyamadım Sayın Feti Bey.
FETİ
YILDIZ (İstanbul) – “Dört sene konuş bunu.” diyorum. 
HAYRETTİN
NUHOĞLU (Devamla) – Anlayan anlasın değil mi?
BÜLENT
TURAN (Çanakkale) – Kırk sene konuşacak, kırk.
HAYRETTİN
NUHOĞLU (Devamla) – 14) Ve nihayet, Türkiye Cumhuriyeti devletinin kuruluş
felsefesinden uzaklaştığı, kurucu iradeye ters düşüldüğü, medyanın yandaş hâle
getirilerek susturulduğu ve tek taraflı yayın yaptırıldığı, Sevr’in
hortlatılmak istendiği, Türk milletinin geleceğinin tehlikeye atıldığı
inancıyla, Atatürk’ün Samsun’a çıkışının 100’üncü yılında sabrın da bir
sınırının olacağı gösterilerek gereken sandıkta yapılmıştır.
Türk
milletine hayırlı olsun. Her şey daha iyi olacak. (İYİ PARTİ ve CHP
sıralarından alkışlar) 
BÜLENT
TURAN (Çanakkale) – Sayın Başkan…
BAŞKAN
– Buyurun Sayın Turan.
BÜLENT
TURAN (Çanakkale) – Özür dileyerek zapta geçsin diye ifade edeceğim.
Az
önce çok büyük bir gerginlik oldu, zaman kaybettik, kürsüden konuşmayı talep
etmeyeceğim ama şunu söylemek isterim Sayın Başkan: Israrla “Mecliste müzakere
imkânı yok, müzakere edemiyoruz.” diyen arkadaşların bu dil ve söylemle hiçbir
konuya katkısı olmadığını ifade etmek istiyorum. Konumuz, turizm ajansı kanunu;
eksiği vardır, fazlası vardır, tüm grupların taleplerine açığız. Bugün Özgür
Bey’e ifade ettim “Gelin, öneri verin buna.” dedim ama baştan aşağıya dinledim,
yirmi dakikada kanunla ilgili bir tek cümle yoktu, dedikodu yapar gibi “Onun
dediği, bunun dediği…” falan tarzı Meclisin genel kültürüne, adabına aykırı bu
dilin Meclise yakışmadığını ifade ediyorum Sayın Başkan.
MUHAMMET
NACİ CİNİSLİ (Erzurum) – Sizi mutlu etmek zorunda mıyız?
HAYRETTİN
NUHOĞLU (İstanbul) – Sayın Başkan…
BAŞKAN
– Milliyetçi Hareket Partisi Grubu adına…
HAYRETTİN
NUHOĞLU (İstanbul) – Sayın Başkan, ama olmaz böyle.
BAŞKAN
– …Sayın Erbaş, buyurun. 
HAYRETTİN
NUHOĞLU (İstanbul) – Sayın Başkan, söylediği lafları duydunuz. 
BÜLENT
TURAN (Çanakkale) – Yakışmıyor Sayın Başkan, bunu söylüyorum, istifade
edemedik, dinleyemedik. 
HAYRETTİN
NUHOĞLU (İstanbul) – Söylenen laflar doğrudan bana.
BAŞKAN
– Oturun, Sayın Erbaş’ın konuşmasından sonra dinleyeceğim sizi.
Buyurun
Sayın Erbaş. (MHP sıralarından alkışlar)
MHP
GRUBU ADINA AHMET ERBAŞ (Kütahya) – Sayın Başkan, değerli milletvekilleri;
görüşmekte olduğumuz 94 sıra sayılı Türkiye Turizm Tanıtım ve Geliştirme Ajansı
Hakkında Kanun Teklifi’nin tümü üzerine Milliyetçi Hareket Partisi Grubu adına
söz almış bulunuyorum. Bu vesileyle, yüce heyetinizi saygıyla selamlıyorum.
Sözlerime
başlamadan önce, bugün alçakça bir saldırı sonucu Hakkâri’de şehit olan
kardeşlerimize Allah’tan rahmet, gazilerimize de acil şifalar diliyorum.
Kanun
teklifini genel hatlarıyla olumlu bulduğumuzu ifade etmek istiyorum. Hazırlanan
kanun teklifinin amaçlarına göz atacak olursak: Ülkemiz dünyanın en eski
medeniyetlerine ev sahipliği yapmış, zengin tarihi, kültürü, kültür varlıkları
ve eşsiz doğal güzellikleriyle dünyadaki diğer rakip ülkelerin önünde yer alan
önemli bir turizm merkezidir. Ülkemizde bacasız sanayi olarak
adlandırabileceğim turizm sektörünün dolaylı ve dolaysız istihdama katkısı 11
milyondan 16 milyona ulaşmıştır, 50 farklı sektörle ilişkisi vardır. Bu açıdan,
turizm sektörü sürekli istihdam yaratan ve teknolojinin istihdam üzerindeki
olumsuz etkisinin en az olduğu sektördür. Turizm geliri gelen ziyaretçi
sayısına bağlı olduğundan, dünya seyahat hareketinin ülkemize doğru kaymasını
sağlamak, ekonominin güçlenmesi, turizm gelirlerinin ve istihdamın artması,
bölgesel kalkınmanın dengeli şekilde gerçekleşmesi, turizm faaliyetlerinin tüm
yıla yayılması, istihdamdaki mevsimliğin azalması ve yılın tamamına yayılmasını
desteklemek açısından büyük önem taşımaktadır. Ancak temel prensipte ziyaretçi
sayısı ile turizm gelirleri doğrudan ilgili olmakla beraber, yüksek harcama
eğilimine sahip ziyaretçilerin ülkemize çekilmesi, farklı ülkelere yönelerek
ülkeye göre turistlerin karar alma mekanizmaları ve tercihleri incelenerek
pazar çeşitliliğinin artırılması, gelen ziyaretçilerin kalma sürelerinin
uzatılması, güzergâh boyunca farklı yerleri ziyaret etmelerini sağlayacak
tanıtım unsurlarının yaygınlaştırılması turizm gelirlerinin artırılmasında önemli
rol oynamaktadır. 
Görüştüğümüz
konularda belirttiğimiz nedenlerden ötürü, oluşturulan bu kanun teklifiyle
Türkiye'nin turistik değerlerinin yurt içi ve yurt dışında tanıtılması
sağlanacaktır, ülkemize gelen ziyaretçi sayısı ve buna bağlı olarak turizm
gelirleri artacaktır. Böylece, Türk turizminin, turizm kültürünün,
ekonomisinin, endüstrisinin ve ticaretinin geliştirilmesine maddi destek
sağlamak amacıyla Türkiye Turizm Tanıtım ve Geliştirme Ajansı kurulması
öngörülmektedir. 
Konu
hakkında dünya örnekleri incelenmiş, Dubai, Singapur, İngiltere, Almanya,
İspanya, İtalya, Kanada, Amerika Birleşik Devletleri, Avusturya ve Fransa gibi
dünya turizm gelirleri pastasından en çok pay alan ülkelerde başarılı turizm
geliştirme ofisleri ve büroları bulunduğu tespit edilmiştir. Örnek vermek
gerekirse Singapur’da bu ajans 1964 yılında, Almanya’da 1948 yılında, Amerika
Birleşik Devletleri’nde 1981 yılında, en son da İngiltere’de 2003 yılında
kurulmuştur. Bu oluşumların hem ziyaretçi sayısı hem de turizm gelirlerinin
artması konusunda ülkelerine önemli katkılar sağladığı görülmüştür. 
Teklifle,
Kültür ve Turizm Bakanlığının ilgili kuruluşu olarak tüzel kişiliği haiz, özel
hukuk hükümlerine tabi şekilde kurulacak ajansla turizm yatırımlarını
destekleyerek turizmin kıyı bandından çıkarılıp ülkenin geneline ve tüm yıla
yayılması, ülkemizin algısına yönelik olumsuzluklara anında müdahale edilerek
sektörün kırılganlıklarının azaltılması amaçlanmaktadır. Tabii ki teklif yüce
heyetinizin katkılarıyla ve eklenecek maddelerle son hâlini alacaktır. Kusursuz
ve eksiksiz bir kanun yoktur, mutlaka bu tartışmalar sonucunda güzel sonuçlar
çıkacaktır. 
Bu
kanunda denetleme tabii ki olsun ve olmalıdır da ama bizler orduyla sefere
çıktığında yolda üzümden dal koparıp akçesini bahçeye bırakan bir millet iken
şimdi çok katı kurallar ve cezalarla şaibeleri önleyeceğimizi zannediyoruz. Biz
ne kadar cezaları artırırsak artıralım “Benim memurum işini bilir.” “Benim
siyasetçim işini bilir.” “Benim yatırımcım işini bilir.” diyen birileri çıkacak
ve bu boşlukları dolduracaktır. Bizim ivedilikle cüzdanlarını başlarının
üzerinde taşıyan nesiller değil, vicdanlarında sırat köprüsü olan nesiller
yetiştirmemiz gerekmektedir. Çünkü mazisi böyle olan bir ecdadın torunlarıyız.
Vatan, millet sevdalısı, dürüst, ahlaklı, vicdanlı, devlet malına el sürmeyi
dahi aklından geçirmeyen bir nesil yetiştirmeliyiz, kaygımız bu olmalı, mücadelemiz
neslimizi korumak ve bu şekilde yetiştirmek olmalıdır.
Değerli
milletvekilleri, turizm sektörüyle alakalı fikirlerimi daha önce bu kürsüden
çok kez ifade etmiştim. Turizmi partiler ve siyasetüstü görmeliyiz ve turizmin
doğru hamlelerle herkesin kabul edeceği bir devlet politikası hâline
getirmeliyiz. Millî bir dava olarak benimsemeli, gerektiğinde, böylece de şu
ekonomik darboğaz içinde ülkemizin en önemli ekonomik gücü olabileceğini
göstermeliyiz. Ayrıca, meseleye ekonomi meselesi değil, ülkemizin tanıtımı için
kültürel ihraç aracı olarak da bakmalıyız. 
Türkiye'nin
turizmde dünyanın ilk 3 ülkesinden biri hâline gelmesini ve gelebileceğini
devamlı ifade ettik. Turizmin ülkemiz için sadece deniz, kum, güneş olmaması
gerektiğini, İsviçre Alplerinden ve Kapadokya’dan örnekler vererek
belirtmiştim. Bizler, yıllarca okyanus ülkelerine deniz, kum, güneşi
pazarlamaya kalktık, yıllarca deniz, kum, güneş üçlüsünden dışarıya çıkamadık.
Turizm sektöründe kendi başlarına verdikleri mücadelelerle 2 milyon Asyalı
turisti Kapadokya’ya çeken turizmci arkadaşlarımı tebrik ediyor ve takdir
ediyorum. Ancak tebrik etmemiz, destek vermemiz gereken Kapadokya’daki
arkadaşlarımıza destek olmadığımız gibi çoğu zaman köstek oluyoruz. Örneğin,
Kapadokya bölgesinde Paşabağı’nda yapılan iş yerleri, o tarihî alanına, o sit
alanına inşa ettiğimiz alışveriş merkezi ucube bir alışveriş merkezidir,
maalesef, bunu da yıllar önce Turizm Bakanlığı yapmıştır. 
Şimdi,
geldiğimiz noktada, ajansa duyulan ihtiyacın görülmesi bizleri ziyadesiyle
memnun etmiştir. Devlet mantığıyla bu işlerin yürümesi zordur ve yürümüyor da.
Bunu derken kastım şudur: Yıllarca Türkiye'nin tanıtımlarında klişeleşmiş
videolar, resimler gördük, bunlarla ve broşürlerle filan bu işlerle
olmayacağını defalarca anlattık. 
Değerli
kardeşlerim, Kütahya’nın tanıtım broşürü altı yıldır yenilenmemiş. Bir lale,
İstanbul Boğazı, antik heykeller, arkada bir fon müziğiyle denizin üzerinden
çekilmiş görüntülerin Türkiye'yi tanıtmasına yettiğini zannettik. Komisyon
toplantılarında da ifade ettim, ülkemize gelen turistler bu tanıtımlar
sayesinde gelmedi, sektörün kendi çabaları, kendi tanıtımları sayesinde bu noktalara
geldi. Bu işi devlet politikası hâline getirip turizm alanında bulunan
yöneticilerin, belediye başkanlarının, valilerin, kaymakamların, gittiği yere
göre turizm sektörüne katkısını sağlayabilmek adına çalışmalar yapması,
düzenlemeler getirmesi gereken bir sistem geliştirebilirsek daha başarılı
olabileceğimize inanıyorum. 
Keşke
“Turizm alanları içinde saat on ikide her şeyi yasakladım.” diyen kaymakamların
yerine turizm sevdalısı kaymakamlar gönderebilsek, keşke o bölgelerde turizm
sevdalısı belediye başkanlarımızı seçiyor olsak, belediye başkanlarımızın
turizm üzerine vaatleri o seçimlerde ön plana çıkabilse. 
Değerli
kardeşlerim, bu memleket bizim, hep beraber kalkındıracağız inşallah, ancak bu
işler profesyonellikle olur. 
Sayın
milletvekilleri, turizmi lütfen sen-ben kavgasının dışına çıkaralım, bunu millî
bir politika olarak görelim ve böyle düşünelim. 
Bu
teklifin devletin kamu personel yasalarının dışında tutulması gayet normaldir
çünkü turizm sektöründe devlet maaşıyla profesyonel insan bulmak çok zordur.
Örneğin, bizlerin devamlı milletin ağzındaki maaşımız ortadadır; yanlış
bilmiyorsam üç ayda 60 bin lira Türkiye Cumhuriyeti devleti milletvekillerine
maaş veriyor. Beş yıldızlı otellerde bir aşçının aldığı maaş en az ama en az 5
bin dolardır. 
Turizm,
ulaşım olmadan olmaz. Acilen ulaşım sektörünü ve bunun altyapısını düzenlememiz
gerekmektedir. Uçak biletleri inanılmaz pahalı. Ulaşımın kolay olmadığı
yerlerde turizmi nasıl canlandıracağız? Şimdi sizlere net bir örnek vereceğim:
Değerli kardeşlerim, 13 Temmuz 2019 tarihinde gidiş, 20 Temmuz 2019 tarihinde
dönüş olmak üzere Londra-Barselona arası bilet fiyatı bizim paramızla 729 lira
yani 100 pound. Aynı tarihlerde Londra’dan İstanbul’a gidiş-dönüş bileti toplam
300 pound. Evet, mesafe farkı var ama o fark bu kadar fiyatı getirmemeli.
Ulaşım problemi çözülmeden milyarlarca liralık reklam da versek, ajanslar da
kursak, fonlara aktarma da yapsak ulaşım ücretleri ve sorunları çözülmeden bu
konunun tek ayağı eksik kalır. 
Ulaşım
demişken bir konuya değinmek istiyorum. Yap-işlet-devret modeliyle inşa edilen
Kütahya Zafer Havalimanı’nın iyi niyetle yapıldığına şüphemiz yoktur ancak
yüklenici firmaya verdiğimiz yolcu garantisinin ancak yüzde 3’üne, 4’üne
ulaşabildik. Bu konu üzerinde uğradığımız zararı örnek olması açısından ifade
ediyorum. Buna benzer bir zararla karşılaşmamamız için buradan bir uyarıda
bulunmak istiyorum; o da son zamanlarda basında duyduğumuz, Çeşme’ye yapılması
planlanan havalimanı. Bu havalimanı neden yapılacak? Çeşme’nin önceliği havalimanı
değildir. İzmir Adnan Menderes Uluslararası Havalimanı şu anda yüzde 44 doluluk
oranıyla çalışmakta iken Çeşme’ye yaklaşık 1.500 dönüm bir araziyi kapatarak
bir havalimanı yapmak nereden çıktı? Farz edin ki Alaçatı’ya bir havalimanı
yaptınız. Alaçatı’da yabancı turist var da biz mi görmedik? Alaçatı’da beş
yıldızlı otel var da biz mi görmedik? Alaçatı’da, malum, biliyorsunuz, küçük
butik otellerin dışında hiçbir otel yok. O yüzden buradan Sayın Turizm
Bakanımıza seslenmek istiyorum: Zafer Havalimanı’nda yaptığımız hatayı lütfen
Alaçatı’da yapmayalım. Ekonomik krizle uğraştığımız şu günlerde Zafer
Havalimanı’ndan zaten bir zarar ediyoruz, yeni zararlar eklemeyelim iyi niyetle
yapmayı düşünsek bile. 
Diğer
bir konu da şu: Turizm sektöründe adaletli davranmak zorundayız. Kütahya
Simav’da bulunan bir otel ile Bodrum’daki bir oteli aynı şekilde
değerlendirmemek gerekir. Kıyı illerimiz haricindeki diğer tüm illerimizin
turizm sektörünün nimetlerinden faydalanmaları için gerekli düzenlemeleri
yapmalıyız, yeni söylemler geliştirmeliyiz. Bu konuda, bu fonun bir kısmını
mutlaka -tanıtım derken- iç turizm için ayırmalıyız. Bu konuda destan yazan
illerimiz var, ilçelerimiz var, bölgelerimiz var. Safranbolu, Karadeniz
yaylaları, Nemrut, Kastamonu, Erzincan Kemaliye, Mardin, Urfa, Amasya, Antep ve
birçok ili sıralayabiliriz. Bir gün mutlaka bu listeye Kütahya’yı da
yerleştireceğiz hem de ilk sıralara çünkü fazlasıyla hak ediyor; hem tarihî
yerleri hem çinisi hem doğası hem termal tesisleriyle turizm için cazibe merkezi
hâline getireceğiz inşallah, tabii ki yollarımızı çözersek, tabii ki
Tunçbilek’teki hava kirliliğini çözebilirsek, tabii ki doktor ataması
yapabilirsek ve dört beş saati geçen elektrik kesintilerini engelleyebilirsek.
Eğer bunları halledebilirsek Kazıklı Voyvoda’yı hapsettiğimiz Eğrigöz
Kalesi’ne, Emet’e tüm vatandaşlarımızı davet ederiz. 
Özellikle
bir meseleden daha bahsetmek istiyorum: Bugün bizim, yarın hepimizin içinde
kanayan yaraya dönüşecek olan Murat Dağı’ndan bahsetmek istiyorum. Murat
Dağı’nda açılması düşünülen altın madeni tesisinin sahadaki madencilik
faaliyetleri sırasında yapılacak patlamalar nedeniyle termal kaynakların
kaybolacağını ve o bölgenin deprem bölgesinde bulunması sebebiyle sızmaların
olabileceğini; bölgede göçer ve yörüklerin konaklama ve mera alanlarının
olduğunu, doğada nadir bulunan kuşların, yine bu doğada nadir bulunan endemik
bitkilerin olduğunu bildiğimiz Murat Dağı’na lütfen sahip çıkalım. Birinci
derece deprem bölgesi arkadaşlar bu bölge, 2 milyondan fazla ağacın kesileceği
söyleniyor, bu çok büyük bir kaygıdır. Doğanın kanunudur; bir şeyi yoktan var
edemeyiz, varken de yok edemeyiz ama maalesef katledebiliriz. Sayın
milletvekilleri, Murat Dağı’ndaki katliama hep beraber dur diyelim.
Turizm
diyoruz, doğal güzellikler diyoruz, bu tarz işletmelere müsaade etmememiz
gerekir, gelecek nesillere güzel bir dünya bırakmak istiyor isek doğa
kaynaklarımıza sahip çıkalım.
Sayın
Başkanım, değerli milletvekilleri; konu hazır turizm ajansına gelmişken 30
Ağustos Zafer Bayramı’yla ilgili birkaç konuyu ifade etmek istiyorum. 30
Ağustos Zafer Bayramı’nın gereken önemle icra edilmediğini düşünüyoruz
Kütahyalılar olarak çünkü geçmişini bilmeyenin geleceği olmaz. Bu konuyla
Gençlik ve Spor Bakanlığı değil, Kültür ve Turizm Bakanlığının ilgilenmesi
gerektiğini düşünüyoruz. Tabii ki gençlerimizin bu kutlamalarda, bu millî
bayram uygulamalarında yer almasından gayet memnunuz ancak bu konu, çok daha
derin, kültürel ve millî bir konudur. Örneğin, bu yıl 75’inci yıl dönümünde
Avrupa ve dünya tarihinin seyrini değiştiren olaylardan biri olan Normandiya Çıkarması Fransa’da
nasıl kutlanmıştır? En son kutlamaya Amerika Birleşik Devletleri Başkanı ve
İngiltere Prensi katılmıştır. Yedi düvele, emperyalizme karşı elde ettiğimiz
kendi zaferimizi biz geçiştiriyor gibi kutluyoruz. Dumlupınar, Kocatepe,
Sakarya, Türk milletinin ve gözü Türk milletinde var olan mazlum milletlerin
yeniden şahlanış yeridir. Düşmanı İzmir’e kadar kovaladığımız ve acısını hâlâ
dindiremedikleri kutlu bir zaferdir. Bu zaferle Avrupa’nın, Orta Doğu’nun,
dünya tarihinin seyrini değiştirmişizdir. “Ordular ilk hedefiniz Akdeniz’dir.”
sözünün söylendiği bu toprakların tarihî önemini gelecek nesillere aktaracak, o
tarihte yaşananları hissettirecek çalışmalar yapmalıyız. Atatürk’ün o ünlü fotoğrafının
olduğu ve savaşı tepeden yönettiği Dumlupınar’ımıza mutlaka bir panoramik müze
kurmalıyız. Şu andaki müzemizde, maalesef, 1960 model silahlar sergilenmekte. 
Değinmek
istediğim başka bir konu da Kütahya’da kurulması planlanan Suriyeliler için
toplama kampı. Öncelikle, liderimiz Devlet Bahçeli Beyefendi’nin ifade ettiği
gibi, Türkiye Türk milletinindir, Anadolu Türk vatanıdır. Ülkemizdeki
Suriyelilerin güvenli ve süratli bir şekilde asıl yurtlarına sevki acilen
planlanıp hayata geçirilmelidir. Sınırlarımıza diktiğimiz duvarlarımızın
aşılmaması için, yeni göç akınlarıyla millet varlığının geleceğini tehlikeye
düşürmemek için bir an önce bu kardeşlerimizi yurtlarına göndermeliyiz. 
Bizler,
misafirperverliğimizi ensar ruhuyla gösterdik, göstermeye de devam ediyoruz
ancak bu mesele, Türk milleti açısından hem sosyolojik hem demografik hem de
ekonomik sorunlara dönüşmüştür, kronik bir toplumsal problem hâline gelmek
üzeredir. Bu işe bir an önce el atmak lazım. Eğer bir kamp yapmak istiyorsa
İçişleri Bakanlığımız, buradan sesleniyorum: Oraya Özel Harekât eğitim kampı
kurabiliriz mesela. 
Kütahya,
henüz hastanesi tamamlanmayan, yatırımları tam anlamıyla hissedilemeyen bir
ilimizdir. 2020 yılında tamamlanması beklenen hastanemiz, şehrimizde olmayan
uzman doktorlarımız, görev yaptığı ilçelerde kalacak yeri olmayan ve şehri terk
eden sağlık görevlilerimizle, sadece sağlık sektörüyle ilgili bile bu kadar
ciddi problemler yaşayan şehrimize, bir de kamu düzenini bozan ya da kaçak
yollarla ülkemizde bulunan yabancılar için geri gönderme merkezinin kurulmasını
istemiyoruz. 
Sayın
Başkan, değerli milletvekilleri; son olarak Kuzey Kıbrıs Türk Cumhuriyeti’nde
son günlerde yaşananlar hakkında konuşmak istiyorum. Medyaya yansıdığı üzere,
İsrail hava saldırısına pazartesi gecesi karşılık veren Suriye hava savunma
sistemleri, S200 füzelerini hedefe kitleyip füze rampalarından otomatik
fırlatarak savunmaya geçmiştir. S200 füzelerinden biri hedefinden sapması
sonucu maksimum menzile ulaşarak KKTC sınırları içerisinde bulunan Taşkent-Güngör
köyü arasındaki boş alana düşmüştür. Değerli vekiller, bu alanın 500 metre
yakınında bir köyümüz var. Soydaşlarımızın yaşanan vahim olayda zarar görmemiş
olması sevindiricidir fakat görülmüştür ki ülkemizin sınırları gibi, KKTC de
bulunduğu konum gereği âdeta bir barut fıçısı gibidir. Bu nedenle, teknik
incelemeler yapılarak KKTC’yle yeni bir savunma anlaşması imzalanmasına ve yeni
bir savunma stratejisi hazırlanmasına acil ihtiyaç vardır. 
Değerli
vekiller, Akdeniz’de malum doğal gaz aramaları nedeniyle ciddi bir hareketlilik
gözlemlenmektedir. Doğal gaz geriliminin yanında, ada üzerinde hiç söz sahibi
olmayan Fransa gibi devletler ayrı ayrı ses çıkarmakta, kendilerince Kıbrıs’ın
kıta sahanlığının bulunduğu Akdeniz’de bir oldubitti yaratmak istemektedirler. 
Sayın
Cumhurbaşkanımız ve Sayın Genel Başkanımızın da belirttiği gibi, ada üzerinde
sadece ve sadece garantör ülkeler olarak Türkiye, Yunanistan ve İngiltere’nin
söz söylemeye hakkı vardır. Burada, neden Fransa konuşur, hâlâ anlamakta zorluk
çekiyoruz. Hiçbir devletin konuşmaya, müzakere etmeye hakkı yoktur. Yaşanan bu
gelişmeler bağlamında hem soydaşlarımızın güvenliğini sağlamak hem de
uluslararası anlaşmalardan doğan haklarımızı koruyarak barışı uzun soluklu
kılmak için acilen bir deniz üssü kurulmasına ihtiyaç duyulmaktadır. 
Türkiye
Cumhuriyeti’nin KKTC’yle ilişkilerinin bütün yönleriyle uyumlu olarak
yürütülmesi ve genel koordinasyonun Cumhurbaşkanı Yardımcısı veya bir bakan
aracılığıyla yürütülmesi maksadıyla Kıbrıs İşleri Koordinatörlüğünün
oluşturulması için genelge yayımlanması da son derece mutluluk vermiştir. 
KKTC’de
yakın bir zamanda Ulusal Birlik Partisi ve Halkın Partisinden oluşan yeni bir
ortaklık hükûmeti kurulmuştur. Önceki hükûmetin değerli çalışmalarından ötürü
hükûmetin Başbakanı Sayın Tufan Erhürman nezdinde teşekkür ediyor, hiç kuşkusuz
yeni kurulan hükûmeti bekleyen çok önemli ekonomik problemlerin, altyapı
sorunlarının ve kamuda çözülmeyi bekleyen problemlerin olduğunu biliyoruz.
KKTC’deki soydaşlarımız, izolasyonlardan, çözüme odaklı olmayan hantal devlet
yapısına sıkışmış durumdadır. 
(Mikrofon
otomatik cihaz tarafından kapatıldı) 
BAŞKAN
– Sayın Erbaş, son cümlelerinizi alayım. 
Buyurun.

AHMET
ERBAŞ (Devamla) – Kapalı Maraş konusunda yeni hükûmetin attığı adımları son
derece takdir ediyoruz. Sayın Ersin Tatar başkanlığında kurulan yeni KKTC
Hükûmetini tekrar tebrik ediyor, başarılar diliyor, bu vesileyle sayın yüce
heyetinizi saygıyla selamlıyorum. 
Çok
teşekkür ediyorum. (MHP sıralarından alkışlar)
BAŞKAN
– Teşekkür ederim. 
Sayın
Nuhoğlu, söz talebiniz var, neye ilişkindi?
VI.- AÇIKLAMALAR (Devam)
58.- İstanbul Milletvekili Hayrettin Nuhoğlu’nun, Çanakkale Milletvekili
Bülent Turan’ın yerinden sarf ettiği bazı ifadelerine ilişkin açıklaması
HAYRETTİN
NUHOĞLU (İstanbul) – Teşekkür ederim Sayın Başkan. 
Konuşmamın
önemli bir bölümünü görüşülmekte olan kanuna ayırdım çünkü Komisyonda zaten bu
konuları konuşup ayrıca muhalefet şerhi düşmüştük, Genel Kurula da o konuları
getirmiş oldum. 
Esasen
kürsüde konuşmacı dilediği gibi konuşma hakkına sahiptir. Adalet ve Kalkınma
Partisinin grup başkan vekillerinin âdet edindiği gibi tahrik edici tarzda
konuşmalarını yadırgamıyorum çünkü onlara yakışan bu aslında. Ama o kürsüde
benden önce konuşan ve benden sonra konuşan konuşmacı gibi, ana bölümü
bitirdikten sonra her şey konuşulabiliyor.
Benim
söylediklerimin bazıları grup başkan vekilini belki üzmüştür, acı gelmiştir ama
genellikle de…
(Mikrofon
otomatik cihaz tarafından kapatıldı) 
BÜLENT
TURAN (Çanakkale) – Müzakere talebimizi ilettik, başka bir şey söylemedik. 
X.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ve Adalet ve Kalkınma Partisi
Grup Başkanvekili İstanbul Milletvekili Mehmet Muş ile 50 Milletvekilinin
Türkiye Turizm Tanıtım ve Geliştirme Ajansı Hakkında Kanun Teklifi (2/1988) ve
Bayındırlık, İmar, Ulaştırma ve Turizm Komisyonu Raporu (S. Sayısı: 94) (Devam)
BAŞKAN
– Halkların Demokratik Partisi Grubu adına Sayın Tiryaki. (HDP sıralarından
alkışlar)
HDP
GRUBU ADINA MEHMET RUŞTU TİRYAKİ (Batman) – Teşekkür ediyorum Başkanım.
Sayın
Başkan, değerli milletvekilleri; 94 sıra sayılı Türkiye Turizm Tanıtım ve
Geliştirme Ajansı Hakkında Kanun Teklifi’nin geneli üzerine Halkların
Demokratik Partisi Grubu adına söz almış bulunuyorum. Hepinizi saygıyla
selamlıyorum. 
Öncelikle,
şu “ajans” kavramı üzerine birkaç şey söylemek istiyorum. “Ajans” denilince,
biliyorsunuz, herkesin aklına, haber toplayıp yayma işiyle uğraşan kuruluşlar
geliyordu eskiden, “ajans” denilince hepimizin aklına gelen şey buydu. Önce
reklam sektörü bütün hayatımızı işgal etti, daha sonra reklam sektörünün ve
reklam ajanslarının yaptıkları işlerin büyük bir bölümünün abartılı olduğu ve
gerçeği yansıtmadığı anlaşıldı ve yine aynı reklam kuruluşları, reklam
kuruluşlarına “ajans” ismini vererek yeni bir saygınlık kazandırmaya -tırnak
içerisinde- “profesyonellik” adı altında havalı bir isim vermeye başladılar.
Şimdi, akla gelecek her türlü tanıtım ve reklam türünün önüne veya arkasına “ajans”
diyerek havalı bir isim veriyoruz. Nasıl? Grafik ajansı, kast ajansı,
organizasyon ajansı, dijital ajans, manken ajansı, gençlik ajansı, çevre
ajansı, “web” tasarım ajansı, fotoğraf ajansı, kreatif ajans gibi yüzlerce
çeşit ajans var. Bir de kamuda kullanılan ajanslar var birkaç tip: Kalkınma
ajansı, yatırım geliştirme ajansı. 
Bunu
niye söyledim biliyor musunuz? Aslında, kanun yaparken kullandığımız kavramları
bile reklam şirketlerinden alıyoruz. Reklam şirketlerinin stratejisi kanun
yapma tekniğine bile müdahale anlamına geliyor. Şu anda üzerinde tartıştığımız
kanun teklifinin isminin de esasen “turizm tanıtım reklam şirketi kanun
teklifi” olmalıydı ama biz buna “ajans” diyerek daha profesyonel, daha havalı
bir isim vermiş oluyoruz.
Yasa
teklifine gelince: En sonda söyleyeceğimi en başta söyleyeyim, bu hâliyle bu
teklifi doğru bulmuyoruz, bu teklifi kabul etmiyoruz çünkü bu ajansın kuruluş
amacını gerçekleştirmek üzere Kültür ve Turizm Bakanlığı içerisinde bir genel
müdürlük var ve bu genel müdürlüğün adı da “Tanıtma Genel Müdürlüğü.” Tanıtma
Genel Müdürlüğüyle neredeyse aynı işi yapacak bir ajans kurulması yalnızca yeni
bürokratlar yaratacak -birazdan anlatacağım- yeni rant alanları yaratacak;
ülkemize kazandıracağı hiçbir şey yok.
Bu
ajans, Türkiye ekonomisi için çok çok önemli bir yer tutan turizm sektörüne
yalnızca salma salacaktır. Bir yandan turizmin önemine vurgu yaparken diğer
yandan ülke ekonomisine çok önemli katkısı olan turizm şirketlerinden, bakın,
kârları üzerinden değil bütün gelirleri üzerinden, kanundaki ifadeyle
faaliyetleri sonucunda elde ettikleri net satış ve kira gelirlerinin toplamı
üzerinden ve verdikleri vergiler dışında yüzde 1’lik pay almak başka biçimde
açıklanamaz; bunun ismi “salma salmak”tır.
Kurulacak
olan Tanıtım ve Geliştirme Ajansında turizm emekçilerinin de yerel yönetimlerin
de sözü de yeri de olmayacaktır. Ajansın karar organı olan ve 13 üyeden oluşan
ajansın yönetim kurulu üyelerinde, ajansın yürütme organı olan ve 5 üyeden
oluşan ajansın icra kurulunda da danışma kurulunda da turizm emekçilerini
temsilen ne işçi sendikaları ne kamu görevlileri sendikaları yer alacaktır.
Yine, yerel yönetimlerin bu ajanslarda hiçbir sözü olmayacaktır.
Yine,
kurulacak olan Tanıtma ve Geliştirme Ajansının yapacağı yatırım alanlarını ve oranlarını
tek başına Cumhurbaşkanı belirleyecektir. Bir yandan turizm gelirlerinin
neredeyse yüzde 1’inin kurulacak ajansa devredilmesi, diğer yandan bu
gelirlerin nerelere harcanacağına Cumhurbaşkanının karar vermesi, bir biçimde
Cumhurbaşkanına her geçen gün büyüyen örtülü ödenek yanında bir de örtüsüz
ödenek tahsis etmek anlamına gelmektedir. 
Kurulacak
olan tanıtım ve geliştirme ajansı her nedense Kamu İhale Kanunu’ndan ve
Sayıştay denetiminden de muaf olacaktır. Esasen kamu yararını gerçekleştirme
vasfından çoktan uzaklaşmış Kamu İhale Kanunu kapsamı dışına çıkarılmasını
anlayabilmiş değiliz. Zaten Kamu İhale Kanunu’muz kamu yararını gerçekleştirme
amacından uzaktır. On yedi yılda defalarca kez değiştirilmiş, dönüştürülmüş bir
Kamu İhale Kanunu kapsamı dışına çıkarılmasının hukuk devletiyle ve kamu
yararıyla bağdaştırılmasına olanak yok. Teklif sahipleri bu konuda hem bize hem
de kamuoyuna bir açıklama yapmak zorundadır. 
Turizm
Tanıtım ve Geliştirme Ajansının, Anayasa’nın 160’ıncı maddesi uyarınca Türkiye
Büyük Millet Meclisi adına denetim yetkisini, denetim görevini yerine getiren
Sayıştay denetimi dışında tutulması da kabul edilemez. Kaldı ki Sayıştay
denetimi, esasen bir yerindelik denetimi değildir, bir uygunluk denetimidir.
6085 sayılı Sayıştay Yasası’nın 1’inci maddesinde de belirtildiği gibi,
Sayıştay, kamu kaynaklarının öngörülen amaç, hedef, kanunlar ve diğer hukuki
düzenlemelere uygun olarak elde edilmesi, muhafaza edilmesi ve kullanılması
için Türkiye Büyük Millet Meclisi adına denetim görevini yerine getirmektedir.
“Tanıtım ve Geliştirme Ajansının elde ettiği kamusal kaynağın hukuka uygun
olarak muhafaza edilip edilmediğini, kullanılıp kullanılmadığını Sayıştay
denetlemesin.” demek Anayasa’nın 160’ıncı maddesiyle korunmak istenen kamu
menfaatleriyle de bağdaştırılamaz. Kanımca ajansın ekonomik faaliyetlerinin
Sayıştay denetimi dışında tutulmak istenmesinin, uygunluk denetimi bile
yapılmasının istenmemesinin tek nedeni son dönem çokça tartışılan Sayıştay
raporlarıdır. Bu konuda da iktidar, anlaşılan o ki yeni bir Sayıştay raporu
görmek istemiyor. 
Son
olarak, yasa teklifiyle ilgili birkaç şey söyleyeceğim. Burada yasa yapma
tekniği açısından ciddi sorunlar var. Bakın, arkadaşlarımız diyor ki: “3 Temmuz
günü saat 15.00’te bize, Komisyon üyelerine bilgi verildi ve denildi ki ‘5
Temmuz günü saat 15.00’te toplantı yapılacak.’” Yani iki gün öncesinden
kendilerine haber verilmiş. Daha sonra bir kez daha haber verilmiş ve 4 Temmuz
saat 11.00’de Komisyon toplanmış. Dolayısıyla tarafların da Komisyon üyelerinin
de bu yasa teklifi üzerinde çalışmasının olanağı ortadan kaldırılmış. 
Ayrıca,
bir tür vergi anlamına gelen bir iş yapıyorsunuz çünkü sektörün tamamından
neredeyse yüzde 1’lik pay istiyorsunuz, bütün gelirleri üzerinden. Bunun ismi,
ne ad altında olursa olsun “vergi toplamak”tır ve bir biçimde kamu maliyesini
de doğrudan ilgilendirmektedir, parasal konular içermektedir fakat bu yasa
teklifi -esas komisyon mu dersiniz, tali komisyon mu dersiniz, ne derseniz
deyin- Plan ve Bütçe Komisyonunda da tartışılmamıştır. Bu hız neden? Bu hızın
bir tek anlamı var: Neredeyse 10 milyarı bulacak, belki de üstündeki bir
paranın denetimini doğrudan Cumhurbaşkanına vermek. Bu yasanın bu kadar hızlı
çıkarılmak istenmesinin başkaca bir amacı yoktur. Umarım bu son örnek olur ve
komisyonlar da ilgililer de bir hazırlık yaparak yasa koyucuyu etkileme şansına
sahip olurlar.
Konuşmamın
ikinci bölümünde birkaç başlıkla ilgili görüşlerimi paylaşmak isterim. Aynı
zamanda Millî Eğitim, Kültür, Gençlik ve Spor Komisyonu üyesi olarak... Millî
Eğitim Bakanlığınca kısa süre önce “ABİDE” diye bir rapor yayınlandı, Akademik
Becerilerin İzlenmesi ve Değerlendirilmesi Raporu. Bu raporu çoğunuz
okumuşsunuzdur; üzerinde de çokça yazıldı, çizildi. Şimdi, önceki hafta bu
Meclis kürsüsünden ana dilde eğitimle ilgili birkaç şey söylemiştim; bu
önümüzdeki dört yılda seçim baskısı olmadan bu ülkenin bazı temel sorunlarını
birbirimizi dinleyerek tartışabileceğimizi ve bu konularda bir dizi adım
atabileceğimizi söylemiştim, bunlardan biri de ana dilde eğitim konusu. Bu ana
dilde eğitim konusu ile bu ABİDE raporu hakkındaki ilişkiyi anlatmaya
çalışacağım. 
Şimdi,
ana dilde eğitim kuşkusuz siyasi bir talep, hiç kuşkunuz olmasın siyasi bir
talep. Neden? Çünkü bu ana dilde eğitim konusunda siyasi iktidarın atması
gereken adımlar var. Evet, ana dilde eğitim talebi siyasi bir talep çünkü bu
Mecliste, bu Parlamentoda, Türkiye Büyük Millet Meclisinde bu konuya ilişkin
bir dizi yasal düzenleme yapılması gerekiyor ama siyasi olduğu kadar, aynı
zamanda eğitime ve kültüre dair, temel insan haklarına dair bir talep. Bu
yüzden bunun tartışılmasının bu ülkede yaşayan milyonlar açısından çok yaşamsal
bir önemi var. 
Şimdi,
ikisi arasında nasıl bir ilişki kurduğumu anlatayım. Önce şunu söyleyeyim:
Evet, bu ülkede eğitim iyiye gitmiyor, hepimiz bunun üzerine çok şey
söyleyebiliriz. İlk 500 üniversite arasında 2 tane üniversitemiz var, ilk 300
üniversite arasında Türkiye’den 1 tane üniversite yok. 
Yine,
OECD ülkeleri arasında 70 ülkeden 540 bin civarında öğrencinin katılımıyla
yapılan PISA sınavları var ve bu PISA sınav sonuçlarına göre de çocuklarımız
eğitim seviyesi açısından diğer ülkelerin çok çok gerisinde, hatta pek çok
alanda neredeyse son sırada; daha önce de söyledim, kendi dillerinde
kendilerini ifade edemiyorlar. Bakın “Ana dili Türkçe olan çocuklar kendilerini
Türkçe ifade edemiyorlar.” diyor bu PISA raporları. 
Yine,
bu yeni hazırlanan ABİDE raporuna göre, 8’inci sınıf öğrencilerinin yüzde 16’sı
yani her 100 çocuğumuzdan 16’sı dört işlemi bilmiyor, 8’inci sınıfa gelmiş her
100 öğrenciden 16’sı dört işlemi bilmiyor. Bu çocuklar bizim çocuklarımız, bu
çocuklar bu ülkenin çocukları ve hepimizin geleceği. Bu açıdan bakıldığında
eğitimin çok temel sorunları var, bunların hepsinin tartışılması gerekir. Bütün
bunlar ortak sorunlarımız, bütün ülkenin ortak sorunları. 
Yine,
bu ortak sorunlardan bir tanesi de -esasen ortak sorundur, ben öyle görüyorum-
ana dilde eğitim sorunu. Bakın, LGS sonuçları açıklandı, il bazlı başarı
sıralamasını söyleyeceğim, il bazlı başarı sıralamasını. 81 il içerisinde son
20 ilin 18 tanesi bizim “Kürt illeri” dediğimiz, Kürtlerin daha yoğunlukta
yaşadığı kentler –nasıl nitelendirirseniz nitelendirin- son 20 ilin 18 tanesi
bunlar. Ben size son 10 ili okuyacağım şimdi: 70’inci sırada Bitlis var, 71’inci
sırada Ardahan var, 72’nci sırada milletvekili olarak seçildiğim Batman,
73’üncü sırada Diyarbakır, 74’üncü sırada Muş, 75’inci sırada Van, 76’ncı
sırada Mardin, 77’nci sırada Ağrı, 78’inci sırada Şanlıurfa, 79’uncu sırada
Siirt, 80’inci sırada Hakkâri ve 81’inci sırada da Şırnak var. Evet, kendi ana
dillerinde, Kürt çocukları kendi ana dillerinde eğitim alamadıkları için bunu
yaşıyorlar. 
Bakın,
Boğaziçi Üniversitesinin akademisyenleri “Çocuklara sadece 1’inci sınıfta -öyle
dört yıl, sekiz yıl, on iki yıl, üniversiteye kadar değil- sadece bir yıl kendi
ana dillerinde eğitim verin, sorunu önemli oranda çözebilirsiniz.” demişlerdi;
sadece bir yıl, 1’inci sınıfta. Ama çocuklarımızın, milyonlarca Kürt çocuğunun
onlarca yıldır okula gittiklerinde en büyük sorunları kendi ana dillerinde
eğitim almamış olmaları. Belki sizin için çok önemli olmayabilir –çoğu kişi
için- ama biz çokça paylaştık bunu; bir öğretmen, bir Kürt çocuğuna, okula yeni
başlamış Kürt çocuğuna Türkçe “3 elma ile 2 elma kaç elma eder?” diye soruyor 3
kez arka arkaya, çocuk bunu yanıtlayamıyor ama öğretmen Kürtçe biliyor, aynı
soruyu Kürtçe soruyor, soruyu tamamlamadan çocuk Kürtçe “5” diyor yani çocuk
aslında matematik biliyor ama çocuk Türkçe bilmiyor. O yüzden, çocuklarımızın
ana dilde eğitim sorunu hepimizin sorunu, bu sorunu ancak böyle çözebiliriz
diyorum. Bunun için bir temel önerim vardı, Millî Eğitim Bakanlığında bu amaçla
bir çalışma grubu oluşturulabileceğini ve dışarıdan akademisyenlerin,
siyasilerin, konuyla ilgilenenlerin de bu çalışma grubuna destek
verebileceklerini söylemiştim. Bu, bir ilk adım olabilir, Millî Eğitim
Bakanlığı bu konuda bir çalışma grubu oluşturabilir. 
Az
evvel reddedildi ama şimdi bu SETA Vakfının “rapor” denilemeyecek andıcı
üzerine birkaç şey söylemek istiyorum. Gerçekten bu, hepimiz açısından çok
önemli bir sorun. Şimdi bir araştırma komisyonu kurulması önerisi reddedildi;
bu, reddedilebilir, bunda hiçbir sorun yok yani burada onlarca, yüzlerce
araştırma komisyonu kurulması önerisi reddedildi. Bizce çok önemli bu araştırma
komisyonunun kurulması ama buna rağmen reddedilebilir, bunda da bir sorun yok.
Asıl sorun şu: İktidarı oluşturan partinin milletvekillerinin bu raporu
desteklemesi, bu raporu olumlaması. Bakın bir milletvekiliniz çıktı, bu raporu
destekledi, grup başkan vekiliniz de SETA raporunu destekledi. “Türkiye Büyük
Millet Meclisinin araştıracak daha önemli konuları var.” diyebilirsiniz,
“Türkiye Büyük Millet Meclisi için önemli değil.” diyebilirsiniz, “Bu araştırma
komisyonunu gerekli görmüyoruz.” diyebilirsiniz; bunu anlayabiliriz ama SETA
Vakfının bu raporunu desteklemenizi anlayamıyoruz çünkü yıllarca bu andıçlara
karşı çıktınız. Demek ki karşı çıktığınız andıçlanma değilmiş, karşı çıktığınız
sizin andıçlanmanızmış. Yani birileri sizi andıçlıyorsa, birileri sizi
fişliyorsa siz buna karşısınız ama size yakın duranlar başka gazetecileri
fişliyorsa, başka gazetecileri andıçlıyorsa siz bunu destekliyorsunuz demektir.
Bu durumda demokratlığınızı hiç kimseyle tartışamazsınız, hiç kimse sizlere
demokrat gözüyle bakmaz. Buna bir bütün olarak karşı çıkacaksınız yani “Ben
andıçlanırsam sorun var, başkası andıçlanırsa sorun yok.” diyemezsiniz, bu
kabul edilemez.
Ayrıca,
bu yöntem, özel olarak tartışılması gereken bir yöntem. Bakın gazetecilerin
çalıştıkları kurumlar, gazetecilerin öz geçmişleri ve gazetecilerin sosyal
medya etkileşimlerini paylaştılar. Bu sosyal medya etkileşimleri nedir, biliyor
musunuz, hiç incelediniz mi bilmiyorum ama bizler bu sosyal medya
etkileşimlerinin ne olduğunu biliyoruz. FETÖ soruşturmalarında çok önemli bir
yer tutardı bu sosyal medya etkileşimleri “Kimin, kiminle ilişkisi var; kim,
kimi takip ediyor; kim, kimi okuyor?” diye. Bu, içine FETÖ kaçmış bir rapordur,
bunun arkasında durmamalısınız, bunun arkasında durmamalıydınız; emin olun,
yarın öbür gün bundan utanç duyacaksınız, bu raporun arkasında durmaktan utanç
duyacaksınız çünkü bütün milletvekilleri bunu destekledi, bu da tarihe bir not
olarak düşecektir.
Burada
önemli olan şey şu: İşte, bu yüzden biz 180 ülke arasında basın özgürlüğü
açısından 157’nci sıradayız. Demek ki bundan rahatsız olanlar var. Bu SETA
Vakfı gibiler 157’nci sıradan da rahatsızlar, illa 180’inci yapacaklar
Türkiye’yi, 180’inci, 157 çok demokrat gözüküyor. 3-5 tane uluslararası
basın-yayın ajansı var, 3-5 tane muhalif gazete var diye, muhalefetin sesine
yer veriyor diye hâlâ 157’nci sıradayız, onları da susturursanız, emin olun,
180’inci sıraya ramak kaldı diyeceğiz. 
İki
konu hakkında fikirlerimi paylaşıp konuşmamı tamamlayacağım. Bir tanesi şu:
Japonya’da yalnız kadınların gittiği üniversiteler varmış ve Adalet ve Kalkınma
Partisinin Genel Başkanı, Sayın Cumhurbaşkanı bununla ilgilendiğini söylemiş.
1950’li yıllarda Amerika’da da böyle kolejler vardı. Amerika’daki bu kadın
kolejlerinin amacı da iyi bir ev kadını, iyi bir eş yetiştirmekti. Bakın,
akademisyenlere sordular ve akademisyenlerin Japonya’daki bu kadın
üniversiteleri için söyledikleri şey de buydu; bu üniversitelerin akademik
olarak hiçbir değeri yok, bu üniversiteler iyi bir eş, iyi bir ev kadını yetiştiriyor;
yoksa akademisyen yetiştiren, akademik eğitim veren kuruluşlar değil. Evet,
Japonya’dan öğreneceklerimiz var; Japonya’dan öğreneceğimiz onurlu
siyasetçiler, Japonya’dan öğreneceğimiz iyi bir sanayi, gelişmiş bir sanayi,
gelişmiş bir teknoloji ama kadın üniversitesi değil. Uzağa gitmeye gerek yok;
çevrenizdeki kadınlara sorun, onlar da eşit ve özgür birer yurttaş olmak
istiyorlar. Bu konuda çok önemli bir film tavsiyem de olacak: “Mona Lisa
Gülüşü” diye bir film. Julia Roberts’ın 2003 yapımı bir filmiydi; o da böyle
bir koleje öğretmen olarak atanıyordu, onun başından geçenleri izlemenizi
öneririm.
Son
olarak bir şey daha söyleyip bitireceğim: Bitlis’te bir il genel meclisimizi
daha görevden uzaklaştırdınız. Bakın, kaybettiğiniz her yeri gasbetmeye devam
ediyorsunuz. 
RECEP
ÖZEL (Isparta) – Uzaklaştırmıyoruz. 
MEHMET
RUŞTU TİRYAKİ (Devamla) - Gasbetmeye devam ediyorsunuz Recep Bey. Kaybettiğiniz
6 tane belediyeyi gasbettiniz. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Tiryaki.
MEHMET
RUŞTU TİRYAKİ (Devamla) - Tamamlıyorum Sayın Başkan.
6
tane belediyeyi gasbettiniz, Bağlar’ı gasbettiniz, Van’da 3 belediyemizi
gasbettiniz, Erzurum’da 1 belediyemizi gasbettiniz, Kars’ta 1 belediyemizi
gasbettiniz. Meclis üyesi 57 arkadaşımızın üyeliğini KHK’li oldukları
gerekçesiyle düşürdünüz. Yetmedi -daha önce de söyledim- Tatvan’da ilçe
belediye meclis üyesi çoğunluğu elimizdeydi; haklarında Cumhuriyet Savcılığınca
soruşturma başlatıp 9 belediye meclis üyesini görevden uzaklaştırdınız ve
böylece, hileli bir şekilde çoğunluğu elde ettiniz. Bitlis’le oynamaya devam
ediyorsunuz. Kürtçe tabelaları indirdiniz. Şimdi de bir il genel meclisi
üyesini, soruşturma gerekçesiyle, uzaklaştırdınız. Tekrar söylüyorum:
Kaybettiğiniz yerleri kazanmak için çalışın, gasbetmeyin. Biz buna sonuna kadar
direneceğiz diyorum, hepinizi saygıyla selamlıyorum. (HDP sıralarından
alkışlar)
MUHAMMED
LEVENT BÜLBÜL (Sakarya) – Sayın Başkan…
BAŞKAN
– Cumhuriyet Halk Partisi Grubu adına Sayın Zeybek konuşacaktır. (CHP sıralarından
alkışlar)
MUHAMMED
LEVENT BÜLBÜL (Sakarya) – Sayın Başkan, söz istedim. 
BAŞKAN
- Görmedim Sayın Bülbül.
MUHAMMED
LEVENT BÜLBÜL (Sakarya) – Ayaktaydım efendim ama…
BAŞKAN
- Görmedim ama yani Sayın Bülbül.
MUHAMMED
LEVENT BÜLBÜL (Sakarya) – Yok, ben de ayakta olduğumu söyledim sadece yani. Ama
söz hakkım saklı kalırsa sevinirim. 
BAŞKAN
- Sayın Zeybek’in konuşmasından sonra size söz vereyim.
MUHAMMED
LEVENT BÜLBÜL (Sakarya) – Teşekkür ederim. 
BAŞKAN
- Buyurun Sayın Zeybek. 
CHP
GRUBU ADINA GÖKAN ZEYBEK (İstanbul) – Sayın Başkan, değerli milletvekilleri;
hepinizi saygıyla selamlıyorum.
Görüşmekte
olduğumuz 94 sıra sayılı Türkiye Turizm Tanıtım ve Geliştirme Ajansı Hakkında
Kanun Teklifi üzerine Cumhuriyet Halk Partisi Grubu adına söz almış bulunuyorum.
Sayın
Başkan, değerli arkadaşlar; öncelikle şunu söylemem gerekiyor: Türkiye’de
turizm tanıtım ajansına ihtiyaç var mı? Evet, var. Bu ajans gerekli mi?
Gerekli. Niye gerekli? Türkiye dünyada en çok turist çeken 6’ncı ülke.
Bulunduğu coğrafi konum, gerek Orta Doğu gerek Avrupa’yla yakın mesafede olması
ve coğrafi açıdan da dünyada hareket eden 1,5 milyar nüfusun dört saat içinde
ulaşabileceği bir lokasyonda bulunması Türkiye'yi çok cazip bir turizm ülkesi
hâline getiriyor. Başka önemli bir avantajımız var, o da şu: Dünyanın en çok
turist yollayan 10 ülkesinden 6 tanesi Avrupa ülkesi ve bizimle uçuş mesafesi
iki ile dört saat arasında değişiyor yani ulaşımla ilgili temel avantajlara
sahip olan bir ülkeyiz. Türkiye'nin turizmle ilgili ana müşterisi de Avrupa.
Türkiye'deki turizm gelirlerine baktığımız zaman, çok sayıda ülkeden turist
getiriyoruz ama bunlar içinde Türkiye'ye en fazla sayıda döviz bırakan
ülkelerin tamamının Avrupa ülkeleri olduğunu görebiliyoruz. 
Tanıtım
ve medya açısından bakıldığı zaman da -ajansın da işini kolaylaştırmak
açısından- şöyle bir avantajımız var: Dünyada turizm pastasından pay sahibi
olan ülkelerde turizm faaliyetlerini, konaklama ihtiyaçlarını ve hizmet alım
bedellerini, bütün bu turistik işlemleri ajans üzerinden değil, tanıtımlar
üzerinden değil, sosyal medya üzerinden gerçekleştirme oranı giderek yüzde
60’ların üzerine çıkmış durumda. 
Sayın
Başkan, değerli arkadaşlar; öncelikli olarak deniz, tarih, plajlar ve
kumsalların dışında turizmi çeşitlendirmemiz mutlaka önemli. Ne gibi? Gençlik
turizmine çok önem vermemiz gerekiyor. Kongre turizminin, gastronomi
turizminin; golf, futbol, şehir turları, sağlık, inanç, eğitim turizminin ve
ileri yaştaki insanlara yönelik -artık giderek özellikle Avrupa’da çok yüksek
oranlara ulaştı, 65 yaş üzerindeki nüfusun toplam nüfus içindeki payı yüzde
20’lerin üzerine çıkmaya başladı- turizmin Türkiye'de mutlak suretle
artırılması gerekiyor. Türkiye'nin turizm gelişimi uygulanan yanlış ekonomik
politikalarla birlikte son yıllarda inişli çıkışlı grafikler göstermektedir. 
Turizm
sektörünün istediği şudur arkadaşlar: Ülkenizde turizmi belli bir periyotta,
yıllık kalkınma hızınız yüzde 3-5 olabilir, bu seviyelerde geliştirebilirsiniz
ancak özellikle ekonomik, çoğu zaman da siyasal nedenlerle ülkeye gelen turist
sayısındaki anormal değişkenlikler turizm firmaları açısından hayati önemde
sıkıntılar yaratmaktadır ve öylesine ki bu kriz dönemlerinde küçük, orta boy
aile turistik işletmeleri ile Anadolu’nun muhtelif illerinde bulunan ve öz
sermayesi kısıtlı olan şirketlerin çok düşük bedellerle yabancıların eline
geçtiğini görebiliyoruz. 
Örnek
vermek gerekirse Rus savaş uçağının düşürülmesiyle birlikte Adalet ve Kalkınma
Partisinin mahalle başkanından Genel Başkanına kadar “Bu uçağı ben düşürdüm.”
yaygarası koparıldı. Öylesine etkili oldu ki Türkiye’de bunun etkisini bütün
sektörler çok hızla hissetti, çok fazla hissetti ama turistik işletmeler en
ağır biçimiyle bedeller ödedi ve 2015-2016 yıllarında Türkiye, son yirmi yılın
en düşük turizm gelirine ve turist sayısına sahip oldu. 
O
nedenle, siz eğer burada ajans üzerinden turizmin gelişimini düşünüyorsanız, o
zaman ülkenizin uluslararası siyasette izlediği politikayı ve ülke içinde
barış, özgürlük, demokrasi, insan hakları, gazetecilerin tutuklu olmaması,
siyasetçilerin tutuklu olmaması gibi Batı Avrupa’nın yani Türkiye’ye en çok
turist veren ve dünyada turizme en fazla para ödeyen ulusların, halkların,
oradaki sivil toplum örgütlerinin çok değer verdiği konularda hata yapmamanız
gerekir. Evet, Türkiye, hata yapıyor mu? Çok fazla hata yapıyor. 
Bakın,
Türkiye’nin güven endeksi haziranın başında yüzde 57 idi, İstanbul
seçimlerinden sonra yüzde 83’e çıktı. Yani İstanbul’daki seçimleri Cumhuriyet
Halk Partisinin adayı, Millet İttifakı’nın, demokrasi ittifakının adayı Sayın
Ekrem İmamoğlu’nun kazanmasıyla birlikte Türkiye’de güven endeksi yüzde 50
oranında arttı. Bunun sonuçlarına diğer konuşmacılar değindi, o alana çok
girmiyorum ama özellikle Türkiye'ye çok fazla turist gönderen başta İngiltere,
Almanya, Fransa, Hollanda, Belçika gibi ülkelerin genel olarak şirketlerinin,
STK’lerinin ve turizmde yol göstericilerinin önem verdiği konu o ülkede
demokrasi var mı yok mu? O nedenle Türkiye'nin demokrasi ve özgürlük meselesi
doğrudan doğruya turizmle ilintili bir meseledir. 
Değerli
arkadaşlar, tabii, Türkiye'ye gelen turist sayısında şöyle bir handikabımız
var: Biz, sınır kapılarından giren turistleri değerlendirdiğimizde bunların
içinde yaklaşık 39 milyonunu yabancı menşeli turistler oluşturuyor; 6,6 milyon
kadarını da yurt dışında yaşayan Türk vatandaşları ya da yabancı ülke
vatandaşlığına geçmiş olan Türkler oluşturuyor ama biz, turizm gelirlerini
hesapladığımız zaman yurt dışında yaşayan Türkler ve başka ülkelerin
vatandaşlığına geçmiş olan kendi vatandaşlarımızı da turist olarak kabul
ediyoruz.
Bir
başka handikabımız daha var. Sınır kapılarından giren, özellikle çalışmak için
kaçak işçi olarak gelen, ev hizmetlerinde, yaşlı bakım hizmetlerinde, geriatri
hizmetlerinde ya da başka alanlarda Türkiye'ye doğrudan doğruya kaçak çalışmak
için gelen kişileri de maalesef bugüne kadar biz turizmin pastası içinde kabul
ettik ve bunları da turizmin bir müşterisi, turist olarak kabul ettik. O
nedenle de toplam gelirlerimiz ile turist başına düşen gelirlerimizi
hesapladığımız zaman Gürcistan, Azerbaycan ve Orta Asya ağırlıklı turistlerin
gerçekten Türkiye'de otel, motel ve turistik işletmelere döviz bırakmadığını,
hesaplamaların da yeni baştan değerlendirilmesi gerektiğini buradan belirtmek
istiyorum.
2015-2019
dönemiyle ilgili olarak OECD ülkelerinden Türkiye'ye giren turist sayısında
ciddi azalma vardır arkadaşlar. Bakın, dünyada en çok döviz bırakan turistler
Avrupalı turistler. 2015 ile 2019 yılları arasında Türkiye turistte en fazla
kaybı -İngiltere ve Yunanistan hariç-OECD ülkelerinde yaşadı, tüm OECD
ülkelerinde biz turist kaybettik. Bunu iktidarın ya da Hükûmetin oturup başlı
başına düşünmesi gerekir. Buna Türkiye’yi iten koşulların mutlaka ortadan
kaldırılması gerekir. 
Evet,
özgürlüğün, demokrasinin, insan haklarının, basın özgürlüğünün dışında
özellikle Batı’dan gelecek turistler açısından sizin ülkenizde cinsiyetçi
politikaların, yaklaşımların olup olmadığının çok önemli olduğunu belirtmek
istiyorum. Siz eğer insanların özel yaşamlarıyla ilgili ülkenizde yapılacak
olan gösterilere izin vermezseniz, anma günlerinin kutlanmasına izin
vermezseniz ve bunu birer insanlık suçu olarak, bunu birer günah olarak görüp
toplumu ayrıştırırsanız, farklı cinsiyet kimliğine sahip olanları
ötekileştirirseniz, o zaman siz bu manada dünyada çok örgütlü olan turizm
firmalarının kara listesine girersiniz; bundan hızlı bir biçimiyle uzaklaşmak
gerekir.
Bir
başka önemli nokta da şu: İstanbul seçimlerini farklı kazanmamızda her yaptığı
konuşmayla bize derin katkılar sunmuş olan Sayın İçişleri Bakanına buradan
teşekkür ediyorum, bu seçimin 806 bin farkla bitmesinde gerçekten olağanüstü
katkısı vardır. [CHP sıralarından alkışlar(!)] Ama Türk turizminin OECD
ülkelerinden turist kaybetmesinde de Sayın Soylu’nun acaba şu açıklamasının
etkisi var mıdır: “Siz Avrupa’da Türkiye’nin aleyhinde konuşacaksınız,
konuşacaksınız ama havaalanından içeri girip Türkiye’de gezeceğiniz zaman size
‘Yok öyle yağma, dur.’ diyeceğiz. Sizi gerekli işleme tabi tutacağız yani sizi
mahkemeye sevk edeceğiz.” açıklaması da ciddi biçimiyle sakat bir düşüncedir ve
yanlış olmuştur, turizm açısından son derece yanlış olmuştur.
Önemli
bir sıkıntımız da şu: Bakın, güney illerimizde mevsim etkileri dolayısıyla
sıcak deniz ve kumun olduğu bölgelerde çok sayıda emekli, yılın çok önemli bir
kısmını Türkiye’de geçiriyor. Bunların büyük çoğunluğu emekli maaşlarını
Türkiye’deki bankalar üzerinden alıyor ve harcamalarının tamamını da Türkiye’de
yapıyor. Son zamanlarda özellikle Muğla bölgesindeki, Antalya bölgesindeki ve
Aydın bölgesindeki çok sayıdaki yabancının konutlarını satarak Bulgaristan ve
Romanya’dan ev aldığını ve buralara göç ettiğini öğreniyoruz. Araştırdığımızda
tek bir neden çıkıyor karşımıza: Bu yabancıların yaşam anlayışlarında ve yemek
kültürlerinde alkol var, alkollü içkiler var. Bu içkiler üzerinde ödedikleri
yüksek vergiler bunların emekli maaşlarıyla bile karşılanamaz hâle geldiği
için, özellikle çok düşük vergi matrahına sahip olan Bulgaristan ve Romanya’nın
-giderek- Türkiye’nin terk edilmesinde yeni alternatif ülke olarak bu yaşlı
yabancılar tarafından kullanıldığını görmemiz gerekiyor.
Burada,
turizmle ilgili getirilen ajans çalışmasında daha çok işletmeler dikkate
alınıyor. Turizmi; otel, motel, işletme ve havayolu şirketleri biçiminin dışına
çıkararak, turizmden asıl katkıyı sağlaması gereken el sanatları, küçük-orta
boy işletmeler, kuyumculuk, halı sektörü, konfeksiyon, tekstil gibi sektörlerin
de yani çarşılar, bedestenler, arastalar gibi çarşıların da sektör açısından
pazarlanması gereken birer meta olduğunu mutlaka görmemiz gerekir. Yani
Antalya’da “her şey dâhil” kampanyaları yerine, turistin daha çok tüketim
yapabilmesi ve turizmden gelen gelirlerin de geniş tabakalarla, geniş
sektörlerle yaygın bir biçimde paylaşılabilmesi için, turizmde şehir turizmine,
kent turizmine mutlaka dönmemiz gerekir. 
Değerli
arkadaşlar, şimdi, maddeyle ilgili, yasa teklifiyle ilgili pek çok hata var.
Bir kere bu madde, önümüze getirilen teklif, bir vergi düzenlemesi getiriyor,
diyor ki: Bütün işletmeler yüzde 1’den başlamak üzere, bazı sektörler açısından
binde 1 ile binde 2,5 arasındaki bir oranda ciroları üzerinden vergi
ödeyeceklerdir. Yani vergi olduğuna göre, devlet vergi aldığına göre, bu da bir
teklif olduğuna göre nereye gitmesi gerekir? Plan ve Bütçe Komisyonuna gitmesi
gerekir. Şimdi, Türkiye Büyük Millet Meclisinin çalışma esaslarına göre içinde
vergi olan bir teklifin Plan ve Bütçe Komisyonuna hiç gitmemiş olmasını anlamak
doğru değil. Bu biçimiyle Anayasa’ya aykırıdır. Bu biçimiyle yasa teklifinin
gündeme gelmesi Anayasa’ya aykırıdır. 
İkincisi:
Burada vergiyi getiriyorsunuz ama vergiyle ilgili düzenlemelerde tam bir
keyfîlik var. Eğer bir vergi topluyorsanız, bunu bir ajans üzerinden
koyuyorsanız… Burada hem kurduğunuz ajansı özel hukuk tanımına koyuyorsunuz hem
de uygulamaları ve diğer işlemleriyle ilgili bir kamu tüzel kişiliği içine
dâhil ediyorsunuz. Yani, deyim yerindeyse, bir tarafıyla deveye benziyor, bir
tarafıyla kuşa benziyor, buradan bir yapı çıkarmaya çalışıyorsunuz. 
Başka
önemli bir sıkıntı da şu: Topladığınız yani öngördüğünüz gelirlerle ilgili
turizm sektörünün bir handikabı vardır, o da dönemsel, mevsimsel, siyasal,
ekonomik problemlerle ilintili olarak bazı dönemlerde kârlılıkları düşer, zarar
ederler yani buna biz “doluluk oranı” deriz. Bir turistik işletmenin doluluk
oranı eğer yüzde 50’lilerin altındaysa bu işletmenin zaten cari giderlerini,
finansman giderlerini, yurt dışı bağlantılarını, reklam giderlerini falan
çıktıktan sonra kâr edebilmesi mümkün değildir. Şimdi yasa koyucu diyor ki sen
kâr etsen de etmesen de –bu, bugüne kadar Türkiye'deki vergi toplama usullerine
de aykırı yeni bir düzenleme getiriyor- ister 1 odanı sat, ister 100 odanı sat,
ister altı ay boş yat, ister altı ay dolu yat ben senin her ay beyannameni
alırım ve senin ciron üzerinden senden vergi toplarım. Bu biçimiyle Anayasa’nın
eşitlik ilkesine tamamen aykırıdır. 
Başka
bir handikabı daha var: Vergi topluyorsunuz ama diyorsunuz ki biz bunu -denetim
yetkisini- Sayıştay denetimine tabi tutmuyoruz, 3 tane bağımsız denetim
şirketinden teklif alacağız, bunların vereceği denetime göre bu ajansı
denetleteceğiz. Arkadaşlar, şu anda pek çok belediye Adalet ve Kalkınma
Partisinin iktidarından partimize ya da diğer partilere bu yeni yerel yönetim
seçimlerinde el değiştirdi. Sizin iştiraklerinizin de belediyenin yan
kuruluşlarının da bu tür denetim şirketleri tarafından denetlendiğini
görüyoruz. Görüyoruz ama oralarda çıkmayan handikapların, oralarda çıkmayan
usulsüzlüklerin tümü iktidar değiştiğinde ortaya çıkıyor. Vergi varsa Sayıştay
denetiminin kaçınılmaz olarak sürdürülmesi gerekir. 
Başka
bir handikap da şu: Bütün dünyada artık bu tür reklam, tanıtım ya da başka
işlemlerle ilgili bir vergi toplamayı düşünüyorsanız bunu “şehir vergisi” adı
altında toplayacaksınız yani sizin tesisinize gelen yabancı turistten
tesisinizin özelliğine göre -bu, dünyanın her yerinde farklı biçimde, farklı
rakamlarla ama aynı yöntemle uygulanıyor yani 0,5 eurodan 9 euroya kadar-
bulunduğu bölge olabilir, tesisin standardı olabilir, yıldız sayısı olabilir
belirleyicisi ama sizin bu konuda alacağınız katkı payını o işletmeye gelen
turistlerden almanız gerekir. Bu konuyla ilgili bütün turizm acentelerinin,
Otelciler Birliğinin, TÜRSAB’ın, bütün meslek odalarının verdiği önerileri
Bakanlık dikkate almadı. 
Şimdi,
teklif metnini incelediniz sevgili arkadaşlar, teklif metninin Komisyona
geldiği biçimi ile Komisyondan çıktığı biçimi arasında nokta, virgül fark yok.
O zaman biz bu dokuz saat Komisyon çalışmalarını niye yapıyoruz? Muhalefet
partilerinin görüşleri hiçbir biçimiyle Komisyonda dikkate alınmayacaksa,
Bakanlığın yaptığı yasa teklifi Komisyondan ve Meclisten değişmeden geçecekse o
zaman bu kuvvetler ayrılığında Türkiye Büyük Millet Meclisine sunulmuş olan
geniş yetkilerden nasıl bahsedebiliriz?
Değerli
arkadaşlar, yine, yasa teklifinin 3’üncü maddesinde biz şu öneriyi getirdik,
dedik ki: “Siz Ege’den neden 1 üye alıyorsunuz; Marmara’dan ve Akdeniz’den 2
üye alıyorsunuz, Türk turizminin en önemli merkezlerinden olan Ege Bölgesi’nden
niçin tek üye alıyorsunuz?” Burada eşitliği sağlamak için oradan da 2 üye
alınmasını önerdik. Hatta “Karadeniz ve İç Anadolu Bölgesi’ni temsilen 1 üye,
Doğu Anadolu ve Güneydoğu Anadolu’yu temsilen 1 üye…” Ya, ne demek Doğu Anadolu
ve Güneydoğu Anadolu’yu temsilen 1 üye? Yani bizim eğer coğrafi manada bir
sınırımız varsa bu bölgelerin her birinden 1 temsilci alınmasının çok daha
uygun olacağını söyledik Komisyonda. Karadeniz Bölgesi ile İç Anadolu
Bölgesi’nin turizm potansiyeli, turizm beklentileri, müşteri çeşitliliği
açısından hiçbir birlikteliğinin olmadığını, benzerliğinin olmadığını
söylememize rağmen önerimiz dikkate alınmadı.
Yerel
yönetimler bu yasa teklifinin hiçbir noktasında dikkate alınmıyor. Yani bu
belediyeleri 31 Martta kaybettiniz, 23 Haziranda kaybettiniz, şimdi onlardan
intikam alır gibi yasa teklifleri getiriyorsunuz. Ya, içinde yerel yönetimin
olmadığı bir turizm çalışmasından nasıl bahsedebilirsiniz? Bu yolları kim
yapacak? Bu bağlantıları kim yapacak? Havaalanına gelen turisti şehrin
merkezine metroyla ya da HAVAİST’lerle veya toplu taşıma araçlarıyla kim
götürecek? Bu yeni alacağınız plan kararlarını kimler uygulayacak? Turizm
bölgeleriyle ilgili çalışmaları kim götürecek? “Ha, biz mademki belediyeleri
kaybettik, o zaman bizim açımızdan bu yoktur.” Ne vardır? Vesayetçi bir merkeziyetçi
yönetim anlayışı vardır. Hem de öyle merkeziyetçi bir anlayıştır ki hesap
vermekten bile kendini muaf tutmaktadır. Yine, burada, yasa teklifi bu ajansın
İhale Kanunu’na tabi olmamasını öngörüyor. Genel bütçeden pay alıyorsunuz ama
Kamu İhale Kanunu’nun uygulamasının dışında olacaksınız. 
Değerli
arkadaşlar, sözlerimi tamamlarken bugün burada çok fazla söz edildiği için bir
konuda açıklama yapma ihtiyacını duyuyorum. Dokuz yıl İstanbul Büyükşehir
Belediyesinde Meclis üyesi ve grup sözcüsü olarak görev yaptım. İstanbul
Belediye Meclis üyelerinin çalışma esasları ve prensipleri konusunda da görüş
ve fikir sahibiyim. Belediye meclisleri, özellikle büyükşehir belediye
meclisleri ilçelerden kendisine gelen, görüşülmesi gereken talepleri ve
başkanlıktan gelen talepleri görüşür ve sayın grup başkan vekilimizin söylediği
gibi, son on yıl içinde İstanbul Büyükşehir Belediye Meclisinin görüştüğü
maddelerin yüzde 87’si imar dosyalarıydı. İmar dosyaları nereden geliyordu? Ya
ilçe belediyelerinden geliyordu ya Büyükşehir Belediyesi Planlama Müdürlüğünden
geliyordu ya da hak sahibi olan, mülkiyet sahibi olan kişinin talebi üzerine
geliyordu. Niye geliyordu? E, çünkü sizin ortamınız ve ikliminiz bu plan
tadilatlarını yapmaya o kadar uygundu ki herkes teklifini getiriyordu. 
Şimdi,
büyükşehir belediye meclislerinde pazartesi günü gündem dağıtılır. Eğer sizin
gündem maddeniz 50-60 taneyse siz bunu bir günde bitirirsiniz. Eğer gündem
maddeniz 150, 200, 300 taneyse o zaman meclisi yöneten meclis başkanı yani
belediye başkanı, meclisin de aynı zamanda başkanı sizin gündem yoğunluğunuza
göre o ay içinde meclisin bir gün, iki gün, üç gün ya da beş gün çalışmasına
imkân sağlayabilir.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Zeybek.
GÖKAN
ZEYBEK (Devamla) – Değerli arkadaşlar, burada gündeme madde ilave edilmesi ve
meclisin beş gün çalışmasıyla ilgili düzenleme, İstanbul’daki yeni yönetim
anlayışının Adalet ve Kalkınma Partisi yöneticileri tarafından anlaşılmadığını
gösteriyor. Ne diyor yeni yönetim? “Ben bu kentte tarım alanlarını, yeşil
alanları, sulama alanlarını, dere yataklarını imara açmayacağım; insanların
özel arsalarına özel, şahsa dönük imar artışları vermeyeceğim, gökdelen
ruhsatları vermeyeceğim, onları benzin, akaryakıt istasyonuna
dönüştürmeyeceğim.” diyor. Bunu söyleyen bir belediyenin karşısında vatandaş da
ilgili kurumlar da belediyeler de teklif getirmezler, çıkmayacak olan teklifi,
boşuna hazırlık yapıp meclise getirmezler. O nedenle, göreceksiniz, Muğla’da
ayda bir gün Büyükşehir Belediye Meclisi toplanıyor, İstanbul’da da iki gün
toplanır, üç gün toplanır ama meclis asıl olan halka hizmet çalışmalarını
ekseriyetle verir.
İstanbul’un
seçilmiş Belediye Başkanının adı da “Ekrem” değil “Sayın Ekrem İmamoğlu”dur.
Teşekkür
ediyorum. (CHP ve İYİ PARTİ sıralarından alkışlar) 
BAŞKAN
– Sayın Bülbül…
VI.- AÇIKLAMALAR (Devam)
59.- Sakarya Milletvekili Muhammed Levent Bülbül’ün, Batman Milletvekili
Mehmet Ruştu Tiryaki’nin 94 sıra sayılı Kanun Teklifi’nin tümü üzerinde HDP
Grubu adına yaptığı konuşmasındaki bazı ifadelerine ilişkin açıklaması
MUHAMMED
LEVENT BÜLBÜL (Sakarya) – Teşekkür ederim Sayın Başkanım.
Az
önce HDP Grubu adına Genel Kurula hitap eden hatip, doğu ve güneydoğu
illerimizi “Kürt illeri” olarak tarif ederek ana dilde eğitim olmadığı için, bu
illerin başarısız olduğunu…
BAŞKAN
– Onu düzeltti yani “Kürtlerin yoğun olarak yaşadığı iller” olarak düzeltti. 
MUHAMMED
LEVENT BÜLBÜL (Sakarya) – O düzeltme olarak yapılmadı efendim, hem “Kürt
illeri” dedi hem de arkasından “Kürtlerin yoğun olarak yaşadığı iller” olarak
ifade etti. 
Türkiye'de
ne Anayasa’mızda ne de sosyolojik olarak böyle bir tanımlama yapma imkânı söz
konusu değildir. Hiçbir ilimiz hiçbir etnik kökene ait olarak tarif edilemez.
Türkiye'de “Kürt ili” diye bir il söz konusu değildir yani hiçbir ilimizde
etnik kökene ait bir dil yoktur. Türkiye'nin 81 ili 82 milyon Türk
milletinindir. Sosyolojik ve hukuki gerçeklik budur. Bu bölgelerimizde yaşanan
problemleri ve eğitim konusundaki eksiklikleri bir etnik gruba hasrederek tarif
etmek kasıtlı bir yaklaşımdır ve gerçek dışıdır. 
(Mikrofon
otomatik cihaz tarafından kapatıldı) 
BAŞKAN
– Tamamlayın, buyurun.
MUHAMMED
LEVENT BÜLBÜL (Sakarya) – Türkiye'de Kürt kökenli vatandaşlarımız ülkemizin her
yerinde yaşamaktadır. “Ana dilde eğitim sebebiyle başarısız olunuyor.”
deniyorsa doğu ve güneydoğu illerinden başka illerde, her Türk vatandaşı gibi
eğitim gören Kürt kökenli kardeşlerimizin başarısını nasıl izah edeceksiniz?
Türkiye’de eğitim dili Türkçedir ve bunun dışında herhangi bir şekilde bir
tedrisat söz konusu değildir. Doğu ve güneydoğu illerindeki eğitim
sıkıntılarından bahsederken PKK’nın şehit ettiği öğretmenlerden, PKK tarafından
yakılan okullardan, PKK’nın baskısıyla çocuğunu okula gönderemeyen ailelerden
başlayarak sözü devam ettirmek gerekir. Asıl, eğitimde yaşanan sıkıntıların
temelinde yatan faktör budur. Terör baskısı ve terörün o hain emelleri oradaki
evlatlarımızın doğru bir şekilde eğitim alabilme imkânlarını kısıtlamıştır veya
ortadan kaldırmıştır. Allah’ın izniyle, terörün bugün itibarıyla beli kırılmış,
kökü kazınma aşamasındadır.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Bülbül.
MUHAMMED
LEVENT BÜLBÜL (Sakarya) – Bitiriyorum efendim.
Bu
konuda alınan güvenlik tedbirleri meyvesini vermektedir ve bölge insanı bu
güven ve huzur ortamından son derece memnundur. Güven ve huzurun arttığı bir
bölgede mutlaka bunun eğitime ve eğitimdeki başarıya etkisi de olacaktır.
Devletimiz bu konuda fiziki imkânların temin edilmesiyle ilgili olarak çok büyük
bir çaba sarf etmektedir ve Türkiye’nin her bölgesinden vatan evlatları,
Türkiye’nin her ilinde olduğu gibi, büyük bir fedakârlıkla nesillerimizin
başarıyla yetişmesi için çaba sarf etmektedir. Buradan kendilerine de teşekkür
ediyorum. Bu hususun da altını çizerek konuşmama son veriyorum.
Saygılar
sunuyorum. (MHP ve AK PARTİ sıralarından alkışlar)
FATMA
KURTULAN (Mersin) – Sayın Başkan…
BAŞKAN
– Sayın Kurtulan…
60.- Mersin Milletvekili Fatma Kurtulan’ın, Sakarya Milletvekili
Muhammed Levent Bülbül’ün yaptığı açıklamasındaki bazı ifadelerine ilişkin
açıklaması
FATMA
KURTULAN (Mersin) – Teşekkür ediyorum Sayın Başkan.
Yani
bir grup “PKK’nin adı yasaklansın.” der bu Mecliste, bir grup her dediğimiz
görüşün altına PKK’yi koyar. Doğrusu, biz de düşüncelerimizi nasıl ifade
edeceğimizi bazen bilemiyoruz. Partimizin resmî görüşleridir, partimizin
programında yer alan görüşleridir bunlar. Bunları ifade ederken bazı gruplar
özellikle düşüncelerimizden sonra, hatiplerimizden sonra sözü alırlar, PKK’yi
konuşurlar.
Şimdi,
HDP şunu her zaman söyledi, bir Kürt vatandaşı olarak da bunu söylüyorum: Ana
dil inkârı çok ciddi bir hak inkârıdır, hak ihlalidir, bir insan hakları
ihlalidir. 
Arkadaşlar,
biz, bunu bu Mecliste tartışmak istiyoruz, konuşmak istiyoruz. Meclisi çözüm
yeri olarak görüyoruz. Burada halkın iradesiyle bu kürsülere oturmaya hak
kazanmış tüm vekillerin ortak olarak görüşüne sunup tartışmayı istiyoruz. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. 
FATMA
KURTULAN (Mersin) – Meclisin “Kürt sorunu” dediğimiz sorunu böyle inkâr ederek,
yok sayarak bir yere varamayacağını bir kez daha söylüyoruz. Kürt sorununun
demokratik çözümünün en temel adımlarından biri ana dilde eğitimdir. Ana dili
Kürtçeyi konuşmak, bunu bizim öğrenmemizi sağlamak Türkçe dilinden bir şey
eksiltmiyor, Türk vatandaşlarımızın, kardeşlerimizin bir hakkından gasp
olmuyor, eksilme olmuyor; tam tersi, Türkiye'nin bir zenginliğinin hakkını
teslim etmiş oluyoruz diyorum. 
Teşekkürler
Başkan. 
X.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ve Adalet ve Kalkınma Partisi
Grup Başkanvekili İstanbul Milletvekili Mehmet Muş ile 50 Milletvekilinin
Türkiye Turizm Tanıtım ve Geliştirme Ajansı Hakkında Kanun Teklifi (2/1988) ve
Bayındırlık, İmar, Ulaştırma ve Turizm Komisyonu Raporu (S. Sayısı: 94) (Devam)
BAŞKAN
– Grupları adına söz talepleri karşılanmıştır. 
Şahısları
adına ilk söz, Sayın Mehmet Akif Hamzaçebi’nin. 
Buyurun
Sayın Hamzaçebi. (CHP sıralarından alkışlar) 
MEHMET
AKİF HAMZAÇEBİ (İstanbul) – Sayın Başkan, değerli milletvekilleri; konuşmama
başlarken hepinizi saygıyla selamlıyorum. 
Teklif
üzerinde kişisel görüşlerimi ifade etmek üzere söz aldım. Turizm Tanıtım ve
Geliştirme Ajansını kurmayı öngören bir kanun teklifini görüşüyoruz. 
Teklifi
görüşürken Türkiye turizmi nedir, bu konuda birkaç rakamla bir tablo çizmek
istiyorum: Turizm nerededir, turizm pastasından yeterince payı alıyor muyuz
alamıyor muyuz, turizmde özellikle 2000’li yıllardan sonra hangi mesafeleri
katettik ya da nerede tökezledik, nerede durduk, ona çok kısaca bakmakta yarar
var. 
2018
yılı rakamlarına göre Türkiye’ye 46 milyon turist gelmiştir, buna yabancı
ülkelerde yaşayan Türkiye Cumhuriyeti vatandaşları da dâhildir. 46 milyon
turistin Türkiye'ye kazandırdığı döviz miktarı 29 milyar dolardır. 
Değerli
arkadaşlar, bu rakam güzel bir rakam değil. Kişi başına turist harcaması da 647
dolardır. Özellikle kişi başına turist harcaması tutarı turizmi ölçmek için iyi
bir ölçüdür. Eski yıllardan örnek vereceğim, yine AK PARTİ’nin iktidar olduğu
dönemlerden örnek vereceğim: Bu yıl, 2018 yılı 29 milyar dolarlık turizm geliri
elde etmişken, Türkiye, aynı geliri 2012 yılında da elde etmiş. 2012 yılı
turizm geliri 29 milyar dolar ve gelen turist sayısı 37 milyon. 2018’de 46
milyon turistle 29 milyar dolar elde etmişken, 2012’de 37 milyon turistle 29
milyar dolar gelir elde etmişiz. 2012’deki kişi başına turist harcaması 795
dolardır. 795 dolar da iyi bir rakam değil. 2003 yılı kişi başına turist
harcaması 860 dolar, 2004 yılı 843 dolar, 2005 yılı 842 dolar. Türkiye'ye gelen
turistin yapmış olduğu harcama, kişi başına harcama giderek düşüyor yani
Türkiye ucuz turist cenneti oluyor. 647 dolar harcamayla Türkiye'de bir turist
tatilini geçirebiliyor. 800 küsur dolarlardan buraya inmişiz. 
En
iyi ölçü nedir? En iyi ölçü, toplam turizm gelirinin millî gelire oranıdır, en
iyi ölçü budur, en objektif ölçü budur. Toplam turizm gelirinin Türkiye millî
gelirine oranı -gayrisafi yurt içi hasılayı alıyorum millî gelir olarak- 2003
yılında yüzde 4,4; 2004 yılında yüzde 4,2; 2006 yılında yüzde 4,1; yüzde
4’lerin üzerinde. Şimdi neredeyiz? 2018 yılında bir atak yapmışız, yüzde 3,8’e
gelmişiz. Özellikle 2015 sonunda Rusya’yla yaşadığımız uçak krizi turizmin baş
aşağı dibe doğru gitmesine neden olmuştur. Yani ülkeyi yönetenler iyi bir
turizm politikası uygulasa, Türkiye'de siyasal istikrar olsa, Türkiye'de
ekonomik istikrar olsa, turizmin kendi çarkları kendiliğinden dönecek, “Belki
bu ajansa bile ihtiyaç duymayacağız.” demeyeyim, Türkiye'nin tanıtıma ihtiyacı
var ama herhâlde böyle bir ajans modeliyle Türkiye tanıtıma ihtiyaç duymuyor. 
Teklifin
özelliğini üç cümleyle özetlemek istiyorum: Teklifin ruhu; canımızın istediği
gibi turizm sektöründen pervasızca, sorgusuz sualsiz para toplayalım, canımızın
istediği gibi harcayalım, kimseye de hesap vermeyelim. (CHP sıralarından
alkışlar)
Değerli
arkadaşlar, teklifin özeti budur. Teklifin özeti budur. Ben şimdi Komisyona
soracağım, cevap almayacağımı biliyorum -yanında Turizm Bakanlığı bürokratları
var, Cumhurbaşkanlığından gelen bürokratlar var- merak ediyorum cevap
verecekler mi? Belki Komisyonda konuşulmuştur, Komisyon toplantısına
katılamadım, bir cenaze nedeniyle Trabzon’a gitmek zorunda kalmıştım. Ne kadarlık
bir hasılat öngörülüyor? Bu ajansın bütçesi nedir? Yüzde 1’lerden oluşan pay,
binde 1’lerden, binde 2,5’lardan oluşan payın toplam tutarı nedir? Ben tahminî
bir rakam vermek istiyorum, yıllık 300 milyon dolar. Yıllık tahminen 300 milyon
dolar. Kuru yaklaşık 6 TL alsak 1,8 milyar TL. Sorgusuz sualsiz Deli Dumrul
vergisi. Turizm belgeli işletmelerin hasılatından yüzde 1 oranında turizm payı
alınıyor. Sektör zarar etti, uçak krizi oldu, yarın başka bir kriz oldu,
sektörün gelirleri yarı yarıya düştü diyelim “Hayır, vereceksin bu parayı.” 
Sayın
milletvekilleri, teklif sahipleri, Sayın Turizm Bakanı -izliyorsa, Turizm
Bakanıyla ilgili daha sonra başka maddelerde konuşacağım, bir soru önergemle
ilgili bazı soruları buradan soracağım bakalım, o ayrı- siz, Anayasa’nın
73’üncü maddesini okumadınız mı? Orada bile der ki: “Kanunun alt ve üst
sınırları içerisinde indirim yapmak veya oranı yükseltmek suretiyle
Cumhurbaşkanına yetki verilebilir.” Aklınıza gelmiyor mu yani “Ya, buraya bir
yetki maddesi koysak da Cumhurbaşkanına yetki versek, bunu yüzde 1 yapmasak da
örneğin binde 5 yapsak, sıfıra kadar indirmeye, tekrar kanuni seviyesine kadar
yükseltmeye Cumhurbaşkanına yetki versek…” Niye düşünmüyorsunuz bunu? Çünkü
gözünüz kara, para lazım; sorgusuz sualsiz harcamak için para lazım. Teklifin
özeti bu arkadaşlar. Değerli AK PARTİ Grubundaki arkadaşlar, gördüğüm budur.
Buna engel olun, bu teklifi durdurun. Yarına kadar bunu düşünelim, bunu
iyileştirelim, kendi mantığı içerisinde tutarlı bir hâle getirelim. Bırakalım bizim
önerilerimizi kabul edip etmemeyi, kendi mantığı içinde tutarlı bir hâle
getirelim. 
3’üncü
maddede bir yönetim kurulu oluşturuluyor. Neye göre? Sektörün bütün bileşenleri
burada olmak durumunda değil mi? Yüzde 1 pay alıyorsunuz. Hem yüzde 1 pay
düzenlemesi hem yönetim kurulu düzenlemesi sektörün dayanışmasını ifade etmeli.
Bu dayanışmayı yok ederseniz, oraya ayrımcılığı sokarsanız sektörün dayanışması
olmayacağı gibi, sektör ile Bakanlığın da dayanışması olmaz. Bu dayanışmayı yok
ediyorsunuz. Niye TÜRSAB yok yönetim kurulunda? Niye turist rehberleri yok?
Niye deniz turizmiyle ilgili birlik yok? Bunları -odalar birliği, TÜRSAB,
Otelciler Federasyonu- danışma kuruluna koymuşsunuz; sus payı, sus payı...
Arkadaşlar, konaklama tesisleri mi tanıtmayı yapacak, yoksa bu sektörün tüm
bileşenleri bir araya gelip onlar mı bu tanıtımı yapacak? 
İşin
bir diğer tarafı, 3’üncü maddede yönetim kurulunun oluşmasına Bakan müdahale
ediyor, diyor ki: “Otelciler bir araya gelsinler, seçim yapsınlar.” E, TÜROFED
var, Türkiye Otelciler Federasyonu. “Türkiye Otelciler Federasyonunun
bildirdiği 3 kişi.” diye niye demiyorsunuz? “Hayır, ben TÜROFED’e hâkim
olmayabilirim. Onlar kendileri seçim sürecine girsinler. Bu seçimle ilgili
süreci zaten ben yöneteceğim, istediğim adamları oradan getiririm.” Yakışıyor
mu bu? STK’leri yok sayıyorsunuz.
Değerli
milletvekili arkadaşlarım, teklife ara verilmesi lazım. Sanıyorum, tümü
üzerindeki görüşmelerden sonra yarına kalacak. Bu esnada gelin, oturalım, hep
birlikte bunu düzeltelim. Bu şekilde olmaz; para toplanacak, Sayıştay
denetlemeyecek, Kamu İhale Kanunu’na tabi değil. Bu arada, 2886 sayılı Devlet
İhale Kanunu sayılmadığı için istisnalar arasında, o kanuna tabi olduğunu
düşünüyorum; onu da söyleyeyim, her neyse.
Bir
de toplanan parayı tanıtımda kullanmak lazım değil mi? Hayır, oraya bir madde
daha konulmuş: “Yüzde 70’i tanıtımda kullanılır, yüzde 30’u diğer
faaliyetlerde.” Bakın, burası önemli. Hani Tanıtım ve Geliştirme Ajansıydı bu?
“Hayır, biz canımızın istediği turizm yatırımını destekleyeceğiz.” Otelcilerden
para alacaksınız, o otelciyle rekabet edecek başka bir otelciye inşaatı için
yardım yapacaksınız.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Hamzaçebi.
MEHMET
AKİF HAMZAÇEBİ (Devamla) – Bu, asla kabul edilemez. Yüzde 30’u buralarda
kullanılacak. Yani otelci otel inşa ediyor turizm bölgesinde, kendi bütçesiyle
bunu yapıyor, hemen yanında otel inşaatı yapana: “Gel, ben sana buradan 50
milyon dolar veriyorum.” Bu, tam bir yağma. Yağma Hasan’ın böreği bu, tam bir
yağmadır arkadaşlar. Buna asla ve asla izin vermemek gerekiyor.
Değerli
milletvekilleri, konuşacağımız elbette birçok husus var ama daha maddeler var,
önergeler var, bunlarla ilgili görüşlerimizi ifade edeceğiz sırası geldiğinde.
Son
olarak bir şey söylemek istiyorum: Turizm Bakanlığında bir bürokrat var, bir
bürokrat “tweet” atan memurlarla ilgili onları tehdit eden bir “tweet” atıyor.
Doktor Serdar Çam “Sizi sınavlarda çaktıracağız.” diyor.
(Mikrofon
otomatik cihaz tarafından kapatıldı) 
MEHMET
AKİF HAMZAÇEBİ (Devamla) - Bu Serdar Çam’la ilgili acaba Sayın Kültür ve Turizm
Bakanı bir işlem yapıyor mu, yapacak mı? Kamu Personeli Seçme Sınavı’na girerek
kazanan, sonra da Kültür ve Turizm Bakanlığına girmek üzere sınava girecek olan
o gencecik insanları, vatandaşları, öğrencileri tehdit eden bu bürokratla
ilgili acaba hangi işlemi yaptılar?
Teşekkür
ediyorum, saygılar sunuyorum. (CHP sıralarından alkışlar) 
BAŞKAN
– Şahıslar adına ikinci söz, Sayın Ziya Altunyaldız’ın. 
Sayın
Altunyaldız, buyurun. 
ZİYA
ALTUNYALDIZ (Konya) – Sayın Başkan, değerli milletvekilleri; yüce Meclisi ve
tüm milletvekillerimizi saygıyla selamlıyorum. 
Değerli
arkadaşlar, Türkiye üretmek durumunda, Türkiye ihraç etmek durumunda, Türkiye
gelir üretmek, Türkiye refahı artırmak durumunda. Hane halkları ve kişilerin
gelirleri artmalı ki Türkiye hedeflerine ulaşabilsin, varabilsin. İşte bugün,
birkaç saattir çok değerli milletvekillerimiz grupları ve şahısları adına
yaptığı konuşmalarda Türkiye Tanıtım ve Geliştirme Ajansını konuştu, ajansla
ilgili pek çok şey ifade edildi. Onlara geçmeden önce, ajansa neden ihtiyaç
duyduk? Türkiye bu noktaya nereden geldi, nasıl geldi? Gelirlerimiz nereden
nereye çıktı ve nereye götürmek istiyoruz? Neden durup dururken ajans kurduk,
yoksa bu bir stratejinin ürünü mü?
Değerli
arkadaşlar, Dünya Seyahat ve Turizm Konseyinin hesaplamalarına göre, 2015
yılında turizm sektörünün gayrisafi yurt içi hasılaya oranı yüzde 5 düzeyinde.
Ayrıca, dolaylı tüketim etkileri ve diğer unsurları kattığımız zaman bu oran
yüzde 12,9’lara, yüzde 13’lere çıkıyor. 
Diğer
taraftan, istihdam oranlarına baktığımız zaman, yine toplam istihdam içerisinde
yüzde 2,3 payı olduğunu görüyoruz turizm istihdamının. Dolaylı etkileri,
tedarikçiyi ve diğer unsurları da olaya kattığımız zaman yüzde 8,3’e çıkıyor.
Hâl böyleyken önümüzdeki perspektife baktığımız zaman da her yıl dünyada
seyahat eden kişi sayısı yüzde 4 ila 6 oranında artarken bugün itibarıyla
1,4-1,5 trilyon dolar olan yıllık turizm gelirlerinin de 2 trilyon dolarlara
çıkması öngörülüyor. Küresel perspektif bu.
Ülkemize
döndüğümüz zaman, özellikle 80’li yıllarda yapmış olduğumuz yatırımlarla 80-90
arasında turizm gelirlerimizde çok büyük bir sıçrama olduğunu görüyoruz. Turizm
gelirleri binde 3’ten 1,8’e ve yabancı turist sayısı 2,8 milyondan 9,7 milyona,
gelir de 2 milyardan 7,2 milyar dolarlara çıkmış. 
İşte
o dönemde yapılan yatırımların bitmesi ve işletmeye alınmasıyla birlikte 80-90
arasında ve 90’lı yıllarda turizm gelirleri katlanmış; sonra baktığımız zaman,
2000’li yıllara geldiğimiz zaman, 2002 yılında ziyaretçi sayısı itibarıyla
13’üncü ülke olduğumuzu görüyoruz ve 13 milyon kişiye 12 milyar dolar gelir
elde ettiğimizi görüyoruz. Yıllara baktığımız zaman, her yıl turizm
gelirlerimizde artış olduğunu ve turist sayısında da artış olduğunu görüyoruz.
Son olarak 2018 yılında 29,5 milyar dolarlık gelire karşılık turist sayısı 46
milyonu bulmuş. 
Şimdi,
değerli arkadaşlar, istihdamda da 500-600 binden -doğrudan etkisiyle, toplam-
dolaylı etkilerine baktığımız zaman 3 milyona varan, baliğ olan bir istihdamdan
bahsediyoruz. 
Şimdi,
Turizm Tanıtım ve Geliştirme Ajansını niye kuruyoruz? Bir defa değerli
arkadaşlar, bir, Türkiye 1 milyon 500 binin üzerinde ya da civarındaki yatak
kapasitesiyle yeni bir faza geçmek istiyor. Şu anda diyoruz ki dünyanın ilk 10
ülkesinin yani turizm gelirlerindeki ilk 10 ülkesinin belki ilk 3’ünü, 5’ini ya
da 7’sini baz aldığımız zaman kişi başına, turist başına gelirin yaklaşık bin
dolar olduğunu görüyoruz. Bizdeki turist başına gelirin de 650-700 dolar civarında
olduğunu görüyoruz. O hâlde burada sıçraması gereken bir alan var. 
Diğer
taraftan, değerli arkadaşlar, önümüzdeki dönemde yaptığımız çalışmalarla hem
turist sayısında hem turizm gelirlerinde bir hedef koyduk. Nedir bu hedef?
2023’te 70 milyon turist, 70 milyar turizm geliri yani dünya ortalamalarını
tutturan bir turizm gelirinden bahsediyoruz, kişi başına bin dolar. O hâlde ne
yapmamız lazım? Kişi başına bin doları tutturacağız, o zaman bugüne kadar
yaptıklarımıza ilave bir şey daha yapmamız lazım. İşin özü bu. Bunun arkasında
ya da önünde ya da gerisinde başka bir şey aramak gerçekten hiçbir şey
bulamadan boşuna çaba sarf etmekten başka bir şey değil. 
Değerli
arkadaşlar, turizm gelirlerinde dünyanın ilk 10 ülkesine baktığımız zaman
7’sinde ajans benzeri kuruluşlar olduğunu görüyoruz, ajans benzeri kuruluşlar.
O hâlde ajans benzeri kuruluşlar dünyanın ilk 10 ülkesinde başarılı olmuş ve bu
başarıyla turizm gelirlerini katlamışlar. Biz de önümüzdeki dönemde bir ajans
kuruyoruz ve ajansla birlikte gelirlerimizi artırmak istiyoruz, tanıtımlarımızı
artırmak istiyoruz. Mevsimsel turizm sezonunu on iki aya yaymak istiyoruz.
Türkiye'nin dört bir tarafını turizme açmak istiyoruz. Turizmde markalaşmak
istiyoruz. Tesislerimizi dünyanın dört bir tarafında tanıtmak ve Türkiye
algısını ve olgusunu güçlendirmek istiyoruz. Bu sayede önümüzdeki dönemde,
bugün bahsetmiş olduğumuz gelirleri en az yüzde 50 artırmak suretiyle bin
dolarları yakalamak istiyoruz. 
Değerli
arkadaşlar, eleştiriler oluyor; bir defa, bu eleştirilerin hiçbirine
katılmadığımı özellikle belirteyim. Niye belirtiyorum değerli arkadaşlar?
Sektörle yaptığım konuşmaların neredeyse tamamında sektör temsilcileri böyle
bir ajansın yerinde ve uygun olduğunu, doğru olduğunu söylüyorlar. 
İkincisi:
Ajansla ilgili yapıya geldiğimiz zaman, ajans yapısı yönetim kurulu, icra
kurulu ve danışma kurulundan oluşuyor. Ajans yapısında dinamik, esnek, şartlara
göre hızlı hareket edebilecek, anında olaylara müdahil olabilecek bir yapı
öngörüyoruz. Bunun için de daha çok, geliri topladığımız kesimin hem yönetimde
hem icrada hem danışmada olmasını istedik ve toplam 13 kişilik yönetim
kurulundan 9 kişi, Türk Hava Yolları Yönetim Kurulu Başkanını da saydığımız
zaman, evet, 10 kişi özel sektör temsilcisi arkadaşlar. Bunun yanında, kamudan
kim var? Turizm Bakanı var, tanıtımdan sorumlu bakan yardımcısı var ve tanıtım
genel müdürü var. Dolayısıyla, yapı son derece dinamik, piyasa dostu ve hızlı
hareket edebilecek bir yapı. 
Gelelim
yapı nasıl oluşuyor? Yapıya baktığımız zaman arkadaşlar, yapıda kamunun etkisi
son derece sınırlı. Yapı son derece demokratik bir yapı, seçimle oluşuyor. CHP
sözcüsü Akif Bey’in ifade ettiği şekilde bir bakan ataması yok ortada. Bir
seçim var, sektör temsilcileri var, sektör temsilcilerinin katılımı var ve seçim
süreçlerinin de yönetmelikle düzenlenmesi var, tüm bölgelerin temsili var ve
bölgesel temsille birlikte Türkiye algısını ve olgusunu tüm zenginlikleriyle ve
tüm dinamikleriyle tanıtım var. 
İcra
kuruluna baktığımız zaman: İcra kurulu 5 kişiden oluşuyor ve sadece 2 kişi
kamudan –bakan yardımcısı ve genel müdür- 3 kişi sektörden geliyor.
Danışma
kuruluna baktığımız zaman: Sektörle ilgili tüm STK’ler ve tüm sivil toplum
kuruluşlarının yanında ilgili dernekler danışma kurulunda üyeler.
Bütün
bunlara baktığımız zaman, evet, sektörle birlikte oluşan ve sektörle birlikte
yürüyen, sektörün gerçeklerini bir anlamda dünya gerçekleriyle birleştiren ve
Türkiye turizmini bir başka faza taşıyan bir hamledir bu. 
(Mikrofon
otomatik cihaz tarafından kapatıldı)
ZİYA
ALTUNYALDIZ (Devamla) – Sayın Başkan, teşekkür ediyorum.
BAŞKAN
– Son cümlelerinizi alayım Sayın Altunyaldız.
ZİYA
ALTUNYALDIZ (Devamla) – Sektör bu konuda ajansın kurulması, dinamik yapı ve
kurulların demokratik bir şekilde oluşması konusunda son derece mutabık. Diğer
taraftan, önümüzdeki dönemde gelirlerin denetlenmesi bağımsız denetim
kuruluşlarınca yapılacak ve bu kuruluş dünya sıralamasındaki ilk 10 ülkede
olduğu gibi, Türkiye turizm gelirlerini inşallah 2023’te 70 milyar dolara ve
kişi başına geliri de bin dolara çıkarmak suretiyle başarılı bir hamlenin
sonuçlarını hep beraber görmüş olacağız ve göstermiş olacak.
Hepinizi
bir kez daha saygıyla selamlıyor, Türkiye Turizm ve Geliştirme Ajansının
hayırlı olmasını diliyorum. (AK PARTİ sıralarından alkışlar)
MEHMET
AKİF HAMZAÇEBİ (İstanbul) – Sayın Başkan…
BAŞKAN
– Sayın Hamzaçebi, buyurun. 
MEHMET
AKİF HAMZAÇEBİ (İstanbul) – Sayın Altunyaldız “Akif Hamzaçebi’nin dediği gibi
değil…”
BAŞKAN
– “Değil.” dedi. 
MEHMET
AKİF HAMZAÇEBİ (İstanbul) – Benim söylemediğim bir şeyi söylemiş gibi bir cümle
kurdu. Sataşma nedeniyle söz istiyorum efendim.
BAŞKAN
– Buyurunuz Sayın Hamzaçebi. (CHP sıralarından alkışlar)
Size
söz vermemek olmaz, siz burada çok deneyimlisiniz çünkü, buyurun.
V.- SATAŞMALARA İLİŞKİN KONUŞMALAR (Devam)
12.- İstanbul Milletvekili Mehmet Akif Hamzaçebi’nin, Konya Milletvekili
Ziya Altunyaldız’ın 94 sıra sayılı Kanun Teklifi’nin tümü üzerinde şahsı adına
yaptığı konuşmasında şahsına sataşması nedeniyle konuşması
MEHMET
AKİF HAMZAÇEBİ (İstanbul) – Teşekkür ederim Sayın Başkan.
Sayın
Altunyaldız işin esasıyla ilgili bir şey söylemedi, önce onu söyleyeyim. Bu
teklifin ruhuna hâkim olan üç tane ilke var: Canımızın istediği gibi para
toplayalım, istediğimiz gibi harcayalım, kimseye hesap vermeyelim. Önce bu, madde
öyle. İki, efendim özel sektör ağırlıklı bir yapı, bölgesel dengeler kurulmuş.
Niye Akdeniz ve Marmara Bölgesi ikişer kişiyle yani toplam 4 kişiyle temsil
ediliyor da Ege Bölgesi 1 kişiyle? Öyle mi? Peki, İç Anadolu ve Karadeniz
Bölgesi, ikisine birden sadece 1 tane, Doğu ve Güneydoğu Anadolu Bölgesi iki
bölge, 1 kişi. Hedef bu turizmi Türkiye’nin bütün coğrafyasına yaymak değil
midir, bu nasıl bölgesel denge? Üç, icra kurulundan söz etmediniz, yönetim
kurulunun seçim şekli itibarıyla bakanın bu sürece hâkim olacağını ifade ettim
çünkü seçim işlemlerini, seçim sürecini ajansın kendisi yürütecek. Bunun
yönetmeliğini de Bakanlık çıkaracak, Bakanlık müdahale edecek. İcra kurulundan
söz etmediniz, icra kurulu bakan, bakan yardımcısı, tanıtma genel müdürü, 3 kişiyi
de yönetim kurulundan bakan seçecek. Bakan, kimi seçecek? Kendi sözünden
çıkmayanları seçecek. İcra kurulu ne iş yapacak? Bütün bu harcamaları o yapacak
işte. 
Arkadaşlar,
bir yağma kanunu teklifidir bu, yağma. Para lazım, bu para buhar olup gidecek,
milletin vergileriyle birileri zengin olacak, bakın özeti budur.
Teşekkür
ediyorum, saygılar sunuyorum. (CHP sıralarından alkışlar) 
X.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ve Adalet ve Kalkınma Partisi
Grup Başkanvekili İstanbul Milletvekili Mehmet Muş ile 50 Milletvekilinin
Türkiye Turizm Tanıtım ve Geliştirme Ajansı Hakkında Kanun Teklifi (2/1988) ve
Bayındırlık, İmar, Ulaştırma ve Turizm Komisyonu Raporu (S. Sayısı: 94) (Devam)
BAŞKAN
– Evet, değerli arkadaşlar, geneli üzerinde soru talebi yoktur.
Teklifin
tümü üzerindeki görüşmeler tamamlanmıştır.
Maddelerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Birleşime
iki dakika ara veriyorum.
Kapanma Saati: 22.18
ALTINCI OTURUM
Açılma Saati: 22.20
BAŞKAN: Başkan Vekili Süreyya Sadi BİLGİÇ
KÂTİP ÜYELER: Nurhayat ALTACA KAYIŞOĞLU (Bursa),
Şeyhmus DİNÇEL (Mardin)
----- 0 -----
BAŞKAN
– Türkiye Büyük Millet Meclisinin 99’uncu Birleşiminin Altıncı Oturumunu
açıyorum.
94
sıra sayılı Kanun Teklifi’nin görüşmelerine devam ediyoruz. 
Komisyon?
Yok. 
Ertelenmiştir.

Gündemimizde
başka bir konu bulunmadığından, alınan karar gereğince kanun teklifleriyle
komisyonlardan gelen diğer işleri sırasıyla görüşmek için 10 Temmuz 2019
Çarşamba günü saat 14.00’te toplanmak üzere birleşimi kapatıyorum. 
Kapanma Saati: 22.21




(X) Bu .bölümde hatip tarafından Türkçe
olmayan kelimeler ifade edildi.


(X) 94 S. Sayılı Basmayazı tutanağa
eklidir.




