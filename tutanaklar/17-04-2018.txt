



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 86’ncı
Birleşim
 17
Nisan 2018 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Hatay Milletvekili Mehmet Necmettin Ahrazoğlu’nun,
Suriye Türkmenlerinin sorunlarına ilişkin gündem dışı konuşması
2.- Ordu Milletvekili Seyit Torun’un, fındık üreticilerinin
ve fındık sektörünün sorunlarına ilişkin gündem dışı konuşması
3.- Kahramanmaraş Milletvekili İmran Kılıç’ın, miraç kavramı
ve değerlerine ilişkin gündem dışı konuşması

IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet Aydın’ın, 8’inci
Cumhurbaşkanı Turgut Özal’ı vefatının 25’inci yıl dönümü vesilesiyle bir kez
daha rahmetle andıklarına ilişkin konuşması
2.- Oturum Başkanı TBMM Başkan Vekili Ahmet Aydın’ın,
Şırnak’ın Uludere ilçesi Şenoba beldesi mevkisinde 16 Nisan Pazartesi günü hain
saldırı sonucu hayatını kaybeden şehitlere Allah’tan rahmet dilediğine ilişkin
konuşması

V.- AÇIKLAMALAR
1.- Niğde Milletvekili Ömer Fethi Gürer’in, 17 Nisan
Uluslararası Çiftçi Mücadele Günü’ne ve çiftçilerin sorunlarına ilişkin
açıklaması
2.- İstanbul Milletvekili Hurşit Yıldırım’ın,
Cumhurbaşkanlığı hükûmet sisteminin kabulü ile 8’inci Cumhurbaşkanı Turgut
Özal’ın vefatının 25’inci yıl dönümüne ilişkin açıklaması
3.- Adana Milletvekili Zülfikar İnönü Tümer’in,
Bayburt-Gümüşhane kara yolunun Aydıntepe yol ayrımı mevkisindeki menfez
inşaatında yaşanan ölümler ile Siirt’in Pervari ilçesindeki Beğendik
Köprüsü’nün çökme nedenlerini öğrenmek istediğine ilişkin açıklaması
4.- Bursa Milletvekili Nurhayat Altaca Kayışoğlu’nun, Bursa
Kestel’de Mandıras Deresi’nin sanayi atıkları nedeniyle kırmızı aktığına ve gün
geçtikçe kanser vakalarının arttığına ilişkin açıklaması
5.- Osmaniye Milletvekili Mücahit Durmuşoğlu’nun, 8’inci
Cumhurbaşkanı Turgut Özal’ın vefatının 25’inci yıl dönümüne ilişkin açıklaması
6.- Mersin Milletvekili Aytuğ Atıcı’nın, Mersin’de DİSK’e,
KESK’e veya AKP’ye muhalif diğer sendika ve sivil toplum örgütlerine üye
olanların hiçbir gerekçe gösterilmeden ihraç edildiğine ve bu insanların derhâl
işlerine iade edilmesi gerektiğine ilişkin açıklaması
7.- Manisa Milletvekili Mazlum Nurlu’nun, Bank Asyanın
önceki Genel Müdür Yardımcısı Ali Fuat Taşkesenlioğlu’nun Sermaye Piyasası
Kurulu Başkanı olarak atanmasının AKP/FETÖ ittifakının yeniden kurulduğu
kuşkularını artırdığına ilişkin açıklaması
8.- İzmir Milletvekili Kerem Ali Sürekli’nin, 8’inci
Cumhurbaşkanı Turgut Özal’ın vefatının 25’inci yıl dönümüne ve olağanüstü hâl
uygulamasının Türk milletinin huzur ve refahı için yürütülen bir uygulama
olduğuna ilişkin açıklaması
9.- Samsun Milletvekili Kemal Zeybek’in, üreticilerin
bankalara ve tarım kredi kooperatiflerine olan borçlarının faizlerinin silinip
kredi borçlarının ertelenmesini ve çiftçilere sahip çıkılmasını talep ettiğine
ilişkin açıklaması
10.- Uşak Milletvekili Özkan Yalım’ın, emeklilik için yaşını
doldurmayı bekleyenlerin bir defaya mahsus olmak üzere emekliliklerini talep
ettiklerine ilişkin açıklaması
11.- Kayseri Milletvekili Sami Dedeoğlu’nun, 16 Nisan
2017’de yapılan halk oylamasında milletin geleceğine sahip çıktığına ve 8’inci
Cumhurbaşkanı Turgut Özal’ın vefatının 25’inci yıl dönümüne ilişkin açıklaması
12.- Mersin Milletvekili Serdal Kuyucuoğlu’nun, 20 Temmuz
sonrası ihraç edilmeleri nedeniyle mağduriyet yaşayan insanların itibarlarını
ve işlerini iade etmeye ne zaman başlanacağını öğrenmek istediğine ilişkin
açıklaması
13.- İstanbul Milletvekili Mahmut Tanal’ın, Türkiye Cumhuriyeti
Köln Başkonsolosluğunun resmî Twitter hesabında AK PARTİ’nin yurt dışındaki
siyasi örgütlenmesi UETD’nin “tweet”lerinin paylaşıldığına ve Köln Başkonsolosu
hakkında Dışişleri Bakanının ne tür bir işlem yapacağını öğrenmek istediğine
ilişkin açıklaması
14.- Kayseri Milletvekili Çetin Arık’ın, Meclis Başkanının
cumhuriyetle kavgasını her fırsatta dile getirdiğine ve son olarak katıldığı
bir törende 1930’lu yılları hatırlatarak kendince cumhuriyetin ilk yıllarını
tiye aldığına ilişkin açıklaması
15.- Mersin Milletvekili Ali Cumhur Taşkın’ın, 8’inci
Cumhurbaşkanı Turgut Özal’ın vefatının 25’inci ve Cumhurbaşkanlığı hükûmet
sistemine yönelik halk oylamasının kabulünün 1’inci yıl dönümlerine ilişkin
açıklaması
16.- Trabzon Milletvekili Salih Cora’nın, 8’inci
Cumhurbaşkanı Turgut Özal’ın vefatının 25’inci yıl dönümüne ilişkin açıklaması
17.- Adıyaman Milletvekili Behçet Yıldırım’ın, Kürt dili
üzerindeki baskıların şahıs isimlerine kadar indiğine ve OHAL bahanesiyle
herkese her şeyi yapma hakkını kendinde bulan iktidarı aklıselim olmaya davet
ettiğine ilişkin açıklaması
18.- Çorum Milletvekili Salim Uslu’nun, Şırnak’ın Kuyutepe
mevkisinde PKK’lı teröristlerin saldırısı sonucu 3 askerin şehit olduğuna,
Çorum Oğuzlar nüfusuna kayıtlı Er Baki Afşar’a Allah’tan rahmet dilediğine,
siyasi partilerin tamamının terörizmi açıkça reddetmesi gerektiğine, 8’inci
Cumhurbaşkanı Turgut Özal’ın vefatının 25’inci yıl dönümüne ve yeğeni vefat
eden İdare Amiri İbrahim Özdiş’e başsağlığı dileğinde bulunduğuna ilişkin
açıklaması
19.- Samsun Milletvekili Erhan Usta’nın, 8’inci
Cumhurbaşkanı Turgut Özal’ın vefatının 25’inci yıl dönümüne, Şırnak’ın Kuyutepe
mevkisinde şehit olan 3 askere Cenab-ı Allah’tan rahmet dilediğine, son
günlerde trafik kazalarında birçok vatandaşın hayatını kaybettiğine, polislerin
terör tazminatının bir an evvel verilmesinin yerinde olacağına, MHP Genel
Başkanı Devlet Bahçeli’nin erken seçim çağrısına ve Meclis bu kararı aldığı
takdirde Türkiye'nin önündeki risklerin azalarak yeni hükûmet sistemiyle yoluna
güçlü bir şekilde devam edeceğine ilişkin açıklaması
20.- İstanbul Milletvekili Filiz Kerestecioğlu Demir’in, 16
Nisan referandumunun üzerinden bir yıl geçmesine rağmen vaatlerin hiçbirinin
tutulmadığına, iş bulamayan öğretmenlerin çaresizlikten intihar ettiğine,
ilahiyatçı yazar İhsan Eliaçık ile araştırmacı gazeteci ve tarihçi Ayşe Hür
hakkında verilen yargı kararlarına ve OHAL koşullarında erken seçime gitmenin
bir acziyet ifadesi olduğuna ilişkin açıklaması
21.- İstanbul Milletvekili Engin Altay’ın, Şırnak’tan gelen
3 şehit haberi nedeniyle milletçe yasta olduğumuza, bu konuya Türkiye Büyük
Millet Meclisinin el atma zamanının geldiğine, 8’inci Cumhurbaşkanı Turgut
Özal’ın vefatının 25’inci yıl dönümüne ve köy enstitülerinin kuruluş yıl
dönümünde köy enstitüsü mezunu öğretmenlerimizin önünde saygıyla eğildiklerine
ilişkin açıklaması
22.- İstanbul Milletvekili Mehmet Muş’un, Şırnak’ta şehit
olan askerleri rahmet ve minnetle andığına, 8’inci Cumhurbaşkanı Turgut Özal’ın
vefatının 25’inci yıl dönümüne ve 14-20 Nisan Şehitler Haftası’nda tüm
şehitlere Cenab-ı Allah’tan rahmet dilediğine ilişkin açıklaması
23.- İstanbul Milletvekili Mehmet Muş’un, İstanbul
Milletvekili Engin Altay’ın sataşma nedeniyle yaptığı konuşmasındaki bazı
ifadelerine ilişkin açıklaması
24.- İstanbul Milletvekili Engin Altay’ın, İstanbul
Milletvekili Mehmet Muş’un yaptığı açıklamasındaki bazı ifadelerine ilişkin
açıklaması
25.- İstanbul Milletvekili Mehmet Muş’un, İstanbul
Milletvekili Engin Altay’ın yaptığı açıklamasındaki bazı ifadelerine ilişkin
açıklaması
26.- İstanbul Milletvekili Filiz Kerestecioğlu Demir’in,
İstanbul Milletvekili Mehmet Muş’un yaptığı açıklamasındaki bazı ifadelerine
ilişkin açıklaması
27.- İstanbul Milletvekili Engin Altay’ın, İstanbul
Milletvekili Mehmet Muş’un yaptığı açıklamasındaki bazı ifadelerine ilişkin
açıklaması
28.- İstanbul Milletvekili Mehmet Muş’un, Afyonkarahisar
Milletvekili Burcu Köksal’ın CHP grup önerisi üzerinde CHP Grubu adına yaptığı
konuşmasındaki bazı ifadelerine ilişkin açıklaması
29.- İstanbul Milletvekili Filiz Kerestecioğlu Demir’in,
Hükûmetten, kız çocuklarını bilime teşvik etmek için hangi çalışmaların
yapıldığını öğrenmek istediğine ve Batman Eruh’ta çoban İlyas Çetinkaya’nın
evine yapılan baskında ailesine yapılan davranışın düşmanlık hukuku olduğuna
ilişkin açıklaması
30.- Çorum Milletvekili Salim Uslu’nun, İzmir Milletvekili
Müslüm Doğan’ın 548 sıra sayılı Kanun Tasarısı’nın 24’üncü maddesiyle ilgili
önerge üzerinde yaptığı konuşmasındaki bazı ifadelerine ilişkin açıklaması
31.- İstanbul Milletvekili Mehmet Muş’un, Adana Milletvekili
Meral Danış Beştaş’ın 548 sıra sayılı Kanun Tasarısı’nın 31’inci maddesiyle
ilgili önerge üzerinde yaptığı konuşmasındaki bazı ifadelerine ilişkin
açıklaması
32.- İstanbul Milletvekili Filiz Kerestecioğlu Demir’in,
İstanbul Milletvekili Mehmet Muş’un yaptığı açıklamasındaki bazı ifadelerine
ilişkin açıklaması
33.- İstanbul Milletvekili Mehmet Muş’un, Bursa Milletvekili
Orhan Sarıbal’ın 548 sıra sayılı Kanun Tasarısı’nın 32’nci maddesiyle ilgili
önerge üzerinde yaptığı konuşmasındaki bazı ifadelerine ilişkin açıklaması
34.- İstanbul Milletvekili Engin Altay’ın, İstanbul
Milletvekili Mehmet Muş’un yaptığı açıklamasındaki bazı ifadelerine ilişkin
açıklaması

VI.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden Mali Parlamentosu
Mali-Türkiye Dostluk Grubu Başkanı Mahamadou Lamine Djiguin ile beraberindeki
heyete “Hoş geldiniz.” denilmesi
2.- Başkanlıkça, Genel Kurulu ziyaret eden Finlandiya
Dışişleri Komisyonu Başkanı Matti Vanhanen ile beraberindeki heyete “Hoş
geldiniz.” denilmesi

B) Önergeler
1.- Gaziantep Milletvekili Mahmut Toğrul’un, (2/1105) esas
numaralı Yükseköğretim Kanununda Değişiklik Yapılmasına Dair Kanun Teklifi’nin
doğrudan gündeme alınmasına ilişkin önergesi (4/146)

VII.- ÖNERİLER
A) Siyasi Parti Grubu Önerileri
1.- HDP Grubunun, Adana Milletvekili Grup Başkan Vekili
Meral Danış Beştaş ve İstanbul Milletvekili Grup Başkan Vekili Filiz
Kerestecioğlu Demir tarafından, 16 Nisan 2017’den günümüze kadar yaşanan olağanüstü
siyasi gelişmelerin mercek altına alınması, şaibeli olarak görülen referandumun
sonuçlarıyla beraber tartışılması ve tüm bu tartışmaların demokratik siyasi
yaşama katkı sunması amacıyla 17/4/2018 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin diğer önergelerin
önüne alınarak, ön görüşmelerinin, Genel Kurulun 17 Nisan 2018 Salı günkü
birleşiminde yapılmasına ilişkin önerisi
2.- CHP Grubunun, Afyonkarahisar Milletvekili Burcu Köksal
ve arkadaşları tarafından, olağanüstü hâl yüzünden oluşan mağduriyetlerin
tespiti ve giderilmesi amacıyla 17/4/2018 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin diğer
önergelerin önüne alınarak, ön görüşmelerinin, Genel Kurulun 17 Nisan 2018 Salı
günkü birleşiminde yapılmasına ilişkin önerisi 

B) Danışma Kurulu Önerileri
1.- Danışma Kurulunun, Genel Kurulun 18 Nisan 2018 Çarşamba
günkü birleşiminde ülkemizde kanser hastalığının artmasına neden olan sebepler
ile alınması gereken tedbirlerin belirlenmesi amacıyla verilen (10/25),
(10/2746), (10/2717), (10/957), (10/262), (10/2713), (10/2680), (10/2787),
(10/2745) ve (10/2757) esas numaralı Meclis Araştırması Önergelerinin
görüşmelerinin birleştirilerek yapılması ve görüşmelerinin tamamlanmasına kadar
çalışmalarını sürdürmesi; Türkiye Büyük Millet Meclisinin kuruluşunun 98’inci
yıl dönümünün ve Ulusal Egemenlik ve Çocuk Bayramı’nın kutlanması, günün anlam
ve öneminin belirtilmesi maksadıyla Genel Kurulda özel gündemle görüşme yapılması
için Türkiye Büyük Millet Meclisinin 23 Nisan 2018 Pazartesi günü saat 14.00'te
toplanması, bu toplantıda yapılacak görüşmelerde Türkiye Büyük Millet
Meclisinde temsil edilen siyasi partilerin genel başkanlarına veya grup
başkanlarına onar dakika süreyle söz verilmesi ve bu birleşimde başka konuların
görüşülmemesine ilişkin önerisi 

VIII.- SATAŞMALARA İLİŞKİN KONUŞMALAR
1.- İstanbul Milletvekili Filiz Kerestecioğlu Demir’in,
İstanbul Milletvekili Markar Eseyan’ın HDP grup önerisi üzerinde AK PARTİ Grubu
adına yaptığı konuşması sırasında Halkların Demokratik Partisine sataşması
nedeniyle konuşması
2.- İstanbul Milletvekili Engin Altay’ın, İstanbul
Milletvekili Markar Eseyan’ın HDP grup önerisi üzerinde AK PARTİ Grubu adına
yaptığı konuşması sırasında Cumhuriyet Halk Partisine sataşması nedeniyle
konuşması
3.- İstanbul Milletvekili Markar Eseyan’ın, İstanbul
Milletvekili Engin Altay’ın sataşma nedeniyle yaptığı konuşması sırasında
şahsına sataşması nedeniyle konuşması
4.- İstanbul Milletvekili Engin Altay’ın, İstanbul
Milletvekili Markar Eseyan’ın sataşma nedeniyle yaptığı konuşması sırasında
şahsına sataşması nedeniyle konuşması

IX.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Devlet Su İşleri Genel Müdürlüğünün Teşkilat ve
Görevleri Hakkında Kanun ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/929) ve Tarım, Orman ve Köyişleri
Komisyonu Raporu (S. Sayısı: 548)
2.- Türkiye Cumhuriyeti Hükümeti ile Kamerun Cumhuriyeti
Hükümeti Arasında Güvenlik Alanında İşbirliği Anlaşmasının Onaylanmasının Uygun
Bulunduğuna Dair Kanun Tasarısı (1/449) ve Dışişleri Komisyonu Raporu (S. Sayısı: 112) 

X.- YAZILI SORULAR VE
CEVAPLARI
1.- İstanbul Milletvekili Mustafa Sezgin Tanrıkulu'nun,
Spor Toto Teşkilat Başkanlığı ihalelerine,
KYK ihalelerine, 
Gençlik ve Spor Bakanlığı ihalelerine,
Spor Genel Müdürlüğü ihalelerine, 
İlişkin Başbakandan soruları ve Gençlik
ve Spor Bakanı Osman Aşkın Bak’ın cevabı (7/23009), (7/23014), (7/23667),
(7/23729)
2.- Artvin Milletvekili Uğur
Bayraktutan'ın, Artvin'in Hopa ilçesinde gerçekleşen Sarıkamış Şehitleri anma
organizasyonu ile ilgili iddialara ilişkin Başbakandan sorusu ve Gençlik ve
Spor Bakanı Osman Aşkın Bak’ın cevabı (7/23038)
3.- İstanbul Milletvekili Mustafa Sezgin
Tanrıkulu'nun, 2012-2017 arasında yapılan bürokrat görevlendirmeleriyle ilgili
mahkeme kararlarına ve çifte maaş ödendiği iddialarına ilişkin sorusu ve Gençlik
ve Spor Bakanı Osman Aşkın Bak’ın cevabı (7/23167)
4.- İstanbul Milletvekili Mustafa Sezgin
Tanrıkulu'nun, Bakanlık merkez teşkilatında kullanılan araçlara, bunlar için
yapılan harcamalara ve Kurum lojmanlarına ilişkin sorusu ve Gençlik ve Spor
Bakanı Osman Aşkın Bak’ın cevabı (7/23168)
5.- İzmir Milletvekili Mustafa Ali
Balbay'ın, Eskrim Federasyonunun faaliyetleri ile ilgili iddialara ilişkin
sorusu ve Gençlik ve Spor Bakanı Osman Aşkın Bak’ın cevabı (7/23169)
6.- Denizli Milletvekili Melike
Basmacı'nın, son beş yılda doping nedeniyle madalyası alınan sporculara ilişkin
sorusu ve Gençlik ve Spor Bakanı Osman Aşkın Bak’ın cevabı (7/23170)
7.- İstanbul Milletvekili Mustafa Sezgin
Tanrıkulu'nun, Bakanlık bünyesinde olası bir depreme yönelik olarak alınan
tedbirlere ilişkin sorusu ve Gençlik ve Spor Bakanı Osman Aşkın Bak’ın cevabı
(7/23397)
8.- İstanbul Milletvekili Dursun
Çiçek'in, Van'da gençlere sunulan spor imkanlarına ve geliştirilmesine yönelik
çalışmalara ilişkin sorusu ve Gençlik ve Spor Bakanı Osman Aşkın Bak’ın cevabı
(7/23398)
9.- Niğde Milletvekili Ömer Fethi Gürer'in, Niğde
ilinde 2018 yılı için planlanan yatırımlara,
2010-2017 yılları arasında Bakanlık bütçesinden Niğde
için ayrılan kaynak miktarına,
İlişkin soruları ve Gençlik ve Spor
Bakanı Osman Aşkın Bak’ın cevabı (7/23555), (7/23855)
10.- Batman Milletvekili Mehmet Ali
Aslan'ın, spor kulüpleri arasındaki gelir eşitsizliğine yönelik tedbirlere
ilişkin sorusu ve Gençlik ve Spor Bakanı Osman Aşkın Bak’ın cevabı (7/23556)
11.- İstanbul Milletvekili Mehmet
Bekaroğlu'nun, Ayder Kış Sporları Merkezi ve Teleferik Projesine ilişkin
Başbakandan sorusu ve Gençlik ve Spor Bakanı Osman Aşkın Bak’ın cevabı
(7/23759)
12.- Niğde Milletvekili Ömer Fethi
Gürer'in, sosyal hizmetler çatısı altındaki spor tesislerine ve buralarda
çalışan antrenörlere ilişkin sorusu ve Gençlik ve Spor Bakanı Osman Aşkın
Bak’ın cevabı (7/23854)
13.- Hatay Milletvekili Serkan Topal'ın, Bakanlığa
bağlı kurum ve kuruluşlardaki engelli kadrolarına, 
Bakanlık bütçesinden 2018 yılında Hatay için planlanan
yatırımlara,
2015-2018 yılları arasında Hatay'a yapılan yatırımlara
ve Hatay'da görevli Bakanlık personeline,
İlişkin soruları ve Gençlik ve Spor Bakanı Osman Aşkın
Bak’ın cevabı (7/23856), (7/23857), (7/23860)
14.- Van Milletvekili Lezgin Botan'ın,
Amedsporun deplasman maçlarına seyircisiz çıkmasına ilişkin sorusu ve Gençlik
ve Spor Bakanı Osman Aşkın Bak’ın cevabı (7/23858)
15.- Hatay Milletvekili Serkan Topal'ın,
2010-2018 yılları arasında Bakanlık tarafından satın alınan ve kiralanan makam
araçlarına ilişkin sorusu ve Gençlik ve Spor Bakanı Osman Aşkın Bak’ın cevabı
(7/23859)
16.- Niğde Milletvekili Ömer Fethi
Gürer'in, yabancı bir şirketin ülkemizdeki kurucu ortaklarına ilişkin
Başbakandan sorusu ve Maliye Bakanı Naci Ağbal’ın cevabı (7/24620)
17.- Kocaeli Milletvekili Tahsin
Tarhan'ın, Halkbank'a ait satılık veya kiralık taşınmazlara ilişkin sorusu ve
Başbakan Yardımcısı Mehmet Şimşek’in cevabı (7/24793)
18.- Niğde Milletvekili Ömer Fethi
Gürer'in, elektronik ortamda zararlı faaliyette bulunanlara ilişkin sorusu ve Bilim,
Sanayi ve Teknoloji Bakanı Faruk Özlü’nün cevabı (7/24824)
19.- İstanbul Milletvekili Mahmut
Tanal'ın, su ürünleri mühendisi alımı için kadro onayı verilmesine ilişkin
sorusu ve Maliye Bakanı Naci Ağbal’ın cevabı (7/24984)
20.- İstanbul Milletvekili Mustafa
Sezgin Tanrıkulu'nun, Kamu İhale Kurumu Başkanlığının 2014-2017 arası temsil,
tanıtma ve ağırlama giderlerine ilişkin Başbakandan sorusu ve Maliye Bakanı
Naci Ağbal’ın cevabı (7/25097)
21.- İstanbul Milletvekili Mustafa
Sezgin Tanrıkulu'nun, Kefalet Sandığı Başkanlığının 2014-2017 arası temsil,
tanıtma ve ağırlama giderlerine ilişkin Başbakandan sorusu ve Maliye Bakanı
Naci Ağbal’ın cevabı (7/25105)
22.- İstanbul Milletvekili Mustafa
Sezgin Tanrıkulu'nun, Türkiye İhracat Kredi Bankası A.Ş. Genel Müdürlüğünün
2014-2017 arası temsil, tanıtma ve ağırlama giderlerine ilişkin Başbakandan
sorusu ve Ekonomi Bakanı Nihat Zeybekci’nin cevabı (7/25117)
23.- İstanbul Milletvekili Mustafa
Sezgin Tanrıkulu'nun, Türkiye İhracatçılar Meclisi Genel Sekreterliğinin
2014-2017 arası temsil, tanıtma ve ağırlama giderlerine ilişkin Başbakandan
sorusu ve Ekonomi Bakanı Nihat Zeybekci’nin cevabı (7/25118)
24.- İstanbul Milletvekili Mustafa
Sezgin Tanrıkulu'nun, Türkiye Halk Bankası A.Ş. Genel Müdürlüğünün 2014-2017
arası temsil, tanıtma ve ağırlama giderlerine ilişkin Başbakandan sorusu ve
Başbakan Yardımcısı Mehmet Şimşek’in cevabı (7/25119)
25.- İstanbul Milletvekili Mustafa
Sezgin Tanrıkulu'nun, Merkezi Kayıt Kuruluşunun 2014-2017 arası düzenlenen
tören, fuar ve organizasyonlarına ilişkin Başbakandan sorusu ve Başbakan
Yardımcısı Mehmet Şimşek’in cevabı (7/25132)
26.- İstanbul Milletvekili Mustafa
Sezgin Tanrıkulu'nun, Sermaye Piyasası Kurulu Başkanlığının 2014-2017 arası
düzenlenen tören, fuar ve organizasyonlarına ilişkin Başbakandan sorusu ve
Başbakan Yardımcısı Mehmet Şimşek’in cevabı (7/25169)
27.- Denizli Milletvekili Melike
Basmacı'nın, cinsel dokunulmazlığa karşı suçlar nedeniyle hakkında soruşturma
açılan Bakanlık personeli olup olmadığına ilişkin sorusu ve Gümrük ve Ticaret
Bakanı Bülent Tüfenkci’nin cevabı (7/25256)
28.- Denizli Milletvekili Melike
Basmacı'nın, Bakanlığa ait kullanılmayan hizmet binası ve diğer tesislere
ilişkin sorusu ve Gümrük ve Ticaret Bakanı Bülent Tüfenkci’nin cevabı (7/25260)
29.- İstanbul Milletvekili Mustafa
Sezgin Tanrıkulu'nun, Türkiye İhracatçılar Meclisi Genel Sekreterliğinin
2014-2017 arası düzenlenen tören, fuar ve organizasyonlarına ilişkin
Başbakandan sorusu ve Ekonomi Bakanı Nihat Zeybekci’nin cevabı (7/25457)
30.- İstanbul Milletvekili Mustafa
Sezgin Tanrıkulu'nun, Kefalet Sandığı Başkanlığının 2014-2017 arası düzenlenen
tören, fuar ve organizasyonlarına ilişkin Başbakandan sorusu ve Maliye Bakanı
Naci Ağbal’ın cevabı (7/25514)
17 Nisan 2018 Salı
BİRİNCİ OTURUM
Açılma Saati: 15.03
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Vecdi GÜNDOĞDU (Kırklareli)

----- 0 -----
BAŞKAN
– Türkiye Büyük Millet Meclisinin 86’ncı Birleşimini açıyorum. 
Toplantı
yeter sayısı vardır, görüşmelere başlıyoruz. 
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, Suriye Türkmenlerinin sorunları hakkında söz isteyen Hatay Milletvekili
Mehmet Necmettin Ahrazoğlu’na aittir.
Sayın
Ahrazoğlu, buyurun. (MHP sıralarından alkışlar) 
Süreniz
beş dakikadır.
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Hatay Milletvekili Mehmet Necmettin Ahrazoğlu’nun, Suriye
Türkmenlerinin sorunlarına ilişkin gündem dışı konuşması
MEHMET
NECMETTİN AHRAZOĞLU (Hatay) – Teşekkür ederim Sayın Başkanım. 
Sayın
Başkan, değerli milletvekilleri; Suriye Türkmenlerinin sorunlarıyla ilgili
gündem dışı söz aldım. Hepinizi saygıyla selamlıyorum.
Suriye
Türkmenleri bin yıldır Suriye’de yerleşik halk olarak yaşamaktadır. Suriye'nin
her karış toprağında bulunan Suriye Türkmenleri yoğunluk olarak Halep, Bayır
Bucak, Hama, Humus, Golan, Şam, İdlip ve Rakka’da meskûn hâlde bulunmaktadır. Vatanları
Suriye'nin ikinci büyük topluluğu durumunda olan Türkmenler soydaşlık bağlarının
yanı sıra tarihî ve kültürel olarak Anadolu’nun ayrılmaz bir parçasıdır. 
Değerli
milletvekilleri, coğrafi konumu, akrabalık bağları, uzun yıllardır Suriye
Türkmenlerinin diasporasının Türkiye'de olması ve Türkiye'nin muhaliflere
destek vermesi gibi nedenlerle çabalarının merkezi Türkiye olmuştur. İlk siyasi
oluşumu 2011 yılında kurulan Suriye Demokratik Türkmen Hareketi ve Suriye
Türkmen Kitlesi olmuştur. Günümüzde ise 30 Mart 2014 tarihinden itibaren 400
Türkmen delegenin katılımıyla Suriye Türkmen Meclisi kurulmuş bulunmaktadır ve
hâlen görevine devam etmektedir. Suriye Türkmenleri Baas rejimi dönemlerinde
ciddi baskılara maruz kalmış, dillerini konuşmaları yasaklanmış, köylerinin
isimleri değiştirilmiş, sosyoekonomik, idari ve siyasi hakları kısıtlanmıştır. 
Fransız
manda yönetimi itibarıyla da Suriye’deki tüm yönetimler tarafından, özellikle
de Baas yönetimi tarafından “Türkiye ajanı” olarak suçlanmışlardır. Bu çerçevede,
birçok Türkmen tutuklanmış, işkence görmüş ve infaz edilmiştir, şanslı olanlar
ise Türkiye’ye iltica etmek zorunda kalmıştır. Kısacası, Suriye Türkmenleri
Türk olmanın bedelini yüz yıldır fazlasıyla ödemiştir ve maalesef ödemeye de
devam etmektedir. 
Değerli
milletvekilleri, hâlihazırda Suriye’de Şam’ın güney kırsalında, Golan, Kalemun,
Hama ve Humus’ta hâlen abluka altında bulunan bölgelerdeki Türkmenler rejimin
baskısına, saldırılarına ve tutuklamalarına maruz kalmaktadır. Burada bulunan
Türkmenler iç göç, teslim ya da ölüm seçenekleriyle karşı karşıya kalmaktadır.
Türkmen bölgelerinin demografik yapısı değiştirilmeye çalışılmaktadır. 
Ayrıca,
Suriye’nin kuzeyinde PYD/YPG kontrolünde bulunan Türkiye sınır hattındaki
Rakka, Tel Abyad, Haseke ve Menbic bölgelerindeki Türkmen köylerindeki evlere
PYD/YPG tarafından el konulmakta, el konulan evler de PYD/YPG tarafından askerî
lojistik merkez olarak kullanılmaktadır. Bölgenin tapu kadastro ve nüfus
kayıtları tahrip edilmiş, yakılmış, yıkılmış durumdadır. Bölgenin demografik
yapısı ve sosyolojik yapısı değiştirilmeye çalışılmaktadır. 
Fırat
Kalkanı Harekâtı’yla DAEŞ’ten temizlenen bölgelerdeki Türkmen köylerine
dönüşler beklenen şekilde olmamıştır. Türkmenlerin dönemediği köylere başka
bölgelerden Türkmen olmayan unsurlar yerleştirilmektedir. Son olarak Doğu Guta
ve Şam kırsalındaki bölgelerden tahliye edilen çoğunluğu Arap nüfusa ait 50 bin
kişi Fırat Kalkanı alanındaki El Bab ve Cerablus bölgelerine getirilmiştir. 
Bilindiği
üzere, Fırat Kalkanı sahası içerisinde bulunan Azez ve Cerablus’ta 142 Türkmen
köyü mevcuttur. Bin yıllık Türkmen yurdu olan söz konusu bölgenin demografisi
Türkmenler aleyhine değişmektedir. Türkmenlerin Suriye’deki varlığını tehdit
ettiği gibi yakın gelecekte de Türkiye için güvenlik tehdidi oluşmasına imkân
verebileceğinden önemle üzerinde durulması gereken bir husustur. Suriye
Türkmen’siz olamaz, olmalıdır. Zorunlu göçe maruz bırakılan Bayır Bucak, Halep
ve Rakka Türkmenleri yoğunluklu olarak Türkiye' de yaşamaktadır. Yaklaşık olarak
200 bin Türkmen’in Lübnan’da yaşadığı tahmin edilmektedir. Şam, Golan
Türkmenleri ise Türkiye haricinde Lübnan, Ürdün ve Mısır’a göç etmiş
durumdadır. PYD/YPG terör örgütünün işgali altındaki bölgelerde yaklaşık
500-600 bin Türkmen’in yaşadığı bilinmektedir. Bu soydaşlarımızın büyük
çoğunluğu ise göçe maruz bırakılmaktadır.
(Mikrofon
otomatik cihaz tarafından kapatıldı) 
MEHMET
NECMETTİN AHRAZOĞLU (Devamla) – Sayın Başkanım, bir dakika verir misiniz?
BAŞKAN
– Tamamlayın lütfen cümlelerinizi Sayın Ahrazoğlu.
MEHMET
NECMETTİN AHRAZOĞLU (Devamla) - Değerli milletvekilleri, Suriye Türkmenlerinin
sorunlarını çözme konusunda Türkiye olarak, Hükûmet olarak elimizden geleni yapmamız
gerektiğine inanıyoruz. Suriye Türkmenleri Suriye'nin geleceğinde söz sahibi
olmalı, Suriye'deki statüleri anayasal teminat altına alınmalıdır. Suriye
Türkmenlerinin siyasi temsilcilerine Suriye'deki güvenlikli bölgelerde
temsilcilik açmalarına fırsat verilmeli ve yardımcı olunmalıdır. Suriye'deki
Türk toprağı Süleyman Şah Türbesi ve Saygı Karakolu’nun yeniden ait olduğu yere
taşınması sonrasında hem türbenin korunması hem bölgenin koruyuculuğunun
Türkmenlere verilmesi Türkmenler tarafından önem arz etmektedir. Suriye
Türkmenlerinin sorunlarına Türkiye sahip çıkmalı ve çözüm üretmelidir diyor,
yüce heyetinizi saygıyla selamlıyorum. (MHP sıralarından alkışlar)
BAŞKAN
– Teşekkür ediyorum Sayın Ahrazoğlu.
Gündem
dışı ikinci söz, fındık üreticileri ve fındık sektörünün sorunları hakkında söz
isteyen Ordu Milletvekili Seyit Torun’a aittir.
Sayın
Torun, buyurun. (CHP sıralarından alkışlar) 
2.- Ordu Milletvekili Seyit Torun’un, fındık üreticilerinin
ve fındık sektörünün sorunlarına ilişkin gündem dışı konuşması
SEYİT
TORUN (Ordu) – Teşekkür ederim Sayın Başkanım.
Sayın
Başkan, değerli milletvekilleri; gündem dışı söz aldım. Öncelikle, yüce
heyetinizi ve değerli izleyicilerimizi sevgiyle, saygıyla selamlıyorum.
Bu
kürsüden yine aynı cümleleri kullanarak başlayacağım: Fındık üreticisinin
sorununu defalarca dile getirdik ama şimdi bakıyorum Sayın Bakan yerinde yok,
Hükûmetten de kimse yok ama herhâlde lazım olduklarında geliyorlar. (CHP
sıralarından alkışlar) Şunu hatırlatmak istiyorum: Sayın Tarım Bakanımıza bir
ricada bulunmuştum, demiştim ki: “Gelin yılbaşından önce fındığın bileşenlerini
bir araya getirelim üreticisinden tedarikçisine kadar ve sorunları ortaya
koyalım, çözüm yollarını da bulalım. Ağustos ayı gelince, hasat dönemi gelince
tekrar topu taca atmayalım. Fındık üreticisini mağdur etmeyelim ve onları
beklentiyle karşı karşıya bırakmayalım.” 
Bakın,
şimdi, şu anda bakım dönemi, gübre atılacak, bahçelerin bakımı yapılacak;
insanlar hâlâ ne yapacağını, kaça satacağını bilmiyor. Bütün tarım ürünlerini
ithal eder hâle geldik zaten, samanı bile ithal ediyoruz, eti ithal ediyoruz
ama hani ben “Gelecekte fındığı ithal etme durumunda kalırız.” dersem belki
güleceksiniz ama bu gidişle belki fındığı da ithal eder hâle geleceğiz.
Türkiye’nin en önemli döviz girdisi olan bir ürünü kendi hâline bıraktık,
Avrupa’daki bir alıcıya teslim ettik. Ya, koskoca Türkiye Cumhuriyeti devleti
bir alıcıyla baş edemiyor, bir alıcıyla rekabet edemiyor ve 8 milyon insanı
ilgilendiren bir ürünü maalesef bu insanlara peşkeş çekiyor. Bunu kabul etmemiz
mümkün değil. Tarım Bakanına şimdiden tekrar çağrıda bulunuyorum: Gelin bir an
önce fındığın sorunlarını tartışalım, çözüm yollarını bulalım; ağustos ayı
geldiğinde tekrar yok “Ofis mi alsın, FİSKOBİRLİK mi alsın veya tüccar mı
alsın?” demeyelim. 
Sayın
Bakan, söz verdiniz ve bu sözünüzün de sonuna kadar takipçisiyiz. (CHP sıralarından
alkışlar) Şu anda inanın “Acaba fındık için bir karar alınacak mı?” diye
üreticinin kulağı sizde. Bu insanlar size oy verdi, bu insanlar sizi
destekledi. Karadeniz Bölgesi’nde en yüksek oy oranı alıyorsunuz. Ne
istiyorsunuz bu insanlardan? Göç etmesini mi istiyorsunuz, o toprakları terk
etmesini mi istiyorsunuz? Yani bu kadar ihracat geliri olan bir ürünü niye
kaderine terk ediyorsunuz? Bakın, sadece bu yıl kaybımız 300 milyon dolar.
Sadece bu yıl kaybımız 300 milyon dolar. Bu hepimizin parası, bu ülkenin
parası, bu ülkeye gelmesi gereken para ama sizin tutarsızlığınız,
kayıtsızlığınız ve ilgisizliğiniz yüzünden, hem üretici hem ihracatçı hem de
ülke olarak kaybediyoruz. Tabii, sadece fındık değil sorunumuz. Bakın, sadece
sorunumuz fındık değil. 
“Şehir
hastanesi yapacağız.” dediniz, ortada hiçbir şey yok. Çevre yolu için her yıl
söz veriyorsunuz, her yıl, 2014’ten beri takvim veriyorsunuz, hâlâ
bitirilemedi. Maalesef, bir yılan hikâyesine dönen organize sanayi bölgesi var.
“Kamulaştıracağız.” dediniz, insanlara güven verdiniz, hâlâ paralarını
alamadılar, hâlâ kamulaştıramadınız. Zaten açtığınız bir tane tesis yok. 
Lütfen,
tekrar çağrıda bulunuyorum. Bakın, seçimi gündeme getiriyorsunuz, yarın o
insanların huzuruna gene gideceksiniz, zannetmeyin ki hesap sormayacaklar, bu
sefer bu hesabı soracaklar. (CHP sıralarından alkışlar) Her gittiğiniz yerde,
size, üreticinin değer etmeyen fındığının parasını, yapılmayan yolunu,
getirilmeyen tesislerin hesabını soracaklar ama tabii, siz hesap vermiyorsunuz
nasıl olsa, bir şekilde korkuyla, baskıyla, değişik yöntemlerle insanlarımızı
kandırıp oyunu alıyorsunuz ama söz bitti, göl kurudu, deniz kurudu, bundan
sonra böyle olmayacak; Karadenizli üretici ve çiftçi, bu sefer onlara
yaptığınız bu haksızlığın da hesabını mutlaka soracak.
Tekrar
çağrıda bulunuyorum Tarım Bakanına, lütfen fındığın sorunlarıyla ilgilenin ve
gereğini yerine getirin. 
Saygıyla
selamlıyorum. (CHP sıralarından alkışlar)
BAŞKAN
– Teşekkürler Sayın Torun. 
Gündem
dışı üçüncü söz, miraç kavramı ve değerleri hakkında söz isteyen Kahramanmaraş
Milletvekili İmran Kılıç’a aittir.
Sayın
Kılıç buyurun. (AK PARTİ sıralarından alkışlar)
3.- Kahramanmaraş Milletvekili İmran Kılıç’ın, miraç kavramı
ve değerlerine ilişkin gündem dışı konuşması
İMRAN
KILIÇ (Kahramanmaraş) – Teşekkür ederim Sayın Başkanım.
Değerli
milletvekilleri, bugünler kutsal miraç ikliminin letafetini yaşadığımız
anlardır. Miraç yolculuğu varlık düzeyinde hakikat göğünün katmanlarında olduğu
kadar, ulvi erdemlere ulaşmak için katetmesi gereken yolu görmek isteyenlere de
emsal teşkil eden kutlu bir yolculuktur. 
Bu
anlamda miraç, insanın erdem yolculuğunu, beşerîlikten insaniliğe yükselişini
ifade etmektedir. Günümüz dünyasında bilim ve teknolojide hızla ilerleyen ve
uzayın kapılarını aralayan insanoğlunun akıl gücüne hayranlığımız yanında bu
aklı insana veren Allah’ın bundan daha büyük güç ve kudrete sahip olduğunu
anlamaktaki şaşkınlığımız neden olsun? 
Miraç
bugünkü feza çağına asırlar öncesinden açılmış bir kapıdır. Aynı zamanda
insanlığın birazdan sizlere sunacağım değerlerle donandığında yükselme ufkunun
sonsuz olduğunu da göstermektedir. 
Miracın
birlik ve beraberliğimize, başta yakın çevremiz ile isra ve miraç mucizesinin
cereyan ettiği kutsal topraklar olmak üzere bütün dünyada hak ihlallerinin sona
ermesine, acı ve gözyaşının, şiddet ve terörün yerini kalıcı bir huzur ve
barışın almasına yaptığı katkıya ve yapacağı katkıya olan inancımız sonsuzdur. 
Değerli
milletvekilleri, miraçtaki düsturlar medeniyetimizin mihverini teşkil eder.
İsra suresi 22 ila 39’uncu ayetlerde bildirilen bu düsturlar şunlardır: Varlık
âlemi tesadüfen olmayıp hesaplı, planlı, düzenli, ahenkli ve sahiplidir. Bu
şaheserin çok üstün bir sanatkârı vardır, onu tanıyınız. 
Ana
babaya hürmet ve itaat ediniz, onları koruyunuz ve incitmeyiniz. Bu bir
evlatlık borcudur. Hısım ve akrabaya, fakir ve yoksullara, yolculara, gurbette
kalmış kimsesizlere haklarını veriniz. Onlara maddi ve manevi yardımda
bulununuz. 
İsraf
etmeyiniz, savurganlık yapmayınız, cimrilik de yapmayınız. Bu ikisi arasında
tutumlu olunuz. Unutmayınız ki iktisat, tutumluluk, geçimin yarısıdır.
Züğürtlük
korkusuyla çocuklarınızı öldürmeyiniz. Rızka Allah kefildir. Üretiniz. Adaletle
bölüşünüz. Müsrif olmayınız. Sömürüyü önleyiniz. Geçim sorunu kalmayacaktır.
Zinaya
yaklaşmayınız çünkü o apaçık bir hayâsızlık ve çok kötü bir yoldur. Zina,
aileleri temelinden sarsar, toplumları çökertir.
İnsanları
öldürmeyiniz, kan dökmeyiniz. Bu, büyük günah ve canavarlığın en kötüsüdür. Bir
insanı öldüren, bütün insanlığı öldürmüş; bir insanı yaşatan, bütün insanlığı
yaşatmış gibidir. 
Yetimlere
iyi davranınız, onları koruyunuz, haklarına el uzatmayınız.
Verilen
sözü tutup ahde vefa gösteriniz. Sözünüz ve özünüz dosdoğru olsun.
Ölçü
ve tartıda doğru olunuz. Eksik ölçüp noksan tartmayınız.
Bilmediğiniz
bir şeyin ardına düşüp körü körüne takip etmeyiniz. Bağnazlığı bırakınız.
Delille amel ediniz çünkü her işinizden, her sözünüzden sorumlusunuz.
Yeryüzünde
kibir ve gurur taslayarak yürümeyiniz, mütevazı olunuz fakat zilleti de kabullenmeyiniz.
Kendinizi biliniz. Kendini bilen, Rabb’ini bilir.
Miraca
iman ve hikmet ışığından bakmalıyız.
Bu
duygularla hepinizi saygıyla, sevgiyle selamlıyorum. (AK PARTİ sıralarından
alkışlar)
BAŞKAN
– Teşekkür ediyorum Sayın Kılıç.
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet Aydın’ın, 8’inci
Cumhurbaşkanı Turgut Özal’ı vefatının 25’inci yıl dönümü vesilesiyle bir kez
daha rahmetle andıklarına ilişkin konuşması
BAŞKAN
– Sayın milletvekilleri, 8’inci Cumhurbaşkanımız merhum Turgut Özal’ın
vefatının 25’inci yıl dönümü. Merhum Turgut Özal, yakın tarihimizin zor bir
döneminde “Türkiye’de yapılamaz ve olamaz.” denilen pek çok siyasal, ekonomik
ve sosyal değişime imza atmış bir siyasal liderdi. Milletin içinden çıkmış ve milletini
anlamayı başarmış, ülke olarak pek çok atılıma imza attığımız dönemin mühim bir
şahsiyetiydi. Türkiye’de hür ve sivil bir değişim için attığı adımlarla merhum
Turgut Özal milletin iradesiyle gerçekleştirdiği siyasi ve hukuki hamlelerle
Türkiye demokrasisinin ve ekonomisinin güçlenmesini sağlamıştır. Milleti
tarafından sevilen bir siyaset adamı olmanın yanında, aynı zamanda saygın
siyasi ve devlet kişiliğiyle de hepimize örnek olmuş bir demokrasi neferi olan
8’inci Cumhurbaşkanımız Turgut Özal’ı vefatının 25’inci yıl dönümü vesilesiyle
buradan bir kez daha rahmetle anıyoruz. Mekânı cennet olsun. 
Şimdi,
sisteme giren on beş sayın milletvekiline, İç Tüzük 60’a göre, sırasıyla birer
dakika süreyle söz vereceğim. 
Sayın
Gürer, sizinle başlıyorum. 
Buyurun.

V.- AÇIKLAMALAR
1.- Niğde Milletvekili Ömer Fethi Gürer’in, 17 Nisan
Uluslararası Çiftçi Mücadele Günü’ne ve çiftçilerin sorunlarına ilişkin
açıklaması
ÖMER
FETHİ GÜRER (Niğde) – Teşekkür ederim Sayın Başkan. 
17
Nisan, Uluslararası Çiftçi Mücadele Günü’dür. Ülkemizde çiftçiler büyük sıkıntı
içindedir. Tarımda kendi kendine yeten ülkemiz, AKP hükûmetlerinin yanlış
politikalarıyla ne yazık ki tohumu ithal, gübresi ithal, ilacı ithal, ürünü
ithal ve girdileri her gün artan duruma getirilmiştir. Ülkemizde çiftçilik her
geçen gün kan kaybetmektedir. Çiftçilerin borcu AKP hükûmetleri döneminde 17
kat artmıştır. Bu yılın ilk dört ayında mazot ve elektriğe gelen zamlarla
çiftçinin durumu daha da zorlaşmıştır. Plansız tarım politikalarının bedelini
çiftçi ve halkımız ödemektedir. Ülkemiz, uluslararası gıda egemenlerinin GDO’lu
ürünlerinin pazarı durumuna getirilmek istenmektedir. Şeker fabrikalarının
satışı da pancar çiftçisine vurulan son darbedir. Üretici ürettiğini değerinden
satamazken tüketici de pahalı ürün almak zorunda kalmaktadır. Patates ürününün
de bu yıl depoda çürütülmesine Hükûmet göz yumarken çiftçiler borç batağına
itilmektedir. Tüm çiftçilerimizin ve esnafın borçlarının ertelenip faizlerinin
silinmesi zorunlu bir ihtiyaç hâline gelmiştir. 
Teşekkür
ederim. 
BAŞKAN
– Sayın Yıldırım…
2.- İstanbul Milletvekili Hurşit Yıldırım’ın,
Cumhurbaşkanlığı hükûmet sisteminin kabulü ile 8’inci Cumhurbaşkanı Turgut
Özal’ın vefatının 25’inci yıl dönümüne ilişkin açıklaması
HURŞİT
YILDIRIM (İstanbul) – Sayın Başkan, kıymetli milletvekilleri; dün, 16 Nisan,
Cumhurbaşkanlığı hükûmet sisteminin milletimiz tarafından kabul edilmesinin yıl
dönümüydü. Aziz milletimiz, çok partili hayata geçtikten sonra sık sık
parlamenter sistem krizleri ve darbeleriyle kesilen demokrasinin yaşaması için,
millî iradeyi güçlendirecek daha sağlam bir demokrasi ve daha müreffeh bir
Türkiye için, kırk yıllık bir rüya olan Cumhurbaşkanlığı hükûmet sistemine
“evet” dedi. Aziz milletimize bir defa daha teşekkür ediyoruz, kazanan Türkiye
oldu.
Sayın
milletvekilleri, bugün tüm milletimizin teveccühünü kazanmış rahmetli
Cumhurbaşkanımız Turgut Özal’ın da vefat yıl dönümü. “Allah’ın verdiği ömrü
onun izninden başka alacak yoktur. Biz de ona teslim olmuşuzdur.” diyen, “Halka
hizmet Hakk’a hizmettir.” anlayışı ve “vizyoner devlet adamı” sıfatıyla, özel
sektöre can veren, dışa açık rekabetçi bir Türkiye’yi hazırlayan, hizmetleriyle
her daim minnetle anılacak, milleti ve milletin değerleriyle barışık devlet ve
siyaset adamı Turgut Özal’ı minnet, dua, rahmet ve şükranla anıyorum. Mekânı
cennet olsun.
BAŞKAN
– Teşekkür ediyorum.
Sayın
Tümer, buyurun.
3.- Adana Milletvekili Zülfikar İnönü Tümer’in,
Bayburt-Gümüşhane kara yolunun Aydıntepe yol ayrımı mevkisindeki menfez
inşaatında yaşanan ölümler ile Siirt’in Pervari ilçesindeki Beğendik
Köprüsü’nün çökme nedenlerini öğrenmek istediğine ilişkin açıklaması
ZÜLFİKAR
İNÖNÜ TÜMER (Adana) – Sayın Başkan, bilindiği gibi, Bayburt-Gümüşhane kara
yolunun Aydıntepe yol ayrımı mevkisinde menfez inşaatı için açılan yaklaşık 5
metre derinliğindeki çukur 8 kişinin hayatını kaybetmesine, 4 kişinin de
yaralanmasına neden olmuştur. 30 Mart 2018’de meydana gelen ve 1’i İran plakalı
2 ayrı araçta 5’i yabancı 8 kişi Karayolları Genel Müdürlüğünün gereken önlemi
almaması sonucu hayatını kaybetmiştir. 
Öte
yandan, Türkiye'nin en büyük konsol viyadüklü köprüsü olan Siirt’in Pervari
ilçesindeki Beğendik Köprüsü de yapımı tamamlanmak üzereyken 18 Aralık 2017’de
çökmüştür. 200 kişinin inşaatında çalıştığı ve yapımına 2013 yılında başlanan, 150
metre yüksekliğindeki viyadükte yapılan 410 metre uzunluğundaki Beğendik asma
köprüsünün çökme nedeni kamuoyunca bilinmemektedir. Karayolları Genel
Müdürlüğünün insanların can kaybına yol açan, devleti zarara uğratmasına neden
olan bu ihmalleriyle ilgili gereken soruşturmalar ve çalışmalar yapılmış mıdır?
Son zamanlarda yaşanan can sıkıcı olayların ardında yatan gerçekler nelerdir?
Teşekkür
ederim.
BAŞKAN
– Sayın Kayışoğlu…
4.- Bursa Milletvekili Nurhayat Altaca Kayışoğlu’nun, Bursa
Kestel’de Mandıras Deresi’nin sanayi atıkları nedeniyle kırmızı aktığına ve gün
geçtikçe kanser vakalarının arttığına ilişkin açıklaması
NURHAYAT
ALTACA KAYIŞOĞLU (Bursa) – Teşekkür ederim.
Bursa
Kestel’de dün çekilen bu fotoğraflar Mandras Deresi’nin kıpkırmızı aktığını
gösteriyor. Yıllardır denetimsiz, kontrolsüz sanayinin atıklarıyla, boyalarıyla
akan bu sularla Bursa’nın tarım alanları sulanıyor. Kimyasal sularla sulanan
ürünleri vatandaşımız yiyor ve gün geçtikçe kanser vakaları artıyor. Göz göre
göre Bursalıları ölüme sürükleyen bu vahşi kapitalist anlayışı önlemeyen
yetkililere sesleniyorum: Bu akan, gelecekte kanser olacak çocuklarımızın
kanıdır, ya durdurun ya istifa edin.
BAŞKAN
– Sayın Durmuşoğlu…
5.- Osmaniye Milletvekili Mücahit Durmuşoğlu’nun, 8’inci
Cumhurbaşkanı Turgut Özal’ın vefatının 25’inci yıl dönümüne ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan.
Ülkemize
kazandırdığı önemli değerler ve Türkiye'nin çağı yakalamasına vesile olan
icraatlarıyla adını siyasi tarihimizin en mümtaz şahsiyetleri arasına yazdıran
merhum Turgut Özal, halkımızın her kesiminin sevgisini kazanmış saygın bir
siyaset ve devlet adamıydı. Yakın tarihimizin çalkantılı ve sıkıntılı
dönemlerinde en üst seviyede sorumluluklar almaktan çekinmeyen, ülkemizin önüne
çıkarılan engellerin aşılması noktasında millete liderlik yapan ve
gerçekleştirdiği büyük değişimle ülke ve millet olarak kendimize güvenmemizi
sağlayan merhum Özal, Türkiye’ye yeni ufuklar açan çalışmalara imza atarken
“Tepeden inme hiçbir reform bir milletin ruhunu harekete geçiremez.” diyerek
millî iradeye verdiği önemi göstermiş ve gerçekleştirdiği hamlelerle ülkemizde
özgürlüklerin gelişmesini, demokrasinin güçlenmesini, ekonominin dışa
açılmasını sağlamıştır. 
Bu
duygu ve düşüncelerle vefatının 25’inci yıl dönümü vesilesiyle 8’inci
Cumhurbaşkanı Turgut Özal’a Allah’tan rahmet diliyor, hürmet ve minnetle yâd
ediyorum.
BAŞKAN
– Sayın Atıcı…
6.- Mersin Milletvekili Aytuğ Atıcı’nın, Mersin’de DİSK’e,
KESK’e veya AKP’ye muhalif diğer sendika ve sivil toplum örgütlerine üye
olanların hiçbir gerekçe gösterilmeden ihraç edildiğine ve bu insanların derhâl
işlerine iade edilmesi gerektiğine ilişkin açıklaması
AYTUĞ
ATICI (Mersin) – Sayın Başkan, değerli milletvekilleri; AKP Hükûmeti, Mersin’de
DİSK’e, KESK’e veya AKP’ye muhalif diğer sendika ve sivil toplum örgütlerine
üye olanları hiçbir gerekçe göstermeden acımasızca ihraç etmiştir. Bu insanlar
Mersin Cumhuriyet Başsavcılığından şöyle bir rapor alıyorlar: “Mersin
Cumhuriyet Başsavcılığımızca bugün tarihi itibarıyla FETÖ/PDY terör örgütüne ve
diğer terör örgütlerine üyeliği, mensubiyeti veya iltisakı yahut irtibatıyla
ilgili herhangi bir soruşturma yürütülmediği tespit edilmiştir.” 
Bakın,
raporların tamamı burada, isteyen herkese verebilirim. Bu raporlara rağmen insanları
işlerine iade etmiyorsunuz, buna hakkınız yok. Bu masum insanlar derhâl
işlerine iade edilmelidir. Devleti kin ve nefretle yönetiyorsunuz. Siz bu yiğit
insanları işsiz bırakarak terbiye edeceğinizi düşünüyorsanız yanılıyorsunuz,
bunlar size hesap soracak.
Teşekkür
ederim.
BAŞKAN
– Sayın Nurlu…
7.- Manisa Milletvekili Mazlum Nurlu’nun, Bank Asyanın
önceki Genel Müdür Yardımcısı Ali Fuat Taşkesenlioğlu’nun Sermaye Piyasası
Kurulu Başkanı olarak atanmasının AKP/FETÖ ittifakının yeniden kurulduğu kuşkularını
artırdığına ilişkin açıklaması
MAZLUM
NURLU (Manisa) – Sayın Başkan, bugünkü Resmî Gazete’de çok ilginç bir atama
kararı var. Açılışına Recep Tayyip Erdoğan’ın bizzat katıldığı, Bank Asyanın
önceki Genel Müdür Yardımcısı, Sermaye Piyasası Kurulu Başkanı olarak
atanmıştır. Atama kararının altında Cumhurbaşkanı ve Bakanlar Kurulunun
tamamının imzaları var. Bank Asyanın önünden geçenleri bile işten attığınız
dönemde, FETÖ’nün bankasında uzun yıllar yöneticilik yapan Ali Fuat
Taşkesenlioğlu’nun SPK gibi bir kurumun başına atanması AKP/FETÖ ittifakının
yeniden kurulduğu kuşkusuna neden olmuştur. 15 Temmuz kanlı darbe girişiminden
bu yana FETÖ’nün siyasi ayağının ortaya çıkarılmaması, eski FETÖ’cülerin önemli
görevlere getirilmesi, FETÖ’cüler dışında herkesle mücadele edilmesi maalesef
AKP/FETÖ ittifakının yeniden kurulduğu kuşkularını artırmaktadır. 
Genel
Kurulu saygıyla selamlıyorum. 
VI.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden Mali Parlamentosu
Mali-Türkiye Dostluk Grubu Başkanı Mahamadou Lamine Djiguin ile beraberindeki
heyete “Hoş geldiniz.” denilmesi
BAŞKAN
– Sayın milletvekilleri, Türkiye Büyük Millet Meclisi Başkanlığının davetlisi
olarak ülkemizi ziyaret etmekte olan Mali Parlamentosu Mali-Türkiye Dostluk
Grubu Başkanı Mahamadou Lamine Djiguine ve beraberindeki heyet, Türkiye-Mali
Parlamentolar Arası Dostluk Grubu Başkanımız Sayın Emine Yavuz Gözgeç eşliğinde
şu anda Meclisimizi teşrif etmişlerdir. Meclisimiz adına kendilerine “Hoş
geldiniz.” diyorum. (Alkışlar)
Söz
sırası Sayın Sürekli’de. 
Buyurun
Sayın Sürekli. 
V.- AÇIKLAMALAR (Devam)
8.- İzmir Milletvekili Kerem Ali Sürekli’nin, 8’inci
Cumhurbaşkanı Turgut Özal’ın vefatının 25’inci yıl dönümüne ve olağanüstü hâl
uygulamasının Türk milletinin huzur ve refahı için yürütülen bir uygulama
olduğuna ilişkin açıklaması
KEREM
ALİ SÜREKLİ (İzmir) – Teşekkür ediyorum Sayın Başkan.
8’inci
Cumhurbaşkanı Turgut Özal’ı ölümünün 25’inci yıl dönümünde rahmet, minnet ve
şükranla anıyorum. 
Olağanüstü
hal uygulaması, ülkemizin menfaatleri doğrultusunda ve bütünlüğümüze kastetmeye
çalışan terör örgütlerine karşı devam etmektedir. OHAL’in uzatılmasından
rahatsızlık duyan gruplara baktığımızda ilerlediğimiz yolun doğruluğu net bir
şekilde görünmektedir. Türkiye’de OHAL, dünyadaki örneklerinin aksine vatandaş
haklarının kısıtlanması değil, hainlerle mücadelenin önemli bir parçasıdır.
Türk milletinin huzur ve refahı için yürütülen bu uygulama, altını çizerek
ifade ediyorum, millî bir karardır. 
Genel
Kurulu saygıyla selamlıyorum. 
BAŞKAN
– Sayın Zeybek...
9.- Samsun Milletvekili Kemal Zeybek’in, üreticilerin
bankalara ve tarım kredi kooperatiflerine olan borçlarının faizlerinin silinip
kredi borçlarının ertelenmesini ve çiftçilere sahip çıkılmasını talep ettiğine
ilişkin açıklaması
KEMAL
ZEYBEK (Samsun) – Ülkemizde tarım üretimi çöküşünü yaşıyor. On beş yirmi yıl
öncesi üretimde kendi kendine yeterli olan ülkemiz, artık her tür ürünü
dışarıdan ithal ediyor. Üretimde yüksek rekoltesi olan fındık, tekelci
sermayenin kontrolünde. Patates, Nevşehir depolarında çürümekte; soğan, Amasya,
Çorum, Eskişehir, Polatlı depolarında çürümekte; sarımsak, Kastamonu, Taşköprü
depolarında çürümekte; arpa, buğday on yıl öncesinin fiyatlarıyla satılmakta.
Hayvan yemi, kepek, buğday fiyatının üzerinde satılıyor. Üretici sahipsiz,
üreticinin bankalara olan, tarım kredi kooperatiflerine olan borçlarının
faizlerinin silinip kredilerinin ertelenmesini ve çiftçimize, üreticimize,
köylümüze sahip çıkılmasını talep ediyoruz ve bundan sonraki üretimin de bu
şekilde desteklenmesini talep ediyoruz.
Saygılarımı
arz ediyorum.
BAŞKAN
– Sayın Yalım…
10.- Uşak Milletvekili Özkan Yalım’ın, emeklilik için yaşını
doldurmayı bekleyenlerin bir defaya mahsus olmak üzere emekliliklerini talep
ettiklerine ilişkin açıklaması
ÖZKAN
YALIM (Uşak) – Teşekkür ederim Sayın Başkan.
Talebim
Sayın Çalışma ve Sosyal Güvenlik Bakanına: Başta memleketim olan Uşak ve de
Türkiye'nin tüm illerinde birçok vatandaş, esnaf, işçi emekli olmak için
maalesef yaşını beklemektedir yani prim günlerini doldurmuş ama emeklilik için
yaş beklemektedir. Bu vatandaşların bir defaya mahsus olmak üzere en kısa
zamanda emekliliklerini talep ediyoruz çünkü ekonominin, vatandaşın durumu
belli. Acilen bütün bu mağdur vatandaşlarımızın emekliliğini talep ediyoruz.
BAŞKAN
– Sayın Kılıç yerine Sayın Dedeoğlu…
11.- Kayseri Milletvekili Sami Dedeoğlu’nun, 16 Nisan
2017’de yapılan halk oylamasında milletin geleceğine sahip çıktığına ve 8’inci
Cumhurbaşkanı Turgut Özal’ın vefatının 25’inci yıl dönümüne ilişkin açıklaması
SAMİ
DEDEOĞLU (Kayseri) – Teşekkür ediyorum Sayın Başkanım.
16
Nisan 2017’de gerçekleşen halk oylamasında milletimiz geleceğine sahip
çıkmıştır. Milletimiz büyük bir olgunluk içerisinde sandık başına gitmiş,
tarihin en önemli yönetim reformunu hayata geçirmiştir. 18 maddeden oluşan
Anayasa değişikliği köklü bir reformdur. Cumhurbaşkanlığı hükûmet sistemiyle
birlikte, yürütme, yasama ve yargı erklerinin arasındaki ilişkiler birbirinden
tamamen ayrılmıştır. Bu üç organ aynı ortak hedef için yani tek millet, tek
vatan, tek bayrak, tek devlet amacı doğrultusunda hizmet verecektir.
Demokrasiden taviz vermeden yurt içinde ve yurt dışında mücadele veren
milletimiz, sandık başında bu zaferle cumhurbaşkanlığı hükûmet sisteminin
mimarı olmuştur. 
Hayalleri
peşinde altmış altı yıllık ömrünü özgür ve sivil bir değişim için harcayan,
devletin birey için var olduğu anlayışıyla milletin gönlünde yer tutmuş 8’inci
Cumhurbaşkanı Turgut Özal’ı vefatının 25’inci yıl dönümünde rahmetle anıyoruz.
Ruhu şad olsun, mekânı cennet olsun.
Genel
Kurulu saygıyla selamlıyorum.
BAŞKAN
– Sayın Kuyucuoğlu…
12.- Mersin Milletvekili Serdal Kuyucuoğlu’nun, 20 Temmuz
sonrası ihraç edilmeleri nedeniyle mağduriyet yaşayan insanların itibarlarını
ve işlerini iade etmeye ne zaman başlanacağını öğrenmek istediğine ilişkin
açıklaması
SERDAL
KUYUCUOĞLU (Mersin) – Teşekkürler Sayın Başkan.
Türkiye’de
20 Temmuz sonrası oluşan çok sayıda mağduriyet devam ediyor. Çok sayıda memur,
işçi, öğretmen, akademisyen görevlerinden alındı, ya ihraç edildi ya da açığa
alındı. Bu insanların bir kısmı mahkemelerde beraat etti, bir kısmı için de
cumhuriyet savcılıklarınca takipsizlik kararı verildi. Bir kısmı da
savcılıklardan haklarında hiçbir takibat yapılmadığına dair belge aldılar. Bu
insanların daha fazla mağdur olmamaları için itibarlarını iade etmeye ve
işlerine iade etmeye ne zaman başlayacaksınız?
Teşekkür
ederim.
BAŞKAN
– Sayın Tanal…
13.- İstanbul Milletvekili Mahmut Tanal’ın, Türkiye
Cumhuriyeti Köln Başkonsolosluğunun resmî Twitter hesabında AK PARTİ’nin yurt
dışındaki siyasi örgütlenmesi UETD’nin “tweet”lerinin paylaşıldığına ve Köln
Başkonsolosu hakkında Dışişleri Bakanının ne tür bir işlem yapacağını öğrenmek
istediğine ilişkin açıklaması
MAHMUT
TANAL (İstanbul) – Teşekkür ediyorum Sayın Başkan.
Sizin
vasıtanızla Dışişleri Bakanlığına soruyorum: Türkiye Cumhuriyeti Köln
Başkonsolosluğunun resmî Twitter hesabında AK PARTİ’nin yurt dışındaki siyasi
örgütlenmesi olan UETD’nin “tweet”leri, mesajları paylaşılmakta, “retweet”
edilmektedir. 657 sayılı Devlet Memurları Kanunu’nun 7’nci maddesi uyarınca
memurların tarafsız olması lazım. Memurlar görevlerini yerine getirirken bir
siyasi partinin yararına veya diğerinin zararına bir faaliyette bulunamazlar.
Başkonsolosluğumuzun resmî hesabında AK PARTİ’nin yurt dışındaki mesajlarını
paylaşan Köln Başkonsolosu hakkında Dışişleri Bakanı ne tür işlem yapacaktır?
Çünkü 657’ye tabidir. 657 sayılı Devlet Memurları Kanunu’nun 7’nci maddesine
göre memurların bir partinin lehine bu şekilde mesajlarını paylaşması suç teşkil
etmektedir.
Teşekkür
ediyorum.
BAŞKAN
– Sayın Arık…
14.- Kayseri Milletvekili Çetin Arık’ın, Meclis Başkanının
cumhuriyetle kavgasını her fırsatta dile getirdiğine ve son olarak katıldığı
bir törende 1930’lu yılları hatırlatarak kendince cumhuriyetin ilk yıllarını
tiye aldığına ilişkin açıklaması
ÇETİN
ARIK (Kayseri) – Teşekkür ederim Sayın Başkan.
Sayın
Meclis Başkanı cumhuriyetle kavgasını her fırsatta dile getirmekten geri
durmuyor. Son olarak katıldığı bir törende 1930’lu yılları hatırlatarak kendince
cumhuriyetin ilk yıllarını tiye alıyor. Sayın Kahraman, Kayseri Uçak Fabrikası,
Bünyan Halı Fabrikası, Sümer Bez Fabrikası sadece o dönemde Kayseri’de açılan
fabrikalardan birkaçı. Sizin bugün hayırsız evlat gibi sata sata
bitiremediğiniz binlerce fabrika o dönemde açıldı. Sayın Kahraman, bu kafa
neyin kafası? Sizin Mustafa Kemal Atatürk’le ne derdiniz var? Kimden neyin
rövanşını almaya çalışıyorsunuz? Biz kim neyin hesabında, oyunu kim yazıyor,
kim yönetiyor, başrollerde kimler var hepsini biliyoruz. Oyunu bir yazan var,
bir de bozan; ant olsun ki bu oyunu Atatürk sevdalısı bizler 2019’da bozacağız.
Teşekkür
ediyorum. 
BAŞKAN
– Sayın Taşkın…
15.- Mersin Milletvekili Ali Cumhur Taşkın’ın, 8’inci
Cumhurbaşkanı Turgut Özal’ın vefatının 25’inci ve Cumhurbaşkanlığı hükûmet
sistemine yönelik halk oylamasının kabulünün 1’inci yıl dönümlerine ilişkin
açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Aziz
milletimizin gönlünde müstesna bir yere sahip 8’inci Cumhurbaşkanımız merhum
Turgut Özal’a vefatının 25’inci yıl dönümünde Allah’tan rahmet diliyorum,
kendisini saygıyla anıyorum.
Ayrıca,
dün 16 Nisan, Türkiye için önemli bir dönüm noktası olan cumhurbaşkanlığı
hükûmet sistemine yönelik halk oylamasının kabulünün 1’inci yıl dönümüydü.
Soğuk Savaş yıllarının şartlarına göre, darbeciler tarafından oluşturulmuş
idari ve siyasal sistemimiz ilk defa 16 Nisan referandumuyla siviller
tarafından demokratik yollarla değiştirilerek cumhurbaşkanlığı hükûmet
sistemine geçişin önü açıldı. 16 Nisan referandumuyla kalıcı siyasi istikrar,
hızlı ve etkili icraat, güçlü Meclis, güçlü temsil, güçlü yönetim ve güçlü
Türkiye hedefine ulaşmak için hayati bir adım atıldı. Yeni sistem tartışmasız,
vesayetsiz millet iktidarı sistemidir diyor, Genel Kurulu saygıyla selamlıyorum.
BAŞKAN
– Sayın Cora…
16.- Trabzon Milletvekili Salih Cora’nın, 8’inci
Cumhurbaşkanı Turgut Özal’ın vefatının 25’inci yıl dönümüne ilişkin açıklaması
SALİH
CORA (Trabzon) – Teşekkür ederim Sayın Başkanım.
Gerek
fikirleriyle gerekse uygulamalarıyla ülkemizde çığır açan, dönemi itibarıyla
yaşadığı çağın niteliklerini çok iyi okuyarak ülkemizi medeni dünyayla her
alanda rekabet etmeye hazır hâle getiren 8’inci Cumhurbaşkanımız Sayın Turgut
Özal, hedefleriyle, düşünceleriyle, milletine olan sevgisiyle ve sadakatiyle
büyük bir lider ve devlet adamı olarak bağrından çıktığı Türk milletinin
yüreğinde hâlâ yaşamaya devam etmektedir. Türk milletine büyük bir sevgiyle
bağlı olan ve milletinin derdiyle dertlenen Türkiye Cumhuriyeti’nin 8’inci
Cumhurbaşkanı Sayın Turgut Özal’ı ebediyete irtihal edişinin 25’inci yıl
dönümünde rahmet ve minnetle anıyor, ailesine ve yüce Türk milletine başsağlığı
diliyorum.
BAŞKAN
– Sayın Yıldırım…
17.- Adıyaman Milletvekili Behçet Yıldırım’ın, Kürt dili
üzerindeki baskıların şahıs isimlerine kadar indiğine ve OHAL bahanesiyle
herkese her şeyi yapma hakkını kendinde bulan iktidarı aklıselim olmaya davet
ettiğine ilişkin açıklaması
BEHÇET
YILDIRIM (Adıyaman) – Teşekkürler Başkanım.
Türkiye’de
basına ve basın mensuplarına yönelik baskıcı uygulamalar artık sadece basın
mensuplarına değil, onların ailelerine de uygulanmaktadır. Adıyaman’da muhalif
bir gazeteci Hacı Boğatekin’in kızı Zozan Boğatekin İstanbul üçüncü
havalimanında, İGA’da çalışırken -üç yıldır gıda teknikeri olarak çalışıyor- bir
anda görevine son veriliyor. Zozan çalıştığı süre içerisinde performansından
dolayı sürekli takdir edilirken ne oldu da birden görevine son verildi; adı
“Zozan” olduğu için mi yoksa Hacı Boğatekin’in kızı olduğu için mi?
Son
zamanlarda Kürt dili üzerindeki baskılar şahıs isimlerine kadar inmiş
durumdadır. Taşeron alımlarında da bu Kürtçe isim konusu, sözüm ona güvenlik
soruşturmalarının bir parçası hâline gelmiş durumda. Zozanlara, Dilanlara,
Agitlere kıymayın efendiler diyorum. OHAL bahanesiyle herkese her şeyi yapma
hakkını kendinde bulan iktidarı aklıselim olmaya davet ediyorum.
BAŞKAN
– Son olarak Sayın Uslu, buyurun.
18.- Çorum Milletvekili Salim Uslu’nun, Şırnak’ın Kuyutepe
mevkisinde PKK’lı teröristlerin saldırısı sonucu 3 askerin şehit olduğuna, Çorum
Oğuzlar nüfusuna kayıtlı Er Baki Afşar’a Allah’tan rahmet dilediğine, siyasi
partilerin tamamının terörizmi açıkça reddetmesi gerektiğine, 8’inci
Cumhurbaşkanı Turgut Özal’ın vefatının 25’inci yıl dönümüne ve yeğeni vefat
eden İdare Amiri İbrahim Özdiş’e başsağlığı dileğinde bulunduğuna ilişkin
açıklaması
SALİM
USLU (Çorum) – Evet, çok teşekkür ederim Sayın Başkanım.
Bildiğiniz
gibi önceki gün Şırnak Kuyu Tepe mevkisinde üs bölgesine PKK’lı teröristler bir
saldırı yapmışlar ve 3 askerimiz şehit olmuştur. Çorum Oğuzlar nüfusuna kayıtlı
ve terhisine yakın bir zaman, bir hafta kala şehit olan 21 yaşındaki piyade Er
Baki Afşar kardeşimiz bugün Çorum Akşemsettin Camisi’nde on binlerce Çorumlunun
katılımıyla Çorum şehitliğine defnedilmiştir. Bu vesileyle ben kendisine
Allah’tan rahmet diliyorum, tüm şehitlerimize rahmet diliyorum, ailesine de
başsağlığı dileklerimi iletmek istiyorum. 
Bu
arada siyasi partilerin tamamının bu konuda, terör konusunda güç birliği ve
dayanışmasına ihtiyaç olduğunu bilhassa belirtmek istiyorum. Siyasi partiler
sivil siyasetin gereği olarak sivil bir duruş göstermeli, terör ve şiddet ile
siyaset arasına çok daha kalın çizgilerle mesafe koymalı ve terörizmi açıkça
reddetmelidir. 
(Mikrofon
otomatik cihaz tarafından kapatıldı)
SALİM
USLU (Çorum) - Herkes şunu bilmeli ki, terörden beslenenler şunu çok iyi
bilmeli ki “Âlemde şer, Oğuz’da er tükenmez.” 
Bu
vesileyle rahmetli Özal’a tekrar rahmet diliyorum. Aynı zamanda idare amirimiz
İbrahim Özdiş Bey’in de yeğeni 37 yaşında vefat etti, ona da başsağlığı
dileklerimi iletiyorum.
BAŞKAN
– Teşekkür ediyorum.
IV.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Ahmet Aydın’ın,
Şırnak’ın Uludere ilçesi Şenoba beldesi mevkisinde 16 Nisan Pazartesi günü hain
saldırı sonucu hayatını kaybeden şehitlere Allah’tan rahmet dilediğine ilişkin
konuşması
BAŞKAN
- Bizler Şırnak Uludere ilçesi, Şenoba beldesi mevkisinde 16 Nisan Pazartesi
günü hain saldırı sonucu hayatını kaybeden tüm şehitlerimize ve bu arada yine
Adıyaman Kâhta ilçesi nüfusuna kayıtlı olan Piyade Onbaşı Mehmet Volkan’a,
Muğdat Çelik’e, Baki Afşar’a bir kez daha Allah’tan rahmet diliyoruz, mekânları
cennet olsun; yaralı Er Bestami Atıcı’ya da acil şifalar diliyorum. Rabb’im her
türlü terörden, afetten ülkemizi, milletimizi korusun diyorum.
Sisteme
giren sayın grup başkan vekillerine iki dakika süreyle şimdi söz vereceğim.
İlk
söz Sayın Usta’ya ait.
Buyurun
Sayın Usta.
V.- AÇIKLAMALAR (Devam)
19.- Samsun Milletvekili Erhan Usta’nın, 8’inci
Cumhurbaşkanı Turgut Özal’ın vefatının 25’inci yıl dönümüne, Şırnak’ın Kuyutepe
mevkisinde şehit olan 3 askere Cenab-ı Allah’tan rahmet dilediğine, son
günlerde trafik kazalarında birçok vatandaşın hayatını kaybettiğine, polislerin
terör tazminatının bir an evvel verilmesinin yerinde olacağına, MHP Genel
Başkanı Devlet Bahçeli’nin erken seçim çağrısına ve Meclis bu kararı aldığı
takdirde Türkiye'nin önündeki risklerin azalarak yeni hükûmet sistemiyle yoluna
güçlü bir şekilde devam edeceğine ilişkin açıklaması
ERHAN
USTA (Samsun) – Teşekkür ederim Sayın Başkan.
Bugün
25’inci vefat yıl dönümünde 8’inci Cumhurbaşkanımız merhum Turgut Özal’ı
rahmetle, minnetle anıyoruz. Ülkemize son derece faydalı olmuş büyük bir devlet
ve siyaset adamıydı kendisi. Tekrar ben rahmet diliyorum.
Dün
Şırnak’tan acı bir haber geldi. Bestler Dereler Kuyu Tepe üs bölgesinde yapılan
alçak saldırıda 3 kahraman askerimiz şehit olmuştur, bir askerimiz de
yaralanmıştır. Ben şehitlerimize Cenab-ı Allah’tan rahmet diliyorum, yaralı
askerimize de acil şifalar temenni ediyorum.
Sayın
Başkan, son günlerde yurdun değişik bölgelerinde meydana gelen trafik
kazalarında birçok vatandaşımız hayatını kaybetmiştir. Çanakkale’nin Çan
ilçesinde, Samsun Havza’da, Nevşehir’de, Kartal E5 Kara Yolu’nda, Erzurum’da,
Kocaeli Dilovası bölgesinde trafik kazalarında vatandaşlarımız hayatlarını
kaybetmiştir. Ben bu vesileyle bir kez daha trafik konusunda daha dikkatli
olunması gerektiğini ve önlemlerin artırılması gerektiğini buradan ifade etmek
isterim.
Son
günlerde Sayın Başkan, ciddi ölçüde polislerimizden mesajlar alıyoruz. Bu, bir
süredir verilmekte olan, yılda 2 defa verilmekte olan terör tazminatının, bu
sene ocak ayında verilmesi gereken terör tazminatının nisan ayı olmasına rağmen
hâlâ verilmediği ifade edilmektedir. Bu konudaki sıkıntı her neyse onun
giderilerek bir an evvel kahraman polislerimize hak ettikleri tazminatların
verilmesi yerinde olacaktır. 
Sayın
Başkan, bilindiği üzere 16 Nisan 2017 tarihinde Türkiye’de halk oylaması
sonucunda bir Anayasa değişikliği yapılmış ve Anayasa değişikliğiyle de
cumhurbaşkanlığı hükûmet sistemine ilk seçimlerde geçilmesi öngörülmüştür.
Bugün Sayın Genel Başkanımız Devlet Bahçeli grup toplantısında, Türkiye’nin
içinde bulunduğu iç ve dış risklerin de değerlendirilerek daha fazla
beklenilmemesi gerektiğini ve 16 Nisanda halkımızın kararıyla kabul edilen
cumhurbaşkanlığı hükûmet sistemine bir an evvel geçilmesini ifade ederek... 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
ERHAN
USTA (Samsun) – ...bu gerekliliği ifade ederek bir erken seçim çağrısında
bulunmuştur. Erken seçim çağrısı çok sağlam gerekçelere dayandırılmıştır.
Bölgesel risk ve tehlikeler öngörülmesi, önüne geçilmesi, önü alınması gittikçe
zorlaşan kaotik ve karmaşık bir yapıya bürünmüştür. Özellikle Suriye odaklı
üçüncü dünya savaşı senaryolarının dahi konuşulduğu bir ortamı Türkiye yaşıyor,
daha doğrusu coğrafyamız yaşıyor. Terör saldırıları kesintisiz ve ara
vermeksizin devam etmektedir. Millî güvenliğimize yönelik karanlık senaryolar,
yeni saldırı planları devrededir; zayıf anımızı, rehavete düşmemizi
kollamaktadır. Ülkemiz aleyhine kurgulanan, bununla da kalınmayıp tedavüle
sunulan siyasi ve ekonomik operasyonlar günbegün derinlik kazanmakta, ivme
kazanmaktadır. Dolayısıyla Türkiye sistem tartışmalarına boğulmak istenmektedir
ve bugünkü şartlar altında 3 Kasım 2019’a kadar beklemenin Türkiye açısından
büyük riskler barındıracağını ifade ederek bu erken seçim çağrısını yapmıştır.
Türkiye
ekonomik alanda da bir ambargo içerisinde bulunmaktadır; döviz, faiz, sıcak
para üzerinden Türk milleti bir ambargoya alınmaktadır. 
(Mikrofon
otomatik cihaz tarafından kapatıldı) 
BAŞKAN
- Tamamlayın lütfen.
ERHAN
USTA (Samsun) – Cumhurbaşkanlığı hükûmet sistemi resmen hayata geçmemesine
rağmen devamlı yargılanmakta, karalanmakta, hasar alması için eş zamanlı
faaliyetler yürütülmektedir, halkın iradesine karşı bir kampanya
sürdürülmektedir. Türkiye'nin bekası açısından Cumhur İttifakı’yla hasıl olan
millî mutabakatın titizlikle korunması ve hedefine varılması bir zorunluluktur.
Dolayısıyla bu riskleri kaynağında kesmek için 26 Ağustos 2018 Pazar günü
Türkiye’nin milletvekili genel seçimine ve Cumhurbaşkanlığı seçimine gitmesi
çağrısında bulunmuştur. Bu tarih çok anlamlı ve makul bir tarihtir, Malazgirt
Zaferi’nin olduğu, Büyük Taarruz’un başladığı bir tarihtir. Yeni bir zafer
ruhuyla Türkiye yeni bir seçime gidebilecektir. İç ve dış tehditlerin
ağırlaştığı bu zaman diliminde Türkiye yeni hükûmet sistemine çok seri şekilde
geçmeli, taşlar yerine oturmalı, sığ tartışmalar bıçak gibi kesilmelidir. Beş
yüz altmış beş günlük belirsizlik süresi bu seçim kararı alındığı takdirde yüz
otuz bir güne düşecektir. Tabii ki bu kararı almak Meclisin onayıyla olacaktır
ama Meclis bu kararı aldığı takdirde Türkiye’nin önündeki riskler azalacak ve
Türkiye yeni hükûmet sistemiyle yoluna güçlü bir şekilde devam edecektir. 
Teşekkür
ederim. 
BAŞKAN
- Teşekkür ediyorum.
Sayın
Kerestecioğlu, buyurun.
20.- İstanbul Milletvekili Filiz Kerestecioğlu Demir’in, 16
Nisan referandumunun üzerinden bir yıl geçmesine rağmen vaatlerin hiçbirinin
tutulmadığına, iş bulamayan öğretmenlerin çaresizlikten intihar ettiğine,
ilahiyatçı yazar İhsan Eliaçık ile araştırmacı gazeteci ve tarihçi Ayşe Hür
hakkında verilen yargı kararlarına ve OHAL koşullarında erken seçime gitmenin
bir acziyet ifadesi olduğuna ilişkin açıklaması
FİLİZ
KERESTECİOĞLU DEMİR (İstanbul) - Teşekkürler Sayın Başkan.
16
Nisan referandumunun üzerinden bir yıl geçti ve 16 Nisanda çok fazla vaatle
gelinmişti fakat bugün halkın elinde boş bir mide, kredi kartlarında borç,
haciz, bolca hamaset ve savaş var. “Evet çıkarsa şehit cenazesi gelmeyecek.”
denildi ama tespit edebildiğimiz 518 asker hayatını kaybetti. “Evet çıkarsa
işsizlik bitecek.” dendi ama bugün Türkiye’de 5 milyon 384 bin işsiz var. “Ekonomi
uçacak.” dendi, bırakın uçmayı esnaf kepenk kapattı, borçlar büyüdü, her gün
zam geldi, her gün vergiler arttı. Yalnızca bir yıl içinde dolar 3,65 liradan
4,08 liraya ve benzin 5,38’den 6,09 liraya yükseldi. 
Şimdi,
bu ülkenin yetiştirdiği, yaşatmak için gecemizi gündüzümüze katmamız gereken
öğretmenler çaresizlikten intihar ediyorlar. En son olarak 25 yaşındaki Merve
Çavdar 2014 yılında sosyal bilimler öğretmenliğinden mezun olmuştu, KPSS’den
iyi bir puan almasına rağmen dört yıl boyunca ataması yapılmadı. Son çare
İstanbul’da bir dershanede iş buldu ama güvencesiz iş koşulları nedeniyle kısa
bir süre sonra buradan da çıkarıldı. “İş arıyorum.” diye çıktığı eve ne yazık
ki bir daha dönmedi Merve öğretmen. Şimdi onun ölümü karşısında hâlen “Her
üniversite mezunu iş bulur diye bir kural yok.” diyebilecek mi bazı siyasiler
merak ediyoruz. 
Bugün
ilahiyatçı yazar İhsan Eliaçık hakkında da bir karar verildi. Altı yıl üç ay
hapis, yurt dışına ve İstanbul dışına çıkış yasağı ve haftada iki gün karakolda
imza.
(Mikrofon
otomatik cihaz tarafından kapatıldı)
BAŞKAN
– Toparlayalım lütfen.
Buyurun.
FİLİZ
KERESTECİOĞLU DEMİR (İstanbul) - Hiçbir indirim yok, erteleme yok. İhsan
Eliaçık diyor ki, bunu sizlerin çok iyi dinlemesi lazım: “12 Eylül ve 28
Şubatta 35 ayrı davadan yargılandım, böyle bir ceza hiç almadım. Avukatlarımın
ve benim savunmalarımızı tek kelime dikkate almadılar.” İhsan Eliaçık’ın din
anlayışı adaletten ve eşitlikten yana olduğundan, iftarını saraylarda değil
sokaklarda kurulan yeryüzü sofralarında herkesle birlikte açtığından adaletin
ne olduğunu unutanlara fazla gelmiş demek ki.
Yine
bugün araştırmacı gazeteci ve tarihçi Ayşe Hür de attığı bir tweet nedeniyle
bir yıl üç ay hapis cezasına mahkûm edildi. Hükmün açıklanması ertelendi ve beş
yıl içinde suç işlerse ceza uygulanacak; bu da insanları susturmanın en
bilindik yöntemi. Öyle bir ülke ki iyiden, adaletten yana olanlar cezaevinde,
suçlular dışarıda. İhsan Eliaçık’a ve Ayşe Hür’e geçmiş olsun demiyorum,
bugünleri hep birlikte geride bırakacağız diyorum.
(Mikrofon
otomatik cihaz tarafından kapatıldı) 
BAŞKAN
– Buyurun lütfen. 
FİLİZ
KERESTECİOĞLU DEMİR (İstanbul) – Evet, dolar yükselirken ani inişe geçen Cumhur
İttifakı da erken seçim kararı almak zorunda kaldı. Biz bu kararın alınacağını
zaten biliyorduk, hakikaten başka bir çare yoktu ve biz Halkların Demokratik
Partisi olarak her türlü seçime hazırız ama bunu defalarca ifade ettiğimiz
gibi, burada bir kez daha ifade etmek isterim; OHAL koşullarında seçime gitmek
bir acziyet ifadesidir. Seçime eşit koşullarda gidilir, herkesin propaganda
özgürlüğü altında gidilir. Eğer bütün bunlar sağlanmadan seçime gidiliyorsa o
zaman gerçekten o işte inişe gidildiği için yapılan bir seçimdir. Sizlere
hayırlı olsun diyorum. 
Teşekkürler.
BAŞKAN
– Teşekkür ediyorum. 
Sayın
Altay, buyurun. 
21.- İstanbul Milletvekili Engin Altay’ın, Şırnak’tan gelen
3 şehit haberi nedeniyle milletçe yasta olduğumuza, bu konuya Türkiye Büyük
Millet Meclisinin el atma zamanının geldiğine, 8’inci Cumhurbaşkanı Turgut
Özal’ın vefatının 25’inci yıl dönümüne ve köy enstitülerinin kuruluş yıl
dönümünde köy enstitüsü mezunu öğretmenlerimizin önünde saygıyla eğildiklerine
ilişkin açıklaması
ENGİN
ALTAY (İstanbul) – Teşekkür ederim Sayın Başkan. 
Sizin
de biraz önce ifade ettiğiniz üzere, milletçe yine yastayız. Şırnak’tan gelen
acı haberle 3 şehidimizin olduğunu öğrendik. Defaatle söylediğim bir şey var;
Türkiye Büyük Millet Meclisi taziye çadırı, taziyeevi değil. Bu haberleri
almamak için Türkiye Büyük Millet Meclisinin bu konuyla ilgili Hükûmetin köklü
tedbirler alması noktasında bir basınç uygulamasına ihtiyacı olduğunu
düşünüyorum. Şehitlerimizin arkasından güzel sözler elbette söylemeliyiz,
söylüyoruz ama ailelere ateşler düşüyor; ailelerin yirmi yıl ya da daha uzun
süre büyüttükleri, yemeyip yedirdikleri, içmeyip içirdikleri, giymeyip
giydirdikleri evlatlarını anlamsız bir şekilde kaybetmesi yani kaybedilmeme
imkânı varken evlatlarımızın şehit edilmesi bizim içimizi burkuyor. Elbette
vatanın birliği, bütünlüğü önemlidir. Bu ülke topraklarında huzurun tesisi
için, can ve mal güvenliği için Mehmetçik’imiz, askerimiz, polisimiz şüphesiz
görevini ifa edecek ama bu sorunun bitmesi lazım. Artık Türkiye’de Doğu,
Güneydoğu Anadolu’dan şehit haberlerinin kanıksanması beni üzüyor, partimi
üzüyor; umarım Parlamentodaki diğer partileri de üzüyordur. Bu konuya Türkiye
Büyük Millet Meclisinin el atma zamanı gelmiştir. 
Sayın
Başkan, öte yandan, siz de belirttiniz, bugün merhum Turgut Özal’ın ölüm yıl
dönümü. Renkli bir kişilikti. Türkiye’ye bir darbe sonrası, bir faşist darbe
sonrası, darbecilerin kurduğu, vesayet alan diğer partiye…
(Mikrofon
otomatik cihaz tarafından kapatıldı) 
BAŞKAN
- Buyurun lütfen. 
ENGİN
ALTAY (İstanbul) - Darbecilerin kurdurduğu partiyi o günün şartlarında yenerek
farklı, aykırı söylemleriyle Hükûmet oldu, Başbakanlık yaptı, Cumhurbaşkanlığı
yaptı. Turgut Özal’ın bu ülkeye mühim, ciddi katkıları ve hizmetleri olmuştur;
kendisini, bu vesileyle, ülkemize yaptığı bu değerli hizmetler için rahmet,
minnet ve şükranla anıyoruz. Bu vesileyle, ailesinin, yakınlarının acılarını
paylaştığımızı ifade etmek istiyoruz. 
Sayın
Başkan, bugün aynı zamanda aydınlanma devrimimizin, modernleşme projemizin yüz
akı, dünyaya örnek olmuş bir eğitim sistemi ve projesi olan köy enstitülerinin
yıl dönümü. Kuruluş kanununun…
(Mikrofon
otomatik cihaz tarafından kapatıldı) 
ENGİN
ALTAY (İstanbul) – Bitiriyorum Başkan.
BAŞKAN
- Toparlayın lütfen, buyurun. 
ENGİN
ALTAY (İstanbul) – Hemen toparlıyorum.
17
nisan 1940’da Köy Enstitüleri Kanunu kabul edildi. Köy enstitülerinde yetişerek
bu ülkenin modernleşmesine ve gelişmesine katkı sağlamış ve pek çoğu şu anda
aramızda olmayan bütün öğretmenlerimizi de gene Cumhuriyet Halk Partisi Türkiye
Büyük Millet Meclisi Grubu adına rahmet, minnet ve şükranla anarken, yaşayan
köy enstitüsü mezunu öğretmenlerimizin önünde saygıyla eğiliyoruz efendim.
Teşekkür
ederim.
BAŞKAN
– Teşekkür ediyorum.
Sayın
Muş, buyurun.
22.- İstanbul Milletvekili Mehmet Muş’un, Şırnak’ta şehit
olan askerleri rahmet ve minnetle andığına, 8’inci Cumhurbaşkanı Turgut Özal’ın
vefatının 25’inci yıl dönümüne ve 14-20 Nisan Şehitler Haftası’nda tüm
şehitlere Cenab-ı Allah’tan rahmet dilediğine ilişkin açıklaması
MEHMET
MUŞ (İstanbul) – Sayın Başkan, ben de sözlerime Şırnak’ta şehit olan
askerlerimizi rahmet ve minnetle anarak başlamak istiyorum. Cenab-ı Hak
şehadetlerini kabul ve mekânlarını cennet eylesin. Milletimizin başı sağ olsun.
Bugün
8’inci Cumhurbaşkanımız Turgut Özal’ı vefatının 25’inci yıl dönümünde bir kez
daha rahmetle andığımızı ifade etmek isterim. Ülkemize yaptığı büyük
hizmetlerden dolayı minnet ve şükranlarımızı sunuyoruz. 
Aynı
şekilde, bilindiği üzere, 14-20 Nisan Şehitler Haftası. Bu vesileyle vatanı ve
milleti için gözünü kırpmadan canını feda eden aziz şehitlerimize Cenab-ı
Allah’tan rahmet diliyorum.
Teşekkür
ederim.
BAŞKAN
– Teşekkür ediyorum.
Şimdi
gündeme geçiyoruz.
Başkanlığın
Genel Kurula sunuşları vardır.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır. Okutup işleme alacağım ve oylarınıza sunacağım.
VII.- ÖNERİLER
A) Siyasi Parti Grubu Önerileri
1.- HDP Grubunun, Adana Milletvekili Grup Başkan Vekili
Meral Danış Beştaş ve İstanbul Milletvekili Grup Başkan Vekili Filiz
Kerestecioğlu Demir tarafından, 16 Nisan 2017’den günümüze kadar yaşanan
olağanüstü siyasi gelişmelerin mercek altına alınması, şaibeli olarak görülen
referandumun sonuçlarıyla beraber tartışılması ve tüm bu tartışmaların
demokratik siyasi yaşama katkı sunması amacıyla 17/4/2018 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin
diğer önergelerin önüne alınarak, ön görüşmelerinin, Genel Kurulun 17 Nisan
2018 Salı günkü birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulu 17/4/2018 Salı günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Filiz
Kerestecioğlu Demir
 İstanbul

 Grup
Başkan Vekili 
Öneri:
17
Nisan 2018 tarihinde Adana Milletvekili Grup Başkan Vekili Meral Danış Beştaş
ve İstanbul Milletvekili Grup Başkan Vekili Filiz Kerestecioğlu Demir
tarafından verilen 7512 grup no.lu 16 Nisan 2017’den günümüze kadar yaşanan
olağanüstü siyasi gelişmelerin mercek altına alınması, şaibeli olarak görülen
referandumun sonuçlarıyla beraber tartışılması ve tüm bu tartışmaların
demokratik siyasi yaşama katkı sunması amacıyla Türkiye Büyük Millet Meclisine
verilmiş olan Meclis araştırması önergesinin diğer önergelerin önüne alınarak
görüşmelerinin 17/4/2018 Salı günkü birleşiminde yapılması önerilmiştir. 
BAŞKAN
– Halkların Demokratik Partisi grup önerisi üzerinde öneri sahibi adına Van
Milletvekili Bedia Özgökçe Ertan konuşacaktır.
Buyurun
Sayın Özgökçe Ertan. (HDP sıralarından alkışlar)
Süreniz
beş dakikadır.
HDP
GRUBU ADINA BEDİA ÖZGÖKÇE ERTAN (Van) – Teşekkür ediyorum Sayın Başkan.
Değerli
milletvekilleri, Genel Kurulu saygıyla selamlıyorum.
Evet,
bilindiği üzere tam bir yıl önce tamamen eşitsiz koşullarda referandum yapıldı.
Tıpkı bizler gibi Siyasi Partiler Kanunu’na tabi olan iktidar partisi o
günlerde sadece kendi öz gücünü değil kamu kaynaklarını, devlet olanaklarını da
kullanarak, hayır cephesine OHAL uygulayarak kendi propaganda sürecini yürüttü.
Bu kampanya süreci kayyum valilerin ve kayyum kaymakamların ve hatta bütün
devlet memurlarının birer AKP üyesiymiş gibi çalıştığı bir süreç oldu. Hayır
kampanyası yürütenlerin iktidarın hedef göstermesiyle çok kolay bir şekilde
terörist ilan edildiği, hedef gösterildiği ve tutuklandığı durumlara şahit
olduk hep birlikte. Anayasa değişikliğinin ne demek olduğunun tartışılmasına
dahi izin verilmeyen, yandaş medyanın muhalefete, demokrasi taraftarlarına her
yönüyle ambargo uyguladığı bir ortam söz konusuydu. Tüm bunlara rağmen şaibeli
bir şekilde ve çok küçük bir farkla Anayasa değişikliği kabul edildi ama bu
fark daha seçim süreci devam ederken yasaya aykırı olarak YSK’nın aldığı karar
sayesinde mühürsüz zarfların geçerli sayılmasıyla, yani açık hileyle evet
cephesine kazandırıldı. Hepimiz hatırlıyoruz, Sayın Cumhurbaşkanı referandum
gününün akşamında “Atı alan Üsküdar’ı geçti.” ifadesini kullanmıştı. Bu söz
aslında hileyi açık eden ve kabul eden bir sözdü ama şunu belirtelim ki o gün
hileyle kazanılan ya da kazandırılan mücadele bize göre, demokrasi
taraftarlarına göre, Türkiye’nin aydınlık geleceğine inanlara göre daha bitmedi
ve hatta yeni başlıyor.
Sayın
milletvekilleri, iktidarda olanlar bu ülkeyi demokrasinin temel ilkeleriyle
değil tek başına yönetmek istiyorlar çünkü bir buçuk yıldan uzun bir süredir
ülkenin tamamında OHAL’ın egemen olması ve ihtiyaç duyulan bütün yasal
düzenlemelerin KHK’ler eliyle yapılması bunun açık birer göstergesidir. 
Elbette
ülkeyi KHK’lerle yönetmede sadece yürütme değil yargı da baş rol oynamıştır
zira yargı piramidinin en tepesindeki Anayasa Mahkemesi “KHK’leri inceleyemem.”
diyerek, bu kararnamelerin kanun hükmünde değil Anayasa hükmünde kararname
olduğunu teyit etmiştir. Evet, Türkiye III. Reich’ın Nazi Almanya’sının ilk
yılları gibi artık anayasa hükmünde kararnamelerle yönetilmek isteniyor. 
Öte
yandan, OHAL koşullarında gerçekleşmiş olan 16 Nisan referandumu sonrası
yapılan düzenlemeler ise bir bakıma OHAL’i kurumsallaştırmıştır. Örneğin,
referandumda kullanılan mühürsüz zarfların geçerli sayılmasına yönelik düzenleme
OHAL koşullarında çıkarılan seçim ittifakı yasasıyla beraber kanunlaşmıştır. 
Sayın
milletvekilleri, referandumla birlikte denge denetleme mekanizmalarının büyük
oranda zarar görmesi, demokrasi ve insan haklarının ayak bağı olarak
görülmesine neden olmuştur. Nitekim, yakın bir zamanda açıklanacak olan Avrupa
Birliğinin Türkiye hakkında düzenlediği ilerleme raporunda en büyük eleştirinin
de işte bu yönde olduğu söylenmektedir. Referandumun sonuçlarının ardından
bizzat yürütmenin tepesindekiler eliyle ülkede muhalif olan herkes
ötekileştirilmiş, düşmanlaştırılmıştır. Siyaset kurumu toplumsal kutuplaşmanın
bir aracı hâline getirilmiştir. Referandumdan sonra yurt içi ve yurt dışı
ilişkilerde izlenen dengesiz politikalar nedeniyle yaşanan gerilim siyasetiyle
birlikte demokratik siyaset büyük bir yara almış durumdadır. Özellikle yurt içi
siyasette partimizin doğrudan hedef alınması ve politika yapamaz hâle
getirilmeye çalışılması için çok büyük çabalar harcanmaktadır. Bu noktada,
Cumhurbaşkanı bir siyasi partinin Genel Başkanı sıfatıyla bizlere istediği gibi
hakaret edebilmekte, hedef gösterebilmekte ancak bizim kendisine yönelik en
ufak eleştirimiz ise Cumhurbaşkanına hakaret suçlamasıyla hükme bağlanır hâle
gelmiş, hatta bu sebeple milletvekilimizin milletvekilliği düşürülmüştür.
Sayın
milletvekilleri, 16 Nisan referandumunun sonuçları bir sürecin sonucu değil,
başlangıcı olmuştur. Nitekim 16 Nisanla beraber Türkiye toplumu bir buçuk yıl
sürecek bir belirsizliğe itilmiş, OHAL’in de devam etmesi dolayısıyla bu siyasi
belirsizlik ekonomiyi de etkilemiştir. Nitekim aradan geçen zamanda her ay
işsizlik oranı artmakta, faizler yükselmekte, dolar, euro, benzin fiyatı rekor
kırmak için âdeta birbiriyle yarışır hâle gelmiştir. Hükûmetin büyük bir devrim
olarak lanse ettiği referandumdan hemen önce, resmî rakamlara göre, dolar 3,5
lira iken bugün 4 lirayı, benzin ise 6 lirayı aşmış hâldedir. Bu göstergeler
dahi bugün referandumdan sonra yaşanan ekonomik gelişmeleri açık bir şekilde
gösteriyor. Referandumdan bugüne geçen…
(Mikrofon
otomatik cihaz tarafından kapatıldı) 
BEDİA
ÖZGÖKÇE ERTAN (Devamla) – Sayın Başkan cümlemi bağlamama izin verirseniz bir
dakikayla. 
BAŞKAN
– Peki, bağlayın cümlenizi, buyurun. 
BEDİA
ÖZGÖKÇE ERTAN (Devamla) – Teşekkür ediyorum. 
Evet,
sayın milletvekilleri, bu göstergeler dahi ekonomik gelişmelerin ne seviyede
olduğunu gösteriyor dedik. Referandumdan bugüne geçen bir yıl içinde ekonomide
olduğu gibi hukuk, adalet ve politik arenada da hâlihazırda kötü olan ülkenin
durumu çok daha kötü bir noktaya taşınmıştır ne yazık ki. Kimse yargıya
güvenmemekte, hatta bugün açıklanan bir araştırmaya göre Türkiye’de yaşayan 4
kişiden 3’ü geçmişe özlem duymaktadır. Aylardır, başta bu kürsü olmak üzere,
söz bulabildiğimiz her ortamdan çağrıda bulunuyoruz; bu ülkenin ihtiyacı
çatışma siyaseti, nefret dili değil, barış ve demokrasidir. Bu nedenle, 16
Nisan 2017’den bugüne kadar yaşanan olağanüstü siyasi gelişmelerin mercek
altına alınması, şaibeli olarak görülen referandumun sonuçlarıyla beraber
tartışılması ve tüm bu tartışmaların demokratik siyasi yaşama katkı sunması
sadece bizim için değil, tüm Türkiye toplumu için çok büyük bir ihtiyaçtır.
İşte bu ihtiyaca yanıt vermenizi ve önergemizi desteklemenizi bekliyoruz. 
Hepinize
saygılar sunuyorum. (HDP sıralarından alkışlar) 
BAŞKAN-
Teşekkür ediyorum. 
Milliyetçi
Hareket Partisi Grubu adına Osmaniye Milletvekili Ruhi Ersoy. 
Buyurun
Sayın Ersoy. (MHP sıralarından alkışlar) 
Süreniz
üç dakikadır. 
MHP
GRUBU ADINA RUHİ ERSOY (Osmaniye) – Sayın Başkan, değerli milletvekilleri;
üzerinde önerge verilen konu, referandum. Yani “16 Nisan 2017 tarihinde yapılan
ve üzerinden bir yıl geçen referandum yok sayılsın, o gündür bugündür
meseleleri gün yüzüne çıkartalım, referandumdan sonra da tekrar parlamenter
sistemin gerekliliğine dair çalışmalar yapalım.” gibi, bu manada, reel
politikle, gerçeklikle örtüşmeyen, zamanı geriye çevirmek isteyen bir uygulama,
bir teklif. Bizim Milliyetçi Hareket Partisi Grubu olarak böyle bir teklifi
kabul etmemiz asla mümkün değildir. Türkiye Cumhuriyeti devletinin ve Türk
milletinin ve Türk demokrasisinin yeni bir faza geçtiğini ve bu fazın
Cumhurbaşkanlığı hükûmet etme sistemi olduğunu ve Cumhurbaşkanı hükûmet etme
sisteminin de artık seçimlerle birlikte, geminin limana yanaşması gerektiği
tezini savunuyoruz. Bugün Sayın Genel Başkanımız da bunun gerekçelerini
fevkalade altlıklarla izah etti. 
Türkiye
Cumhuriyeti devletinin demokrasi tarihinde önemli günler yaşıyoruz. Bu
yaşadığımız günlerde, biz, demokrasi ve güvenlik ilişkisi hususundaki tutum ve
davranışları da denge denetimini de çok önemseyen bir partiyiz. Millî güvenlik,
millî beka ve devletin varlığı olmaksızın pozitif değerler setleri etrafındaki
temel hak ve özgürlükler, bireysel hürriyetler ve demokratik cumhuriyet ve
benzeri pozitif kavramların arkasına saklanarak memleketimizin farklı bir
maceraya götürülmesine karşıyız. Karşı olduğumuz için de bir an önce hükûmet
etme sisteminin “millî devlet, güçlü iktidar” anlayışıyla etrafımızın ateş
çemberine döndüğü bir ortamda liderliği Türkiye Cumhuriyeti’nin yapması, Türk
devletinin yapması; Ankara merkezli bir başkentin, Türk-İslam merkezli bir
medeniyetin büyük bir ülke olarak ortaya çıkarılabilmesi için güçlü bir yönetim
anlayışına ihtiyaç olduğunu düşünüyoruz. Bu yönetim anlayışının da tavsatılması
ve değişik yaralar alarak, enfeksiyon risklerini hesaba katarak farklı
maceralara götürülmesine dair küresel baronların boş durmadıkları, onların
yerli uzantıları üzerinde değişik program ve projeler yürüttükleri
kanaatindeyiz. O sebepten dolayı, biz, millî ülkü kızıl elmanın, millî devlet
Türkiye Cumhuriyeti devletinin ve millî bekanın yanında duran siyasi parti
olarak büyük Türk milletinin ferasetinin bu gelişmeleri yakından takip ettiğine
yürekten inanıyoruz. 
Hükûmet
etme sisteminin teklifini yapan ve hükûmet etme sistemini cumhurbaşkanlığının
hükûmet etme sistemine dönüştüren ve bu kapsamdaki gelişmeleri de adım adım
titizlikle takip eden bir partinin mensubu olarak bundan sonraki gelişmelerde
de Türkiye Cumhuriyeti devletinin geleceği, Türk milletinin bekası ve artık
müdahale edilemeyen aracı aparatların -FETÖ’nün, PKK’nın başta olmak üzere-
temizlendiği günlerin geldiğini görüyor, büyük Türk milletine önümüzdeki
gelişmelerin hayırlara vesile olmasını diliyor, Genel Kurulu saygıyla
selamlıyoruz. (MHP sıralarından alkışlar)
BAŞKAN
- Teşekkür ediyorum Sayın Ersoy. 
Cumhuriyet
Halk Partisi Grubu adına Gaziantep Milletvekili Mehmet Gökdağ konuşacaktır. 
Sayın
Gökdağ, buyurun. (CHP sıralarından alkışlar)
CHP
GRUBU ADINA MEHMET GÖKDAĞ (Gaziantep) - Sayın Başkan, değerli milletvekilleri;
öncelikle şehitlerimize Allah'tan rahmet diliyorum, yakınlarına ve milletimize
başsağlığı diliyorum.
Şaibeli
referandumun sonuçları hakkında verilen önergeyle ilgili konuşmak üzere
buradayım.
Öncelikle
şunu söylemem gerekir değerli arkadaşlar, değerli milletvekilleri: 2002 AKP
iktidarından bu yana bu ülkedeki bütün kurumları ama bütün kurumları tartışılır
hâle getirmekte, şaibeli hâle getirmekte oldukça ustasınız. Bütün kurumları
tartışılır hâle getirdiniz, bütün kurumları şaibeli hâle getirdiniz. Kimse
hiçbir kuruma güvenir durumda değil. Yargıya güven yok, dış politikaya güven
yok. Bugün “Ey Amerika!” deyip Amerika’nın yanındasınız; ertesi gün “Ey Rusya!”
diyorsunuz, Rusya'nın yanındasınız; İsrail’e “Ey İsrail!” diyorsunuz, daha
sonra İsrail’in dizinin dibindesiniz.
Eğitim…
Karıştırdınız, şaibeli hâle getirdiniz, milletin kafası karışık; öğretmenin,
velinin, öğrencinin, müdürün, herkesin kafası karışık. 
Ekonomi…
Ekonomide kimse yarını göremiyor, her şey şaibeli.
Seçimler…
Değerli arkadaşlar, bakın, demokrasimizin bütün eksikliğine, aksaklığına rağmen
bu ülkede en iyi yapılan şeylerden bir tanesi seçimlerdi. Seçimler olur, halk,
millet iradesini yansıtır ve o sonuçlara da herkes saygı gösterir, kimsenin
aklına “Acaba seçimlerde bir şaibe mi oldu?” sorusu gelmezdi. Ama bugün,
seçimlere de şaibe bulaştırdınız. Ne yaptınız? 16 Nisan referandumunda mühürsüz
oy pusulalarını geçerli kıldınız yasaya rağmen; yasa “Mühürsüz oylar geçersiz
olur.” demesine rağmen, yasaya aykırı olarak mühürsüz oy pusulalarını geçerli
kıldınız. O zaman -Sayın Genel Başkanımız başta olmak üzere- “Bu seçimler
şaibelidir. Bu sonuçlar meşru değildir.” diye bağırdığımızda, söylediğimizde
hepiniz olduğunuz yerden oturup kalktınız. Ama bugün, çıkardığınız ittifak yasasıyla
16 Nisandaki seçim sonuçlarının yasal olmadığını siz kendiniz ilan ettiniz yani
16 Nisandaki bu seçimlerin yasal olmadığını, Yüksek Seçim Kurulunun verdiği
kararın yasal olmadığını ittifak yasasıyla seçim yasasında değişiklik yaparak
kabul ettiniz. Neden? Eğer zaten 16 Nisanda mühürsüz oylar geçerli
sayılabiliyor ise, bunun yasal altyapısı var ise bu değiştirdiğiniz seçim
yasasında mühürsüz oyların geçerli olabileceği şeklindeki düzenlemeyi neden
yaptınız? Çünkü siz de biliyorsunuz ki 16 Nisanda Yüksek Seçim Kurulunun
verdiği karar yasal değil, hukuki değil. 
Değerli
arkadaşlar, kendinizi kurtarmaya çalışıyorsunuz. Ne yaparsanız yapın korkunun
ecele faydası yok. Yapılacak ilk seçimlerde, ne zaman yapılırsa yapılsın,
yarın, üç gün sonra, on beş gün sonra, 26 Ağustosta, ne zaman yapılırsa
yapılsın yapılacak ilk seçimlerde…
(Mikrofon
otomatik cihaz tarafından kapatıldı) 
MEHMET
GÖKDAĞ (Devamla) – Sayın Başkanım, cümlemi bitireyim.
BAŞKAN
– Bitirin cümlenizi, buyurun.
MEHMET
GÖKDAĞ (Devamla) – Evet, ne yaparsanız yapın değerli arkadaşlar, yasal
düzenlemeler, yasal olmayan düzenlemeler, hukuki olmayan düzenlemeler yapın,
yapılacak ilk seçimlerde millet bu karanlık günlerin hesabını soracak ve
ülkenin üzerindeki karanlığı güneşli günlere çevirecek. Buna inancımız tam.
Yapılacak seçimlerde de hangi düzenlemeyi yaparsanız yapın seçim güvenliği
alınacak ve bir tek oyun heba edilmeyeceğini buradan sevgili yurttaşlarıma,
vatandaşlarıma duyurmak istiyorum ve Genel Kurulu saygıyla selamlıyorum. (CHP
sıralarından alkışlar) 
BAŞKAN
– Teşekkür ediyorum.
Grup
önerisi üzerinde son söz Adalet ve Kalkınma Partisi Grubu adına İstanbul
Milletvekili Markar Eseyan’a aittir. 
Buyurun
Sayın Eseyan. (AK PARTİ sıralarından alkışlar) 
AK
PARTİ GRUBU ADINA MARKAR ESEYAN (İstanbul) – Sayın Başkan, değerli
milletvekilleri ve değerli vatandaşlar; HDP Grubunun vermiş olduğu araştırma
önergesinin aleyhinde AK PARTİ Grubu adına söz almış bulunmaktayım. Hepinizi
sevgi ve saygıyla selamlıyorum. 
Tabii
bugün aynı zamanda merhum Cumhurbaşkanımız Turgut Özal'ın da vefatının yıl
dönümü. Kendisi Türkiye’nin yaşadığı önemli demokrasi sıçramalarının bir
tanesinin sembolüdür, gerçekten Türkiye'yi dünyaya açma noktasında ve sivil
siyasetin güçlenmesi noktasında çok ciddi katkıları olmuştur. O yüzden milletimiz
kendisini asla unutmamaktadır.
Dün
itibarıyla yine 16 Nisan referandumunun, Anayasa değişikliğinin 1’inci yılını
idrak ettik. Buradaki diğer muhalefetin yani CHP ve HDP değerli hatiplerinin
söylediğinin aksine, aslında yine Özal döneminde yaşanan demokratik sıçrama
gibi 16 Nisan referandumu da Türkiye’nin çok önemli bir demokrasi sıçramasını
ifade eder. Tabii ki AK PARTİ ve MHP'nin siyasi taşıyıcılığını yaptığı bu
Anayasa değişikliği konjonktürel bir durum değildi; yüz elli yıllık demokrasi
yolculuğumuzun, millet iradesinin güçlenmesi yolculuğunun bir önemli kilometre
taşıydı. Bu anlamda, 1’inci yılını idrak ederken ben, bu vesileyle, bu
referandumu demokrasi şenliğine çeviren, “evet” ve “hayır” oylarını sandığa
giderek kullanan bütün vatandaşlarımızı da tebrik ediyorum. 
Vesayet
odaklarına, verimsizliğe, güçler birliğine, demokrasi kaçaklarına kapıyı
kapatan; millet iradesini asgari “yüzde 50+1” oya endeksleyen demokratik,
verimli, güçlü ve çağımıza uygun bir biçimde hızlı bir hükûmet sistemi yasalaşmış,
büyük bir reform milletimizce gerçekleştirilmiştir. Esasen siyasetin işi
zorlaşmış ama millet iradesi ve demokrasi kazanmıştır. Böyle bir değişikliğe
vesayete değil millete sırtını dayanmış aktörlerin cesaret etmesi de son derece
normaldir. Artık küçük bir gruba, dar bir ideolojik kampa veya mezhepçiliğe,
etnikçiliğe, asabiyeye, ekonomik çıkar gruplarına güvenerek küçük bir oy
oranıyla siyasette varlık göstermek mümkün olmayacak, milletimizin tüm
kesimleri kucaklanmak durumunda kalınacaktır; siyaset normalleşecek, gerçek
gündemler etrafında şekillenecektir. Belki de “hayır” kampanyası yapan
muhalefet partilerinin tavrı ve bu önergenin sebebi de millet iradesinin
merkezî rol alacak olmasıdır. Bu yüzden 16 Nisandan sonra CHP ve HDP bir yandan
“gayrimeşru seçim” söylemini sürdürürken öte yandan tüm seçmenleri etkilemeye
dönük eklektik bir çift karaktere bürünmüştür. Bu bile bizce 16 Nisan
reformunun erken hasatlarından biridir. Artık millet iradesi son sözü
söyleyecek, kapalı kapılar ardında siyaset dizaynı mümkün olmayacaktır. Seçim
günü itibarıyla Hükûmet kurulmuş, Parlamento oluşmuş olacak, seçmen
sürprizlerle karşılaşmayacaktır. İşte seçimlere uzun bir süre kala ittifaklar
belirginleşmeye başlamış, millet de bu ittifaklara bakarak tercihini belirleyecektir.
Bu, demokrasi değil de nedir diyorum ve hepinize beni dinlediğiniz için
teşekkür ederek konuşmama son veriyorum. (AK PARTİ sıralarından alkışlar) 
BAŞKAN
- Teşekkür ediyorum Sayın Eseyan.
Halkların
Demokratik Partisi…
FİLİZ
KERESTECİOĞLU DEMİR (İstanbul) – Sayın hatip bizimle ilgili bir sataşmada
bulundu.
ENGİN
ALTAY (İstanbul) – Bize de sataşmış.
FİLİZ
KERESTECİOĞLU DEMİR (İstanbul) - Aynı şekilde CHP’nin ve HDP’nin adını
kullanarak, bundan sonrasında aslında saflar belirlenecektir… Hani, bizim sanki
artık yer alamayacağımız, halk iradesini temsil etmediğimiz ve bundan
sonrasında asıl temsilin gerçekleşeceği minvalinde sözler söyledi.
ENGİN
ALTAY (İstanbul) – Bizim de sataşmadan dolayı söz talebimiz var Başkanım.
BAŞKAN
– Aslında çok naif konuştu konuşmacı, bilmiyorum, kaçırdım mı? 
TANJU
ÖZCAN (Bolu) – Efendim, öyle naif konuşuyor da çok ağır şeyler söylüyor. 
BAŞKAN
– Buyurun Sayın Kerestecioğlu. 
VIII.- SATAŞMALARA İLİŞKİN KONUŞMALAR
1.- İstanbul Milletvekili Filiz Kerestecioğlu Demir’in,
İstanbul Milletvekili Markar Eseyan’ın HDP grup önerisi üzerinde AK PARTİ Grubu
adına yaptığı konuşması sırasında Halkların Demokratik Partisine sataşması
nedeniyle konuşması
FİLİZ
KERESTECİOĞLU DEMİR (İstanbul) – Ses tonundan öyle zannediliyor. Benim ses
tonumdan da bazen öyle zannediliyor ama naif konuşulmuyor her zaman. 
Şimdi,
gerçekten kendine güvenen iktidarlar, seçime o güvenle girecek olan
siyasetçiler, bir kere OHAL şartlarında seçime gitmezler. Öyle sürekli “dış
düşman” “iç düşman” “oradan düşman” “buradan düşman” laflarına artık bu ülke
doydu, bu siyasete doydu bu ülke. Bu ülke artık, gerçekten umutla geleceğe
bakan, insanlara öfkeyle yaklaşmayan, herkesin söz hakkını gözeten,
milletvekillerini hapse atmayan -onlarla baş edemediğinde- bir siyaset tarzı istiyor.

Şimdi,
az önce de söylediğim gibi, dolar yükselişe geçti, ekonomi krize geçti, euro
yükselişe geçti; benzin, motorin aldı başını gidiyor; insanların cebinden
eksilenlerin haddi hesabı yok. E, ne yapıyorsunuz? Bakıyorsunuz anketlere “A,
olmuyor, biraz daha gidersek bu iş böyle olmaz.” diyorsunuz ve ondan sonrasında
bir de bunun etrafını süsleyip diyorsunuz ki: “Evet, gerçekten, şimdi 16
Nisanda çok güzel şeyler başardık, işte, bunu da bir an önce Cumhur
İttifakı’yla tekrar seçime çevirelim de halk için gerçekten iyi olsun.” Ya,
Allah aşkına, hakikaten aklımızla ya da halkın aklıyla alay mı ediyorsunuz?
Eğer çok güveniyorsanız kendinize, hadi açın o zaman bütün kanalları,
Demirören’e satmayın, bütün kanallarda çıkalım karşılıklı konuşalım ve
tartışalım. 
HASAN
BASRİ KURT (Samsun) – Aydın Doğan’a söyle. O sattı, biz mi sattık?
FİLİZ
KERESTECİOĞLU DEMİR (Devamla) – O tartışmaların ışığında gidin bakalım seçime
gidiyorsanız. Mümkün mü böyle bir şey yapmanız? Böyle bir şey yapmanız mümkün
değil. 
16
Nisan bu ülkeye kaybettirdi, daha da kaybettirmek istiyorsunuz ama sonu yok
bunun.
Teşekkürler.
(HDP sıralarından alkışlar) 
BAŞKAN
- Teşekkür ediyorum.
Sayın
Altay, aynı gerekçeyle, buyurun. 
MEHMET
METİNER (İstanbul) – Ne söyledi? 
2.- İstanbul Milletvekili Engin Altay’ın, İstanbul
Milletvekili Markar Eseyan’ın HDP grup önerisi üzerinde AK PARTİ Grubu adına
yaptığı konuşması sırasında Cumhuriyet Halk Partisine sataşması nedeniyle
konuşması
ENGİN
ALTAY (İstanbul) – Teşekkür ederim.
Markar
Bey’in konuşma özgürlüğü var, geldi o özgürlüğünü kullandı, siz de kullanın. 
Şimdi,
sayın milletvekili bizim 16 Nisan referandumunu, meşruiyetini sorgulamamızı
normal bir hâl değil gibi anlattı ve yansıttı; bizi ikircikli bir tutumla itham
etti. Eğer biz yanlış yapmış olsaydık bu yeni getirdiğiniz son çıkan kanuna
“Sehven mühür basılmayan pusulalar geçerli sayılır.” hükmünü koymazdınız. Ben
demiyorum ki, biz demiyoruz ki efendim, mühürsüz pusulalar “evet”di, “hayır”dı;
“hayır” basılmış mühürsüz pusula da var, “evet” basılmış mühürsüz pusula da
var. Hukuk “İşimize geldiği zaman bize lazım.” değil, hukuk bize her zaman
lazım. Biz her şey hukuk normlarında olsun diyoruz. Keşke bunu siz de
diyebilseniz. Yani bir genelgeyle “Mühürsüz oyları geçerli sayın.” demenin
altında ne yattığını ben biliyorum, millet de biliyor. Bunun altını çizmek
isterim, bir.
İkincisi,
samimiyet testine kalırsa Sayın Eseyan şu soruma cevap versin: AK PARTİ Sözcüsü
Mahir Ünal dedi ki: ”Biz AK PARTİ içinde, il bazında, ilçe bazında, belde
bazında, belediye bazında bütün FETÖ’cüleri temizledik.” İyi, aferin, siz
becermişsiniz. Peki, bu FETÖ’cülerin cezai muafiyeti mi var, dokunulmazlığı mı
var? Bu temizlediğiniz FETÖ'cülerle ilgili hangi savcıya suç duyurusunda
bulundunuz? Bir tane şurada örnek gösterin, bir tane. Samimiyet böyle olur. 
Yani
“Hukuk dışılığı meşruiyet tartışmasına götürür, bu meşruiyet tartışması
yaratır.” demek, doğru dürüst laf söylemektir. Evet, 16 Nisan referandumuyla
ortaya çıkan tablo, Anayasa değişikliği gayrimeşrudur, meşruiyeti tartışmalıdır
ama meridir, yürürlüktedir; ona da itirazımız yok. Gelin, soruma cevap verin,
kaç tane AK PARTİ’liyi savcıya verdiniz?
BAŞKAN
– Teşekkür ediyorum.
MEHMET
METİNER (İstanbul) – Vereceğiz cevabını, vereceğiz.
ENGİN
ALTAY (İstanbul) – Verin, hadi. 
BAŞKAN
– Sayın Eseyan…
MARKAR
ESEYAN (İstanbul) – Başkanım, adımı ifade ederek sorular sordu…
ENGİN
ALTAY (İstanbul) – Evet.
BAŞKAN
– Buyurun, buyurun siz de.
Lütfen
yeni bir sataşmaya meydan vermeyelim. 
3.- İstanbul Milletvekili Markar Eseyan’ın, İstanbul
Milletvekili Engin Altay’ın sataşma nedeniyle yaptığı konuşması sırasında
şahsına sataşması nedeniyle konuşması
MARKAR
ESEYAN (İstanbul) – Şimdi, bu fırsatı verdiğiniz için teşekkür ederim Başkanım.
ENGİN
ALTAY (İstanbul) – Rica ederim.
MARKAR
ESEYAN (Devamla) – Ben de Anayasa Komisyonundaydım, bütün süreçlerde
birlikteydik, sizin nasıl su fırlattığınızı da hatırlıyorum dün gibi, kafamıza
ama…
ENGİN
ALTAY (İstanbul) – Gene olursa gene fırlatırım.
MARKAR
ESEYAN (Devamla) – Fırlatırsınız yani…
ENGİN
ALTAY (İstanbul) – Gene olursa gene fırlatırım. Bana küfredene az bile yaptım.
Ayıp ya!
BAŞKAN
– Müdahale etmeyelim Sayın Altay. Sayın hatip kürsü…
MARKAR
ESEYAN (Devamla) – Şahsiyetiniz onu kaldırır, mutlaka yaparsınız.
ENGİN
ALTAY (İstanbul) – Şahsiyetimle uğraşma!
MARKAR
ESEYAN (Devamla) – Yok, yok, onu kaldırır.
ENGİN
ALTAY (İstanbul) – Hatibi uyarman lazım Sayın Başkan, şahsiyatla uğraşıyor.
MARKAR
ESEYAN (Devamla) – Onu kaldırır, yaparsınız.
BAŞKAN
– Sayın Altay, lütfen müdahil olmayalım.
ENGİN
ALTAY (İstanbul) – Ama İç Tüzük açık.
BAŞKAN
– Genel Kurula hitap edin Sayın Eseyan.
MARKAR
ESEYAN (Devamla) – Şimdi, şu önemli bir unsur…
BURCU
KÖKSAL (Afyonkarahisar) – “Şahsiyetiniz” diyor.
ENGİN
ALTAY (İstanbul) – Sen kendi şahsiyetine bak!
MARKAR
ESEYAN (Devamla) – Bağırmayın
Şu
önemli bir unsur: Şimdi, CHP gerçekten ciddi bir hata yapıyor, bunu ben tabii
ki CHP’yi önemseyen bir vatandaş olarak hep ifade ettim…
KAMİL
OKYAY SINDIR (İzmir) – Ya, hiç önemseme daha iyi.
MARKAR
ESEYAN (Devamla) – Beğenmediğiniz her seçimi gayrimeşru ilan etmek CHP’nin
aslında altını oyan bir tavırdır, gayriciddi bir tavırdır. Siz bu tavır
içerisinde oldunuz, neden? Çünkü 16 Nisanda bu ülke çok büyük bir reform yaptı
ve siz bu reforma statükocu zihniyetinizden ötürü karşıydınız. Yalanlar
söylediniz; ülkeyi, vatandaşları bir telaşa vermeye çalıştınız, olmadı…
BURCU
KÖKSAL (Afyonkarahisar) – Söylediklerimiz çıkıyor, çıkıyor.
MARKAR
ESEYAN (Devamla) – Çünkü vatandaşlarımız sağduyulu ve hâlâ o 16 Nisanın bir
şekilde acısı içerisinde yaşıyorsunuz.
BURCU
KÖKSAL (Afyonkarahisar) – Sayın Hatip, söylediklerimiz çıkıyor ne yazık ki.
TÜRABİ
KAYAN (Kırklareli) – Statüko bin dört yüz yıllık zihniyetle yönetime denir.
Yeniler ne zamandan beri statükocu oldu?
BAŞKAN
– Arkadaşlar, müdahale etmeyelim lütfen.
MARKAR
ESEYAN (Devamla) – Şimdi, işinize gelmeyen seçimleri ve seçim sistemini
gayrimeşru ilan ettiğinizde aslında kendi kendinizi gayrimeşru ilan edersiniz…
KAMİL
OKYAY SINDIR (İzmir) – Reformlar ileriye götürür, geriye götürmez.
MARKAR
ESEYAN (Devamla) – …ve bu, önümüzdeki ilk seçimlerde size bir Osmanlı tokadı
olarak çarpar. (AK PARTİ sıralarından alkışlar) 
BURCU
KÖKSAL (Afyonkarahisar) – Mühürsüz oy pusulalarını geçerli saymanın neresi
meşru?
KAMİL
OKYAY SINDIR (İzmir) – Reformlar saltanata götürmez ülkeyi, ileriye götürür;
daha demokratik, daha özgür bir ülkeye götürür.
MARKAR
ESEYAN (Devamla) – Ben size bir vatandaş olarak uyarıda bulunuyorum.
Dolayısıyla biz OHAL’i de FETÖ’yle mücadeleyi de anayasal haklar ve o çerçeve
içerisinde sürdürüyoruz. Kendi iç temizliğimizi yaptık. 
BURCU
KÖKSAL (Afyonkarahisar) – Partinizden yargıya teslim ettiğiniz bir tane FETÖ’cü
gösterin.
MARKAR
ESEYAN (Devamla) – Elinizde bir bilgi, belge, kanıt varsa bunu sunun ve sadece
o, hani, sürekli salladığınız kâğıtlar gibi sallamayın, ciddi olun…
ÖMER
FETHİ GÜRER (Niğde) – Hepsi doğru çıktı salladıklarının.
MARKAR
ESEYAN (Devamla) – …gerçek belgelerle ortaya çıkın. 
BURCU
KÖKSAL (Afyonkarahisar) – Hepsi doğru çıktı, hepsi doğru çıktı.
MARKAR
ESEYAN (Devamla) – Hukukumuz, yargımız orada; gereği neyse onu yapacaktır.
ÖMER
FETHİ GÜRER (Niğde) – Savcı bile “Doğru.” dedi, savcı, sizin savcı.
MARKAR
ESEYAN (Devamla) – Ama her seferinde de gerçekten böyle boşa düşmek anca
CHP’nin herhâlde kaderinde var, üzülüyoruz izlerken.
Teşekkürler.
(AK PARTİ sıralarından alkışlar) 
BAŞKAN
– Teşekkür ediyorum.
ÖMER
FETHİ GÜRER (Niğde) – O belgelerin hepsi gerçek. 
ENGİN
ALTAY (İstanbul) – Sayın Başkan…
BAŞKAN
– Buyurun Sayın Altay.
ENGİN
ALTAY (İstanbul) – “Şahsiyetinize uygun” diyerek zaten çok…
BAŞKAN
– Buyurun buyurun Sayın Altay, lütfen bu polemiği kapatalım, yeni bir sataşmaya
meydan vermeyelim.
4.- İstanbul Milletvekili Engin Altay’ın, İstanbul
Milletvekili Markar Eseyan’ın sataşma nedeniyle yaptığı konuşması sırasında
şahsına sataşması nedeniyle konuşması
ENGİN
ALTAY (İstanbul) – Sayın Eseyan’a yakıştıramadım; herhâlde sıcak, pratik
siyasetçi olmanın yollarını deniyor.
Su
fırlatmayı hatırlattın, iyi yaptın. 
MARKAR
ESEYAN (İstanbul) – Çok çirkindi ama gerçekten size yakıştıramadım.
ENGİN
ALTAY (Devamla) – Gene olursa gene yaparım. Kaba, yaralayıcı küfür eden birine
ne yaparsın? Silah mı sıktım?
MARKAR
ESEYAN (İstanbul) – Öyle bir şey de yok, sizin yanınızda oturuyordum, öyle bir
şey yok.
ENGİN
ALTAY (Devamla) – Ben duydum, ne söylediğini biliyorum. Ne söylediğini
biliyorum ben.
MARKAR
ESEYAN (İstanbul) – Yanınızda oturuyordum.
ENGİN
ALTAY (Devamla) – Ne söylediğini biliyorum.
BAŞKAN
– Karşılıklı diyaloğa geçmeyelim lütfen.
Buyurun.
ENGİN
ALTAY (Devamla) – Gene olursa gene yaparım diyorum. 
MARKAR
ESEYAN (İstanbul) – Kasten attınız, hiçbir neden yoktu.
ENGİN
ALTAY (Devamla) – Şimdi, samimiyetle, ciddiyetle, statükoyla suçladın; tekrar
bir tane soru soracağım, hem cevap hakkı doğsun. Yüksek Seçim Kurulunun
“Mühürsüz oyları geçerli sayın.” genelgesi hukuka uygun mu değil mi? Gel, cevap
ver.
MARKAR
ESEYAN (İstanbul) – Vereceğim.
ENGİN
ALTAY (Devamla) – Gel “Evet, bu, benim hukuk bilgimle hukuka uygun.” de, bütün
hukuk dünyası da sana gülsün. 
İkincisi:
Soruma niye cevap vermedin? Şimdi burada dediniz ki: “FETÖ’yle mücadeleyi
sürdürüyoruz.” Vallahi de billahi de siz, FETÖ’yle mücadele etmiyorsunuz.
Etseniz, çıkarsınız, içinizdeki “Ayıkladık.” dediğiniz FETÖ’cüleri kulağından
tutup savcıya teslim edersiniz. Bir arkadaşınız “FETÖ borsası kuruldu.” dedi
ya… Söylemedi mi? Sormadınız mı o arkadaşınıza, kim ne aldı, kim ne verdi?
Parası olan dışarıda, parası olmayan içeride.
BURCU
KÖKSAL (Afyonkarahisar) – Evet, FETÖ borsası kurdunuz resmen.
ENGİN
ALTAY (Devamla) – Dürüstlük, samimiyet adam gibi mücadeleyi gerektirir. Nerede
bu temizlediğiniz adamlar? Bu kadar adamı il başkanlığından, ilçe
başkanlığından, belediye başkanlığından aldınız, derdest ettiniz; nerede
bunlar? Suçsuzsa niye aldınız? Suçluysa savcıya niye vermediniz? Vermediniz
çünkü onların vereceği her ifadede içinizden bir sürü insan o işe dâhil
olacaktı. (CHP sıralarından alkışlar) 
BAŞKAN
– Teşekkürler.
MEHMET
MUŞ (İstanbul) – Sayın Başkan…
BAŞKAN
– Sayın Muş, buyurun. 
ENGİN
ALTAY (İstanbul) – “AK PARTİ’de FETÖ’cü yok.” diyecek şimdi. 
BAŞKAN
– Buyurun Sayın Muş. 
V.- AÇIKLAMALAR (Devam)
23.- İstanbul Milletvekili Mehmet Muş’un, İstanbul
Milletvekili Engin Altay’ın sataşma nedeniyle yaptığı konuşmasındaki bazı
ifadelerine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; öncelikle, Cumhuriyet
Halk Partisi, bu referandumla ilgili referandum yapıldığı günden itibaren dile
getirdiği aynı şeyi döndürüp döndürüp burada ifade ediyor ve bizim bunların
iddialarına karşı vermiş olduğumuz cevaplar var. Anayasa Mahkemesine gidildi,
oradan ret kararı yediler; AİHM’e gidildi, oradan ret kararı yediler.
ENGİN
ALTAY (İstanbul) – Gitmedik ya, bir dakika.
BURCU
KÖKSAL (Afyonkarahisar) – AİHM’e gidilmedi ki.
ENGİN
ALTAY (İstanbul) – Anayasa Mahkemesine de gitmedik.
MEHMET
MUŞ (İstanbul) – Dolayısıyla, bu usulle alakalı söylediğimiz hususlar Meclis
kayıtlarında mevcuttur. Biz bu iddialara karşı neler söylemişiz, geçmiş dönemde
YSK’nin ne tür kararları var, bunların hepsini ifade ettik; dolayısıyla bir kez
daha aynı tartışmanın içerisine biz AK PARTİ olarak girmeyeceğiz. 
Bir
diğer konu yargılamalarla ilgili. Bunlar hukuk nezdinde devam eden süreçlerdir.
Hiç kimseyi peşinen bizim suçlu ilan etmek gibi bir durumumuz söz konusu
olamaz. Hukuk içerisinde yargılanır, eğer suçluysa suçunun karşılığındaki cezasını
alır, suçlu değilse takipsizlik ya da beraat kararı verilir ve vatandaş
yaşantısına devam eder.
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
MEHMET
MUŞ (İstanbul) – Bir başka konu: AK PARTİ’nin il başkanları, ilçe başkanlarıyla
alakalı değişiklikler partimizde kongrelerde… Ki partiler neden kongreleri
yaparlar? Orada yönetimlerinde, ilçe başkanlıklarında, il başkanlıklarında
değişiklikler yaparlar, bir tazelenme yaşanır, yeni arkadaşlar dâhil olur,
yorulan arkadaşlar varsa onlar biraz dinlenirler. Dolayısıyla, partimiz
kurulduğu günden itibaren düzenli olarak… Bugün biz, 6’ncı olağan kongreleri
yapıyoruz, büyük oranda da bitirdik. Dolayısıyla, olağan bir şeyi sanki olağan
dışı bir faaliyetmiş gibi lanse etmeyi doğru bulmadığımızı ifade ederim. Her
siyasi parti kendi kongrelerini bu çerçevede, zaten siyasi partiler açısından
uygun şekilde gerçekleştirmektedir. Dolayısıyla bu tartışmaların içerisine bir
daha girmek istemiyoruz.
Teşekkür
ediyorum.
BAŞKAN
– Teşekkür ediyorum.
ENGİN
ALTAY (İstanbul) – Sayın Başkan, çok kısa…
BAŞKAN
– Sayın Altay, buyurun.
60’a
göre size de veriyorum.
24.- İstanbul Milletvekili Engin Altay’ın, İstanbul
Milletvekili Mehmet Muş’un yaptığı açıklamasındaki bazı ifadelerine ilişkin
açıklaması
ENGİN
ALTAY (İstanbul) – Şimdi, bu AK PARTİ laf saptırma, çarpıtma konusunda
hakikaten bir rekor kırabilir yani dünyada derece alabilir. Yahu, ben dedim ki:
Kongreyle değişime kim itiraz eder? İşin doğal sürecidir, kongreler yapılır, il
başkanı değişir, ilçe başkanı değişir; kongreyle belediye reisi değişmez. Sayın
sözcü dedi ki: “Biz içimizdeki FETÖ’cüleri temizledik; il bazında, ilçe
bazında, belde bazında, belediye bazında.” Bunlar kongreyle mi temizlendi?
Bunlar kim, bunlar FETÖ’cüyse niye savcıya vermiyorsunuz diyoruz ya. Net bir
şey söylüyoruz. Siz savcıya verin, hukuk bildiği gibi yapsın. Yargıya karışın
demiyoruz zaten. Bunlar FETÖ’cüyse görevden alıyorsun, “Sen FETÖ’cüsün AK PARTİ
ilçe başkanı olamazsın.” diyorsun ama niye savcıya vermiyorsun? Bu çiftte standart,
bunu söylüyoruz. 
(Mikrofon
otomatik cihaz tarafından kapatıldı)
ENGİN
ALTAY (İstanbul) – Bu konuda dedim ki: AK PARTİ çıksın “Şu şu ilçe
başkanlarını, şu il başkanlarını, şu belediye başkanlarını aldık; bunlar
FETÖ’cü, savcıya verdik.” desin. Yakışanı budur. Neye göre aldınız? Bunu
söylüyoruz.
BAŞKAN
– Evet Sayın Altay.
MEHMET
MUŞ (İstanbul) – Sayın Başkan…
BAŞKAN
- Sayın Muş, bitirelim ama artık bu tartışmayı.
Buyurun.
25.- İstanbul Milletvekili Mehmet Muş’un, İstanbul
Milletvekili Engin Altay’ın yaptığı açıklamasındaki bazı ifadelerine ilişkin
açıklaması
MEHMET
MUŞ (İstanbul) – Sayın Başkan, sayın hatibin zorla, zorlayarak bizden bir
söylem istemesini bir kere yadırgadığımı ifade ederim. Kendi görüşlerini ifade
edebilir.
Bir
diğeri “Efendim, niye belediye başkanları istifa etti?” İstifa tek taraflı bir
irade beyanıdır. İrade beyanından sonra hukuk nasıl emrediyorsa meclis
toplanır, bunun için yeni bir seçim yapılır. 
TANJU
ÖZCAN (Bolu) – Nasıl irade beyanıdır?
KAMİL
OKYAY SINDIR (İzmir) – Durduk yerde istifa etti, ortada hiçbir şey yok, fol yok
yumurta yok istifa etti.
MEHMET
MUŞ (İstanbul) - Şimdi, değerli arkadaşlar, sizde de bir milletvekiliniz
müsaade istedi, ayrıldı, istifa etti; burada oyladık. Doğru mu?
Milletvekilliğini düşürdük, kendisi istifa etti. Şimdi, her istifa edenle
alakalı bir şey aramaya kalkarsanız arkadaşlar, bu işin içinden çıkamayız.
Dolayısıyla, istifanın önce ne olduğunu bilmek lazım, onu bir öğrenin bence,
tek taraflı bir irade beyanı olduğunu bilin. Ve meclisler de zaten kendi
içerisinde seçimlerini yapmışlardır. Konu bundan ibarettir yani öküzün altında
buzağı aramanın anlamı yok.
BAŞKAN
– Peki, teşekkür ederim.
ENGİN
ALTAY (İstanbul) – Sayın Başkan…
BAŞKAN
– Sayın Kerestecioğlu söz istedi.
Buyurun
Sayın Kerestecioğlu.
26.- İstanbul Milletvekili Filiz Kerestecioğlu Demir’in,
İstanbul Milletvekili Mehmet Muş’un yaptığı açıklamasındaki bazı ifadelerine
ilişkin açıklaması
FİLİZ
KERESTECİOĞLU DEMİR (İstanbul) – İstifa tabii ki bir müessesedir ama istifanın
öncesinde insanlar hakkında birçok şey söylenip onun sonunda istifa
ediyorlarsa, hele onların bu Gülen yapılanmasıyla, FETÖ'yle ilgisi olduğu iddia
edilerek birtakım söylemlerde bulunduktan sonra istifa ediyorlarsa ve bu istifa
da sadece “A, tamam, yeterlidir, olmuştur, bitmiştir.” denilerek herkesin içine
siniyorsa bunda bir sorun vardır çünkü gerçekten, hamile kadınlar, bebekleriyle
kadınlar içerideyken, KHK’yle işten atılanlar haklarında doğru dürüst hiçbir
soruşturma ya da bir cezalandırma olmadığı hâlde işlerine geri dönemezken bu
FETÖ’nün siyasi kanadından hiç kimse soruşturulmuyor, hiç kimseyle ilgili
herhangi bir işlem yapılmıyorsa ve bu insanlar içerideyse işte burada bir sorun
var demektir. İstifa, yoksa normal bir müessesedir tabii.
BAŞKAN
– Teşekkürler.
Sayın
Altay, bitirelim yoksa ben bitireceğim bu işi yani. Lütfen...
Buyurun.
27.- İstanbul Milletvekili Engin Altay’ın, İstanbul
Milletvekili Mehmet Muş’un yaptığı açıklamasındaki bazı ifadelerine ilişkin
açıklaması
ENGİN
ALTAY (İstanbul) – Sayın Başkan, şimdi, istifanın ne olup olmadığını bilmeyen
bir adamı Cumhuriyet Halk Partisi buraya grup başkan vekili yapmaz. İstifanın
ne olup ne olmadığını biliyoruz da Balıkesir Belediye Reisi “Ailem ve
çocuklarım tehdit ediliyor.” dedi, gözleri yaşara yaşara istifa etti adam. Ayıptır
ya!
Teşekkür
ederim.
BAŞKAN
– Teşekkür ediyorum.
MEHMET
MUŞ (İstanbul) – Sayın Başkan...
BAŞKAN
– Sayın milletvekilleri, Halkların Demokratik Partisi grup önerisini...
FİLİZ
KERESTECİOĞLU DEMİR (İstanbul) – Sayın Başkan, karar yeter sayısı istiyoruz.
MEHMET
MUŞ (İstanbul) – Söz almayacağım, kayıtlara geçmesi açısından... 
Hiç
kimsenin tehdit edildiği yoktur. Türkiye'de tehdit edildiğini iddia edenler -ki
bunu biz o dönemde de basınla paylaştık- ilgili savcılığa suç duyurusunda
bulunabilirler dedik.
SALİM
USLU (Çorum) – Savcılığa başvurabilir.
ERTUĞRUL
KÜRKCÜ (İzmir) – Yani evhama mı kapılmış?
ENGİN
ALTAY (İstanbul) – Evham yapmış.
MEHMET
MUŞ (İstanbul) – Dolayısıyla -Sayın Altay tecrübeli grup başkan vekilidir-
buradan CHP’ye bir katkı çıkmaz, CHP buradan oy artıramaz.
ENGİN
ALTAY (İstanbul) – Ben bir şey çıksın diye uğraşmıyorum. 
ERTUĞRUL
KÜRKCÜ (İzmir) – Size bir şey çıkmaması için.
MEHMET
MUŞ (İstanbul) – Dolayısıyla, bu polemikler sizlere bir kazanç sağlamaz. Oturma
eyleminden yeni geldiniz, kendinize gelmeye çalıştığınızı anlıyorum ama buradan
değil.
BAŞKAN
– Teşekkür ediyorum.
FİLİZ
KERESTECİOĞLU DEMİR (İstanbul) – Karar yeter sayısı...
VII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Adana Milletvekili Grup Başkan Vekili
Meral Danış Beştaş ve İstanbul Milletvekili Grup Başkan Vekili Filiz
Kerestecioğlu Demir tarafından, 16 Nisan 2017’den günümüze kadar yaşanan
olağanüstü siyasi gelişmelerin mercek altına alınması, şaibeli olarak görülen
referandumun sonuçlarıyla beraber tartışılması ve tüm bu tartışmaların
demokratik siyasi yaşama katkı sunması amacıyla 17/4/2018 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin
diğer önergelerin önüne alınarak, ön görüşmelerinin, Genel Kurulun 17 Nisan
2018 Salı günkü birleşiminde yapılmasına ilişkin önerisi (Devam)
BAŞKAN
– Halkların Demokratik Partisi grup önerisini oylarınıza sunacağım ve karar
yeter sayısı arayacağım.
Öneriyi
kabul edenler... Kabul etmeyenler... Karar yeter sayısı yoktur.
Birleşime
beş dakika ara veriyorum.
Kapanma Saati: 16.29
İKİNCİ OTURUM
Açılma Saati: 16.40
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Vecdi GÜNDOĞDU (Kırklareli) 
----- 0 -----
BAŞKAN – Türkiye
Büyük Millet Meclisinin 86’ncı Birleşiminin İkinci Oturumunu açıyorum. 
VI.- BAŞKANLIĞIN GENEL KURULA SUNUŞLARI (Devam)
A) Çeşitli İşler (Devam)
2.- Başkanlıkça, Genel Kurulu ziyaret eden Finlandiya
Dışişleri Komisyonu Başkanı Matti Vanhanen ile beraberindeki heyete “Hoş
geldiniz.” denilmesi
BAŞKAN
– Sayın milletvekilleri, Türkiye Büyük Millet Meclisi Başkanlığının davetlisi
olarak ülkemizi ziyaret etmekte olan Finlandiya Parlamentosu Dışişleri
Komisyonu Başkanı Matti Vanhanen ve beraberindeki heyet şu anda Meclisimizi
teşrif etmişlerdir Dışişleri Komisyonu Başkanımız Sayın Volkan Bozkır
eşliğinde. Kendilerine Meclisimiz adına “Hoş geldiniz.” diyorum. (Alkışlar)
VII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Adana Milletvekili Grup Başkan Vekili
Meral Danış Beştaş ve İstanbul Milletvekili Grup Başkan Vekili Filiz
Kerestecioğlu Demir tarafından, 16 Nisan 2017’den günümüze kadar yaşanan
olağanüstü siyasi gelişmelerin mercek altına alınması, şaibeli olarak görülen
referandumun sonuçlarıyla beraber tartışılması ve tüm bu tartışmaların
demokratik siyasi yaşama katkı sunması amacıyla 17/4/2018 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin
diğer önergelerin önüne alınarak, ön görüşmelerinin, Genel Kurulun 17 Nisan
2018 Salı günkü birleşiminde yapılmasına ilişkin önerisi (Devam)
BAŞKAN
– Halkların Demokratik Partisi grup önerisinin oylamasında karar yeter sayısı
bulunamamıştı. Şimdi öneriyi tekrar oylarınıza sunacağım ve karar yeter sayısı
arayacağım. 
Kabul
edenler… Kabul etmeyenler… Karar yeter sayısı yoktur.
Birleşime
beş dakika ara veriyorum. 
Kapanma Saati: 16.41
ÜÇÜNCÜ OTURUM
Açılma Saati: 16.50
BAŞKAN: Başkan Vekili Ahmet AYDIN
KÂTİP ÜYELER: Sema
KIRCI (Balıkesir), Vecdi GÜNDOĞDU (Kırklareli)
----- 0 -----
BAŞKAN
– Türkiye Büyük Millet Meclisinin 86’ncı Birleşiminin Üçüncü Oturumunu
açıyorum.
Halkların
Demokratik Partisi grup önerisinin ikinci oylamasında da karar yeter sayısı
bulunamamıştı. Şimdi öneriyi tekrar oylarınıza sunacağım ve karar yeter sayısı
arayacağım. 
Kabul
edenler… Kabul etmeyenler… Karar yeter sayısı vardır, öneri kabul edilmemiştir.

Şimdi
Cumhuriyet Halk Partisi Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım. 
2.- CHP Grubunun, Afyonkarahisar Milletvekili Burcu Köksal
ve arkadaşları tarafından, olağanüstü hâl yüzünden oluşan mağduriyetlerin
tespiti ve giderilmesi amacıyla 17/4/2018 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin diğer
önergelerin önüne alınarak, ön görüşmelerinin, Genel Kurulun 17 Nisan 2018 Salı
günkü birleşiminde yapılmasına ilişkin önerisi 
Türkiye Büyük Millet Meclisi Başkanlığına
Danışma
Kurulu 17/4/2018 Salı günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Engin
Altay
 İstanbul
 CHP
Grubu Başkan Vekili
Öneri:
Afyonkarahisar
Milletvekili Burcu Köksal ve arkadaşları tarafından olağanüstü hâl yüzünden
oluşan mağduriyetlerin tespiti ve giderilmesi amacıyla 17/4/2018 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin (1867 sıra no.lu) diğer önergelerin önüne alınarak görüşmelerinin
17/4/2018 Salı günkü birleşimde yapılması önerilmiştir. 
BAŞKAN
– Cumhuriyet Halk Partisi grup önerisi üzerinde, öneri sahibi olarak
Afyonkarahisar Milletvekili Burcu Köksal konuşacaktır. 
Sayın
Köksal, buyurun. 
CHP
GRUBU ADINA BURCU KÖKSAL (Afyonkarahisar) – Sayın Başkan, değerli
milletvekilleri; 20 Temmuz 2016’da ilan edilen olağanüstü hâl neticesinde
yüzlerce dernek, vakıf, okul, gazete ve benzeri kapatıldı, 114 televizyon ve
basın-yayın organının ve 30 yayınevinin kapısına kilit vuruldu. 669 sayılı
KHK’yle askerî okullar kapatıldı ve binlerce askerî okul öğrencisinin hiçbir
araştırma ve soruşturma yapılmadan hakları ellerinden alındı, onlara FETÖ’cü
damgası vuruldu. Onlar güvenlik soruşturması yapılıp haklarının iade edilmesini
istiyorlar. Onlar giyemedikleri üniformalarına kavuşmak istiyorlar. Artık
onların bu mağduriyetlerini duyun ve bu mağduriyetlerini çözmek için lütfen el
ele verip bir şeyler yapalım. 
KHK’lerle
120 binin üzerinde kamu görevlisi ihraç edildi. Bu kamu görevlilerinden
yaklaşık 6 bin kadarı takipsizlik veya beraat kararı aldığı hâlde ne yazık ki
hâlâ daha işlerine geri dönemediler. Sürecin başında sizi uyardık, “Sap ile
samanı karıştırmayın. At izi, it izine karışıyor.” dedik ama dinlemediniz.
İnsanları suçlu suçsuz bakmadan ihbarla, fişlemeyle, iftirayla resmen işinden,
aşından ettiniz. Yargılama sürecini beklemeden binlerce kişiyi ihraç ettiniz.
Şimdi, o binlerce kişi takipsizlik veya beraat kararı alıp geldiler ve işlerine
geri dönmek istiyorlar. Aylardır seslerini duyurmak için, size ulaşmak için çırpınıyorlar.
Bu insanları haksız yere mağdur ettiniz. Bugün gelinen noktada üzülerek
söylüyorum ki mahkemelerce aklandığı hâlde işine geri dönemeyen binlerce insan
var. Bunların kimi işsiz, kimi bulduğu işlerde çalışıyor, kimi ise ailesinin
desteğiyle geçim mücadelesi vermeye çalışıyor. Yaşadıkları maddi sıkıntılar bir
yana, yaşamış oldukları manevi sıkıntıları, üzüntüleri tarif etmek ne yazık ki
mümkün değil. Haksız yere işinden, aşından edilen bu insanlara yazık değil mi,
vicdanınız sızlıyor mu? 
“Olağanüstü
hâl mağdurları için bir komisyon kurduk.” diyorsunuz ama ortada verilen doğru
dürüst bir karar yok, alınan sonuç yok. Bu insanlar OHAL Komisyonuna müracaat
ettikleri hâlde aylardır sonuç alamadılar, aylardır işlerine geri dönemediler;
çalınan hayatlarını istiyorlar, sosyal hayatlarını ve işlerini istiyorlar,
onların en doğal hakkı. Seslerini duyurmak için âdeta çırpınıyorlar, defalarca
Meclise geldiler, birçoğunuzu aramışlar ama ulaşamamışlar. Siz bu insanların
mağduriyetine kulak tıkamışsınız. Şu anda AKP olarak bu üç maymunu
oynuyorsunuz; görmüyorsunuz, duymuyorsunuz, bilmiyorsunuz. Halka sırtınızı
dönerek, insanların mağduriyetlerine kulak tıkayarak, insanları görmezden
gelerek daha nereye varacaksınız? İşte, önümüzde bir seçim, sandık gelecek.
Bugün kulak tıkadığınız, duymadığınız, görmezden geldiğiniz insanlar yarın
sandıkta sizi tarihe gömecekler, bundan kesinlikle eminiz.
Suçsuz
insanları işinden edip mağdur edeceğinize partinizdeki “Temizledik.” dediğiniz
FETÖ’cüleri götürün bir evvela yargıya verin, savcılara teslim edin. Bu nasıl
temizlik? “İl, ilçe başkanlarımızı, belde başkanlarımızı, partimizdeki
FETÖ’cüleri temizledik.” diyorsunuz ama bakıyoruz ki temizlediğiniz,
temizlediğinizi iddia ettiğiniz bir tane FETÖ’cü yargı önüne verilmemiş. Biz
defalarca örneğini verdik “Şunlar, şunlar” dedik. Yine söylüyorum:
Afyonkarahisar Belediye Başkanı, kendisi canlı yayında bizzat itiraf etti
-AKP’li bir belediye ve üstelik kurucularınızdan olan bir belediye başkanı,
yıllarca da il başkanlığınızı yaptı- bizzat katıldığı televizyon programında 1
Nisan 2014 tarihine kadar belediyeye ait bilgievlerini FETÖ cemaatine
kullandırdığını itiraf etti. Hodri meydan, madem “Temizledik.” diyorsunuz,
buyurun yargıya teslim edin, yargı bu kararı versin.
Benim
gördüğüm şu: Yukarıyla, sizlerle sağlam bağı olan FETÖ’cülerin üstünü
kapatıyorsunuz, âdeta “Altta kalanın canı çıksın.” diyorsunuz ve insanları,
toplumu duymuyorsunuz, insanların mağduriyetine karşı üç maymunu oynuyorsunuz.
Hiç merak etmeyin, sesini duymadığınız, mağdur ettiğiniz bu insanlar sandıkta
da sizi mağdur edecekler. 
Herkese
saygılarımla. (CHP sıralarından alkışlar)
MEHMET
MUŞ (İstanbul) – Sayın Başkan, 60’a göre bir söz talebim var.
BAŞKAN
– Buyurun Sayın Muş, 60’a göre… 
V.- AÇIKLAMALAR (Devam)
28.- İstanbul Milletvekili Mehmet Muş’un, Afyonkarahisar
Milletvekili Burcu Köksal’ın CHP grup önerisi üzerinde CHP Grubu adına yaptığı
konuşmasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, burada Afyon Belediye Başkanımızla ilgili bazı iddialar
ortaya atıldı. Kendisine söyleyeceğim şu: Kendisi milletvekili, bu anlamda,
iddia ettiği şekilde, elindeki belgelerle beraber suç duyurusunda bulunması ve
bu hukukun gereğinin yerine getirilmesine kendisinin de katkı sağlamasıdır,
yoksa “Bu şucudur, bu bucudur." diye Meclis kürsüsünden konuşmakla bu
işler olmuyor. Hemen behemehâl -Afyon Belediyesini söyledi- Afyon Belediye
Başkanıyla alakalı elinde ne var ne yok savcılığa intikal ettirsin diyorum. 
BAŞKAN
– Teşekkür ediyorum.
BURCU
KÖKSAL (Afyonkarahisar) – Sayın Başkan…
BAŞKAN
– Sayın Köksal…
BURCU
KÖKSAL (Afyonkarahisar) – Ben de söz hakkı istiyorum cevap hakkı doğduğu için.
BAŞKAN
– Hayır, cevap hakkı değil, “Oraya verin." dedi.
Buyurun
siz de ne söylüyorsanız söyleyin, tutanak…
BURCU
KÖKSAL (Afyonkarahisar) – Ben de özellikle belirtmek istiyorum: Bahsettiğim
Belediye Başkanı, Kanal 3 adlı bir televizyon kanalında 2016 yılı Eylül ayında
bizzat söylediğim şeyleri itiraf etmiştir. Bunun için –bir hukukçu olarak
söylüyorum- illa benim veya bir başkasının suç duyurusunda bulunmasına gerek
yoktur. Cumhuriyet savcılarını buradan göreve davet ediyorum, bizzat kendisinin
itiraflarını lütfen dikkate alın ve bu noktada da lütfen samimiyetinizi
gösterin, gerçekten “FETÖ’cüleri temizliyorum.” diyorsanız yargıya götürüp
teslim edin. 
ENGİN
ALTAY (İstanbul) – O kadar.
SALİM
USLU (Çorum) – Siz iddia ediyorsunuz, siz başvurun.
MEHMET
MUŞ (İstanbul) – Bizim FETÖ’yle mücadelemiz ortadadır. 
VII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Afyonkarahisar Milletvekili Burcu Köksal
ve arkadaşları tarafından, olağanüstü hâl yüzünden oluşan mağduriyetlerin
tespiti ve giderilmesi amacıyla 17/4/2018 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin diğer
önergelerin önüne alınarak, ön görüşmelerinin, Genel Kurulun 17 Nisan 2018 Salı
günkü birleşiminde yapılmasına ilişkin önerisi (Devam)
BAŞKAN
– Öneri üzerinde Milliyetçi Hareket Partisi Grubu adına Muğla Milletvekili
Mehmet Erdoğan konuşacaktır.
Sayın
Erdoğan, buyurun. (MHP sıralarından alkışlar) 
MHP
GRUBU ADINA MEHMET ERDOĞAN (Muğla) – Sayın Başkan, değerli milletvekilleri; CHP
grup önerisi üzerine söz almış bulunmaktayım. Hepinizi saygıyla selamlıyorum. 
Bir
defa, öncelikle, Milliyetçi Hareket Partisi olarak her zaman söylediğimiz gibi,
15 Temmuz hain darbe girişimini tekrar bu vesileyle lanetliyorum. FETÖ’yle
mücadele ederken Pensilvanya’daki bir vaizle değil, onun ağa babalarıyla
mücadele ettiğimizi bilmek durumundayız. 
Yine,
ayrıca karşımızda bir cemaat yapılanması değil, çok ciddi bir istihbarat
yapılanmasının bulunduğunu bilmemiz ve görmemiz gerekmektedir. Tabii ki bu
mücadele, gerçekten, Türk devleti açısından oldukça zordur. 15 Temmuz hain
darbe girişimi öncesinde bu örgütün en çok etki alanı içerisine aldığı kısım
devletimizin istihbarat yapılanmasıdır. Tabii ki öncelikle devletimizin
istihbarat yapılanmasının eksikliklerini, aksaklıklarını çözerek bugün masadaki
sorunları, teker teker, devletimizin bu gücünü kullanarak, ele almamız gerekmektedir.
Bu mücadelenin nasıl olması gerektiğiyle ilgili olarak Genel Başkanımız Sayın
Devlet Bahçeli hem 16 Ocak 2018 hem de 10 Nisan 2018 tarihli grup
toplantılarında çok detaylı değerlendirmelerde bulunmuştur. İlgilenen
arkadaşların, Sayın Genel Başkanımızın bu değerlendirmelerini tekrar gözden
geçirmelerinde fayda vardır. 
Tabii
ki hiçbir devlet kendisine sadakatinden emin olmadığı kişileri kamuda
çalıştıramaz, çalıştırmaması da doğru olandır ama varsa bir yanlışlık bu
yanlışı düzeltecek olan mekanizmalar kurulur ki bu manada, OHAL İşlemlerini
İnceleme Komisyonu kurulmuş, OHAL İşlemlerini İnceleme Komisyonunun kararları
da yargı denetimine açılmıştır. Bundan sonraki süreçte, yargı da OHAL
İşlemlerini İnceleme Komisyonunun verdiği kararlara karşı açılan davalara
bakacaktır. Ancak burada, belki şu konu üzerinde biraz detaylı durmak lazım:
OHAL İşlemleri İnceleme Komisyonu kapsamında olmayan, oraya müracaat edemeyen
vatandaşlarımıza da hakkını arayacağı bir müracaat kapısı, müracaat yolu
açılması gerekmektedir. Özellikle askerî öğrencilerin durumuyla ilgili olarak
da bu işin birkaç boyutuyla birlikte masaya yatırılması lazım. Sınav
yolsuzluklarının sadece 2010 yılı KPSS sınavlarına ait olmadığı, bunun devamı
sınavlarda da olduğu değerlendirilmektedir. Bütün bu askerî okul giriş
sınavlarının sınav yolsuzluğu bakımından değerlendirilmesi lazım. Bu çocukların
her birisinin teker teker güvenlik soruşturmalarının yapılması -haklarını,
hukuklarını arayıp- bunların içerisinde eğer bu örgütle irtibatı olmayanlar
varsa bunlara haklarının iade edilmesi lazım. Aksi takdirde, bunun toplam bir
işlemle, bu KHK’nin ortadan kaldırılarak hepsine bu hakkın verilmesinin de
tehlikeli olacağını düşünüyoruz. 
(Mikrofon
otomatik cihaz tarafından kapatıldı) 
MEHMET
ERDOĞAN (Devamla) - Ayrıca, idari yargılama ile adli işlemin birbirinden ayrı
olduğunu adliyede beraat edenlerin idari işlemler bakımından da beraat etmiş
sayılmalarının doğru olmayacağını da unutmamak lazım. İdari soruşturmaların da
ayrıca tamamlanması gerekir diyor hepinizi saygıyla selamlıyorum. (MHP
sıralarından alkışlar) 
BAŞKAN
– Teşekkür ediyorum Sayın Erdoğan. 
Halkların
Demokratik Partisi Grubu adına Gaziantep Milletvekili Mahmut Toğrul. 
Buyurun
Sayın Toğrul. (HDP sıralarından alkışlar) 
HDP
GRUBU ADINA MAHMUT TOĞRUL (Gaziantep) - Teşekkürler Sayın Başkan.
Değerli
milletvekilleri, Cumhuriyet Halk Partisinin OHAL mağdurlarıyla ilgili verdiği
önerge üzerine partim adına söz aldım, Genel Kurulu saygıyla selamlıyorum.
Değerli
arkadaşlar, 2015 seçimlerini hatırlayın. AKP, billboardlarda “OHAL’i
kaldırdık.” diye halkı sevinmeye çağırırken maalesef 15 Temmuzdan sonra
FETÖ'yle mücadelede tek bir kişi muhalefet etmezken, “Mutlaka üzerine
gidilsin.” derken AKP bunu “Allah’ın lütfu” olarak görüp 20 Temmuzda olağanüstü
hâl ilan etti. Olağanüstü hâl, AKP için artık vazgeçilmez bir duruma gelmiş
durumda, neredeyse OHAL’siz yapamaz durumda çünkü şu anda tek adama gidiş
yolunun taşlarını OHAL koşullarında döşüyor.
Değerli
arkadaşlar, bu süreçte 150 binin üzerinde kamu çalışanı, haklarında tek bir
idari veya adli bir işlem yapılmaksızın kapı önüne konuldu. Bu ülkenin barış
isteyen yetişmiş akademisyenleri kapı önüne konuldu. Bu ülkede şu anda halkın
yüzde 30’undan fazlası seçtiği belediye başkanları tarafından yönetilemiyor,
kayyumlar atandı. Bu ülkenin bu koşullarından faydalanarak eş genel
başkanlarımız dâhil 10 milletvekili şu anda rehin alınmış durumda. Bu süreçte
100’ün üzerinde dergi, televizyon kapatıldı; binlerce vakıf, dernek kapatıldı
değerli arkadaşlar. Bunların hiçbiriyle ilgili tek bir adli soruşturma yoktu,
tek bir idari soruşturma yoktu. İki dudağının arasında, KHK’yle kapattın,
bitti.
Değerli
arkadaşlar, bu ülke bir KHK rejimiyle yönetilir hâle gelmiştir. İki seçimi
OHAL’de götürmeye çalışıyor. Her üç ayda bir OHAL’i ilan ederlerken, “Biz bu
OHAL’i devlete ilan ediyoruz.” derlerken şu anda bu durumdan etkilenmeyen
neredeyse tek bir yurttaşımız yok, OHAL’den nasibini almamış olan tek bir
yurttaşımız kalmadı. Şu anda herhangi bir insanımız, sokakta düşünce ve
ifadesini rahatça ifade edebilir koşullarda değil. Üniversiteler zapturapt
altına alındı, tüm kurumlar tek adama bağlandı ve bunların hiçbiriyle ilgili
maalesef… Örneğin kendi belediye başkanlarını alırken bunlar Fetullahçıysa niye
yargıya teslim etmiyorsunuz? Bunlar Fetullah’la iltisaklıysa neden yargı önüne
çıkarmıyorsunuz? Bu gidişat, gidişat değil. 
(Mikrofon
otomatik cihaz tarafından kapatıldı) 
MAHMUT
TOĞRUL (Devamla) – OHAL koşullarında hiçbir şey demokratik olamaz diyor, Genel
Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ediyorum. 
Son
söz, Adalet ve Kalkınma Partisi Grubu adına İstanbul Milletvekili Şirin Ünal’a
aittir. 
Buyurun
Sayın Ünal. (AK PARTİ sıralarından alkışlar) 
AK
PARTİ GRUBU ADINA ŞİRİN ÜNAL (İstanbul) – Sayın Başkan, değerli
milletvekilleri; Fetullahçı terör örgütü, kuruluş yıllarından itibaren Türk
Silahlı Kuvvetlerini hedefleri önündeki bir engel olarak görmüştür ancak diğer
örgütlerinin aksine, Türk Silahlı Kuvvetlerini mağlup edilmesi gereken değil,
ele geçirilmesi gereken bir kurum olarak değerlendirmiştir. Türk Silahlı
Kuvvetleri, Türk siyasi tarihindeki belirleyici rolü düşünüldüğünde, anayasal
düzeni yıkarak kendi otoritesini kurmak isteyen bir terör örgütü için anlamlı
bir tercih olmuştur. Hain terör örgütü, Silahlı Kuvvetleri paralel devlet
yapılanması içerisinde “mahrem” diye nitelendirdiği özel hizmetler birimine
dâhil etmiştir. FETÖ’nün ve elebaşının gösterdiği özene bakıldığında, Türk
Silahlı Kuvvetlerinin örgüt için emniyet ve yargı organları kadar öncelikli olduğunu
söylemek mümkündür.
Değerli
milletvekilleri, FETÖ’nün askerî kurumlar içerisindeki yapılanması öğrencinin
doktrinasyonu, askerî okullara yerleştirilmesi ve takip edilmesi aşamalarından
oluşmaktadır. Örgüt, askerî okullara göndereceği öğrencileri özel olarak
seçmektedir. FETÖ, çocuk yaşlardan itibaren yetiştirmeye başladığı öğrencileri,
Türk Silahlı Kuvvetlerine girdikten yıllar sonra da kendisine aynı sadakatle
bağlı kalması için yoğun bir zihinsel eğitime tabi tutmuştur. İddianamelere
yansıyan tanık ifadeleri ve ele geçirilen örgüt dokümanları, FETÖ’nün gençleri
nasıl bir eğitim sürecinden geçirdiğini ortaya koymaktadır. Örgütün,
öğrencileri mutlak itaat esasına dayalı olarak yetiştirdiği, gençlere, elebaşı
Fetullah Gülen’in bir mehdi olduğu ve Peygamber’le görüştüğü yolunda
telkinlerde bulunduğu görülmektedir.
BURCU
KÖKSAL (Afyonkarahisar) – Askerî okul öğrencilerinin hepsi mi FETÖ’cü
diyorsunuz? Yazık ya!
ŞİRİN
ÜNAL (Devamla) – Çocuk yaşlarda “ışık evleri” adı verilen örgüt hücrelerinde
beyinleri yıkanan ve manevi bir korku iklimine hapsedilen bu kişiler, askerî
kurumlara sorgulama yeteneklerinden yoksun bırakılarak yerleşmişlerdir. 15
Temmuz gecesi yaşananlara bu bilgiler ışığında bakıldığında, üst düzey
subayların herhangi bir sivil kişiden talimat alması ya da bir tuğgeneralin
sivil bir kişiye asker selamı vermesi daha kolay anlamlandırılabilmektedir.
Seçilen kişilere askerî okulların sınav soruları verilmekte ve bu kişilerin,
sınava kendisinden sorumlu örgüt üyeleri gözetiminde hazırlanması sağlanmaktadır.
Öğrencilerin askerî okullara girmek için yeterli sağlık koşullarını taşıyıp
taşımadığı da en baştan örgüt tarafından araştırılmaktadır. 
BURCU
KÖKSAL (Afyonkarahisar) – Güvenlik soruşturması yapın!
ŞİRİN
ÜNAL (Devamla) – Sürecin başından itibaren bu tür usulsüzlüklerle korunan FETÖ
mensupları örgüte daha bağımlı hâle gelmekte, askerî okullara yerleştirdiği
gençleri mistik argümanlar ve minnet duygusuyla kendine bağlayan FETÖ,
öğrencileri kariyerlerinin ilerleyen dönemlerinde de kontrol altında tutmaya
devam etmektedir. 
1987
yılından sonra Türk Silahlı Kuvvetlerinde hücre yapılanmasına geçen FETÖ terör
örgütü, 1990 yılından itibaren subay ve astsubaylar içerisinde belirgin bir
şekilde görünür hâle gelmiş, 2000 yılında kurmaylık müessesesi olan harp
akademilerini…
(Mikrofon
otomatik cihaz tarafından kapatıldı) 
ŞİRİN
ÜNAL (Devamla) – …2010 yılından itibaren de harp okullarını ve astsubay meslek
yüksekokullarını tamamen kontrol altına almıştır.
Önergenin
karşısındayız. 
Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ediyorum.
Cumhuriyet
Halk Partisi grup önerisini oylarınıza sunuyorum: Kabul edenler... Kabul
etmeyenler... Öneri kabul edilmemiştir. 
Danışma
Kurulunun bir önerisi vardır, okutup işleme alacağım ve oylarınıza sunacağım.
B) Danışma Kurulu Önerileri
1.- Danışma Kurulunun, Genel Kurulun 18 Nisan 2018 Çarşamba
günkü birleşiminde ülkemizde kanser hastalığının artmasına neden olan sebepler
ile alınması gereken tedbirlerin belirlenmesi amacıyla verilen (10/25),
(10/2746), (10/2717), (10/957), (10/262), (10/2713), (10/2680), (10/2787),
(10/2745) ve (10/2757) esas numaralı Meclis Araştırması Önergelerinin
görüşmelerinin birleştirilerek yapılması ve görüşmelerinin tamamlanmasına kadar
çalışmalarını sürdürmesi; Türkiye Büyük Millet Meclisinin kuruluşunun 98’inci
yıl dönümünün ve Ulusal Egemenlik ve Çocuk Bayramı’nın kutlanması, günün anlam
ve öneminin belirtilmesi maksadıyla Genel Kurulda özel gündemle görüşme
yapılması için Türkiye Büyük Millet Meclisinin 23 Nisan 2018 Pazartesi günü
saat 14.00'te toplanması, bu toplantıda yapılacak görüşmelerde Türkiye Büyük
Millet Meclisinde temsil edilen siyasi partilerin genel başkanlarına veya grup
başkanlarına onar dakika süreyle söz verilmesi ve bu birleşimde başka konuların
görüşülmemesine ilişkin önerisi 
17/4/2018
Danışma Kurulu Önerisi
Danışma
Kurulunun 17/4/2018 Salı günü (bugün) yaptığı toplantıda, aşağıdaki önerilerin
Genel Kurulun onayına sunulması uygun görülmüştür.
 İsmail
Kahraman
 Türkiye
Büyük Millet Meclisi Başkanı
 
 Mehmet
Muş Engin Altay
 Adalet
ve Kalkınma Partisi  Cumhuriyet Halk Partisi
Grubu
Başkan Vekili  Grubu Başkan
Vekili 
 
 Filiz
Kerestecioğlu Demir Erhan Usta
 Halkların
Demokratik Partisi  Milliyetçi Hareket Partisi 
 Grubu
Başkan Vekili Grubu Başkan Vekili 
Öneriler:

Genel
Kurulun 18 Nisan 2018 Çarşamba günkü birleşiminde ülkemizde kanser hastalığının
artmasına neden olan sebepler ile alınması gereken tedbirlerin belirlenmesi
amacıyla verilen (10/25), (10/2746), (10/2717), (10/957), (10/262), (10/2713),
(10/2680),(10/2787), (10/2745) ve (10/2757) esas numaralı Meclis Araştırması
Önergelerinin görüşmelerinin birleştirilerek yapılması ve görüşmelerinin
tamamlanmasına kadar çalışmalarını sürdürmesi, Türkiye Büyük Millet Meclisinin
kuruluşunun 98’inci yıl dönümünün ve Ulusal Egemenlik ve Çocuk Bayramı’nın
kutlanması, günün anlam ve öneminin belirtilmesi maksadıyla Genel Kurulda özel
gündemle görüşme yapılması için Türkiye Büyük Millet Meclisinin 23 Nisan 2018
Pazartesi günü saat 14.00'te toplanması, bu toplantıda yapılacak görüşmelerde
Türkiye Büyük Millet Meclisinde temsil edilen siyasi partilerin genel
başkanlarına veya grup başkanlarına onar dakika süreyle söz verilmesi ve bu
birleşimde başka konuların görüşülmemesi önerilmiştir.
BAŞKAN
– Öneriyi oylarınıza sunuyorum: Kabul edenler... Kabul etmeyenler... Öneri
kabul edilmiştir. 
İç
Tüzük’ün 37’nci maddesine göre verilmiş bir doğrudan gündeme alınma önergesi
vardır, okutup işleme alacağım ve oylarınıza sunacağım:
VI.- BAŞKANLIĞIN GENEL KURULA SUNUŞLARI (Devam)
B) Önergeler
1.- Gaziantep Milletvekili Mahmut Toğrul’un, (2/1105) esas
numaralı Yükseköğretim Kanununda Değişiklik Yapılmasına Dair Kanun Teklifi’nin
doğrudan gündeme alınmasına ilişkin önergesi (4/146)
Türkiye Büyük Millet Meclisi
Başkanlığına
(2/1105) esas numaralı Kanun Teklifi’min İç Tüzük’ün
37’nci maddesine göre doğrudan Genel Kurul gündemine alınmasını saygılarımla
arz ederim. 
 Mahmut
Toğrul
 Gaziantep
BAŞKAN
– İç Tüzük 37’ye göre teklif sahibi olarak Gaziantep Milletvekili Mahmut Toğrul
konuşacaktır.
Sayın
Toğrul, buyurun. (HDP sıralarından alkışlar)
Süreniz
beş dakika. 
MAHMUT
TOĞRUL (Gaziantep) – Teşekkürler Sayın Başkan.
Değerli
arkadaşlar, tabii ki bu kanun teklifini ben 13 Nisan 2016 tarihinde vermiştim.
O dönem, daha doğrusu, 2547 sayılı Yasa’ya göre üniversitelere araştırma
görevlisi istihdamı iki şekilde yapılıyordu: Bir tanesi, “33/a” dediğimiz
kısmen güvenceli olan bir kadro, bir de bunun yanında, kaderleri tamamen
rektörlerin iki dudağına bağlı olan 50/d maddesiydi. Tabii, daha sonra, bir
üçüncü istihdam yolu da araştırma görevlisi; özellikle yeni kurulan
üniversitelere araştırma görevlisi yetiştirmek üzere Öğretim Üyesi Yetiştirme
Programı kapsamında yaklaşık 20 bin civarında araştırma görevlisi alındı ve
büyük üniversitelerde yüksek lisans, doktora yapmak üzere borçlandırıldı. 
Değerli
arkadaşlar, biraz önce OHAL’in mağduriyetlerinden bahsediyorduk. OHAL döneminde
ne yapıldı peki? Biz, aslında, bu kanun teklifinde ÖYP’lilerin ve 50/d’lilerin
daha güvenceli olan 33/a’ya alınması konusunda teklif getirmiştik. Siz,
33/a’dakileri dahi 674 sayılı KHK’yle 50/d’ye aldınız. Üniversitelerde sağlıklı
bilim insanı yetiştirmenin en önemli koşulu, güvenceli çalışma koşullarıdır.
Esnek ve kaygılı bir öğretim üyesi, üniversitede verimli olma şansına asla
sahip değildir. 
Değerli
arkadaşlar, şu anda 50/d kadrosunda aldığınız tüm araştırma görevlilerinin
kadro alıp almayacağı ya da akademisyenlik kariyerinin devamına nasıl karar
verileceği rektörün iki dudağı arasındadır. 
Değerli
arkadaşlar, üniversitelerin demokratikleşmesi ve üniversitelerin özerk olması
üniversite idarelerinin güçlendirilmesinden geçmez; tam tersi, denetim
mekanizmalarını geliştirmek, üniversitenin tüm bileşenlerini yönetime katmak
yoluyla mümkündür. 
Şu
anda üniversitelerimizin geldiği durumu görüyorsunuz; çalışma barışı bozulmuş,
kimse kimseye güvenmez bir duruma gelmiştir. Onun için bu kanun teklifimizin
sizler tarafından desteklenmesini istiyoruz. Bakın, Eskişehir’de yaşananı
gördük. Bir kişi çıkıyor, hiçbir kanıt olmadan yüzlerce akademisyeni
suçlayabiliyor ve bu suçlama dilekçesi üzerine onlar hakkında tahkikat
yürütülüyor, kimisi cezaevine atılıyor ve bir kısmı içeride. Şimdi, böylesi bir
durumda, üniversiteler, akademik özgürlükten bu kadar yoksun olmuş hâliyle
artık bilim üretemez noktaya gelmiş. 
Bakın,
üniversitelere bu kadar müdahale asla doğru değildir. Boğaziçi
Üniversitesindeki öğrencilerin Cumhurbaşkanının bir ifadesiyle zapturapt altına
alınıp bugün tutuklanması, aslında bizim nasıl bir nesil yetiştirmek istediğimizle
de yakından ilgilidir. Biz, itiraz etmeyen, devletin makul -tırnak içinde-
resmî görüşünü savunan ve tartışmayan, öğrenmeyen, öğretmeyen bir ortamda
eğitim öğretim yapmak istiyoruz. Bu, asla kabul edilebilir değil.
Değerli
arkadaşlar, bakın, geçen haftalarda, Gaziantep Üniversitesi Devlet
Konservatuvarı 4’üncü sınıf öğrencisi İsmail Değirmenci -hem konservatuvarda
okuyor hem ailesinin geçimini sağlamak için akşamları müzik yapıyor- 50 lira
bahşiş için vuruldu; linç edilerek öldürüldü değerli arkadaşlar, linç edilerek
öldürüldü. Üniversitelerimizin böyle tahammülsüz -bilim üreten alanlar bu kadar
zapturapt altına alınmış- ve birbirine tahammülü olmayan nesiller yetiştirmesi
ancak böyle yasalarla mümkündür. 
Onun
için, biz sizlerden şunu istiyoruz: Gelin, akademisyenliğin ilk ayağı olan
araştırma görevlisi kadrosunu güvenceli hâle getirelim, verdiğimiz yasa
önergesini destekleyelim ve üniversitelerimiz kısmen de olsa demokratikleşsin
ve bilim üretir hâle gelsin. Binlerce öğretim üyesini sorgusuz sualsiz kapının
önüne koydunuz, “Barış istiyorum.” diyeni azarlayıp işinden ettiniz. 
(Mikrofon
otomatik cihaz tarafından kapatıldı) 
MAHMUT
TOĞRUL (Gaziantep) – Bunların hiçbiri asla ve asla bilimsel bir ortama hizmet
etmez diyorum.
Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Birleşime
beş dakika ara veriyorum.
Kapanma Saati: 17.17
DÖRDÜNCÜ OTURUM
Açılma Saati: 17.34
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Vecdi GÜNDOĞDU
(Kırklareli)
----- 0 -----
BAŞKAN
– Türkiye Büyük Millet Meclisinin 86’ncı Birleşiminin Dördüncü Oturumunu
açıyorum.
Alınan
karar gereğince sözlü soru önergeleri ile diğer denetim konularını görüşmüyor
ve gündemin “Kanun Tasarı ve Teklifleri ile Komisyonlardan Gelen Diğer İşler”
kısmına geçiyoruz.
1’inci
sırada yer alan, Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ve Tarım, Orman ve Köyişleri Komisyonu
Raporu’nun görüşmelerine kaldığımız yerden devam edeceğiz. 
IX.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Devlet Su İşleri Genel Müdürlüğünün Teşkilat ve
Görevleri Hakkında Kanun ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/929) ve Tarım, Orman ve Köyişleri
Komisyonu Raporu (S. Sayısı: 548) (x)
BAŞKAN
– Komisyon? Yerinde.
Hükûmet?
Yerinde.
Sayın
milletvekilleri, 12 Nisan 2018 tarihli 85’inci Birleşimde İç Tüzük’ün 91’inci
maddesine göre temel kanun olarak görüşülen 548 sıra sayılı Kanun Tasarısı’nın
ikinci bölümünde yer alan 20’inci maddesi kabul edilmişti.
21’inci
maddeden devam ediyoruz. 
21’inci
madde üzerinde bir adet önerge vardır, okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 21’inci maddesiyle öngörülen
değişiklikte yer alan “Devlet Su İşleri Genel Müdürlüğünün bağlı olduğu
Bakanlıkça” tümcesi “Devlet Su İşleri Genel Müdürlüğünün bağlı olduğu Bakanlık
tarafından” şeklinde değiştirilmesini arz ve teklif ederiz. 
 Meral
Danış Beştaş  Sibel Yiğitalp  Behçet Yıldırım 
 Adana
 Diyarbakır  Adıyaman
 Mehmet
Ali Aslan  Mehmet Emin Adıyaman  Erol Dora
 Batman
 Iğdır  Mardin
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkanım. 
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım. 
BAŞKAN
– Önerge üzerinde Mardin Milletvekili Erol Dora konuşacaktır. 
Sayın
Dora, buyurun. (HDP sıralarından alkışlar)
EROL
DORA (Mardin) – Sayın Başkan, değerli milletvekilleri; Devlet Su İşleri Genel
Müdürlüğü Teşkilat ve Görevleri Hakkında Kanunu’na ilişkin değişiklik
tasarısının 21’inci maddesi üzerinde Halkların Demokratik Partisi adına söz
aldım. Genel Kurulu saygıyla selamlıyorum. 
Değerli
milletvekilleri, tasarının bu maddesiyle, yasada yazılı “Bakanlık” ibaresine
açıklık getirilmekte, teknik, usulî bir değişikliğe gidilmektedir. İzninizle
konuşmamı tasarının diğer maddelerinde de üzerinde kimi değişiklikler yapılması
öngörülen ve Devlet Su İşlerine bağlı olarak faaliyet yürüten sulama
birliklerine ilişkin sürdürmek istiyorum. 
Değerli
milletvekilleri, su ve toprakların korunması tüm canlıların yaşamı için hayati
önemdedir. Dolayısıyla, bunlarla ilgili alınacak kararlarda, çıkarılacak
yasalarda ve uygulamalarda son derece titiz olunması ve olası sonuçlarının iyi
değerlendirilmesi gerekmektedir. Ancak tarım arazilerinin toplulaştırılması,
sulama birliklerinin feshedilmesi ve orman alanlarında yer altı depolarının kurulması
gibi köklü ve tartışmalı meseleler, bu torba yasa tasarısıyla oldubittiye
getirilmek istenmektedir. 
Değerli
milletvekilleri, bakınız, bu tasarının en can alıcı noktalarından biri de
sulama birliklerinin tüzel kişiliğini ortadan kaldıran ve bu birliklerin asgari
demokratik, katılımcı yönetim yapısını da anlamsızlaştıran düzenlemelerdir.
Bildiğiniz gibi, sulama birlikleri, sulama sahasında arazisi bulunan ve sulama
faaliyetlerinden faydalanan çiftçilerin bir araya gelerek oluşturdukları
kurumlardır. Türkiye’de YSK gözetiminde seçimleri yapılan ve neredeyse 15 bine
yakın meclis üyesi ve yaklaşık 1,5 milyon çiftçi üyesi bulunan 378 adet sulama
birliği bulunmaktadır. Birliğin başkanı, meclis yönetim kurulu ve denetim
kurulu gibi yönetim organları, birliğe üye olan çiftçiler tarafından seçimle
göreve getirilmektedir. 
Sayın
Başkan, değerli milletvekilleri; şimdi bu yasa tasarısı kapsamında yapılmak
istenen değişikliklerle birlikte, asgari bir demokratik, katılımcı yönetim
anlayışı gözetilerek kurulan sulama birliklerinin yönetim organları boşa
çıkarılmakta ve onun yerine antidemokratik bir yönetim anlayışıyla birliğin
başkanlığı, Devlet Su İşleri tarafından atanacak bir kamu personeline
devredilmektedir. Yani deyim yerindeyse kayyum atayarak yönetme eğilimi, sulama
birliklerine kadar uzamış olacaktır ve bir bakıma sulama birliklerinin tüzel
kişilikleri ortadan kaldırılmaktadır. 
Değerli
milletvekilleri, hâlihazırda, sulama birliklerini katılımcı sulama ve yönetim
ilkeleri çerçevesinde çiftçiler yönetmektedir. AKP Hükûmetinin bu tasarısının
Mecliste kabul edilmesi ve yasalaşması hâlinde sulama birlikleri, Devlet Su
İşleri Genel Müdürlüğünün yetkisiz bir alt birimine dönüşecektir. Daha da
vahimi, sulama birlikleri, çiftçilere hesap vermekle yükümlü bulunmayan ve
çiftçilerin çıkarına hizmet etmemesi hâlinde hiçbir yaptırımla karşılaşmayacak
olan bir devlet bürokratı tarafından yönetilecektir. 
Değerli
milletvekilleri, tabii, sulama birliklerine ilişkin öngörülen değişiklikler
bununla sınırlı kalmayacaktır. Hükûmetin, uzun vadede, tüm çiftçilere,
tarlalarını suladıkları suyu parayla satmak istediği açıktır. Tabii, bu
politikalar neticesinde, çiftçi, suyu sağlayan elektrik firmalarına yüklü
miktarlarda borçlanmakta ve borcunu ödeyememektedir. Geçtiğimiz ay yine bu Meclis
kürsüsünden, seçim bölgem Mardin’de elektrik sağlayıcısı DEDAŞ firmasının,
borcunu ödeyemeyen çiftçileri ve tarlalarını susuz bıraktığını dile
getirmiştim. Hükûmetin böylesi çarpık su politikaları çiftçiyi daha da mağdur
edecektir. 
Sayın
Başkan, değerli milletvekilleri; bakınız, çiftçilik, bir ülkenin en temel
ekonomik üretim alanlarından birisidir. Bu bağlamda, çiftçilik, Türkiye gibi
geniş tarım arazilerine sahip bir ülke için daha da vazgeçilmezdir. Ancak
ülkemizde çiftçilik hızla azalmakta, toprak hızla terk edilmekte ve dışa
bağımlı çarpık bir tarım politikası ısrarla sürdürülmektedir. Çiftçilik
yapmakta direnmeye çalışan halkımız ise banka kredileriyle, icralarla,
hacizlerle karşı karşıya bırakılmaktadır. Bunun en yakın canlı örneği, Ziraat Bankasının
önüne sütlerini dökerek feryat eden çiftçimizdir. 
Bir
kez daha Hükûmeti, üretimi esas alan tarım politikaları yürütmesi konusunda
uyarıyor, bu vesileyle Genel Kurulu tekrar saygıyla selamlıyorum. (HDP
sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
21’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
22’nci
madde üzerinde iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun Hükmünde Kararnamelerde Değişiklik Yapılmasına
Dair Kanun Tasarısı’nın 22’nci maddesinin aşağıdaki gibi değiştirilmesini arz
ve teklif ederiz. 
 Muhammet
Rıza Yalçınkaya Erkan Aydın Ömer Fethi Gürer
 Bartın Bursa Niğde
 Hilmi
Yarayıcı Türabi Kayan Ali Akyıldız
 Hatay Kırklareli Sivas
 Dursun
Çiçek Okan Gaytancıoğlu
 İstanbul Edirne
MADDE
22- 1/7/1964 tarihli ve 488 sayılı Damga vergisi Kanununa ekli (2) sayılı
tablonun “V- Kurumlarla ilgili belgeler:” başlıklı bölümünün (15) numaralı
fıkrasında yer alan “birlikleri ve” ibaresi “Birlikleri, Sulama Kooperatifleri
ve” biçiminde değiştirilmiştir. 
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkan.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım. 
BAŞKAN
– Önerge üzerinde Kırklareli Milletvekili Türabi Kayan konuşacaktır.
Sayın
Kayan, buyurun. (CHP sıralarından alkışlar)
TÜRABİ
KAYAN (Kırklareli) – Teşekkür ederim Sayın Başkan.
Değerli
milletvekilleri, 548 sıra sayılı Kanun Tasarısı’nın 22’nci maddesi üzerinde söz
almış bulunuyorum.
AKP
Hükûmeti geldiği günden bu yana “kooperatif” denince öcü görmüş gibi oluyor.
Nasıl bir anlayışsa, nasıl bir davranışsa bunu bir türlü çözemedik; çözen varsa
bunu en kısa yoldan bize de anlatsın. “Sulama kooperatifleri” diyoruz, “sulama
birlikleri” diyoruz, bunları nasıl yok edeceklerini düşüne düşüne sonunda bir
çare buldular. Kooperatifleri ve birlikleri DSİ’ye bağlayarak oradan bir atama
yapıp bu kooperatiflerin, birliklerin yaptığı işleri, işlemleri şimdi, atanmış
olan bir kuruma yaptıracaklar. 
Değerli
arkadaşlar, PANKOBİRLİK, ÇUKOBİRLİK, FİSKOBİRLİK, TARİŞ, TRAKYABİRLİK; bunlar,
yok etmek için bugüne kadar ellerinden geleni ardına koymadıkları kurumlar. 
Değerli
arkadaşlar, tarım, kooperatifle gelişir, kooperatifle güçlenir ve tarımsal ürünler
kooperatifle artarak, dışarıya satılarak döviz elde edilir. Oysa bizde,
tarımsal ürünlerin bırakın artırılmasını, döviz girdisine katkıda bulunmasını…
Bizler ne yapıyoruz? Şeker fabrikalarını özelleştirip, şeker fabrikalarını
işlemez hâle getirip, hatta dört beş yıldan beri dört tanesini sürekli olarak
çalıştırmayıp, kapalı tutup, şeker üretimini azaltıp, dışarıdan dövizle nişasta
bazlı şekeri alıp ülkemiz insanını zehirlemeye çalışıyoruz. Şimdi, aynı
şekilde, bilindiği gibi, bu kooperatifler kapatılıp bunlar sulama
kooperatifleri yerine DSİ’nin gönderdiği kişilerle denetlenecek.
Değerli
arkadaşlar, tarımsal üretimi artırmaya bakalım. Tarımsal üretimi artırıp
sattığınız zaman elde ettiğiniz dövizin yüzde yüzü ülkemizde kalır. Bu, sanayi
ürününe benzemez. Sanayi ürününü üretip dışarıya sattığınız zaman bu sanayi
ürününü üretmek için dışarıdan yarı mamul ithal yaptığınızda yaklaşık yüzde
80’ini yine dışarıya veriyorsunuz. Hâlbuki gerek şeker üretimi gerek diğer
tarımsal üretimlerde yaptığınız üretimle sattığınız zaman da bu ihracattan elde
ettiğiniz dövizin olduğu gibi, yüzde yüzü Türkiye’de kalmaktadır. 
Şimdi,
sulama kooperatifleri para alamıyor, çiftçiye yaptığı masrafı alamıyor diye
dertlenip bu sefer DSİ’ye bunu vermeye çalışıyorsunuz. Peki, bugüne kadar
ülkemizde ticaret yapmış, sanayi yapmış veyahut da teşvik almış, hayvancılık
kredisi almış, 1.500-2.000 başlı hayvancılık kredisi almış, sanayi mamulü için
kredi almış ama sıkışmış, ödeyememiş, onlara bir şey yok. Onların zararı,
bankanın görev zararı olarak bir kenara konuyor ama çiftçinin sulama yaparak
ürettiği mamulün bir zaman gelip bir şekilde doğa şartlarından dolayı, doluya
maruz kaldığı zaman mahvolunca bunun parasını ödeyemediği zaman çiftçinin
tepesine binilir, tarlası sattırılır. Peki, tarlasını sata sata bugün çiftçinin
durumu ne hâldedir? Tarla el değiştirmektedir, tapu el değiştirmektedir. Kimin
eline geçmektedir? Size söyleyeyim, yabancıların eline geçmektedir. Türkiye’nin
kendi öz evladına vermediği, yakıştırmadığı bu mülkiyeti, maalesef yabancılara
peşkeş çekerek onların yine hâlâ devam etsin diye bu iktidara destek vermesi
beklenmektedir. 
Bu
sadece tarımda değil, iktidara geldiği günden beri AKP bakın neler yaptı? Tarım
felç, sanayi felç, ticaret felç, üretim felç, seçim yasaları felç, yargı felç,
hukuk felç, demokrasi felç, şehircilik felç, ordu felç, sağlık felç, eğitim
felç oldu. 
Değerli
arkadaşlar, eğitim deyince özellikle şunu size söylemek istiyorum.
Kırklareli’de nitelikli liseler için de size birkaç örnek vereyim: İmam-hatip
lisesi, mesleki teknik lisesi, TOBB Sosyal Bilimler Lisesi, fen bilimleri
lisesi, fen lisesi, Lüleburgaz Meslek Lisesi ve Lüleburgaz Fen Lisesi.
Değerli
arkadaşlar, seksen yıldır Kırklareli’de “Kepirtepe Köy Enstitüsü” adı altında
kurulan, şimdi Kepirtepe Öğretmen Lisesi olarak bilinen... 
(Mikrofon
otomatik cihaz tarafından kapatıldı) 
TÜRABİ
KAYAN (Devamla) – Sayın Başkan, bir dakika rica edeceğim. 
BAŞKAN
– Önergelerde vermiyoruz ama lütfen cümlenizi tamamlayın. 
Buyurun.
TÜRABİ
KAYAN (Devamla) – Teşekkür ediyorum.
Seksen
yıllık Kepirtepe yok, altmış dört yıllık Kırklareli Lisesi yok, altmış yıllık
Lüleburgaz Lisesi yok, otuz üç yıllık Kırklareli Anadolu Lisesi yok, otuz
yıllık Lüleburgaz Anadolu Lisesi yok. Bunların verdiği mezunlardan yetişen
sanayicimiz var, bilim insanımız var, sanatçımız var. Çok değerli, çok kıymetli
insanlar yetiştiren bu okulların hiçbirisi nitelikli okul değil ama beş yıl, on
yıl önce kurulmuş, daha, sağlıklı bir üretime, sağlıklı bir sisteme geçememiş
bu okulların her biri nitelikli okul statüsünde ve Lüleburgaz’da sadece bu
okullara 120 öğrenci giriyor arkadaşlar. Eğitimi ne hâle getirdiğiniz,
sanayiyi, tarımı ne hâle getirdiğinizdeki örnek gibi. Maalesef, eğitimi de
bitirdiniz, sanayiyi de bitirdiniz, yargıyı da bitirdiniz, orduyu da bitirdiniz
ama iktidarınız devam etsin diye dışarıya şirin gözükmek için onların her
istediğini veriyorsunuz. Sizlere helal olsun diyorum!
Teşekkür
ediyorum Sayın Başkan.
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 22’nci maddesiyle 488 sayılı Damga
Vergisi Kanunu’na ekli (2) sayılı tablonun (15) numaralı fıkrasında öngörülen
değişiklikte yer alan “Birlikleri, Sulama Kooperatifleri ve” ibaresinin “Sulama
Birlikleri, Sulama Kooperatifleri” şeklinde değiştirilmesini arz ve teklif
ederiz.
 Meral
Danış Beştaş Sibel Yiğitalp Behçet Yıldırım
 Adana Diyarbakır Adıyaman
 Mehmet
Emin Adıyaman Mehmet Ali Aslan
 Iğdır Batman
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Önerge üzerinde Adıyaman Milletvekili Behçet Yıldırım konuşacaktır.
Buyurun
Sayın Yıldırım. (HDP sıralarından alkışlar) 
BEHÇET
YILDIRIM (Adıyaman) - Teşekkürler Başkanım. 
548
sıra sayılı torba yasa tasarısının 22’nci maddesi üzerine grubum HDP adına söz
almış bulunmaktayım. Genel Kurulu ve ekranları başında bizi izleyen değerli
halkımı saygıyla selamlıyorum. 
Bu
22’nci maddede sulama birlikleri… Ama maalesef Adıyaman’da sulama olmadığı için
ne sulamamız var ne de birliğimiz var, onun için orayı es geçiyorum. 
Kırsal
kalkınmadan biraz bahsedeceğim. Kırsal kalkınmanın amacı, kırsal alanın
varlığının devam ettirilmesi, kırsal-kent arasındaki farklılığın azaltılması,
doğal kaynak potansiyellerinden çevreye duyarlı bir şekilde yararlanmaların
sağlanması, sivil toplum örgütleri ve yerel yönetimlerin katılım ve
katkılarının artırılması ve kırsal toplumun yaşam standardının iyileştirilmesi
olarak bilinmektedir. Daha detaylı başka bir tanıma göre, kırsal kalkınmayla, kentsel
alanların dışında bulunan dezavantajlı yaşam ve çalışma ortamlarında mevcut
doğal kaynakların istismarına neden olmadan uygulanabilirlik ve
sürdürülebilirlik açısından değerlendirmek yoluyla hayat standartlarının ve
gelir düzeylerinin yükseltilmesi, refahın artırılması, bölgeler, yöreler,
havzalar arasındaki gelişmişlik farkının kaldırılması, tarımsal yapıların
iyileştirilmesi, tarımsal üretimde kalite ve verimliliğin artırılması, her
ölçekte işletme sanayisinin kurulması, tarımsal üretimin sanayiyle entegre
edilmesi, gıda güvenliğinde işsizliğin azaltılması, sağlıksız bir göçün
önlenmesi amaçlanmaktadır. Ama ülkemize baktığımızda Hükûmetin yanlış
politikalarından kaynaklı bu durum tam tersine işlemektedir. Tarımda üretim
bitmiş, işsizlik almış başını gidiyor, bölgeler arasında fark her geçen gün
artıyor, kırsaldan kente, küçük şehirlerden büyükşehirlere göçün önüne
geçilemiyor. 
Tarım
Reformu Genel Müdürlüğü, belirli il gruplarında soğuk hava deposu, silo,
yenilenebilir enerji, tarımsal üretime yönelik sabit yatırımlar gibi çeşitli
alanlarda yapılacak yatırımlar için yüzde 50 hibe desteği sağlanacak şeklinde
açıklamalarla her gün şov yapıyorsunuz. “Tarımda devrim, tarıma destek” gibi
manşetler atıyorsunuz yandaş medyanızla ancak bu desteklerden ve bu devrimlerden
kim yararlanıyor bilemiyoruz. “Devrim, devrim” diyorsunuz ama maalesef sahada
devrim falan gördüğümüz yok. Biz kendi çevremizden biliyoruz ki bu Kalkınma
Destek Programı’na başvuranların çoğu kabul edilmemiş. Bu program, bütün
Türkiye halkları için değil mi, yoksa artık kırsal alandaki yatırımlar için de
mi mülakat getirdiniz? AKP'nin son birkaç yıldır ister kamuda ister özel
sektörde ister siyasette ister bağ bahçede kim nerede ne işe başlıyorsa bir
şekilde alakasız mülakatlar, güvenlik soruşturmaları gibi hiçbir güvenilirliği
olmayan sebeplerle ret verilmektedir. 
Adıyaman’da
Kırsal Kalkınma Yatırımlarının Desteklenmesi Projesi’ne başvuru yapan 132
kişiden sadece 47’si onaylanmıştır. Bu onayı alamayanlar hangi gerekçelerle
alamamıştır? Bakın, Adıyaman’ın tek geçim kaynağı olan tütünü de yasakladınız
ama “Önünü açıyoruz.” diye şov yapıyorsunuz. Kıyımlık sarılmış tütün yasağıyla
Adıyaman’ın bir bütününün etkilenmesinin yanında özellikle kırsal bölgelerin
daha da fakirleşmesi, ırgatlaşması, hatta göçlerin olması kaçınılmaz olmuştur.
Halk, geçen yıl ürettiği tütünü henüz satamamış, sattığı ürünlere esrar
muamelesi yapılıp çeşitli şekillerde ceza verildiği için ürettiği tütün elinde
kalmış ve şu an tütün tohumu yani sadır ekme zamanı ancak halkımız tütünü
üretip üretmeme konusunda ne yapacağını bilemiyor çünkü “Önünü açtık.”
dediğiniz tütünün hiçbir şekilde önü açık değil.
Yine
ova köyleri için devasa su göletleri ve kocaman Atatürk Barajı’mız olmasına
rağmen bu köylerimizde susuzlukla boğuşmaktayız. Tarlaları boş bırakılmış,
buralarda yaşayan halk da fakirleşmiş, gençler işsizlikten büyük şehirlere göç
etmek zorunda kalmıştır. Zaten şu anda köylerimiz neredeyse boşalmış durumda,
daha doğrusu, bu yanlış politikalarınızdan dolayı boşaltılmış durumda. Adıyaman
halkının size gösterdiği teveccühün yarısını siz bu halka göstermiş olsaydınız -sıkıntılarının
çoğu giderilmişti- Kırsal Kalkınma Yatırımlarının Desteklenmesi Projesi’nde
Adıyaman'a sunulan bu 32 projenin yüzde 85’ini reddetmezdiniz. Bu da sizin
Adıyaman’ın kalkınmasına bakış açınızı göstermektedir. 
Ben
buradan bu sıkıntıları dile getirdiğimde sürekli Adıyaman’ı kötülemekle itham
ediliyorum. O zaman size şu şekilde belirteyim: 2002 öncesi ve 2002 sonrası
Adıyaman’da çiftçinin durumuna, üretimine, genç nüfus sayısına, işsizlik
tablosuna bakalım, ben mi kötülüyorum yoksa siz mi kötü yönetiyorsunuz; bunu da
değerli Adıyaman halkının takdirine bırakalım. Siz böyle şov yapadurun, her
şeyimizi maalesef ithal etmek durumuna getirildik. Dağlarımızı, ovalarımızı,
meralarımızı HES’lerle, barajlarla sermaye şirketlerine peşkeş çekerek talan
etmesek, yukarıdaki saydığım maddelere uygun bir politika doğrultusunda
işletebilsek kendine fazlasıyla yeten, hatta ihraç eden bir ülke pozisyonunda
olmamızın önünde hiçbir engel yoktur diyor, Genel Kurulu saygıyla selamlıyorum.
(HDP sıralarından alkışlar)
BAŞKAN
- Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir.
22’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
23’üncü
madde üzerinde ikisi aynı mahiyette olmak üzere iki adet önerge vardır,
okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 23’üncü maddesinin tasarı metninden çıkarılmasını
arz ve teklif ederiz.
 Meral
Danış Beştaş Sibel Yiğitalp Behçet Yıldırım
 Adana Diyarbakır Adıyaman
 Mizgin
Irgat Mehmet Ali Aslan Mehmet Emin Adıyaman 
 Bitlis Batman Iğdır
Aynı
mahiyetteki diğer önergenin imza sahipleri:

 Muhammet
Rıza Yalçınkaya Ömer Fethi Gürer Erkan Aydın
 Bartın Niğde Bursa
 Ali
Akyıldız Dursun Çiçek Hilmi Yarayıcı
 Sivas İstanbul Hatay
 Okan
Gaytancıoğlu
 Edirne
BAŞKAN
- Komisyon aynı mahiyetteki önergelere katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım. 
BAŞKAN
– Aynı mahiyetteki ilk önerge üzerinde Bitlis Milletvekili Mizgin Irgat
konuşacaktır.
Sayın
Irgat, buyurun. (HDP sıralarından alkışlar)
MİZGİN
IRGAT (Bitlis) - Sayın Başkan, değerli milletvekilleri; hepinizi saygıyla
selamlıyorum. 
Söz
konusu tasarının 23’üncü maddesi üzerine söz aldım. Gerçekten söz konusu
tasarıyı tartışırken -bugün 17 Nisan, 16 Nisan- yaklaşık bir yıl önce ülkenin
içine girmiş olduğu süreci, gerçekten bir yıl boyunca neler yaşadığımızı da
burada özetlemek isterim. 
Evet,
16 Nisan 2017’de bir referandum süreci yaşandı ama aslında bugün şu anda
yasalaştırılmaya çalışılan, Türkiye’nin içerisine götürülmeye çalışılan sürecin
de ayak izleri. Aslında hukuksuzluğun başlangıcı da tam da o günlerde başladı
ama maalesef böylesi bir atmosferde bizlere yeniden hazırlıksız, OHAL
koşullarında bir seçim dayatılıyor. Bu temelde biz burada tabiatı, doğayı,
hukuka aykırılıkları da beraberinde tartışarak bu süreçte bir şeyler söylemeye
çalışacağız. Bu temelde, ben, yıl dönümünde, yapılan haksız hukuksuz YSK
darbesini buradan bir kez daha kabul etmediğimizi yinelemek istiyorum. 
Sayın
vekiller, dünyanın varoluşundan bu yana, doğa, yaşamın kaynağı olarak
görülmüştür aslında. Doğanın sürdürülebilirliği, doğayla ilişki, doğanın doğal
yasalarıyla aslında yaşam kurulmaya çalışılmıştır ama bugün günümüze
baktığımızda, AKP iktidarının on beş yıllık çalışma sistemine baktığımızda
günbegün bu doğal yaşamın tahribata uğratıldığı, endüstriyel ortama doğru
sistemin, ekosistemin bozulduğu, her alanın ticarileştiği ve bu anlamda doğayla
insanın, insanla doğanın ilişkisinin, ekosistemin bir bütünel bozulduğunu
burada bir kez daha yinelemek istiyorum. 
Tek
tipleştirilen yani tek tipe sokulmaya çalışılan sadece insanlar, yasalar
değildir; doğa da tek tipleştirilmeye çalışılmaktadır. Çok iyi bir kitapta
okumuştum -yazarını hatırlamıyorum- sıralı ormanlarda ağaçların o kadar düzgün
olmasını çok iyi bir şey olarak aslında lanse etmemekteydi; orada doğaya
hükmün, doğaya hükmetmenin, doğayı tek tipleştirmenin ve aslında bir köleci
bakış açısının da söz konusu olduğunu dile getirmişti. Bugün evet, doğa, bir
bütünel suyuyla, üretimiyle, canlılığıyla tek tipleştirilmeye çalışılmakta ve
yok edilmeye çalışılmakta, endüstri alanlarına açılmaya çalışılmakta, genetiği
bozulmaya çalışılmakta ve dolayısıyla aslında alanlarımız, doğal kaynaklarımız
talan edilmektedir. 
Doğanın
hakları var mı, bir anayasası olabilir mi; bunu hiçbir zaman bu Meclis
tartışmadı. Bunu bir kez burada tartışmaya açmak isterim. Nasıl ki çocukların
yaşamını, çocukların hukukunu düzenleyen tekel, tek başına bir yasal düzenleme
yoksa maalesef doğayla ilgili de yasal bir düzenleme, bir anayasa mevcut
değildir. Benim ilim Bitlis’te de zamanında tekeli, tütünü yasaklayan anlayış,
yasaklayan Hükûmet sonra yaylalara çıkışı yasakladı ve üçüncü en önemli kaynağı
olan tarihî miraslarına bugün el koymakta. Bir yıl önce oradaki valiliğin
“Bitlis'in tarihî binalarını kurtaracağız ve Bitlis’i tarihî müzeleriyle açık
hava müzesi hâline getireceğiz ve kültür turizmine açacağız.” dediği sözler
maalesef ki dün, bir yıl sonra, birkaç ay sonra unutuldu. Bitlis'in en önemli
binaları şu an “metruk bina” bahanesiyle yıkılmakta. Yani AKP Hükûmetinin
klasik sistemi, dün dediğini bugün inkâr etmekte. Bitlis'i ayakta tutan üç
önemli şeyi, tütünü, yaylaları, hayvancılığı, tarımı yok ettiniz; şimdi de
tarihî binalarını, tarihini yok etmeye çalışıyorsunuz. Valiliğin kendi
açıklamasında, 400’e yakın sivil mimari bina kayıtlıyken, tescilliyken,
buraların kurtarılması sözü verilmişken, bugün Bitlis'te bu binalar metruk
olduğu bahanesiyle -kurtarma yerine, restore etmek yerine, halka kazandırma
yerine, tarihe kazandırma yerine- yıkılıyor, yok ediliyor. Havaalanı
yapılmıyor. Yani burada AKP Hükûmetinin tarihe, doğaya, kültüre bakış açısının
bir kez daha sınıfta kaldığını buradan yinelemek isterim. 
Bu
temelde biz bu yasayı bu hâliyle kabul etmiyoruz. Bu Mecliste söz konusu
tasarının çekilmesi gerektiğini, doğanın özgür bırakılması gerektiğini buradan
yinelemek istiyorum. 
Teşekkür
ederim. (HDP sıralarından alkışlar) 
BAŞKAN
– Aynı mahiyetteki diğer önerge üzerinde söz isteyen İzmir Milletvekili Kamil
Okyay Sındır.
Sayın
Sındır, buyurun. (CHP sıralarından alkışlar) 
KAMİL
OKYAY SINDIR (İzmir) – Sayın Başkan, değerli milletvekilleri; 548 sıra sayılı
Devlet Su İşleri Genel Müdürlüğünün Teşkilat ve Görevleri Hakkında Kanun ile
Bazı Kanun ve Kanun Hükmünde Kararnamelerde Değişiklik Yapılmasına Dair
Tasarı’nın 23’üncü maddesi üzerine söz almış bulunmaktayım. 
Değerli
arkadaşlar, söz konusu madde, aslında, borcu olan belediyelerin borcunu nasıl
alırım maddesi. Şimdi, 5393 sayılı Belediye Kanunu belediyenin tanımını aynen
şöyle yapıyor: “Belediye, karar organları seçmenler tarafından belirlenen -yani
başkanı ve meclisi- mahalli müşterek ihtiyaçları karşılamak üzere kurulan,
idari ve mali özerkliğe sahip kamu tüzel kişisidir.” Bir kamu kurumudur, idari
ve mali özerkliğe sahiptir ve aynı zamanda seçmenlerin belirlediği bir
yönetimle yönetilir bir kamu kurumu olmasına karşın.
Şimdi,
hatırlayalım, geçenlerde bir düzenleme yapıldı “tek hazine hesabı” adı altında,
533 sıra sayılı torba Kanun Tasarısı’nda bir “tek hazine hesabı” getirildi. Bu,
aslında, yerel yönetimlerin, belediyelerin, il özel idarelerinin mali
yapılarını ele geçirmek, kaynaklarını istedikleri gibi kullanmak amacıyla
ortaya konmuş bir düzenlemeydi. Aslında yerel yönetimlerin, Anayasa tarafından
da güvence altına alınmış özerklikleri var ve bu özerkliğe bir darbe vurulması
söz konusuydu o söz konusu 533 sıra sayılı Kanun Tasarısı’nda. 
Görüyoruz
ki son dönemlerde belediyelerde görevden almalar, kayyum atamalar, istifaya
zorlamalarla yerel yönetimlerin idari özerklikleri -bir şekilde siyasal iktidar
tarafından, iktidar partisi tarafından bu özerklikleri- yok sayılarak ayaklar
altına alınıyor. Şimdi ise, o tek hazine hesabıyla mali özerkliğe de bir el
atılmışken, şimdi, zaten zor durumda olan, zaten mahalli müşterek ihtiyaçları
karşılamakta maddi güçlükler çeken belediyelerin… Hangi kanun? 1053 sayılı
Belediye Teşkilâtı Olan Yerleşim Yerlerine İçme, Kullanma ve Endüstri Suyu
Temini Hakkında Kanun’a dayanak yapılarak, ona bir ek madde getirilerek,
“belediyelerin İller Bankası payı” diye isimlendirilir ama genel, merkezî
bütçeden ödenek olarak kendilerine ayrılan ödeneğe el koyulması suretiyle,
belediyelerin su paralarına -yüzde 25’ti Komisyonumuza gelen ilk önergede,
sonra gene Hükûmet tarafından yüzde 10’a düşürülmesi istendi- bunun yüzde
10’undan fazla olamayacak şekilde bu paraya el koyarız deniyor. Belediyelerin
beline vurulan yeni bir darbedir bu. 
Değerli
arkadaşlar, gerçi bu belediye teşkilatıyla ilgili olan 1053 sayılı Kanun, ilk
çıkartıldığında, Ankara ve İstanbul özelinde, bu iki ilin ihtiyaçlarını
karşılar düzeyde, 1968 yılında çıkartılmış bir kanun; sonrasında üzerinde
değişiklikler yapılmış. Bu kanunun üzerinde bir değişiklik öneriyor ama hâlen
daha Bakanlığın teklifi ve Başbakanın onayıyla değiştirilebileceği -hâlâ
“Başbakan” ifadesi- yer alıyor bu kanunda. 
Şimdi,
bu kanunla getirilen düzenlemeye bakarsak belediyeler arasında haksız, ayrımcı
bir düzenlemeye de neden oluyor. Yapmayınız, taşınmaza -taşınmaza özellikle- el
koymak, paraya el koymak, ödeneğe el koymak, mahsup etmek, çiftçinin borcunu
çiftçiye gelecek desteklemeden mahsup etmek, belediyenin borcunu belediyeye
gelecek -yani kamunun borcunu kamudan- paradan mahsup ederek ele geçirmek,
kayyum atamak, muvafakat aranmaksızın işlemler yapmak önümüzdeki 548 sıra
sayılı Kanun Tasarısı’nın aslında özünü oluşturuyor. 
(Mikrofon
otomatik cihaz tarafından kapatıldı) 
KAMİL
OKYAY SINDIR (Devamla) – Bitiriyorum, son cümlelerim Sayın Başkanım. 
BAŞKAN
– Bitirin lütfen. 
KAMİL
OKYAY SINDIR (Devamla) – Nereden neye el koyarız, nasıl para ele geçiririz?
Yine, kamunun, belediyenin parasını alıp Devlet Su İşlerine aktarmak… 
Müteahhitlere
gelince yüzde 80 kredi teminatı veririz devlet olarak; hasta garantili, araç
geçiş garantili, uçuş garantili taahhütlerle, garantilerle özel sektöre,
kamu-özel iş birliği ortaklığındaki projelere devlet bütçesinden oluk oluk
akıtırız; belediyenin su borcu parasına gelince kuruşuna kadar nasıl alırımın
hesabını yapıyoruz.
Değerli
arkadaşlar, bu kanun tasarısının genel olarak ne çiftçimize ne halkımıza ne
ülkemize ne kamu idaresine bir fayda sağlamayacağı açıkça ortadadır. Bu
anlamda, bu maddeye yönelik itirazımızı da ifade ediyoruz. 
Genel
Kurulu saygıyla selamlıyorum. (CHP sıralarından alkışlar) 
BAŞKAN
- Teşekkür ediyorum.
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Kabul edilmemiştir.
23’üncü
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
Sayın
Kerestecioğlu, sisteme girmişsiniz.
60’a
göre, buyurun.
V.- AÇIKLAMALAR (Devam)
29.- İstanbul Milletvekili Filiz Kerestecioğlu Demir’in,
Hükûmetten, kız çocuklarını bilime teşvik etmek için hangi çalışmaların
yapıldığını öğrenmek istediğine ve Batman Eruh’ta çoban İlyas Çetinkaya’nın
evine yapılan baskında ailesine yapılan davranışın düşmanlık hukuku olduğuna
ilişkin açıklaması
FİLİZ
KERESTECİOĞLU DEMİR (İstanbul) – Sayın Başkan, aslında az önce Aile ve Sosyal
Politikalar Bakanını da gördüm ve hani, burada olacak diye umutlanmıştım ama
bir göründü, bir yok oldu şeklinde oldu. Ama yine de ben özellikle bu konuyu
sormak istiyorum Hükûmete: Gerçekten kız çocuklarını bilime teşvik etmek için çalışmalar
yaptığınızı ifade ediyor musunuz? Avrupa Konseyinde bu konuda hazırlanan
raporları desteklemiyor musunuz? Hatta bu amaçla Birleşmiş Milletlerden bir
sürü fon alındı ve tüm dünya kız çocuklarının bilime teşviki için uğraşıyor.
Biz ne yapıyoruz? 
Şimdi,
çok önemli bir örnek: Anadolu Üniversitesi Açıköğretim Sistemi kitabında şu
soru soruluyor: “Hangisi kadının daha çok evde yaptığı işlerle uyumlu ya da
evdeki sorumluluklarını aksatmayacak işler arasında yer almaz?” Cevabı ne
biliyor musunuz? “Mühendislik.” 
Daha
devam ediyor: “Kadın, toplumda çoğunlukla evle ilişkilendirilir.”
(Mikrofon
otomatik cihaz tarafından kapatıldı)
BAŞKAN
- Tamamlayın lütfen. 
FİLİZ
KERESTECİOĞLU DEMİR (İstanbul) – “Evin, çocukların idaresi ve ev işleri -yemek,
temizlik gibi- kadın tarafından üstlenilir. Mühendislik, kadının bu işlerini
aksatmasına yol açacak bir meslek dalıdır.” Şimdi, bunun cevabı pekâlâ
“milletvekili” de olabilirdi. Gerçekten, buradaki AK PARTİ’li kadın
milletvekilleri ne düşünüyor, çok merak ediyorum. 
GÜLAY
YEDEKCİ (İstanbul) – Mimar da olabilirdi. 
FİLİZ
KERESTECİOĞLU DEMİR (İstanbul) – Kim hazırladı bu soruyu? Hangi kadın düşmanı
adam kendi görüşünü böyle dayadı fütursuzca? Bu kitabın derhâl incelenmesi,
hazırlayan kişinin görevinden alınması, böyle ayrımcı bir yaklaşımda bir
kişinin eğitimin hiçbir alanında çalıştırılmaması gerekiyor. 
Bir
konu daha var yine kadınlarla ilgili. Bugün Batman’da bir yurttaş olarak
yaşamak nasıl bir şey, gerçekten, onu da ifade etmek istiyorum. Batman Eruh’ta
6 korucunun öldürülmesinden sonra bölgedeki tüm çobanlar gözaltına alındılar.
Bu çobanlardan bir tanesi İlyas Çetinkaya, 13 Nisan Cuma günü evine baskın
düzenleniyor ve kendisi sabah namazı için uyanık olan Çetinkaya’nın annesi
Besna Çetinkaya -65 yaşında- kapıyı açmaya çalıştığı hâlde kapı kırılıyor.
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (İstanbul) – Tamamlayacağım Sayın Başkan.
BAŞKAN
– Tamamlayın lütfen.
FİLİZ
KERESTECİOĞLU DEMİR (İstanbul) – Uzun namlulu silahlar doğrultularak anne yere
yatırılıyor, darbediliyor ve Çetinkaya’nın evde olmadığı zamanda bu baskın
yapıldığı için, aynı şekilde, hamile olan karısı küçücük 2 çocuğunun önünde
-beş aylık hamile, gencecik bir kadın- karnına vurularak darbediliyor ve
Aslıhan Çetinkaya şöyle diyor: “Sırtıma, karnıma tekmeler aldım. Evde 2 çocuk
daha vardı, onlar da yaşananlardan dolayı çok korktular. Çocuğumu
kaybedebilirdim.” Şimdi, bu, hakikaten, düşmanlık hukuku değil de nedir? Hamile
bir kadını tekmeleyen bu kişiler bu gücü nereden alıyorlar? Bunu da özellikle
Genel Kurulun, sizlerin takdirine sunmak istedim.
Ama
diğer konuda, Sayın Başkan, sizin de özellikle, gerçekten, bu ayrımcılığa karşı
da aynı şekilde bir söz söylemenizi ya da bunun araştırılmasına önayak olmanızı
rica ediyorum.
Teşekkürler.
BAŞKAN
– Teşekkür ederim.
IX.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Devlet Su İşleri Genel Müdürlüğünün Teşkilat ve
Görevleri Hakkında Kanun ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/929) ve Tarım, Orman ve Köyişleri
Komisyonu Raporu (S. Sayısı: 548) (Devam)
BAŞKAN
– 24’üncü madde üzerinde iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 24’üncü maddesinin tasarı metninden
çıkarılmasını arz ve teklif ederiz.
 Meral
Danış Beştaş  Sibel Yiğitalp  Behçet Yıldırım
 Adana Diyarbakır Adıyaman
 Mehmet
Emin Adıyaman Mehmet Ali Aslan Müslüm Doğan
 Iğdır Batman İzmir
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Önerge üzerinde İzmir Milletvekili Müslüm Doğan konuşacaktır.
Sayın
Doğan, buyurun. (HDP sıralarından alkışlar) 
MÜSLÜM
DOĞAN (İzmir) – Sayın Başkan, değerli milletvekilleri; konuşmama başlamadan
önce, Sayın Salim Uslu da burada, Sayın Vekilimize sormak istiyorum. Bu, Çorum
Osmancık’ta Alevi toplumu tarafından cemevi olarak kullanılan bir ibadethane
var, Koyunbaba Türbesi. Sayın Vekilim, buraya bir imam atanmış, bu son derece yanlış
bir durum. Sizin de hassasiyetinizi biliyorum, bu konuda ilginizi bekliyorum ve
derhâl bu imamın oradan, görevden alınması gerekiyor.
Değerli
milletvekilleri, tarım arazilerinin toplulaştırılması, orman alanlarında yer
altı depolarının kurulması, su birliklerinin feshedilmesi ve DSİ’ye devredilen
yetkiler gibi çok sayıda farklı konuda değişiklik içeren bir yasa tasarısıyla
karşı karşıyayız. Bu oldubitti anlayışının artık son bulması gerekiyor. Meslek
odalarının görüşlerinin alınmadığı, sivil toplumun içine dâhil edilmediği,
üniversite desteği ve akademik destek bulmayan hiçbir yasa tasarısı bu
Meclisten geçmemelidir. Daha önce defalarca söylendi “Bu torba yasalar
demokrasi ruhuna tamamen aykırıdır.” diye ancak ne yazık ki hâlâ gereken
dersler çıkarılmamaktadır. 
Meclis
iradesi yok sayılarak bu oldubitti anlayışlarla yapılmak istenen nedir? Bu
ülkenin tüm kaynaklarını tüketene kadar durmayacak mısınız? Amacınız, bu
ülkeyi, tarım yapılamaz, tamamen dışa bağımlı, enflasyonun korkunç seviyelerde
olduğu, dövizin her geçen gün rekor kırdığı bir ülke hâline getirmek midir?
Tebrik ediyorum, gerçekten başardınız, ne bilim kaldı sayenizde ne tarım ne de
hayvancılık; enflasyon çift hanelere ulaşmış, alım gücü diye bir şey kalmamış,
işçi ve emekçinin yüzü gülmez olmuş, sokaktaki vatandaş, öğrenciler, kadınlar,
kimse mutlu değil; çiftçinin tarım ülkesi kan ağlıyor. 
Değerli
milletvekilleri, on altı yıllık AK PARTİ iktidarının eseri işte bu. Geçtiğimiz
yıl açıklanan TÜİK verilerine göre, Türkiye son on yılda ekilen tarım
arazilerinin yaklaşık yüzde 8,2’sini, toplam tarım alanlarının da yüzde
5,22’sini kaybetmiş durumdadır; yüzde 5,22 tarım arazisi değerli
milletvekilleri. Bu tarımsal alan kaybı dünyadaki 87 ülke toprağından daha
büyük. Lübnan, Kuveyt, Senegal gibi ülkelerin toprağından daha fazla bir tarım
arazisinden bahsediyorum size. İşte, AK PARTİ iktidarının tarımda ülkeyi
getirdiği nokta tam da burasıdır. Şimdi toprak toplulaştırmayla tarlalara,
bağlara, meralara zorla el koyarak, çiftçimizin, üreticimizin bu şekilde mi
yüzünü güldüreceksiniz? 
Cumhuriyetin
ilk yıllarında millî ekonomide yüzde 40 civarlarında olan tarım sektörünün
gayrisafi millî hasıla içindeki payı sabit fiyatlarla 1970’li yıllarda yüzde
36, 1980’li yıllarda yüzde 25, 1990 yılında yüzde 16 ve 2013 yılında ise yüzde
8,9 seviyesine düşmüş. Yine TÜİK verilerine göre, 1980’lerde Türkiye
ihracatının önemli bir bölümü tarım ve hayvancılık ürünlerinden oluşurken
2015’te bu oran yüzde 3,7’ye kadar gerilemiş durumdadır. 2018 itibarıyla bu
oranın 2,6’lara düştüğü de ifade edilmektedir. 
On
altı yıllık siyasal iktidarınız döneminde, kendine yeten önemli bir tarım
ülkesini alıp samanı dahi ithal eden bir ülkeye dönüştürmüş durumdasınız. İmara
açılan ve rant alanlarına dönüştürülen, sanayi atıklarıyla kirletilen, ilaç,
gübre ve hormonlara dayalı bir tarım yaratmış durumdasınız. Verimli tarım
arazilerini otoyollarla, otobanlarla, madencilik faaliyetleriyle, barajlarla,
planlanmamış, üzerinde düşünülmemiş projelerle yok ettiniz. Şimdi bu yasa
tasarısıyla suyun ticarileşmesinin de önünü açmış oluyorsunuz. Doğal alanlar,
yaşam alanları, araziler, meralar maalesef sermayenin insafına bırakılmış
durumda oluyor. 
Değerli
milletvekilleri, bu müdahalelerin tümü ekosistemin yıkımı ve aynı zamanda
geçimlik tarım ve hayvancılığın sonu anlamına gelmektedir. Buradan iktidarı ve
tüm vekillerini bir kez daha uyarmak istiyorum: Yağma ve talanı merkezine alan,
sermayenin çıkarlarını koruyan tarım politikalarından bir an önce vazgeçin.
Tarım alanlarını artık daha fazla imara, kente açmayın. 
Gelin
organik tarımı teşvik edecek düzenlemeler için mesai harcayalım, bu ülkenin
yeniden büyük bir tarım ülkesi olmasının olanaklarını araştıralım. Betonla,
inşaatla, nükleer enerjiyle, özelleştirmelerle bu ülkenin kaynaklarını
harcamayalım. Gelin el birliğiyle, orman köylülerinin kazanılmış haklarını
gasbeden, küçük üreticilerin topraklarını “toplulaştırma” adı altında
şirketlere veren, su kaynaklarını sermayeye tahsis eden bu yasa tasarısını geri
gönderelim. Hep birlikte çoğulcu, sivil toplum ve üniversitelerin de içerisine
dâhil olduğu yeni bir çalışma yapalım diyorum.
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ediyorum.
FİLİZ
KERESTECİOĞLU DEMİR (İstanbul) – Karar yeter sayısı istiyoruz.
BAŞKAN
– Arayacağım.
Önergeyi
oylarınıza sunuyorum, karar yeter sayısı arayacağım: Kabul edenler… Kabul
etmeyenler… 
Karar
yeter sayısı yoktur.
Birleşime
beş dakika ara veriyorum.
Kapanma Saati: 18.19
BEŞİNCİ OTURUM
Açılma Saati: 18.33
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Vecdi GÜNDOĞDU (Kırklareli) 
----- 0 -----
BAŞKAN
– Türkiye Büyük Millet Meclisinin 86’ncı Birleşiminin Beşinci Oturumunu
açıyorum. 
İzmir
Milletvekili Müslüm Doğan ve arkadaşlarının önergesinin oylamasında karar yeter
sayısı bulunamamıştı. Şimdi, önergeyi tekrar oylarınıza sunacağım ve karar
yeter sayısı arayacağım.
Kabul
edenler… Kabul etmeyenler… Önerge kabul edilmemiştir. Karar yeter sayısı
vardır.
548
sıra sayılı Kanun Tasarısı’nın görüşmelerine devam ediyoruz.
Komisyon
ve Hükûmet yerinde.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun Hükmünde Kararnamelerde Değişiklik Yapılmasına Dair
Tasarısı’nın 24’üncü maddesine bağlı ek 1’inci maddesinin aşağıdaki şekilde
değiştirilmesini arz ve teklif ederiz.
 Muhammet
Rıza Yalçınkaya Erkan Aydın Levent Gök
 Bartın Bursa Ankara
 Hilmi
Yarayıcı Okan Gaytancıoğlu Ömer Fethi Gürer
 Hatay Edirne Niğde
 Ali
Akyıldız Hayati Tekin Dursun Çiçek
 Sivas Samsun İstanbul
“EK
MADDE 1 – Bu kanun kapsamındaki yerlerde mevcut yerleşim merkezlerinde ikamet
edenler dışında bu yerlere gelen ziyaretçiler tarafından giriş kontrol
merkezlerinde veya sahalar içindeki idare ve ziyaretçi merkezlerinde ödenecek
olan ücretlere ilişkin usul ve esaslar Orman ve Su İşleri Bakanlığı tarafından
belirlenir. Orman ve Su İşleri Bakanlığınca işletilen bu Kanuna tabi yerlerde
giriş ücretini ödemeden giriş yaptığı tespit edilenlere Orman ve Su İşleri
Bakanlığı bölge müdürlerince bu maddenin birinci fıkrasında belirlenen giriş
ücretinin iki katı tutarında idari para cezası verilir. Giriş ücretleri ve bu
maddenin ikinci fıkrasında belirtilen idari para cezaları ilgiliye tebliğ
tarihinden itibaren bir ay içinde ödenir. Bu sürede ödenmeyen giriş ücretleri
ve idari para cezaları 21/7/1953 tarihli ve 6183 sayılı Âmme Alacaklarının
Tahsil Usulü Hakkında Kanun hükümlerine göre ilgili vergi dairesi tarafından
takip ve tahsil edilir. Sosyal olarak korunması gereken dezavantajlı
kişilerden, öğrencilerden, engellilerden, emeklilerden, işçi ve memur
ailelerinden ücret alınmaz.”
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Önerge üzerinde söz isteyen Samsun Milletvekili Hayati Tekin. 
Sayın
Tekin, buyurun. (CHP sıralarından alkışlar)
HAYATİ
TEKİN (Samsun) – Teşekkürler Başkanım.
Değerli
milletvekilleri, 548 sıra sayılı Kanun Tasarısı’nın 24’üncü maddesi hakkında
CHP grubu adına söz almış bulunuyorum, yüce Meclisi saygıyla selamlarım.
Bildiğiniz
gibi yeni bir torba yasayla karşı karşıyayız. Burada 24’üncü maddeye eklenen ek
madde 1’de “…bu yerlere gelen ziyaretçiler tarafından giriş kontrol
merkezlerinde veya sahalar içinde idare ve ziyaretçi merkezlerinde ödenecek
olan ücretlere ilişkin usul ve esaslar Orman ve Su İşleri Bakanlığı tarafından
belirlenir.” deniliyor. Giriş ücreti ödemeyenler hakkında da “…on katı
tutarında para cezası...” denilmektedir. Bu cezayı da ayrıca bir ay içinde
ödemeyenler hakkında, 6183 sayılı Amme Alacaklarının Tahsil Usulü Hakkında
Kanunu’na göre ilgili vergi dairesi takip ve tahsile yetkilidir yani icraya
gidilir. 6183 sayılı Amme Alacaklarının Tahsil Usulü Hakkında Kanun’un diğer
bir maddesindeyse -daha korkunç- bu cezalardan kurtulmak için iflas ve iflasın
ispatı ve tescili gerekmektedir. Neredeyse idam cezası gelecek. 
Millî
parklardan kiralanan alanlara madem para ödenecek, öncelikle o paranın hak
edilmesi lazım yani bunun için de yatırım yapılması gerekir. Bakanlığın yapması
gereken, kapsamlı, çevre dostu projenin Bakanlık tarafından yapılıp, daha sonra
yapım ihalesine çıkılıp daha sonra da Millî Parklar tarafından kontrol edilerek
yapım sürecinin tamamlanması, daha doğrusu tesisin vücuda gelmesi lazım. 
Ücretler
de makul olmalıdır. Aksi takdirde, beton kullanıp ağaç kabuğuyla kamuflaj,
metal kullanıp ağaç rengiyle boyama, tuvaletlerin arıtma yerine foseptikle
süzüldüğü alanlar olacaktır. 
Kendi
Belediye Başkanlığım döneminde, biri Millî Parklardan olmak üzere hayata
geçirdiğim Samsun Bayraktepe Tabiat Parkı alanı, diğeri birinci derece sit
alanı olan Samsun Tekkeköy Mağaraları alanıdır yani burası tabiat parkından
daha büyük bir alandır. Mimar olarak mesleğim gereği kâh teknik kâh sosyal
donatılarını tek tek projelendirdiğim ve şahsen bir köy çocuğu olarak sosyal
sınıfları da göz önüne alarak buralardan, görev yaptığım süremde, ne girişinden
ne WC’sinden ne mescidinden ne de sosyal tesislerinden 1 kuruş almadan hizmet
ettim çünkü söz konusu bu alanlara genellikle -en fazla- ekonomik düzeyi düşük
piknikçiler akın etmektedir yani ekonomik olarak alt gelir düzeyine sahip insanlar.
Hele baharla birlikte havaların güzelleştiği bugünlerde her gün en az bin
kişinin geldiği bu alanlarda en fazla 100 kişi bulursun. Neden 100 kişi
bulursun? Çünkü bu kanun garibanı ve vatandaşın gelirini göz önüne almamıştır,
bu alanların müşterileri yoksullardır; saray ailesinin mangır kafalıları gibi 1
sterlin, 1 sterlin hesap edip 15 milyon dolar götürenler değildir. AKP’nin
kapitalist bakış açısına göre bu normal olabilir. Bu alanların müşterileri
genellikle ay sonunu kuruş kuruş hesap eden, buralara TOFAŞ’larla,
Renault’larla gelen insanlardır. 
Samsun
Bayraktepe Tabiat Parkı’nın ücreti zamanımda sıfır iken AKP’yle beraber can
yakar hâle gelmiştir. Şahıs 3 lira, bisiklet 3 lira, motosiklet 6 lira,
otomobil 9 lira, minibüs 27 lira, midibüs 45 lira, otobüs 72 lira, WC 1 lira;
restoran zaten el yakıyor, kazık marka. Bu konuda konuşacağım için fiyat
listesini istedim, dediler ki: “Fiyat listesi değişti.” O arkadaşı aradım:
“Nedir?” Geçici çalışıyor. Dolar artmış. Muhabbete bak, zam gelmiş. Şahıs 3,5;
motosiklet 7 lira, otomobil 11 lira, minibüs 32 lira, midibüs 52 lira, otobüs
84 lira; buralara dua edelim. Türkiye ortalamasında şahıslar 7 lira, düğün
yapan 2.250 lira; demek ki 10 katı olsa gelin ile damat ayrılacak. 
Şimdi,
AKP zihniyetinden yola çıkarak soruyoruz: “Fatma teyze, Hasan amca nereye
gidiyorsun?” “Millî parka.” “Yok ya, ağacın dibine yatacaksın, gölgeleneceksin,
bedava; yemez öyle, öyle yok. Tuvalete git, rahatla, bedava; o da yok.” “Ne
olacak?” “At bakalım mangırları. Dua et, gökyüzünü seyretme parası almıyoruz.”
Hele de 2019’a para almak istiyordunuz; “Şu padişahlığı bir getirelim, bundan
sonra su sesine, kuş sesine, hepsine para ödeyeceksin.” Yeter ki vatandaştan
para sesi gelsin, para sesi yoksa millî parkı sarayın, padişahın tablolarında görürsünüz.
Tüm zamanların ortalamasına baktığım zaman yine de dua ediyoruz. 
(Mikrofon
otomatik cihaz tarafından kapatıldı) 
HAYATİ
TEKİN (Devamla) – Seçim de 2019’dan kalktı, ortağınız ortalama olarak ağustosa
çekti, muhtemelen eylül-ekimde seçim var. 
Bu
ücretlerden bir an önce vazgeçin, aksi takdirde son şansınız, idamınız
kendinize geliyor. 
Teşekkür
eder, saygılar sunarım. (CHP sıralarından alkışlar) 
BAŞKAN
– Teşekkür ediyorum Sayın Tekin. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
24’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
25’inci
madde üzerinde aynı mahiyette olmak üzere üç adet önerge vardır, okutup işleme
alıyorum. 
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 25’inci maddesinin tasarı metninden
çıkarılmasını arz ve teklif ederiz. 
 Meral
Danış Beştaş Sibel Yiğitalp Behçet Yıldırım
 Adana Diyarbakır Adıyaman
 Mehmet
Emin Adıyaman Mehmet Ali Aslan Nihat Akdoğan
 Iğdır Batman Hakkâri

Aynı
mahiyetteki diğer önergenin imza sahipleri:
 Muhammet
Rıza Yalçınkaya Erkan Aydın Kamil Okyay Sındır
 Bartın Bursa İzmir
 Ömer
Fethi Gürer Ali Akyıldız Hilmi Yarayıcı
 Niğde
 Sivas Hatay
 Dursun
Çiçek Okan Gaytancıoğlu
 İstanbul Edirne
Aynı
mahiyetteki diğer önergenin imza sahipleri:
 Muharrem
Varlı Mustafa Mit Fahrettin Oğuz Tor
 Adana Ankara Kahramanmaraş
 Baki
Şimşek  Ruhi Ersoy Mevlüt Karakaya
 Mersin Osmaniye
 Adana
BAŞKAN
– Komisyon aynı mahiyetteki önergelere katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkan.
BAŞKAN
– Aynı mahiyetteki ilk önerge üzerinde Hakkâri Milletvekili Nihat Akdoğan
konuşacaktır.
Sayın
Akdoğan, buyurun. (HDP sıralarından alkışlar) 
NİHAT
AKDOĞAN (Hakkâri) – Sayın Başkan, 548 sıra sayılı Kanun Tasarısı’nın 25’inci
maddesi üzerine partim adına söz almış bulunuyorum. Bu vesileyle Genel Kurulu,
cezaevlerinde rehin tutulan çok değerli Eş Genel Başkanlarımı ve değerli vekil
arkadaşlarımı saygıyla selamlıyorum. 
Değerli
arkadaşlar, bundan bir gün önce üzerinden tam bir yıl geçen referandum
süreciyle birlikte, Türkiye’de o günden bugüne neler yaşandı? Senesinin
dolmasının üzerinden bir gün geçmesine rağmen, ortaya atılan, yeni seçim
sürecinin başlatılması. 
Referandum
ve seçimler, özü ve anlamı itibarıyla demokratik uygulamalardır. Yalnız,
demokrasiyle problemi olan ülkelerde bu durum biraz sıkıntılıdır. İlk önce, bu
referandum sürecine gelmeden önce, 1 Kasımda bizlere ve partimize dönük,
seçilmiş arkadaşlarımıza dönük, kurumlarımıza dönük yapılanlara bir bakarsanız,
aslında neler yapılmak istendiğinin, bu sürecin, 16 Nisan referandumunun engellerini
nasıl ortadan kaldırmak istediklerinin birkaç tane örneği:
İlk
önce, belediyelerimizin 94 tanesine kayyumun atanması. Bakın, o günden bugüne
üzerinden bir buçuk yıla yakın süre geçti, tek bir belediyemizde bir yolsuzluk
yok. Olsaydı bugün niye bunlar kamuoyuyla paylaşılmadı? 
Ondan
sonra geliyoruz 4 Kasıma. Siyasi partimizin Eş Genel Başkanlarının da
içerisinde olduğu 12 arkadaşımız altı ay boyunca mahkemelerine çıkarılmadı
çünkü istenen bir durum vardı. Bu referandumda engel çıkaracak olan bütün illerde,
ilçelerde iş yapacak arkadaşların hepsinin içeriye tıkılması lazımdı. Mensubu
olduğum, vekili olduğum Hakkâri’de dışarıda seçilmiş tek bir insan kalmamıştı
ve buna rağmen, 16 Nisan referandumunda şehir merkezinde yüzde 82, ilçelerde
yüzde 90’ların üzerinde halk bunun hesabını sormuştu. 
Gene
geliyoruz, OHAL ortamında gene bir seçim sürecine ülke götürülmek isteniyor.
Biz şunu söylüyoruz: Kendinize güveniyorsanız o zaman OHAL’i kaldırın, insanlar
serbestçe seçim faaliyetlerini yürütsünler. 16 Nisan referandumunda halkın
tercihine bırakılsaydı, meşruluğu üzerinden bir tartışma olmasaydı bugün farklı
bir yerde olabilirdik. 
Bakın,
bugün Avrupa Birliği taslak raporunu açıkladı. Bu taslak raporunda OHAL için
“OHAL önlemleri orantısız.” diyor. Bunu dinleyen var mı? Yok. “En kısa sürede
OHAL’in kaldırılması gerekiyor.” Bakalım, Hükûmet seçime gitmeden önce OHAL’i
kaldıracak mı? “Aynı zamanda, yargı üzerindeki baskının kaldırılması
gerekiyor.” Bu talebini dile getiriyor. “AİHM kararlarına karşı, aykırı davranılıyor.”
Bu, Avrupa Birliğinin taslak raporunda geçiyor: “16 Nisan referandumu kuvvetler
ayrılığına aykırıdır.”
Bir
şey daha belirtip bitirmek istiyorum: Özellikle böyle bir ortamda, basın sizin
elinizde, yargı sizin elinizde, polis sizin elinizde. En son ele geçirmeye
çalıştığınız kalelerden biri de basındı, gazeteciler içeride. Gazetecileri
serbest bırakın. Siyasetçileri serbest bırakın. İçeride olan Eş Genel
Başkanımızdan tutun, diğer belediye eş başkanlarımızın hepsini serbest bırakın,
ondan sonra “Hodri meydan!” deyin. “Hodri meydan!” deyin bakalım, ondan sonra
bunun sonucunu göreceğiz. 
Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ediyorum. 
Aynı
mahiyetteki diğer önerge üzerinde Niğde Milletvekili Ömer Fethi Gürer konuşacaktır.

Sayın
Gürer, buyurun. (CHP sıralarından alkışlar)
ÖMER
FETHİ GÜRER (Niğde) – Sayın Başkan, değerli milletvekilleri; Adalet ve Kalkınma
Partisi çiftçiler için on beş yıldır yararlı bir iş yapmadı, yapmayacak da.
Çiftçi, üretici perişan. Niğde’de, Nevşehir’de, hafta sonu gittiğimde depodaki
patates çillenmiş, çürümeye başlamış. Hükûmet durumu seyrediyor, çözüm de
üretmiyor.
Görüştüğümüz
torba kanun tasarısı da çiftçi, orman köylüsü yararına bir düzenleme
getirmiyor. Arazi toplulaştırmada mülkün sahibinin onayı kalkıyor. Sorunlu
toplulaştırma daha da sorunlu hâle getiriliyor. Çiftçi malları koruması, koruma
hizmetleri isteğe bağlı kılınarak kaosa itekleniyor. Çiftçi borcunun
desteklemeden kesilmesi yönünde bir maddeyi de bu tasarı içeriyor. Sulama suyu
dolaylı özelleştiriliyor. Sulama birlikleri çiftçilerin yönetiminden alınıyor.
Nasıl bir tanım ise “bilim ve fen bakımından orman olarak muhafazasında yarar
görülmeyen” kılıfıyla orman alanları ranta kurban ediliyor. Orman altına yer
altı depolarıyla ormanların yok oluşuna kapı aralanıyor. Sonra da Bakanlık
tarafından, Sayın Cumhurbaşkanının imzasıyla köylere bir mektup gönderiliyor.
“Daha yeşil bir Türkiye’yi birlikte inşa edelim.” diye mektubun içine de tohum
konuluyor. Köylüler, bu karaçam tohumlarını nereye ekecekler, bunu soruyorlar
çünkü orman özelliğinden çıkarılarak ranta açılan alanlarda hiçbir şeyin
yetişmediği tanımlanırken şu anda gönderdikleri tohumlar da kahvelerde bir
köşede duruyor. Bununla ilgili ekim tekniğinden dahi bihaber olunduğu için de
orman olsun diye gönderilen tohumlar değerlendirilmiyor ama Sayın Bakan, size
bir şey göstereceğim. Bu, Niğde’nin Balcı köyünde Sayın Bakanım, bu kestane
ağacı. Bir tek kestane ağacı var Niğde’de “at kestanesi” diye tanımlananın
dışında, bu kestane ağacı kayalıkta çıkmış. Demek ki tohum kayanın içinde
yetişiyor Sayın Bakanım. Onun için gelin, ranta açmayın orman alanlarını. 
Keza,
yine, hemşehrilerim bu tasarı görüşülürken gündeme getirmemi istediler.
Karanlıkdere, Kolsuz, Himmetli, Beyağıl, Porsuk, Kılan, Darboğaz, Emirler,
Elmalı; sulama suyu, gölet sorunları devam ediyor. Çavdarlı, Dikilitaş kuyuları
borçlarından dolayı kapalı, Misli Ovası yer altı suyu enerji maliyeti nedeniyle
çiftçiler icralık ama Sayın Bakanım, yine Niğde’ye göndermişsiniz, acaba
Türkiye'de her ile gönderdiniz mi? Ne kadar posta parası verdiniz onu da merak
ediyorum. Diyorsunuz ki “Niğde’nin içme suyu meselesini kökünden çözdük.” ama
Niğde’nin içme suyu sorununu çözdükleri yönünde de hiçbir veri ortada yok. Niye
yok? Şu anda Niğde içme suyu 65 kuyudan çıkarılıyor, bir kısmı arsenik
tehlikesi nedeniyle kullanılmıyor. Kuyu sularında giderek çekme var, azalma
var. Ulukışla’da içme suyu da çözümlenmemiş durumda. Ama Bakanlık bir proje
yaptı, Niğde ile Aksaray İllerinde İçmesuyu Temini Planlama ve Proje Yapım
İşi’nin sözleşmeye göre bitim tarihi 31/12/2021. “Proje çalışmaları
tamamlandıktan sonra ihale edilecek." deniyor. Bu suyun geleceği yer
Aladağlar, Ecemiş kaynağından çıkan sular. Peki, bununla ilgili çalışmalar ne
zaman başlamış? 2000 yılında başlamış. 2000 yılından beri konuşuluyor,
gerçekleşmemiş. Bu sular için şimdi “Niğde içme suyunun meselesini kökünden
çözdük." diye Niğde’ye broşürler gönderiliyor. Keza, Akkaya Barajı var;
Niğde için çevre felaketi. Yıllardır Akkaya Barajı’nı dile getiriyoruz,
buradaki sular sulama suyu olarak tarım alanlarına gönderiliyor, ne yazık ki
kirlilikten içine köpek dahi girmeyecek kadar sular kirlenmiş durumda. Tarım
alanlarında kullanılan bu suyun kokusu Niğde’yi, Bor’u ve yanında bulunan üniversiteyi
sardı. Sürekli projeden söz ediliyor, bitmeyen projeler yüzünden de insan
sağlığı risk altında. Kısacası, Niğde’nin içme suyu sorununun bittiğini
belirtip bu anlamda gönderilen broşürün kaç bin adet olduğunu bilmiyorum ama
hiç ilgisi olmayan Ulukışla’nın Hasangazi köyüne gönderilmiş, onların Niğde’nin
içme suyuyla da bir ilgisi yok. 
Keza
“Türkiye'nin geleceğine yatırım yapıyoruz.” diye broşürler gönderilmiş. 
Sayın
Bakanım soruyorum: Bu broşürlerden kaç bin adet gönderildi? Ne kadar pul parası
verildi? Buna yapılan masraflarla bizim orada bir arazi kiralasaydınız, oraya
çam ağaçlarını dikseydiniz bir orman alanımız olurdu diyor, yüce Meclisi
saygıyla selamlıyorum. (CHP sıralarından alkışlar) 
ORMAN
VE SU İŞLERİ BAKANI VEYSEL EROĞLU (Afyonkarahisar) – Ömer Bey, zarfın içinde
ekilecek tohumlar vardı. 
ÖMER
FETHİ GÜRER (Niğde) – Dikecek arazi yok. 
ORMAN
VE SU İŞLERİ BAKANI VEYSEL EROĞLU (Afyonkarahisar) – Size de gönderelim. 
ÖMER
FETHİ GÜRER (Niğde) – Sayın Bakanım, dikecek arazi yok. 
BAŞKAN
– Aynı mahiyetteki son önerge üzerinde Adana Milletvekili Mevlüt Karakaya
konuşacaktır. 
Sayın
Karakaya, buyurun. (MHP sıralarından alkışlar) 
MEVLÜT
KARAKAYA (Adana) – Sayın Başkan, değerli milletvekilleri; görüşülmekte olan
tasarının 25’inci maddesiyle ilgili olarak Milliyetçi Hareket Partisi Grubu
adına söz almış bulunuyorum. Hepinizi saygıyla selamlıyorum. 
25’inci
madde, 2873 sayılı Millî Parklar Kanunu’nun 17’nci maddesinin birinci
fıkrasının ikinci cümlesini yürürlükten kaldıran bir madde. Bu madde “Döner sermaye
gelirleri” başlığını taşıyor ve “Bu Kanuna tabi alanlarda elde edilecek
gelirler, Orman ve Su İşleri Bakanlığı döner sermayesine gelir kaydedilir.”
diyor; devamındaki çıkarılan cümleyse “Bu gelirler, münhasıran bu Kanun gereği
ihtiyaç duyulan mal, hizmet ve yatırımların finansmanında kullanılır.” Bu cümle
çıkarılıyor. Bu değişiklikle ilgili gerekçede ise “Korunan alanlardan elde
edilen döner sermaye gelirlerinin daha verimli bir şekilde kullanılabilmesi
amaçlanmaktadır.” diyor. Doğrusu, ben bunu anlamakta biraz zorlandım çünkü
çıkarılan cümleye baktığımızda, bu kanun gereği ihtiyaç duyulan mal, hizmet ve
yatırımların finansmanında kullanılacağı, bu gelirlerin bu yönde tahsis
edileceği belirtiliyor. Bu cümleyi çıkarma gerekçemiz de, buradan elde edilen gelirlerin
daha verimli alanlarda kullanılacağı söyleniyor. Yani ihtiyaç duyulan mal,
hizmet ve yatırımların dışında daha verimli alan nedir? Doğrusu, Sayın Bakan bu
konuda bir açıklama yaparsa gerçekten, biz de daha iyi anlamış olacağız diye
düşünüyorum.
Değerli
milletvekilleri, sulama birlikleriyle ilgili olarak buradan, özellikle sulama
birliklerinin yeniden yapılandırılması konusunda Milliyetçi Hareket Partisi
olarak grup sözcülerimiz tarafından gerekli eleştiriler yapıldı. İşin doğrusu,
bu tasarıyla sulama birliklerinin meclisleri, yönetim kurulları feshedilmekte.
Başarısız olanlarla ilgili, doğrudur, daha önce DSİ’nin yaptığı denetimlerin
raporlarında söylenenlere katılıyoruz ama önemli bir kısmını bu raporlarda
“başarılı” olarak ifade ettiklerini de biliyoruz. Burada aslolan, bu birlik
modelinin milletin malı olarak hatta bizim, Milliyetçi Hareket Partisi olarak
“millet sektörü” dediğimiz o sektöre yönelik olarak ona yakın bir tarzda olması
hakikaten, verimlilik açısından da önemliydi. 
Değerli
milletvekilleri, özellikle tarımsal alanla ilgili bizim en önemli
sorunlarımızdan bir tanesi, belki tarımın birçok sorununu, birçok sıkıntısını
dile getiriyoruz ama dile getirmediğimiz önemli bir alan işletmecilik alanıdır.
Tarımın, tarımsal işletmelerin küçüklüğünü hep sorun olarak burada konuşuyoruz
ama bu realiteyi, bu yapısal sorunu aşmak için kullanılabilecek işletme
modelleri üzerinde konuşmuyoruz. Örneğin, kooperatifçiliği hem kültürümüze
uygun hem de o ortaklık kültürünü daha iyi, verimli sonuçlara götürebilecek bir
yapıya kavuşturmayı ya da üniversitelerin bu modeller üzerinde çalışmasını
istemiyoruz. Yine, aynı şekilde, kümelenme veya birlik tarzı modelleri bizim
tarım alanında, tarımsal işletmecilik alanında yoğunlaştırıp artırmamız
gerekirken bu yasayla maalesef, biz bunu geriye göndererek millet sektöründen
tekrar devlet sektörüne doğru bir yönlendirme yapıyoruz. 
Sayın
Bakanım, bir konuyu da hemen dikkatlerinize getirmek istiyorum. Aslında
Adana’dan çok istediler bunu gündeme getirmemi çünkü birlikler kaldırılıyor ama
Çatalan Sulama Birliği 11 köy muhtarı tarafından kurulmuş ve zatıalileriniz
tarafından kuruluşu onaylanmış ama yetkisi bir türlü verilmemiş; daha sonradan
da bu birlik feshedildi, bugün de bu yasayla birlikte artık ortadan kalkmış
olacak. 
(Mikrofon
otomatik cihaz tarafından kapatıldı) 
MEVLÜT
KARAKAYA (Devamla) - Bu yeni yönetimde, yeni yönetim modelinde bu tarz şeylere
dikkat ederek amaca uygun tarzda bir modelin oluşturulması bizim buradan
gerçekten isteğimizdir. 
Ben
yüce heyetinizi tekrar saygıyla selamlıyorum. (MHP sıralarından alkışlar) 
BAŞKAN
– Teşekkür ediyorum. 
Aynı
mahiyetteki önergeleri oylarınıza sunuyorum: Kabul edenler...
Kabul
etmeyenler... Önergeler kabul edilmemiştir.
25’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
Sayın
Uslu, sisteme girmişsiniz, size bir atıf olmuştu önceki konuşmada. 60’a göre
yerinizden söz veriyorum.
Buyurun.
V.- AÇIKLAMALAR (Devam)
30.- Çorum Milletvekili Salim Uslu’nun, İzmir Milletvekili
Müslüm Doğan’ın 548 sıra sayılı Kanun Tasarısı’nın 24’üncü maddesiyle ilgili
önerge üzerinde yaptığı konuşmasındaki bazı ifadelerine ilişkin açıklaması
SALİM
USLU (Çorum) – Teşekkür ederim Sayın Başkanım. 
Az
önce Sayın Müslüm Doğan’ın bir konuşması oldu, ben hemen inceledim, yerinden,
arkadaşlardan bilgi aldım. Kamuoyunun çok hassas olduğu bir konu, kamuoyu ola
ki yanlış anlayabilir, bu yanlış anlamalara fırsat vermemek üzere bu açıklamayı
yapma ihtiyacı duydum. O da şudur: Sayın Doğan türbenin camiye çevrildiğini ifade
ettiler, kesinlikle bu iddia doğru değildir. Çünkü resimleri getirttim, türbe
8-10 metrekaredir ve yarısı sandukadan ibarettir. Gördüğünüz gibi, burada
CHP’li ve AK PARTİ’li belediye başkanları vardır. Biz gittik, yerinde
inceledik, kesinlikle türbenin cami olması mümkün değil. Cami olan yer…
Aşağıda, daha aşağıda, çok daha aşağıda bir yer vardır, orası aşevidir ve aşevi
olarak çalışmaktadır. Aşevi olarak uzun yıllardır talep olmadığı için,
mahallede cami ihtiyacını karşılamak üzere orası cami olarak vakıflardan
devralınmıştır. Bu açıklamayı yapmak istedim. 
Sağ
olun.
BAŞKAN
– Teşekkür ediyorum. 
IX.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Devlet Su İşleri Genel Müdürlüğünün Teşkilat ve
Görevleri Hakkında Kanun ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/929) ve Tarım, Orman ve Köyişleri
Komisyonu Raporu (S. Sayısı: 548) (Devam)
BAŞKAN
– 26’ncı madde üzerinde iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun Hükmünde Kararnamelerde Değişiklik Yapılmasına
Dair Kanun Tasarısı’nın 26’ncı maddesinin aşağıdaki şekilde değiştirilmesini
arz ve teklif ederiz.
 Muhammet
Rıza Yalçınkaya Erkan Aydın Ömer Fethi Gürer
 Bartın Bursa Niğde
 Veli
Ağbaba Dursun Çiçek  Hilmi Yarayıcı
 Malatya İstanbul Hatay
 Eren
Erdem Ali Akyıldız Okan Gaytancıoğlu
 İstanbul Sivas Edirne
MADDE
26- 13/10/1983 tarihli ve 2918 sayılı Karayolları Trafik Kanununun 71 inci
maddesinin birinci fıkrasının (b) bendine “orman yangınlarına giden ve mücadele
eden araçlar,” ibaresi eklenmiştir.
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkan.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkan.
BAŞKAN
– Önerge üzerinde Malatya Milletvekili Veli Ağbaba konuşacaktır.
Sayın
Ağbaba buyurun. (CHP sıralarından alkışlar)
VELİ
AĞBABA (Malatya) – Sayın Başkan, değerli milletvekilleri; hepinizi saygıyla
selamlıyorum.
Çok
değerli arkadaşlar, Sayın Bakan; 2011’den beri milletvekiliyim, üzülerek
söylemek isterim ki 2011 yılında ne konuşmuşsam bugün de benzer şeyleri
konuşuyorum ve konuşacağım maalesef.
2011’de
yeni milletvekili oldum, Malatya’nın köylerini, kasabalarını gezdim, sorun
aynı, şimdi yine sorun aynı. 
Değerli
arkadaşlar, belki birçoğunuz biliyorsunuz, Malatya, Türkiye'nin en önemli tarım
şehirlerinden birisi. Toprağı verimli, insanları çalışkan, havası suyu güzel,
bu nedenle ne ekersen Malatya’da o yetişiyor. Türkiye'de herhâlde en çok
çeşitli ürünü üreten kentlerin başında Malatya geliyor. Sadece Türkiye'nin
değil dünyanın en güzel kayısısı Malatya’da üretiliyor, Türkiye'nin en güzel
cevizleri Hekimhan’da üretiliyor. İddiayla söylüyorum: Türkiye'nin en güzel
kirazı Yeşilyurt’ta dalbastı kirazı üretiliyor. Fasulyesi, çileği, elması,
tütünü Doğanşehir’de, armudu Akçadağ’da, kavunu Arguvan’da yetişiyor. Köhnü
üzümü Arapgir’de, biberi Arapgir’de; dünyaya, Türkiye’ye ihraç ediliyor. Ülke
ve Malatya ekonomisine bu kadar katkısı olan, Türkiye ekonomisine tarım
anlamında çok katkısı olan illerin başında gelen Malatya’nın çözülmeyen
sorunlarının başında sizin bakanlığını yapmış olduğunuz sulama suyu geliyor. 
Sayın
Bakan, çok büyük derdimiz, en büyük derdimiz, Malatya’nın en büyük derdi
tarımsal sulama. Bakın, geçen pazar günü, cumartesi günü Yazıhan’daydım.
Biliyorsunuz, 1997 yılında başlayan bir Boztepe yani Recai Kutan Barajı var,
2012 yılında tamamlandı. Size defalarca söyledim ama hâlâ sulama kanalları
yapılabilmiş değil. Bakın, baraj yapılıyor -Karadeniz fıkrası gibi- sulama
kanalı yapılması unutuluyor. Şimdi, şu anda sol sahil sulama yapılmak isteniyor
ama o tazyikten patlayan borular nedeniyle maalesef Yazıhanlı çok zor durumda. 
Sayın
Bakan, kanalların yapılması için Sayın Veysel Eroğlu yani siz imza koydunuz,
taahhütnameye imza attınız. 2 Haziran 2016’da saat 16.59’da tamamlanması
gerekiyordu, maalesef tamamlanmadı, Boztepe sulama kanalı tamamlanmadı. Eğer
tamamlanmaz ise -imza attınız- “Yazıhan ilçe merkezine okul yapılacak.” dediniz
ama ne sulama kanalı yapıldı ne de okulun temeli atılabildi. Şu anda
Yazıhan’daki bütün köylerdeki ekinler maalesef kurumak üzere, yanmak üzere. 
Sayın
Bakan, Malatya susuzluk çekiyor, bölge susuzluk çekiyor. Her bölge aynı. Devlet
nasıl bir tedbir alıyor, biliyor musunuz Sayın Bakan, devlet nasıl bir tedbir
alıyor? Devlet cümbür cemaat bütün bürokratlarını toplayarak yağmur duasına
çıkıyor. Yani bu Bakanlığın beceriksizliği Allah’a havale edilerek çözülmeye
çalışılıyor. Dua edilsin ama lütfen siz de görevinizi yapın. Keşke sulama
problemi sadece Malatya’nın Yazıhan ilçesinde olsa. 
Değerli
arkadaşlar, Malatya’nın yazın en temel problemi susuzluk. Siz de biliyorsunuz,
Malatyalı muhtarlar, çiftçiler her yaz sizin kapınızı aşındırıyor. Malatya’nın
her bölgesinde insanlar susuzluktan isyan ediyorlar. Gözlerinin önünde,
çocukları gibi bakmış oldukları kayısı ağaçları kuruyor. Battalgazi, Alişar,
Hatunsuyu, Dilek, Topsöğüt, Şahnahan, Gözene, Görgü, Karapınar, Örnekköy,
Sahilköy, Gölpınar yani Akçadağ’ın bütün köyleri aynı sorunu yaşıyor. Malatyalı
üretici o kadar çaresiz ki değerli milletvekilleri, lütfen dikkatle dinleyin,
kayısı ağaçları kurumasın diye, Malatyalı çiftçi, kanalizasyon borusunu kırarak
sulama yapıyor. Bakın, bir kez daha söylüyorum: Kanalizasyon borusunu kırarak
sulama yapıyor. Devlet ne yapıyor? Veli Ağbaba geliyor, kürsüde söylüyor.
Devletin almış olduğu tedbir şu: Gidiyor, Veli Ağbaba söyledi diye kanalizasyon
borularını kapatıyor. Suyu çözmek için herhangi bir çare üretebilmiş değil.
Maalesef Malatya’nın tamamında bir sulama problemi var ve Malatyalı müthiş bir
şekilde mağdur ediliyor. Kimi rakamlara göre milyonlarca kayısı ağacı her yıl
susuzluktan dolayı kesilmek zorunda kalıyor.
Değerli
arkadaşlar, bir başka mesele, İkinci Organize Sanayi’nin akıtmış olduğu su,
maalesef Malatya’da bostan ekeni pişman ediyor. Artık Dilek’te, Şahnahan’da,
Topsöğüt’te insanlar bostan ekemiyorlar. Çünkü o sular maalesef Malatya’nın en
güzel arazilerindeki tarımı yok ediyor.
Sürem
az, Yoncalı Barajı’yla ilgili de bir iki şey söylemek istiyorum. Yoncalı’yla
ilgili müjdeyi veren sizsiniz. Tam tamına yirmi iki yıl önce başladı, her yıl
ihale yapılıyor, her yıl milletvekilleri gidiyor, Arguvan’a kocaman kocaman
müjde veriyor ama Arguvan da hâlâ susuzlukla terbiye edilmeye devam ediliyor. 
Bir
de bu HES meselesi var.
(Mikrofon
otomatik cihaz tarafından kapatıldı)
VELİ
AĞBABA (Devamla) – Bu HES meselesinde eğer bu HES’lere karşı çıkmıyorsanız
Malatyalı çiftçilerin iki eli sizin yakanızda olsun.
BAŞKAN
– Teşekkürler.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 26’ncı maddesi ile 2918 sayılı
Karayolları Trafik Kanunu’nun 71’inci maddesinin birinci fıkrasının (b) bendine
eklenmesi öngörülen “orman yangınlarıyla mücadele eden araçlar” ibaresinin
“orman yangınlarını söndürme ve yardımcı araçlar” şeklinde değiştirilmesini arz
ve teklif ederiz.
 Meral
Danış Beştaş  Sibel Yiğitalp Behçet Yıldırım 
 Adana Diyarbakır Adıyaman
 Mehmet
Emin Adıyaman Mehmet Ali Aslan Bedia Özgökçe Ertan
 Iğdır Batman Van
BAŞKAN
– Komisyon önergeye katılıyor mu? 
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkan.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Önerge üzerinde Van Milletvekili Bedia Özgökçe Ertan konuşacaktır.
Sayın
Özgökçe Ertan, buyurun. (HDP sıralarından alkışlar)
BEDİA
ÖZGÖKÇE ERTAN (Van) – Genel Kurulu saygıyla selamlıyorum. 
Değerli
arkadaşlar, bu tasarıda olduğu gibi, insan eliyle doğaya bu denli müdahalelerde
bulunduğumuzda bunun zararını elbette ki öncelikle ekosistem ve ekosistemle
birlikte bütün insanlık, bütün insanlar ve yurttaşlar elbette ve hatta daha
doğmamış bebekler dahi görüyor. Çevreyi, orman varlıklarımızı, akarsularımızı
olabildiğince kirletiyoruz ve gün geçtikçe yok ediyoruz. 
İşte,
en yakıcı örnekler Dilovası ilçesi ve Ergene Nehri havzasıyla karşımızda
duruyor. Dilovası’nda kansere yakalanmamak neredeyse imkânsızdır bugün. Şu an
tutsak olan Sayın Onur Hamzaoğlu -kendisini buradan saygıyla selamlıyorum-
yıllar önce Dilovası’ndaki çevre kirliliğini ve kansere neden olan zararlı
maddeleri bilimsel ilkeler ışığında kanıtlamış ve önlem alınmasını önermişti
ancak yetkililer bu çerçevede gerekli politikaları geliştirmek yerine Onur
Hocaya davalar açmışlardı. O zaman şu soruları sormak lazım: Aradan geçen, o
günden bugüne geçen süre içerisinde artık Dilovası’nda endüstriyel kirlilik yok
mudur ya da olması gerekenin 3,5 katı kirlilik yaratan ve kanserin artışına yol
açan maddeler oradaki havadan arındırıldı mı ya da artık yalnız annelerin
sütünde değil, o annelerin karnında taşıdığı bebeklerde bu zararlı kirleticilere
rastlanmıyor mu? Buna yol açan sanayi tesislerini kuranlar, onlara izin veren
yerel yöneticiler ve genel idareciler hesap verdi mi? Tüm bu soruların yanıtı
koca bir “hayır”dır. Gerçek olan, bilimi kendine ilke edinmiş bir insanın
mesnetsiz iddialarla hapsedildiği, bebeklerin astım hastası olarak doğduğu,
çocuk yaşta tümör ve kanser bulgularının arttığı, Sağlık Bakanlığının ise bu
konuya dair yaptığı çalışmanın sonuçlarını dahi açıklamaya cesaretinin
olmadığıdır. Kansere mahkûm edilen Dilovası AKP’nin kontrolsüz sanayileşme
politikasının bir sonucu hâlindedir ve adı artık kanserle anılır hâle
gelmiştir. Nitekim, kansere yakalanma oranının yüzde 35’lere ulaşması yeni bir
vaka da değildir. Girin Meclis kayıtlarına, Dilovası’nda kanser vakalarının
görünmesi nedeniyle 2006 yılında bir Meclis araştırması komisyonu kurulmuş ve
bir dizi karar alınmış. Bu kararlarda, bölgede sanayinin getirdiği çevre
kirliliğinin, kanser vakalarının artık artmaması adına öneriler yer almış;
işte, en başta, bölgenin artık sanayiye doyduğu, yeni sanayi yapılaşmasına izin
verilmemesi gerektiği ve mevcutlarda da gerekli önlemlerin alınması şeklinde.
Ancak bunların hiçbir tanesi yapılmadı ve açıkça Anayasa’ya aykırı davranıldı,
açıkça suç işlendi geçen süre boyunca ve işlenmeye devam ediliyor. Çünkü
Anayasa’nın 56’ncı maddesi “Herkes, sağlıklı ve dengeli bir çevrede yaşama
hakkına sahiptir.” ifadesiyle gayet açık bir tanım koymuştur ve bu konuda yol
göstericidir. Ancak bizler Dilovası halkını ne yazık ki bu haktan mahrum
ediyoruz. 
Sayın
milletvekilleri, Dilovası halkı kadar kansere mahkûm edilen bir diğer yer de
Ergene Nehri havzasıdır. Tekirdağ, Kırklareli ve Edirne’ye yani Trakya’ya can
damarı olması gereken Ergene havzası, maalesef, havzada kurulu bulunan yaklaşık
2 bin sanayi tesisinin ürettiği atıklar nedeniyle bölge halkına kanser taşıyor.
Trakya’nın verimli tarım arazileri nehrin kirli sularıyla sulanmakta, bu da
bölgenin Türkiye genelinde kanserin en sık görüldüğü yer olmasına neden
olmaktadır. Hükûmet, bu iki bölgede, kirliliğe, ölüme yol açan, doğmamış
bebeklerin dahi astım hastası olmasının müsebbibi olan kurumlara caydırıcı
cezalar vermek, halk sağlığını koruyacak politikalar geliştirmek yerine, sorunu
tespit eden vicdanlı insanları hapsediyor, sürgün ediyor ya da görevden alıyor.
İşte, Dilovası’nda Onur Hoca örneği varken Ergene havzasında Doktor Dilek Tucer
örneği var. Doktor Dilek Tucer 2014 yılında “Ergene Nehri’nin getirmiş olduğu
kirlilik nedeniyle, bu suların tarım alanlarında kullanılması, prekanserojen
madde içermesi nedeniyle, organik kimyasal madde içermesi nedeniyle besinlere
geçebilir ve bunlara bağlı kanser vakaları artar, artmaktadır.” demişti.
Nitekim veriler de bu iddiayı zaten destekliyor. Ancak Edirne Valisi bu
açıklamaya karşılık Doktor Dilek Tucer’i apar topar görevinden aldı. Kamu
görevlileri, yetkililer “Bölgede yetişen ve tüm Türkiye'nin yediği pirinçlerde
kanser riski var.” diyen bir doktorun açıklamasını araştırmak yerine gerçekleri
gizlemeyi, örtbas etmeyi ve bu ülkenin insanlarının göz göre göre kanser
olmasını tercih ediyor.
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum.
BEDİA
ÖZGÖKÇE ERTAN (Devamla) – Son cümlem Sayın Başkan, rica edersem…
BAŞKAN
- Son cümlenizi başta söyleseydiniz iyi olurdu ama ben yine de mikrofonu açayım,
tamamlayın lütfen.
BEDİA
ÖZGÖKÇE ERTAN (Devamla) – Teşekkür ediyorum.
Sayın
milletvekilleri, Dilovası ve Ergene’de sanayi kuruluşları eliyle karşı karşıya
kalınan durum artık bir çevre sorunu olmaktan çıkmıştır. Bu bölgelerde açıkça
çevre felaketi yaşanıyor. Çevre ve Şehircilik Bakanlığı ile Orman ve Su İşleri
Bakanlığı harekete geçmedikçe, Dilovası ve Ergene’yi kirleten sanayi tesisleri
en ağır bedelleri ödemedikleri sürece, sorumlulara göz yumulduğu sürece yakın
zamanda bu bölgeleri kurtarmak artık mümkün olmayacaktır ve maalesef bu
politikalar devam ettiği sürece de Türkiye'nin her yerinde yeni Ergeneler
oluşacak, yeni Dilovaları oluşacak, kanser bu ülke insanına bir kader gibi
dayatılacaktır diyorum, hepinizi saygıyla selamlıyorum. (HDP sıralarından
alkışlar) 
BAŞKAN
– Teşekkür ediyorum Sayın Özgökçe Ertan.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
26’ncı
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
27’nci
madde üzerinde aynı mahiyette olmak üzere iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 27’nci maddesinin tasarı metninden
çıkarılmasını arz ve teklif ederiz. 
 Meral
Danış Beştaş Sibel Yiğitalp Behçet Yıldırım
 Adana Diyarbakır Adıyaman
 Mehmet
Emin Adıyaman Mehmet Ali Aslan Erdal Ataş
 Iğdır Batman İstanbul

Aynı
mahiyetteki diğer önergenin imza sahipleri:
 Muhammet
Rıza Yalçınkaya Erkan Aydın Haluk Pekşen
 Bartın Bursa Trabzon
 Dursun
Çiçek Hilmi Yarayıcı Okan Gaytancıoğlu
 İstanbul Hatay Edirne
 Ömer
Fethi Gürer Tur Yıldız Biçer  Ali Akyıldız
 Niğde Manisa Sivas
BAŞKAN
– Komisyon aynı mahiyetteki önergelere katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN
– Aynı mahiyetteki ilk önerge üzerinde İstanbul Milletvekili Erdal Ataş
konuşacaktır.
Sayın
Ataş, buyurun. (HDP sıralarından alkışlar) 
ERDAL
ATAŞ (İstanbul) – Sayın Başkan, değerli milletvekilleri; bu torba yasada da
tarımı önemli oranda ilgilendiren konular var. Bilindiği gibi tarım, insan
yaşamında en önemli üretim ve yaşam alanlarından bir tanesi ve dünya üzerinde
tarıma yönelik yani bitki ve hayvan ürünleri, bunların işletilmesine ilişkin
epey de bir tarihsel tecrübe söz konusu. Dünyanın oluşumu, tarıma dayalı
olarak, dünyanın üzerinde ürünlerin oldukça zengin olmasını beraberinde
getirmiş ama özellikle beş altı tane ülkenin coğrafi olarak bulundukları konum
itibarıyla çok daha fazla zengin tarım ülkesi biçiminde anılmalarını da
beraberinde getirmiş. İşte bizim ülkemiz, tarım noktasında, bu “orta kuşak”
dediğimiz -yani Meksika, Amerika, İspanya, Portekiz, İtalya, Türkiye ve bunun
devamında da giderek Çin’le birlikte- 10 tane ülkeden en önemli yerde duran
ülkelerden 1 tanesi durumunda. Ülkemizde dünya üzerinde bulunan 138 tane meyve
çeşidinin 75’i üretiliyor yani bunlar bulunuyor. 80 tane sebzenin 66’sı bizim
ülkemizde üretiliyor, birçoğunun da ana vatanı durumunda. 
Hayvansal
üretim açısından da büyükbaş, küçükbaş, arı, balık ve benzeri noktalarda birçok
alanda önemli oranda ev sahipliği yapan ülkelerden bir tanesi durumunda.
Ama
gelin görün ki sürdürülen yanlış politikalardan kaynaklı bizim ülkemiz tarım
yoksunu, dışarıdan tarım ürünlerini ithal eden bir ülke hâline getirildi.
Özellikle AKP’nin on beş yıllık süreç içerisinde uygulamış olduğu sermaye
yanlısı tutum, çiftçi ve işçi düşmanı politikalar, bugün gelinen aşamada
ülkemizi tarım noktasında sıfırlanacak düzeye getirdi. Tohum, damızlık, diğer
bütün meselelerde ülkemiz dışa bağımlı ülke hâline dönüşmüş durumda. Yani yarı
feodal dönemde dahi bu kadar dışa bağımlı olan, bu kadar yoksun olan bir ülke
pozisyonunda değildik. Özellikle kapitalist işleyişin yani tekelci sermayenin
bizim ülkemize girmesi ve onu destekleyen AKP gibi hükûmetler, tarım ve
hayvancılık noktasında yani tarımın bitki ve hayvancılık noktasındaki bütün
alanlarını üç beş tane tekel açısından çökertmiş durumdadır.
On
beş yıl içerisinde 100 milyar dolarlık tohum dışarıdan alındı. Yani bizim
ülkemizdeki ürünlerin tamamı dışarıya bağlı hâle getirilmiş durumda. Domates,
hıyar, karpuz, patates, lahana, aklımıza ne geliyorsa bunların bütün
tohumlarının hepsi dört beş tane tekelin bağlı bulunduğu kuruluşlar hâlinde
dışa bağımlı hâle dönüşmüş durumda. Neredeyse bütün tohumlar bu üç beş tane
tekelin eline geçmiş durumda. 
Hayvan
ve ürünlerine yönelik de… Yani sadece tohumlar ve damızlık değil, bunun dışında
bulunan ürünlerin tümü dışarıdan alınacak hâle dönüştü. İnekler dışarıdan
alınıyor, yem dışarıdan ithal ediliyor, saman dışarıdan ithal ediliyor. Yine,
aynı şekilde, günlük olarak 6 ton normalde, bunu 10 tona çıkararak yılda 4
milyon ton daha et ithal edilmeye çalışılıyor. Hayvan ürünleriyle ilgili
aklımıza ne geliyorsa; balık mı diyorsunuz, arıyla ilgili mesele mi diyorsunuz,
büyükbaş, küçükbaş hayvan mı diyorsunuz... Bunların bütün ürünleri yani
peynirden tutalım da diğer bütün ürünlere kadar bunların tümü dışarıdan alınır,
ithal edilir hâle dönüşmeye başladı. Bizim ülkemizde sadece bunlar da değil
yani bir tarım ülkesinde mısırın, mercimeğin, nohudun, buğdayın, işlenmiş meyve
ve sebze çeşitlerinin tümünün dışarıdan alınması aslında gelinen politikanın
sonucunu göstermektedir. 
Para
ihtiyacı doğrultusunda, şeker pancarı üreticisini dahi bir şekilde tekellere
peşkeş çeken bir şekilde, fabrikalar da satışa sunulmuş durumda. AVM’lere
gidelim. AVM’lerin hemen hemen hepsinde bütün gıda reyonlarına, giyim
reyonlarına, kozmetik reyonlarına yani aklınıza neresi geliyorsa bütün bunlara
gidin, üç beş tane firmanın dışında bir isim bulamazsınız. Tamamen onların
eline geçmiş bir tarım anlayışı maalesef ülkemizin gerçekliği hâline dönüşmüş
durumda. Yüzde 80’i dışa bağımlı bir ülke hâline gelmiş durumdayız. Krediler de
aynı şekilde; krediler noktasında, özellikle Ziraat Bankası, artık, çiftçiyi
değil, yandaş gazeteleri ve diğerlerini destekleyen bir biçimde, bir
politikayla ele alınmayla başlandı. Bugüne kadar, çiftçilere verilen sadece…
(Mikrofon
otomatik cihaz tarafından kapatıldı) 
ERDAL
ATAŞ (Devamla) – Başkanım, tamamlamam için bir dakika daha…
BAŞKAN
– Peki, buyurun. 
ERDAL
ATAŞ (Devamla) – Teşekkürler Sayın Başkan. 
Ziraat
Bankası bugüne kadar 103 milyar lira… Yani Ziraat Bankası ve diğer bankalar
çiftçileri bugüne kadar desteklerken sadece üçte 1 oranda çiftçilerin haklarını
onlara vermiş oldu yani 200 milyar dolarını gasbetmiş durumda; onu da işte,
yandaş gazetelere ve diğerlerine sunmaktadır. Aynı şekilde mazottur,
diğerleridir, öbürleridir, en pahalı şekilde bizim ülkemizdeki çiftçiye
sunulmaktadır. Diğer yerlerde gelire göre, neredeyse yüzde 50’si durumunda bir
indirimle -bu mesele- verilmektedir. 
Çiftçi
ve işçiyi mağdur eden, ona düşman politikalarla bu siyaseti sürdüren bu
anlayış, maalesef, ülkemizde sermaye yanlısı tutumla tarım alanını çökertmiş,
bitirmiş durumdadır. Bugün de aynı şekilde, çıkarılan bu torba yasa da dâhil
olmak üzere geçmişteki yasalarla birlikte tarım alanını bitirme noktasında
adımlar atılmıştır, daha fazla yoksulluk, daha fazla açlık işçilerimizi ve
çiftçilerimizi beklemektedir. Bu yüzden de atılması gereken doğru adım bu
zihniyeti başımızdan göndermek olacaktır diyorum, hepinizi saygıyla
selamlıyorum. (HDP sıralarından alkışlar)
BAŞKAN
– Aynı mahiyetteki diğer önerge üzerinde Trabzon Milletvekili Haluk Pekşen
konuşacaktır. 
Sayın
Pekşen, buyurun. (CHP sıralarından alkışlar)
HALUK
PEKŞEN (Trabzon) – Sayın Başkan, saygıdeğer milletvekilleri; yani Türkiye'nin
siyasi tarihine AK PARTİ’nin düştüğü notları saymaya kalksak benim ömrüm vefa
etmez ama en önemlilerinden birkaç tanesinden bahsedeyim şimdi. 
Biliyorsunuz,
Bozburun diye bir yerimiz var, beldemiz var. Bozburun’da bir tane dikili ağaç
yok hatta bir tane ot bitmemiş ama ormanlık olmuş orası. Orman yapma konusunda
bu yeteneğiniz bir tek Bozburun’la sınırlı değil; mesela, İstanbul’da bizim
Fadime teyzenin tarlası, patates tarlası da orman olmuş. Fadime teyze tapusunu
almış, idareye koşmuş “Ya, bu benim dededen beri gelen tapulu arazim kardeşim,
ne ormanı? Burası yıllardır patates ektiğim tarla.” demiş ama Orman Bakanı
“Orman kadastrosu geçti kardeşim, geçmiş olsun.” demiş. Fadime teyzenin patates
tarlası orman diye… Fadime teyze mahkemeye gitmiş, davayı kazanmış, davayı kazanınca
Yargıtaya gelmiş, Yargıtay bozmuş. Fadime teyze Avrupa İnsan Hakları
Mahkemesine gitmiş, Avrupa İnsan Hakları Mahkemesi “Yahu, patates tarlasından
orman olur mu? Böyle bir şey olabilir mi, bunu nasıl uydurdunuz?” demiş ve
bozmuş. Ama bu defa, Orman Bakanlığı bir daha yönetmelik değişikliği yapmış,
Fadime teyzenin tarlasına kafayı takmış. Fadime teyzenin tarlasını tapulamış
kendi adına ama dava açmış “Burası ormandır.” diye. Şimdi bilirkişiler orada
mikroskopla ot arıyorlar, patates de dikemiyor artık Fadime teyze, otları
bulurlarsa orman olacak. 
Bitmemiş,
hele benim memleketim Karadeniz’de fındık bahçelerinin tamamını orman
yapmışlar. Öyle bir orman yapmışlar ki… Vatandaşa “Burası orman değil,
satıyoruz.” demişler. Kim? Hazine. “Ormana ait yer değil, orman vasfını
kaybetti, burası satılıktır.” Vatandaş gelmiş, ihaleye girmiş, almış, üzerine
fındık ağaçları dikmiş. Sonra Orman gelmiş, demiş ki “Kadastro yaptık, burayı
orman yazıyoruz.” “E, tamam, benim satın aldığım parayı bana verin, alın orman
olsun. O zaman, madem değiştirdiniz görüşünüzü, değiştiriyorsanız verin paramı,
alın.” Demişler ki “Yok, orman dedik buraya, para yok.” Vatandaşın tapulu
arazisini almışlar, orman diye bir daha tescil ettirmişler. Arkadaşlar,
gerçekten, insanlık tarihinde orman yetiştirme konusunda bunun bir başka örneği
daha yok. Hani diyorlar ya, o kocaman kocaman billboardlara resimler koyuyorlar
“Şu kadar orman yaptık, bu kadar orman yaptık.” diye, ormanlar böyle işte.
Patates tarlalarını orman diye tapuladılar. Mısır tarlalarını Adana’da,
Osmaniye’de orman diye tapuladılar. Karadeniz’in fındık bahçelerini orman diye
tapuladılar ama gerçekte hiçbiri orman değil. 
Öyle
bir yöntem bulmuşlar ki müthiş. Şimdi, bakın, Trabzon’da yol geçirecekler,
kamulaştırma kararı alması gerekiyor, vatandaşın yerini kamulaştırmak
gerekiyor. Ama yöntemi bulmuşlar, niye vatandaşa para versinler? Nasıl olsa
vatandaşa veriyorlar coşkuyu, reis oradan anlatıyor, vatandaş oyları veriyor, o
zaman sorun yok, gayet iyi gidiyorlar. Diyorlar ki “Vatandaşın elinden araziyi
bedava almanın yöntemini bulduk.” Nasıl? “Ya, oraya İmar Kanunu’nun 18’inci
maddesini uygularız, yüzde 40’ını bedavadan alır götürürüz.” Şimdi Trabzon’da
AK PARTİ’ye oy vermiş benim güzel hemşehrilerim feryat figan beni arıyorlar,
diyorlar ki “Haluk Bey, bizim bütün fındık bahçelerine ‘18’inci madde’ diye bir
uygulama getirdiler, hepsine el koydular, hepsini 18’inci maddenin uygulanması
kapsamında kamulaştırmasız elimizden alıyorlar.” Bir tek orada almıyorlar ki…
Sayın Cumhurbaşkanı Karadeniz gezisinde diyor ki: “Ayder’i beton yığınına
çevirdik.” Ya Uzungöl nasıl ya da -Sayın Bakanın eseri- Çamburnu ne hâle geldi?
Çamburnu’nu Sayın Bakanla gidip gezmek istedim. Ben birkaç kez davet ettim
“Gelin, şu Çamburnu’nda eserinizi bir görün ya! Oranın kurdelesini beraber bir
keselim. Eğer vicdanınız o kurdeleyi kesmeye el verecekse ben hazırım Sayın
Bakan.” dedim ama maalesef, öyle olmadı.
“Uzungöl”
diye bir yerimiz var bizim, eskiden kırmızı pullu alabalıklarıyla ünlüydü, emin
olun, şu anda kurbağalar bile yaşamıyor gölün içerisinde. Eser bu. Orman ve Su
İşleri Bakanlığı, Çevre Bakanlığı garibanın, yoksulun, vatandaşın derdiyle
hiçbir şekilde meşgul değil. Bakın, neyle meşguller? Gökova’da 21.618 hektar,
benim sevgili vatandaşlarım anlasın diye bir örnekle anlatayım, 27 bin tane
futbol sahası büyüklüğündeki orman alanı şimdi turizme, imara açıldı. İşte bu,
eser bu. Bunun için Varlık Fonu kuruldu. Varlık Fonu’nun içerisine bunlar
konuldu ve oradan kim bilir hangi ülkelerden, hangi finansman destekleri alınacak
ve vatandaş, maalesef, boynuna takılmış olan o faiz sarmalı içerisinde elektrik
parası, su parası, gaz parası ödemeye devam edecek. 
(Mikrofon
otomatik cihaz tarafından kapatıldı)
HALUK
PEKŞEN (Devamla) – Sayın Başkan, toparlayayım izin verirseniz. 
Bugün
hoşgörünüz çok yüksek, ben beş dakika rica ediyorum.
BAŞKAN
– Buyurun, tamamlayın.
HALUK
PEKŞEN (Devamla) – Teşekkür ediyorum.
Bu
hafta sonu, dün Osmaniye’deydim. Geçen hafta burada Sayın Bakana sordum, cevap
vermedi, şimdi bir kez daha soracağım, umuyorum cevap verecektir: Osmaniye’nin
“Düziçi” adında bir ilçesi var, “Çamiçi” diye de bir köyü var. Yaz aylarında
köyün nüfusu 2 bine çıkıyor. Köyün insanları Çamiçi’nin hemen yanından akan bir
dereden hortum bağlamışlar evlerine, su almışlar. Gelmiş belediye, o sulara bir
de sayaç bağlamış, dereden aldıkları sulara ama tahlil yaptırmışlar, su
içilemez nitelikte. Yani suyu içen insanların para ödediklerini de düşünürseniz
içilmeyen ve içilemeyecek olan bir suyu içirip ondan sonra burada siyaset
yapıyoruz. Asrın partisi asrın hizmetini yapmış ama vatandaşına dere suyu
içirmiş. Karadeniz Bölgesi’nde durum aynı, Akdeniz’de aynı, memleketin her
tarafında aynı.
Genel
Kurulu saygıyla selamlıyorum. (CHP sıralarından alkışlar)
BAŞKAN
- Teşekkür ediyorum.
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Önergeler kabul edilmemiştir.
27’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
28’inci
madde üzerinde iki adet önerge vardır, okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun Hükmünde Kararnamelerde Değişiklik Yapılmasına
Dair Kanun Tasarısı’nın 28’inci maddesinin tasarı metninden çıkarılmasını arz
ve teklif ederiz.
Muhammet
Rıza Yalçınkaya Erkan Aydın Ömer Fethi Gürer
 Bartın Bursa Niğde
 Okan
Gaytancıoğlu Ali Akyıldız Tur Yıldız Biçer
 Edirne Sivas Manisa
 Serdal
Kuyucuoğlu Hilmi Yarayıcı
 Mersin Hatay
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Önerge üzerinde Mersin Milletvekili Serdal Kuyucuoğlu konuşacaktır.
Sayın
Kuyucuoğlu, buyursunlar. (CHP sıralarından alkışlar)
SERDAL
KUYUCUOĞLU (Mersin) - Sayın Başkan, değerli milletvekilleri; 548 sıra sayılı
Devlet Su İşleri Genel Müdürlüğünün Teşkilat ve Görevleri Hakkında Kanun
Tasarısı’nın 28’inci maddesi üzerine söz almış bulunuyorum. Hepinizi saygıyla,
sevgiyle selamlıyorum.
Bu
kanun tasarısının en önemli konularından birisi sulama birliklerinin yeniden
yapılandırılmasıyla ilgili olan kısımdır. Sulama birlikleri kamu tüzel
kişilikleridir. Yönetimleri tüm üyelerin yani yurttaşlarımızın katılımıyla
yapılan seçimlerle belirlenir yani demokratik bir yapısı vardır. Şimdi bunu
değiştirerek Devlet Su İşlerinin atadığı bir başkana teslim etmek tüzel
kişiliğe sahip olan birliklerimizin kişiliğini ellerinden almak demektir.
Sahibi vatandaşlarımız olan bu kurumların yine vatandaşlarımız tarafından
yönetilmesinden daha doğru bir şey olamaz. Tüm sorunlara ve olumsuzluklara
karşın sulama birlikleri yirmi üç yıllık süreçte edindikleri tecrübe, yetişmiş
eleman gücü, hizmet alanlarındaki arazi ve tesisleri tanımaları sonucunda
sulama ve bakım onarım konularında uzmanlaşmışlardır. 
Bütünşehir
yasasıyla özellikle kırsal bölgelerde yaşayan halkın hizmete erişimde yaşadığı
sorunlara sulama sorunu da eklenecektir. Sulama birliklerinin yönetiminde
yaşanan sorunlar yasal mevzuat çerçevesinde müdahalelerle ortadan
kaldırılabilir ya da mevzuat ihtiyaca yanıt verecek şekilde yeniden
hazırlanabilir. Sulama birliklerinin kapatılmak ya da devredilmek yerine,
altyapıları güçlendirilerek hizmet kaliteleri artırılmalıdır. Halkımızın da
köylümüzün de talep ve beklentisi budur. 
Türkiye
haritasına baktığımızda, AKP en büyük destek ve oyu kırsal kesimden almıştır
ama her konuda olduğu gibi tarımda da sulama birliklerinde de en büyük kazığı
köylüye, çiftçiye atmıştır. Şeker fabrikalarının satılması, sulama
birliklerinin kapatılması da bunlardan biridir. Kimse merak etmesin, AKP
köylüye, çiftçiye kazık atmaya ve onların ekmekleriyle oynamaya devam edecektir.

Değerli
milletvekilleri, iki yılda bir Mersin merkez ilçelerimiz sel felaketiyle karşı
karşıya kalmakta, can ve mal kayıpları olmaktadır; binlerce dönüm tarım alanı
zarar görmekte, zor durumdaki çiftçiler daha da mağdur olmaktadır. Gerekli
tedbirlerin alınmaması ve yeterli ekipmanın hazır bulundurulmaması zararları
artırmaktadır. 
Yine
Mersin merkez ilçelerinden Mezitli ile Yenişehir ilçeleri sınırındaki Bozkoyak
Deresi’nin memba tarafına konutlar yapılmış; mansap tarafının da üzeri büyük
oranda on beş yıl kadar önce kapatılmıştır ancak bu yıl derenin üzeri sel
nedeniyle tekrar açılmış, üzerine yapılan jakaranda koruluğu da iptal
edilmiştir. 
Yine
Toroslar ilçemizdeki Çavuşlu Deresi’nin üzeri de kapalıyken taşkınlar ve sel
nedeniyle sekiz ay kadar önce açılmış; derenin çevresi meskûn alan, çarşı ve
trafiği yoğun bölgedir. Derenin iki tarafında yollar vardır; hiçbir güvenlik
önlemi alınmamıştır ve kazalara neden olmaktadır. Ayrıca atık suların dereye
akıtılması nedeniyle pislik yuvası olmuş, çevreye mikrop saçmakta,
sıcaklıkların artmasıyla birlikte de insan sağlığı için tehlikeli bir hâl
almıştır. On binlerce insanın oturduğu dere çevresinin zaman kaybetmeden
güvenlik önlemleri alınarak bir an önce ıslahı yapılmalıdır, geç
kalınmamalıdır. 
Dereler
konusunda Orman ve Su İşleri Bakanlığı yetkili iken hiçbir hesaba dayanmadan
kapatılan dereler, daha sonra sel gelmesi nedeniyle uğranılan zararlar ve
tekrar tekrar yapılan işler kentimizi de kamu kaynaklarını da zarara
uğratmaktadır. Tabii ki bunun sorumlusu da Orman ve Su İşleri Bakanlığıdır. 
Yine,
Erdemli’den Çeşmeli’ye kadar olan alanın sulamasını yapacak Aksıfat Barajı’nın
yapımı dört yıldır beklemektedir, inşaatı süratle tamamlanmalıdır. Tarsus’ta
yapımına dört yıl önce başlanan Karaevli Göleti ve yılan hikâyesine dönen
Pamukluk Barajı'nın inşaatı durmuş olup bu durum Tarsus tarımını olumsuz
etkilemektedir. Bu inşaatların Mersin adına bir an önce bitirilmesini
bekliyoruz.
Saygılar
sunuyorum. (CHP sıralarından alkışlar) 
BAŞKAN
- Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 28’inci maddesiyle değiştirilmesi
öngörülen 2942 sayılı Kanun’un 11’inci maddesinin birinci fıkrasının (ı)
bendinde yer alan “arazi bedelinin yarısını geçmemek” tümcesinin “arazi
bedelinin yarısını geçmemek üzere” şeklinde değiştirilmesini arz ve teklif
ederiz.
 Meral
Danış Beştaş  Mehmet Emin Adıyaman  Mehmet Ali Aslan
 Adana
 Iğdır  Batman 
 Behçet
Yıldırım  Sibel Yiğitalp
 Adıyaman
 Diyarbakır 
BAŞKAN
- Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) - Katılamıyoruz
Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkan.
BAŞKAN
- Önerge üzerinde Batman Milletvekili Mehmet Ali Aslan konuşacaktır.
Sayın
Aslan, buyurun. (HDP sıralarından alkışlar) 
MEHMET
ALİ ASLAN (Batman) - Sayın Başkan ve Sayın Genel Kurulu saygıyla selamlıyorum.
Öncelikle,
bu kanun tasarısı üzerinde kısa bir açıklamada bulunayım, özetleyeyim. Tarım,
orman ve su alanında köklü değişiklikler öngören ve ekolojiyi ticarileştiren bu
kanun tasarısı kamuoyunda yeterince tartışılmamıştır ve alelacele
geçirilmiştir. Su, toprak ve ormanların varlığı ve korunması tüm canlıların
yaşamı için hayati önemdedir. Ekosistem, su, orman, meralar, kıyılar halkın
gereksinimi haricinde kullanıma açılmamalıdır. Bu yapılan yasa hem Anayasa’ya
hem insan hakları sözleşmelerine aykırıdır, en önemlisi, doğanın yasalarına
aykırıdır. Hiçbir kurum ekosistemin yıkımına neden olacak kararlar alamaz,
yetkili kılınamaz. 
Arkadaşlar,
aslında, ben dile getirmeyecektim ama hatırlarsınız, geçtiğimiz hafta burada,
Akşam gazetesinin apaçık bir iftirasını ve yalanını nazarlarınıza sunmuştum ve
“Eğer medenilerse, eğer insanlarsa özür dilerler.” demiştim ama özür dilemek
yerine beni yine manşete taşıdılar. Şimdi, bu yalancı medyayla ilgili, çirkin
iftira atan, yayan medyayla ilgili… Bakın, Bediüzzaman’ın İttihat Terakki
dönemindeki medyaya söylediği tespitleri, sözleri burada anlatacağım ve sonra
bunlara uyarlayacağız. “Bildiğime göre, edipler -yani gazeteciler,
edebiyatçılar- ve cerideler terbiyeiefkâr ediyorlar -yani doğruya
yöneltiyorlar- Şimdi, bazı edipleri edepsiz ve bazı gazeteleri de naşiriağraz -yani
kin ve garaz yayan yayıcılar olarak- görüyorum. Gazetecilerin cerbezesine -yani
yalan ve iftira şekilde birilerini hedef göstermesine- karşı o yalancı silahla
onlarla mukabele etmeyiniz. Sıdk -yani doğruluk ve hak- ile onlarla mücadele
ediniz. Bir tane sıdk -bir tane doğru- bin harmanı yakar.” diyor. 
Şimdi
bakalım, ne demişler hepsini tek tek huzurlarınızda böyle ifşa edeceğiz. Demiş
ki gazete: “Adana’daki Furkan Eğitim ve Hizmet Vakfı’na kayyum atanmasının
ardından HDP Batman Milletvekili Mehmet Ali Aslan konuyu TBMM gündemine
taşıdı.” Külliyen yalan. Furkan Vakfı’na kayyum atanmasına ilişkin benim bir
konuşmam olmamıştır, tutanaklara bakılabilir. Bu, birinci yalanları.
İkincisi,
diyor ki: “Mehmet Ali Aslan’ın seçim bölgesi olmamasına rağmen…” Adana’da
mühürlenen öğrenci evleriyle ilgili… Bu da yalan. Anayasa’nın 80’inci maddesine
göre milletvekili sadece bölgesini ve seçmenini değil bütün Türkiye’yi, bütün
Türkiye milletini temsil eder. Bu, ikinci yalanları. Bakın, bir tane doğru
bütün yalanlarını, bütün harman dolu yalanlarını nasıl da yakıyor. 
Yine,
demiş ki: “Hakaret etmiş bizim muhabire.” Hayır, ben hakaret etmedim kimsenin
şekline şemaline. “Takke düştü, kel göründü.” ise Türk Dil Kurumu Sözlüğü’nde
bir ayıbın, bir iftiranın, bir yalanın ifşa edilmesinin açığa çıkma hâlidir.
Ben kimseye hakaret etmedim. Yaptığınız yalan haberleri böyle bir deyimle ifade
etmek için o sözü kullandım. Yine, gördüğünüz gibi yalana başvuruyorlar. 
Yine,
şunu belirteyim arkadaşlar: Biz milletvekilleri, seçilmişler, kanaat önderleri
vesaireler cenazelere giderken diline, dinine, ırkına, partisine, cinsiyetine
bakmazlar, biz gideriz. Benim bir cenazede bulunmamı haber yaparak söylemediğim
sözleri bana isnat ettiler. Bu sözleri eğer ispat etmezlerse yine
müfteridirler, yalancıdırlar. O sözleri burada söylemeyeceğim saf zihinler
ıdlâl olmasın diye.
Şimdi,
burada -ben yine o belge göstereceğim- Adana Millî Eğitim Müdürlüğü şu anda
evleri mühürlenen öğrenci evlerine yazı vermiş “Valilik oluruyla sizin
evleriniz kontrol edildi, kaçak yurt olmadığı tespit edildi. Meskûn mahal
olduğundan dolayı, evet, kiraya verildiğinden mühürleme işlemi
yapılmayacaktır.” demiş ve ben kalkıp bunu burada söylemişim…
(Mikrofon
otomatik cihaz tarafından kapatıldı) 
MEHMET
ALİ ASLAN (Devamla) – Sayın Başkan…
BAŞKAN
– Tamamlayın lütfen.
MEHMET
ALİ ASLAN (Devamla) – Düşünün, Valilik, Millî Eğitim Müdürlüğü bu belgeyi
veriyor, “Mühürlenmeyecektir.” diyor, ertesi gün aynı ev mühürleniyor. Paralel
vali mi var Adana’da, paralel Millî Eğitim müdürü mü var? Yani bunun haber
yapılması gerekirken, bunun ifşa edilmesi gerekirken bunu ifşa edeni
yalanlarla, iftiralarla hedef göstermeyi biz reddediyoruz. 
Mazlumun
yanında olacağız. Medyanın özgürlük isteyen öğrenciye “terörist” demesine;
toprağını, suyunu korumak isteyen köylüye “terörist” demesine; bilimi savunan
akademisyene “terörist” demesine; yaşam hakkını savunan hekimlere “terörist”
demesine biz asla rıza göstermeyeceğiz. Hangi mühürle damgalarlarsa
damgalasınlar, biz mazlumun yanında olmaya devam edeceğiz ve onlara yapılanları
buradan ifşa etmeye devam edeceğiz. Buyursunlar, yine haber yapsınlar, ben yine
buradan onları ifşa etmeye devam edeceğim.
Sayın
Başkan, son bir kez...
(Mikrofon
otomatik cihaz tarafından kapatıldı) 
BAŞKAN
– Lütfen, Sayın Aslan…
MEHMET
ALİ ASLAN (Devamla) – Son bir dakika Sayın Başkanım…
BAŞKAN
– Hiç yapmadığım bir uygulama. Siz tamamlayın, kayda geçsin lütfen.
MEHMET
ALİ ASLAN (Devamla) – Tamam, o da olur.
Her
bir milletvekili en az bir gazetenin tirajı kadar oy alıyor. Bu gazetenin
tirajını söylemeyeceğim, reklamını yapmayacağım ama ben 7 Haziranda bu Meclise
girerken onun tirajının 3 katını sadece kendi ilimden aldım. Yani benim, bir
milletvekilinin aldığı oy bir gazetenin tirajından daha yüksek. Onlar bütün
Türkiye’de bu tirajı tutturamıyorlar, bir milletvekili sadece kendi ilinde bunu
tutturuyor. Biz, halkımızın arasına kin ve nefret tohumu ekmeye çalışan,
böylesi yalan, iftira atan gazetecilere ve gazetelere karşı mücadelemizi
sürdüreceğiz ve buradan da ifşa ve deşifre etmeye devam edeceğiz.
Teşekkür
ederim. (HDP sıralarından alkışlar) 
BAŞKAN
– Teşekkürler Sayın Aslan.
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.
28’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
29’uncu
madde üzerinde iki adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 29’uncu maddesinin aşağıdaki şekilde
değiştirilmesini arz ve teklif ederiz.
 Muhammet
Rıza Yalçınkaya  Erkan Aydın Kamil Okyay Sındır
 Bartın
 Bursa İzmir
 Hilmi
Yarayıcı Tur Yıldız Biçer Ömer Fethi Gürer
 Hatay Manisa Niğde
 Okan
Gaytancıoğlu Dursun Çiçek Namık Havutça
 Edirne İstanbul Balıkesir Ali
Akyıldız
 Sivas
MADDE
29- 2942 sayılı Kanunun 25 inci maddesinin üçüncü fıkrasının üçüncü cümlesi
aşağıdaki şekilde değiştirilmiştir. “Taşınmazlardaki bu sınırlama ilan
tarihinin bitiminden itibaren beş sene olup, bu süre Bakanlar Kurulu tarafından
bir kereye mahsus olmak üzere beş sene uzatılabilir.”
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkanım. 
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım. 
BAŞKAN
– Önerge üzerinde Balıkesir Milletvekili Namık Havutça konuşacaktır. 
Sayın
Havutça, buyurun. (CHP sıralarından alkışlar) 
NAMIK
HAVUTÇA (Balıkesir) – Sayın Başkan, değerli milletvekili arkadaşlarım; mevcut
yasa tasarısının 29’uncu maddesi üzerinde söz aldım. Yüce heyetinizi saygıyla
selamlıyorum.
Değerli
arkadaşlarım, sizlere çiftçinin ve köylünün, tarımın ne olduğuyla ilgili bazı
örnekler vermek istiyorum. Çiftçiye mazot desteği diye bir destek açıkladınız.
Bakın, az önce Balıkesir Ziraat Odası Başkanıyla görüştüm, “Biz daha önce dönüm
başına 13 TL mazot artı 4 TL gübre desteği alıyorduk.” diyor. O, sanki bütün
Türkiye'ye davul zurnayla ilan ettiğiniz destek ne oldu biliyor musunuz? 13 TL
mazot desteği 2 lira arttı, 15 lira oldu; gübre desteği aynen duruyor, 4 lira;
toplam 19 lira. Yahu, bu milletin köylüsünü, siz, bu kadar da bunları görmez,
kör mü zannediyorsunuz? Ayıptır, yazıktır, günahtır bu insanlara. Mazot
desteğinden ne anladınız, biz ne anladık? 3 lira, 2 lira için ortalığı ayağa
kaldırdınız, köylü de sevindi sanki harbiden destek geldi diye. 
Bakın
Değerli Bakan, şu anda sulama birlikleri, Gönen Tahirova’da 1 dönüm çeltiğin
sulanması için 1 metreküpe 23 kuruş ödüyor ve 1 dönüm çeltiğin maliyeti 400 TL.
Sayın Balıkesir Milletvekili arkadaşım, bir çeltik üreticisi Gönen’de 1 dönüm
çeltiği yetiştirmek için 400 TL su parası ödüyor. Daha gübreyi, mazotu,
ilaçlamayı, çapalamayı, işçiliği saymıyorum. Millî tarım diyorsunuz. Millî
tarım olur mu böyle ya? Millî tarım bitti. Onun için İtalya’dan gemi gemi
çeltik ithal ediyorsunuz, onun için buğdaylar yüklü gemilerle Bandırma
Limanı’na geliyor. Köylü üretimi bitiriyor, millî tarım dediğiniz yok oluyor;
bu ızdırabı duymuyor musunuz? Bakın, Deli Dumrul gibi her yerden para
istiyorsunuz, Deli Dumrul gibi. (CHP sıralarından alkışlar) 
Kozdere
Güvem köyü Balıkesir; değerli milletvekili arkadaşlarım, 2014 yılından bu yana
Çiftçi Malları Koruma Derneği hiçbir hizmet vermediği hâlde, bakın, hiçbir
hizmet vermediği hâlde 452 bin TL para tahakkuk ediyor köylülere. Köylü
hayvanına damında bakıyor. Tarlasını zaten ekemiyor, orman niteliğinde ve
arabalarına haciz koyuyor Çiftçi Malları Koruma, devlet; adamların emekli
maaşları hacizli. Siz haksız yere bu insanların malını mülkünü haczediyorsunuz,
ya, bu tablodan bu insanların ızdırabını devlet olarak, Tarım Bakanlığı olarak
görmüyor musunuz? Böyle bir uygulama dünyanın neresinde var? Buradan
Balıkesirli hemşehrilerime soruyorum, bakın, söz verdim, burada huzurda ifade
ediyorum: Bu konuyla ilgili çözüm için derhâl adım atılması gerekiyor. Balıkesir’de
zaten hayvancılık bitti. Türkiye'yi doyuran il, bugün Türkiye'de sürünen il
hâline geliyor. Köylülerimiz hacizli, traktörleri hacizli, tarlaları hacizli.
Bu sesi duymuyor musunuz?
Bakın,
Sayın Bakan, ormanlarla da ilgili birkaç şey söylemek istiyorum: Ya, orman
alanlarımızı siz yasalarla, kendi çıkardığınız yasalarla maden talanına
açıyorsunuz. Kaz Dağları -Balıkesir’de- dünyanın -İsviçre Alpleri kadar- en
önemli oksijen deposu. Bütün parlamenterlerin buradan emekli olunca gideceği
yer bizim Altınoluk, Edremit, Kaz Dağları, Akçay; oralara geliyorsunuz. Hatta
rahmetli Erbakan Hoca da bizim hemşehrimizdi, yazın orada yaşıyordu. Şimdi, Kaz
Dağları gibi bu kadar korunması gereken bir doğal alana durmadan maden ruhsatı
veriliyor. Ya, Sayın Orman Bakanı, Kaz Dağlarına maden ruhsatını siz niye
veriyorsunuz? Biz diyoruz ki Kaz Dağlarının üstü altından daha değerlidir;
üstünde zeytin var, üstünde ağaç var, üstünde orman var, oksijen var, hayvan
var, ekoloji var, doğa var, turizm var, her şey var. Ya, madeni gidin başka
yerde çıkarın. 
Orman
alanı mı yaratıyorsunuz; Ankara’dan Adana’ya kadar her taraf boş, gidin
ağaçlandırın arkadaş, ne duruyorsunuz. Nerede, bir tek ağaç var mı burada?
Esprisi vardı, Konya’ya giderken “Bizi ağacın olduğu yerde indir.” diye. Hani
ormanlık alan, ne orman çalışması yaptınız siz? Bugüne kadar ormanlık
alanlardan terk edilen yerlere bakın. Sayın Bakan, bir rakam vermek istiyorum. Arkadaşlar
Elli yılda yitirdiğimiz 27 milyon dekar orman alanının yüzde 56’sını yasalarla
kaybettik, biliyor musunuz. Yani bunlar yanmadı, bu ormanlar. 
TANJU
ÖZCAN (Bolu) – Hâlâ kıyım devam ediyor Sayın Havutça.
NAMIK
HAVUTÇA (Devamla) – Yanmadı, yanmadı; 2/B diye katlettik. Orman alanlarının
yüzde 50’sini buradan çıkan yasalarla…
(Mikrofon
otomatik cihaz tarafından kapatıldı)
NAMIK
HAVUTÇA (Devamla) – Sayın Başkanım, tamamlayayım lütfen.
BAŞKAN
– Toparlayın lütfen.
Buyurun.
NAMIK
HAVUTÇA (Devamla) – Burada, bir kez daha ifade ediyorum, 2016 yılı sonu
itibarıyla ormanlarda verilen izinlerin toplam miktarı alansal olarak 600 bin
hektar. Bunun 103.502’sini maden aramalarına vermişsiniz.
Son
söz olarak şunu söyleyeceğim: Anlaşılıyor ki Türkiye’de nerede rant azalıyorsa
orada orman artıyor, nerede rant iştah kabartıyorsa orada orman azalıyor
maalesef. Maden rantına teslim ettiniz.
Teşekkür
ediyorum. (CHP sıralarından alkışlar) 
TANJU
ÖZCAN (Bolu) – Sayın Bakanın Bakanlığı döneminde de ormanlarımız azalıyor.
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 29’uncu maddesiyle değiştirilmesi
öngörülen 2942 sayılı Kanun’un 25’inci maddesinin üçüncü fıkrasının üçüncü
cümlesinde yer alan “Bakanlar Kurulu tarafından” ibaresinin “Bakanlar
Kurulunca” şeklinde değiştirilmesini arz ve teklif ederiz.
 Meral
Danış Beştaş Behçet Yıldırım Sibel Yiğitalp
 Adana Adıyaman Diyarbakır
 Mehmet
Emin Adıyaman Mehmet Ali Aslan
 Iğdır Batman
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKAN VEKİLİ MEHMET ÖNTÜRK (Hatay) –
Katılamıyoruz Sayın Başkan.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Önerge üzerinde Iğdır Milletvekili Mehmet Emin Adıyaman konuşacaktır.
Sayın
Adıyaman, buyurun. (HDP sıralarından alkışlar)
MEHMET
EMİN ADIYAMAN (Iğdır) - Sayın Başkan, değerli milletvekilleri; hepinizi
saygıyla selamlıyorum.
Evet,
bu 29’uncu madde İstimlak Yasası’yla ilgili. Devlet Su İşleri Genel Müdürlüğü
Teşkilat Yasası ve ilgili yasalar da getirilen bu torba yasa içerisine alakasız
olan İstimlak Yasası ya da Kamulaştırma Yasası’yla ilgili 5 madde de
sıkıştırılmış. Şimdi, bu 29’uncu madde Kamulaştırma Kanunu’nun 25’inci
maddesinin üçüncü fıkrasının üçüncü cümlesini değiştiriyor. 
Tabii,
vatandaş bunun nasıl bir değişiklik olduğunu bilmez, belki pek çok milletvekili
arkadaşımız da karşılaştırma yapmamıştır. Aslında Kamulaştırma Kanunu’nda
kamulaştırma kararının ilanından itibaren kamulaştırılacak taşınmaz üzerindeki
mülkiyet hakkı sınırlandırılıyor, beş yıllık süre mevcut yasada ama bu yasada
bir beş yıl daha uzatma yetkisi Bakanlar Kuruluna veriliyor. Yani bu, şu
demektir: Anayasa’nın 35’inci maddesiyle güvence altına alınmış olan mülkiyet
hakkının gasbı demektir. Açıkça bu değişiklikle yurttaşın mülkiyetine Bakanlar
Kurulu ve Hükûmet, o soyut kavram olan “kamu yararı” kavramı altında… Ki kamu
yararının ne olduğu da somut değil, nasıl bir kamulaştırma somut olarak kamu yararını
ifade edecek, bunun bir ölçütü yoktur yasada, Kamulaştırma Yasası’nda da yok.
Ama “kamu yararı” denilip bu cümlenin arkasına sığınılarak yurttaşın malına el
konulacak. Nasıl el konulacak? Somut bir örnek verelim: Şimdi, düşünün, bir
baraj yapılacak ve bir alan maden sahası diye kamulaştırılacak. Beş yıllık bir
süre fakat Bakanlar Kurulu bir beş yıl süre daha ekleyecek ve on yıl boyunca -düşünebiliyor
musunuz- vatandaş yani yurttaş kendi mülkünden istifade edemeyecek.
Yine,
mevcut yasada, örneğin belediyeler belli bir taşınmazı kamulaştırdı, beş yıllık
sınırlandırma süresi vardı, beş yıl içerisinde kamulaştırmanın konusu olan
işlem gerçekleşmiyorsa -yani hangi amaçla kamulaştırılmışsa, örneğin işte okul
için ama beş yıl geçmiş, okul yapılmamıştır, köyde benzer bir olay düşünün- beş
yılın sonunda vatandaş otomatikman kendi gayrimenkulü üzerinde bir tasarruf
hakkına sahip. Şimdi, bir beş yıl daha eklenerek süre on yıla çıkarılınca -ki
on yıl sanki kısa bir süreymiş gibi- vatandaş, düşünün -on yıllık- belirsiz bir
süre bekleyecek. Bir ağaç dikecek, dikemeyecek; bir yapı inşa edecek,
edemeyecek. Neden? Çünkü önünde on yıllık bir süre var ve bu on yılın
içerisinde idare bir işlem yapacak mı? Örneğin, iki yıldır işlem yapmamıştır,
vatandaş “Herhâlde kamulaştırma işleminden vazgeçildi.” deyip bir yapı kurarsa,
ağaç dikerse veya bir mal, ürün getirecek bir çalışma yürütürse altıncı yılında
“Haydi, biz kamulaştırma işlemini yürürlüğe sokuyoruz, kamulaştırma amacı
doğrultusunda gerekli yatırımı yapıyoruz.” diyecek. Ya da on yıl bekleyecek, on
yıl bitmesine rağmen kamulaştırma işleminin konusu olan her neyse, örneğin
barajsa baraj yapımından vazgeçilecek ya da kara yolu geçirilecekse
vazgeçilecek ama yurttaş on yıl boyunca kendi mülkünden, kendi gayrimenkulünden
istifade edemeyecektir.
Sayın
Bakanım, bu madde, açık bir şekilde Anayasa’ya aykırı bir hüküm içeriyor,
35’inci maddeye açıkça aykırıdır. Bu maddenin ya eski hâliyle korunması ya da
bu değişikliğin tasarıdan çekilmesi gerekiyor. Gerçekten yurttaşı mağdur edecek
bir düzenlemedir. Olsa olsa birtakım holdinglere, birtakım tekellere yaranma
adına düzenlenmiş bir madde ki bunun ismi de “kamu yararı” olacaktır. Ama bir
düşünün, bir karar alınıyor, X holdingin X şirketi talep ettiği gerekçeler
içerisinde yapılan, idare tarafından yapılan kamulaştırma işleminin 7’nci,
8’inci ya da 9’uncu yılında işlemden vazgeçti. Şimdi, vatandaş burada bedel
ödememeli, sıkıntıya düşmemeli. Geçmişte kanunda olduğu gibi beş yıllık süre
makul bir süredir. Bence o makul sürenin korunması gerekiyor diyorum.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
29’uncu
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
30’uncu
madde üzerinde iki adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 30’uncu maddesinin aşağıdaki şekilde
değiştirilmesini arz ve teklif ederiz.
 Muhammet
Rıza Yalçınkaya Erkan Aydın Kamil Okyay Sındır
 Bartın Bursa İzmir
 Hilmi
Yarayıcı Ömer Fethi Gürer Okan Gaytancıoğlu
 Hatay Niğde Edirne
 Dursun
Çiçek Haluk Pekşen Ali Akyıldız
 İstanbul Trabzon Sivas
MADDE
30- 2942 sayılı Kanunun 27 nci maddesine birinci fıkrasından sonra gelmek üzere
aşağıdaki fıkra eklenmiştir. “Mahkemece verilen taşınmaz mala el koyma kararı
tapu müdürlüğüne bildirilir. Taşınmaz malın başkasına devir, ferağ veya
temlikinin yapılamayacağı hükmü tapu kütüğüne şerh edilir. El koyma kararından
sonra taşınmaz mal 20 nci madde uyarınca tahliye edilir.
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKAN VEKİLİ MEHMET ÖNTÜRK (Hatay) –
Katılamıyoruz Sayın Başkan.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Önerge üzerinde Trabzon Milletvekili Haluk Pekşen konuşacaktır.
Buyurun
Sayın Pekşen. (CHP sıralarından alkışlar)
HALUK
PEKŞEN (Trabzon) – Sayın Başkan, saygıdeğer milletvekilleri; tarihe not düşmek
için bugün söz aldım ve sizinle tarihe not düşecek bir gerçeği konuşacağım. Bir
ülke bir bürokrat eliyle göz göre göre nasıl soygun düzenine sürüklenir, onun
size macerasını anlatacağım. 
2006
yılında Hükûmetiniz karar alıyor, diyor ki: “Bu Garp Linyitlerinin
Tunçbilek’teki maden sahalarında yerli kömür çıkarması için bir hazırlık
yapalım.” Devlet Planlama Teşkilatı bu öneriyi kabul ediyor ve buraya bir
ödenek ayrılıyor. Burada 2 ayrı galeri yapılması konusunda ihale açılıyor, 2
ayrı firma giriyor, ihaleleri alıyorlar. Firmalardan bir tanesi galeriyi
kendisinin taahhüt etmiş olduğu süre içerisinde yapıyor ve açıyor, devlete de
teslim ediyor. Devlet, o galeriden yılda 700 bin ton kömür çıkarması gerekirken
bugün maalesef 111 bin ton kömür çıkarıyor. Niye çıkarmadığını bilmiyoruz ama
asıl dramatik olan A1 adını verdikleri 2’nci galeri. 
Yer
altındaki bu galeriden maalesef bugüne kadar 1 gram kömür çıkarılamıyor. Niye
çıkarılamıyor? Şöyle oluyor: Önce, yanındaki açık havuz patlıyor, galeriyi su
basıyor. Sonra başka bir entrika daha düzenleniyor, bu galerinin içerisinde bir
tane makine kalıyor. Makineyi bırakan firma diyor ki: “Makinemi isterim.” Bir
yıl kurum işini gücünü bırakıyor, TKİ, adamın makinesini çıkarmak üzere
uğraşıyor. Çıkarıyorlar, bir tane hurda, burada resimleri var. Bir tane hurda
çıkarıyorlar, beş para etmez bir hurda ama binlerce işçi o bölgede bununla,
bunu çıkarmakla meşgul. Sonra? Sonrası şu: Geçen hafta itibarıyla galeri tam
kömür üretecek aşamaya geliyor, tam galeriden kömür çıkarılacak ki hay Allah,
bir bakın ki galeri yanıyor, yanıyor. 1 gram kömür çıkarılamadan harcanan
toplam para 1 katrilyon lira, tam 1 katrilyon lira para harcanıyor. Evet,
bakıyorum, şaşkınlık içerisindesiniz değil mi? Bunun vicdanlarda nasıl yer
alacağını ben doğrusu sorguluyorum. 
Bu
şahsı oraya genel müdür siz yaptınız, fırıldak Mustafa, meşhur. Bu fırıldak
Mustafa, ne enteresan ki 1 gram kömür çıkarmadan ama çıkarılabilecek olan 22
bin ton kömürün 12,5 milyon tonunun parasını oraya harcama olarak gömüyor. (CHP
sıralarından alkışlar) Böyle bir şey olabilir mi? Böyle bir vicdan var mı?
“22,5 milyon ton kömür çıkaracağım.” diye… O kömür çıkarılmadan 12,5 milyon
tonunun parası masraf olarak harcanmış. Şimdi galeri kapatılmış. Galeri için
alınmış olan, Çin’den getirilmiş olan makineler de galerinin içerisinde
kalmışlar, onlar da gitmiş. 
Evet,
durum bu ama başka bir dram daha, herkesin bildiği, Tunçbilek’te herkesin
anlattığı bu dramın başka bir yanı daha var; hemen orada bir elektrik santrali
var ve elektrik santralinin bir tane filtresi yok. Yirmi dört saat oraya,
Tavşanlı’nın üzerine zehir yağıyor, zehir. Kömür tozları insanların
akciğerlerine kadar işlemiş ve maalesef -az önce burada bir kıymetli
milletvekili, Kocaeli’nin rakamlarını verdi “yüzde 37” diye- bu orada yüzde
50’lere varmış. Tavşanlı’da yaşayan herkes ölümüne hayat, ölümüne kanser, herkes.

Bizim
elimizdeki rakamları merak edeniniz varsa dilerseniz verebilirim. Allah aşkına,
bir gün bu rakamlara bir ilgi gösterin, bunlarla bir ilgilenin ama bizim
vereceğimiz rakamlara bakmıyorsanız, Tunçbilek Belediye Başkanına sorun,
Tavşanlı Belediye Başkanına sorun “Bu bacalardan, bu kentin üzerine yağan
zehirlerle ilgili ne yapıyorsunuz?” diye bir sorun. O belediye başkanları
çırpınıyorlar, oradaki seçmenlerine, oradaki vatandaşlarına, kendi
yurttaşlarına anlatmaya çalışıyorlar “Evet, biz de buna karşıyız ama maalesef
bu enerji santralinin arkasında siyasetin büyük gücü var.” diyorlar. 
Şimdi,
bu kanunda bir düzenleme var, diyor ki: “Bu bürokratlar film fırıldak yaparlar
ve bundan dolayı yargılama içerisine girerlerse bu bürokratların yargılama bedellerini,
avukatlık ücretlerini de devlet ödesin.” Ya, Allah aşkına, böyle bir şey
olabilir mi ya? Bu nasıl bir vicdan Allah aşkına ya? Bu nasıl bir yasadır? Şunu
şuraya ‘yasa’ diye nasıl getirdiniz Allah aşkına? (CHP sıralarından alkışlar)
Fırıldak Mustafa her türlü fırıldağı yapacak, orada yandaşlara rant sağlamak
için devletin kaynaklarına ihanet edecek ama Fırıldak Mustafa’yı kurtarmak için
avukatlık ücreti gariban vatandaşın sırtına yüklenecek. 
Saygıdeğer
milletvekilleri, buna lütfen “evet” demeyin. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 548 sıra sayılı Kanun Tasarısı’nın
30’uncu maddesi ile 2942 sayılı Kanun’un 27’nci maddesine birinci fıkradan
sonra eklenmesi öngörülen, fıkranın ikinci cümlesinde yer alan “temlikinin”
ibaresinin “bir hakkın başka bir kimseye geçirilmesine” şeklinde değiştirilmesini
arz ve teklif ederiz.
 Meral
Danış Beştaş Sibel Yiğitalp Mahmut Toğrul
 Adana Diyarbakır Gaziantep
 Mehmet
Ali Aslan Behçet Yıldırım Mehmet Emin Adıyaman
 Batman Adıyaman Iğdır
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKAN VEKİLİ MEHMET ÖNTÜRK (Hatay) –
Katılamıyoruz Sayın Başkan.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Önerge üzerinde Gaziantep Milletvekili Mahmut Toğrul konuşacaktır.
Sayın
Toğrul, buyurun. (HDP sıralarından alkışlar)
MAHMUT
TOĞRUL (Gaziantep) – Teşekkürler Sayın Başkan.
Değerli
milletvekilleri, AKP, torba yasa tasarısı mantığıyla torbanın içerisine
birbirinden bağımsız ne bulduysa dolduruyor ve aslında içinde neyin
geçirildiği, çoğu zaman toplum tarafından, halk tarafından anlaşılamıyor. AKP,
kendisinin ele geçiremediği kurumlara, “kendini yönetemez, kendi kendilerini
idare edemez” anlayışıyla her şeye müdahale ediyor. 
Değerli
arkadaşlar, bakın, bu torba yasanın içerisinde bir maddede “Sulama birlikleri,
işletme hakkı devri yoluyla özel hukuk tüzel kişilerine işlettirilebilir.”
demek isteniyor yani sulama birliklerine müdahale ediyor, kayyum atıyor. Peki,
sulama birliklerinin ne kadar üyesi var? 17.487 meclis üyesi var değerli arkadaşlar.
Toplam 378 sulama birliği lağvedilmek isteniyor. Şimdi “Çiftçi kendisini idare
edemez.” Hatırlayın, buna benzer yasaları başka şekilde de görmüştük. Mesela
“Üniversiteler kendilerini idare edemez, yöneticilerini seçemez. Üniversitenin
yapacağı seçimler kaos yaratır. Dolayısıyla en iyisini biz biliriz, biz
atıyoruz.” Şimdi aynı şekilde sulama birliklerine de “Çiftçiler kendilerini
yönetemezler, idare edemezler ve dolayısıyla biz oraya müdahale ediyoruz.” 
Bu,
sadece buralarda mı değerli arkadaşlar? AKP, kendisinin ele geçiremediği
demokratik kurumların hepsine aynı şekilde müdahale ediyor. Daha önce, hepiniz
hatırlarsınız, birkaç hafta önce Tabipler Birliği şöyle bir açıklama yapmıştı:
“Yaşatmaya ant içmiş bir mesleğin mensupları olarak yaşamı savunmanın, barış
iklimine sahip çıkmanın birincil görevimiz olduğunu aklımızdan çıkarmıyoruz.
Savaşla baş etmenin yolu, adil, demokratik, eşitlikçi, özgür ve barışçıl bir
yaşam kurmak ve bunu sürekli kılmaktır. Savaşa hayır, barış hemen şimdi!”
Şimdi, açıklama bu. Hemen Hükûmet ne yaptı? “Tabip Odası nasıl böyle bir
açıklama yapar?” deyip Tabip Odasının yapısına müdahale etti. “Doktorlar da
kendi temsilcilerini seçemez; avukatlar, barolar da kendi temsilcilerini
seçemez.” En iyisini kim bilir? En iyisini AKP bilir. Ele geçirmek… Oraları ne
yapmak? “Ben yönetirim, ben yönetirim.” ve müdahale etmeye çalışıyor. Bakın,
Tabip Odalarının şimdi yönetim seçimleri var. Görüyorsunuz, bu kadar
müdahalenize rağmen yine siz alamıyorsunuz, yine doktorlar, avukatlar, odalar, mühendisler
kendi kendilerini yönetebiliyorlar değerli arkadaşlar. Üniversiteler de böyle,
sulama birlikleri de böyle. 
Şimdi,
söz konusu bu düzenlemede kritik olan bir diğer nokta, Arazi Toplulaştırması
Etüt ve Projelendirme Dairesi Başkanlığıdır. Hâlihazırda Gıda, Tarım ve
Hayvancılık Bakanlığının Tarım Reformu Genel Müdürlüğüne bağlı olan bu birim,
Devlet Su İşleri Genel Müdürlüğüne devrediliyor. Bu değişiklikle 6200 sayılı
Devlet Su İşleri Genel Müdürlüğünün Teşkilat ve Görevleri Hakkında Kanun’un
2’nci maddesi değiştirilerek baraj, gölet ve su kaynaklarının üzerine ve
etrafına güneş enerjisi sistemlerinin kurulması için kamu arazilerinin enerji
firmalarına kiralanması ve bu sistemlerin ilgili firmalarca işletilmesi
sağlanmaktadır. İlgili madde, özellikle ülkede kalan son kaynakların da
özelleştirilmesinin önünü açıyor. Söz konusu maddenin gerekçesinde geçen “DSİ
Genel Müdürlüğünden talepler gelmektedir.” ibaresinden de anlaşılacağı üzere,
talebin büyük sermaye şirketlerinden geldiği ve bu şirketlerin talebi dikkate
alınarak tasarının hazırlandığı anlaşılıyor. Yani AKP Hükûmeti, ormanları da
tarım alanlarını da her şeyi rant için ve kendisine yakın olan şirketler için
pazara açıyor, piyasaya açıyor. 
Değerli
arkadaşlar, biz, AKP’nin ekolojik, kültürel, toplumsal yıkım projelerine ve
politikalarına karşı partimiz HDP olarak havanın, suyun, derelerin, denizlerin,
göllerin, toprağın, ormanın, kısacası yaşamın ve yaşam alanlarımıza ait ne
varsa savunmaya devam edeceğiz. Bunlar halkındır diyoruz, Genel Kurulu saygıyla
selamlıyorum. (HDP sıralarından alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
30’uncu
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
31’inci
madde üzerinde iki adet önerge vardır, okutuyorum.
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 31’inci maddesinin tasarı metninden
çıkarılmasını arz ve teklif ederiz.
 Meral
Danış Beştaş Sibel Yiğitalp Behçet Yıldırım
 Adana Diyarbakır Adıyaman
 Mehmet
Ali Aslan Ertuğrul Kürkcü
 Batman İzmir
BAŞKAN
- Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) - Katılamıyoruz
Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkan.
BAŞKAN
- Önerge üzerinde Adana Milletvekili Meral Danış Beştaş konuşacaktır.
Buyurun
Sayın Danış Beştaş. (HDP sıralarından alkışlar) 
MERAL
DANIŞ BEŞTAŞ (Adana) – Teşekkür ederim.
Sayın
Başkan, değerli milletvekilleri; evet, içinde bulunduğumuz tarihsel dönemeç
aslında o kadar önemli ki burada görüştüğümüz yasa tasarısını aslında şu anda
eminim hiçbir milletvekili çok da düşünmüyor çünkü ortalık toz duman, her
yönüyle toz duman. AB Türkiye Raporu açıklandı. Şu ana kadar yani uzmanlara
göre, bizim de tespitlerimize göre en sert ifadeleri içeren Avrupa Birliği
Türkiye Raporu. 15 Temmuzdan bu yana Hükûmet kanadının özellikle FETÖ’yle
ilgili söylediği bütün sözlere rağmen, iddialara rağmen raporda “FETÖ” kavramı
bile geçmiyor. “FETÖ” geçmiyor ama “OHAL” geçiyor. OHAL’in Türkiye'yi ne hâle
getirdiği çok ayrıntılı bir şekilde anlatılıyor söz konusu raporda. 
Evet,
bu en sert raporda ayrıca en önemli tespit, Türkiye'nin Avrupa Birliğinden dev
adımlarla uzaklaşmayı sürdürdüğü tespiti de çok önemli. Evet, dev adımlarla…
Bir yandan, Avrupa Birliği Bakanı “Avrupa Birliğine giriş sürecinize
yaklaşımımız stratejiktir.” derken diğer yandan Avrupa Birliği değerlerine,
uyum yasalarına ve yapılması gerekenlere tümüyle sırt çevrilmiş durumda. Bir
kere, OHAL’in devam ettirilmesiyle birlikte bu karar zaten peşinen verilmiş
durumda. 
Söz
konusu raporda yargıdan insan hakları alanına, insan hakları alanından
toplumsal gösterilere, toplumsal gösterilere müdahaleden AYM kararlarına yerel
mahkemelerin uymamasına kadar bütün ayrıntılar mevcut. Evet, artık gerçekten,
Türkiye’nin “Avrupa Birliğine girişe yaklaşımımız stratejiktir.” demektense
Avrupa Birliği değerlerine ve ilkelerine uyum sağlamayı önüne koymasının
zamanıdır. 
Başka
ne yaşıyoruz? Evet, millî sermayelerden biri olan şeker fabrikalarının satılma
sürecini yaşıyoruz. Su hakkıyla ilgili hayati düzenlemeler yapılıyor ama bir
yandan da dış borç stoku tüm ülkedeki sermayenin üstüne çıktı. Örtülü ödenek 3
milyar TL’yi buldu. Savaşlarda harcanan paralar halkın vergilerinden tabii ki
elde ediliyor ama çok acı şeyler de oluyor, bunların hepsi acı. Merve Öğretmen
gibi bir kardeşimizin atanamadığı için intihar ettiği bir toplumsal, siyasal
atmosferden geçiyoruz. 
Başka
ne yaşıyoruz? Ayşe Öğretmen, Beyaz Show’a bağlandığı için ve sadece “Çocuklar
ölmesin.” dediği için, altını çiziyorum, sadece “Çocuklar ölmesin.” dediği için
aldığı hapis cezasını konuşmalıyız. Cuma günü saat 14.00’te bebeğiyle beraber
gidip hapis yatacak. “Çocuklar ölmesin.” dediği için bu ülkede anneler hapis
yatıyor, bunu da dikkatinize sunmak istiyorum. Gerçekten halkın vergisiyle
oluşturulan her bütçe, haram bir lokma gibi boğazlarda kalır, bunu asla
unutmayalım, aklımızdan çıkarmayalım.
Diğer
yandan ne oldu? Bugün çok gelişme oldu. İhsan Eliaçık, yaptığı konuşmalardan dolayı
altı yıl üç ay ceza aldı, Ayşe Hür, ceza aldı ve bunlar o kadar büyük ki bir
yandan da erken seçim gibi bomba bir çağrı geldi. Tabii ki, buna gruplarda
cevaplar verildi ama daha da önemli bir gelişme var, yarın bu Parlamentoda
OHAL’i konuşacağız. 7’nci kez OHAL’in uzatılması tezkeresi, bu Meclise gelecek
ve Meclis Başkanlığına sunuldu, son dakika haberlerine göre. OHAL gerçekten
kimin için getiriliyor? Tabii ki, iktidar için getiriliyor. İktidar,
Cumhurbaşkanı bu ülkeyi KHK’lerle yönetebilmek için yetkisinin uzatılmasını
istiyor, başka bir izahı yok.
İSMAİL
TAMER (Kayseri) – Ülke için, ülke.
MERAL
DANIŞ BEŞTAŞ (Devamla) – Bir yandan sanatçılara patır patır “Ya, baskı yok, nerede
baskı var?” açıklamaları yaptırılırken, OHAL altında vatandaş inim inim
inliyor, intihar ediyor, hapse giriyor, işsiz kalıyor, işçiler iş cinayetlerine
kurban gidiyor ve biz burada OHAL’i konuşacağız. Açıkçası, “OHAL’i bana bir
cümleyle özetleyin.” derseniz, “OHAL’de AKP’li değilsen teröristsin.”
diyeceğim, başka bir şansın yok, ya AKP’li olacaksın ya da…
(Mikrofon
otomatik cihaz tarafından kapatıldı)
MERAL
DANIŞ BEŞTAŞ (Devamla) – Toparlıyorum Sayın Başkan.
BAŞKAN
– Tamamlayın lütfen.
MERAL
DANIŞ BEŞTAŞ (Devamla) – OHAL’de AKP’li değilsen teröristsin; bu, herkesin
önünde.
Son
olarak şunu da söyleyeyim: İçinde bulunduğumuz süreç, 2002 seçimlerinin aslında
çok iyi bir tekerrürü, tarihin tekerrürü gibi görünüyor. O zaman,
hatırlarsınız, DSP, ANAP, DYP gibi köklü partiler yok olmuştu. Yine Sayın
Bahçeli, çağrıyı yapmıştı ve kendi partisi de baraj altında kalmıştı. Bu seçim,
ister erken olsun ister zamanında olsun AKP’den kurtulma seçimidir, AKP’den
kurtuluş seçimidir, bu koalisyondan kurtulmanın başlangıcıdır. Sonun
başlangıcıdır demek istiyorum ve gerçekten bu, kendi sonlarını hazırlamaktır
aynı zamanda.
HALİL
ETYEMEZ (Konya) – Hayaller görüyorsunuz.
MERAL
DANIŞ BEŞTAŞ (Devamla) – Şu anda çağrı yapıldı, yakında konuşmalar olacak ama
şunu unutmayın: Vatandaş “kurtuluş seçimi” diye seviniyor, bunu da söylemiş
olayım.
Teşekkür
ediyorum. (HDP sıralarından alkışlar)
HALİL
ETYEMEZ (Konya) – Hayal, hayal.
MERAL
DANIŞ BEŞTAŞ (Adana) – Yok, yok; hayal değil.
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
MEHMET
MUŞ (İstanbul) – Sayın Başkan…
BAŞKAN
- Sayın Muş, buyurun.
V.- AÇIKLAMALAR (Devam)
31.- İstanbul Milletvekili Mehmet Muş’un, Adana Milletvekili
Meral Danış Beştaş’ın 548 sıra sayılı Kanun Tasarısı’nın 31’inci maddesiyle
ilgili önerge üzerinde yaptığı konuşmasındaki bazı ifadelerine ilişkin
açıklaması
MEHMET
MUŞ (İstanbul) – Sayın Başkan, değerli milletvekilleri; bir konuya açıklık
getirmemde fayda olduğunu düşünüyorum, konu şudur: OHAL, Türkiye’nin içinden
geçtiği süreçten dolayı Anayasa ve kanunlar çerçevesinde ilan edilmiş ve
Meclisin iradesiyle de uzatılıp uzatılmayacağına karar verilen bir uygulamadır.
Burada OHAL altında inim inim inleyen, vatandaşlar değil, inim inim inleyen terör
örgütleri ve terör örgütlerine her türlü desteği sağlayan unsurlar,
teröristlerdir.
ERTUĞRUL
KÜRKCÜ (İzmir) – Mesela işçiler de terörist oluyor mu?
MEHMET
MUŞ (İstanbul) - Dolayısıyla “AK PARTİ’li olmayanlar, teröristtir.” gibi bir
sözü kabul etmemiz kesinlikle mümkün değildir. Türkiye Cumhuriyeti’nde 81
milyon vatandaşımız, eşit yurttaşlık haklarına sahiptirler, bunlar ister AK
PARTİ’ye oy versinler ister vermesinler. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
MEHMET
MUŞ (İstanbul) – İktidarda olan bir parti olarak bizim temel görevimiz,
kanunlar çerçevesinde vatandaşlarımıza eşit hizmeti ve kamu hizmetini
sunabilmektir, onların can ve mal güvenliğini Anayasa’nın Hükûmetimize yüklemiş
olduğu sorumluluk çerçevesinde yerine getirmektir. Olay bundan ibarettir, bunun
dışındaki yorum ve söylemleri kabul etmemiz mümkün değildir. 
BAŞKAN
– Teşekkür ediyorum.
FİLİZ
KERESTECİOĞLU DEMİR (İstanbul) – Sayın Başkan…
BAŞKAN
- Sayın Kerestecioğlu, size de 60’a göre söz veriyorum. 
Buyurun.
32.- İstanbul Milletvekili Filiz Kerestecioğlu Demir’in,
İstanbul Milletvekili Mehmet Muş’un yaptığı açıklamasındaki bazı ifadelerine
ilişkin açıklaması
FİLİZ
KERESTECİOĞLU DEMİR (İstanbul) – Ben sadece bir cümleyle ifade etmek istiyorum:
AKP Grup Başkan Vekili, aslında OHAL mağduru olan bütün insanların yani inim
inim inleyen insanların “terörist” olduğunu ifade etmiştir, bu da bütün halk
tarafından herhâlde duyulmuştur. Demek ki OHAL mağduru olan insanların bu
ülkede hepsi teröristtir; bu söylem de kendisine hayırlı olsun. 
MEHMET
MUŞ (İstanbul) – Sayın Başkan, bir saniye…
BAŞKAN
– Sayın Muş…
MERAL
DANIŞ BEŞTAŞ (Adana) – Beni doğrulamıştır Sayın Başkan, teyit etti aslında, ben
tam da bunu söyledim yani.
MEHMET
MUŞ (İstanbul) – Sayın Başkan, benim söylediğim açıktır.
FİLİZ
KERESTECİOĞLU DEMİR (İstanbul) – Tutanaklara bakarız. Böyle söyledi, aynen…
MEHMET
MUŞ (İstanbul) – Buradan söylediğim şudur: İnim inim inleyen…
ERTUĞRUL
KÜRKCÜ (İzmir) – Yani sendikalar “OHAL kalksın.” deyince işçiler terörist mi
oluyor beyefendi?
MEHMET
MUŞ (İstanbul) – Çıkar konuşursunuz.
ERTUĞRUL
KÜRKCÜ (İzmir) – Çıkıp konuşuyorum zaten, buradan da konuşuyorum.
MEHMET
MUŞ (İstanbul) – Burada, inim inim inleyen…
OHAL,
Türkiye'nin karşı karşıya kalmış olduğu bir darbe girişimi vardı ve ondan
sonraki süreçte uygulamaya konulmuştur…
ERTUĞRUL
KÜRKCÜ (İzmir) – Yetmedi mi ya!
MEHMET
MUŞ (İstanbul) – …ve burada, PKK terör örgütü, doğru, inim inim inlemektedir,
DHKP-C inim inim inlemektedir. 
ERTUĞRUL
KÜRKCÜ (İzmir) – Ya, bırak! 
MEHMET
MUŞ (İstanbul) – DEAŞ terör örgütü inim inim inlemektedir, FETÖ terör örgütü
inim inim inlemektedir. Bu, vatandaşlara karşı değil, bu, terör örgütlerine ve
Türkiye'ye karşı terörist faaliyetlere karşı ilan edilmiş bir uygulamadır. 
LEZGİN
BOTAN (Van) – IŞİD halay çekmektedir. 
ERTUĞRUL
KÜRKCÜ (İzmir) – Grev yasakları, toplantı yasakları, gösteri yasakları!
MEHMET
MUŞ (İstanbul) – Uygulama bunlarla sınırlıdır, bunun haricindekiler
kendilerinin yapmış olduğu yorumlardır.
Teşekkür
ederim.
BAŞKAN
– Teşekkürler.
IX.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Devlet Su İşleri Genel Müdürlüğünün Teşkilat ve
Görevleri Hakkında Kanun ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/929) ve Tarım, Orman ve Köyişleri
Komisyonu Raporu (S. Sayısı: 548) (Devam)
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun Hükmünde Kararnamelerde Değişiklik Yapılmasına
Dair Kanun Tasarısı’nın 31’inci maddesine bağlı geçici 13’üncü maddenin
aşağıdaki şekilde değiştirilmesini arz ve teklif ederiz.
 Kemal
Zeybek Erkan Aydın Ömer Fethi Gürer
 Samsun Bursa Niğde
 Dursun
Çiçek Ali Akyıldız Hilmi Yarayıcı
 İstanbul Sivas Hatay
 Muhammet
Rıza Yalçınkaya  Kamil Okyay Sındır Okan Gaytancıoğlu
 Bartın İzmir Edirne
"GEÇİCİ
MADDE 13- Bu maddenin yürürlüğe girdiği tarih itibarıyla kamulaştırma sebebiyle
idarece ödenmiş olan ancak istinaf ve temyiz incelemesi sonucu kesinleşen yargı
kararları uyarınca geri ödenmesi gereken kamulaştırma bedellerine ilişkin idare
tarafından yapılan ödeme tarihi ile geri ödemeye dair yazının ilgilisine tebliğ
edildiği tarih arasındaki süre için faiz alınmaz. Geri ödemeye ilişkin yazının
bu maddenin yürürlüğe girdiği tarihten önce borçlusuna idarece tebliğ edilmiş
olması veya borçlu hakkında icra takibine başlanmış olması halinde bu maddenin
yürürlüğe girdiği tarihe kadar ödenmemiş olan alacaklar için bu maddenin
yürürlüğe girdiği tarihten itibaren üç ay içerisinde ödenmesi şartıyla faizin
tahsilinden vazgeçilir. Bu şahıslar hakkında başlatılmış icra takipleri ödeme
süresince durur, ödemeyi müteakip sonlandırılır, icra ve yargılama masrafları
talep edilmez.”
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkan.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkan.
BAŞKAN
– Önerge üzerinde Samsun Milletvekili Kemal Zeybek konuşacaktır. 
Buyurun
Sayın Zeybek. (CHP sıralarından alkışlar) 
KEMAL
ZEYBEK (Samsun) – Sayın Başkan, değerli milletvekili arkadaşlarım; sizleri
saygıyla selamlıyorum.
Bu
yasa, bağ bahçesi olan, tarlası olan köylülerimizin, yurttaşlarımızın tüm
varlıklarına kanunsuz el koyma vesilesi.
Şimdi,
daha önce bu kanundan yararlanamayan, bu kanun, bu torba yasa yürürlüğe
girmeden önce, İskân Kanunu gereğince 1959 yılında Ordu ilinin Fatsa ilçesi
Göçebe köyünden Samsun ilinin Salıpazarı ilçesi Avut köyüne nakledildikleri,
devletin o zaman çiftçiye, Topraklandırma Kanunu hükümleri gereğince toplam 168
aileye -her aileye yirmi beşer dönüm olmak üzere- arazi dağıttığı, arazilerinin
orman sınırları içerisinden çıkarıldığı, Başbakan Adnan Menderes Hükûmeti
döneminde alınan ilgili 16/9/1958 tarihli 10783 sayılı Bakanlar Kurulu
Kararı’yla bedeli karşılığında dağıtılan arazilerin devlet tarafından
belirlenen bedelini ödedikleri, bu konuda Ziraat Bankasında tüm arazi
sahiplerinin dekontlarının olduğu, kadastro çalışmaları esnasında ad tespiti
yapılarak askı ilanı safhasında Orman Bakanlığı tarafından “orman” olduğu iddia
edilip orman kadastronun çalışmaları neticesinde 2/B kapsamına alındığı
görülmüştür. 
Şimdi,
siz, devletin kanunlarıyla vatandaşa iskân yaptırarak toprak satacaksınız, daha
sonra da geleceksiniz, 1990’lı yıllarda bu topraklara “orman” diyeceksiniz.
Bunun hiç hakkı hukuku yok mu acaba? Yani o zaman orman olan yeri,
vatandaşımıza, köylümüze satma hakkını bu devlet nereden bulmuştur? Sattığın
toprak ormansa ormanın yeniden arazi yapılması mümkün müdür? Ben buradan şunu
söylemek istiyorum: Bu yasayla, bu torba yasayla bunun da ele alınıp mağdur
olan bu tür vatandaşlarımızın mağduriyetinin giderilmesi gerektiği inancı
içerisindeydim. Ben bu konuda kanun yapılması için kanun teklifi vermiştim. Bu,
bu kanun teklifinin içinde, torba yasanın içerisinde yok. Böyle vatandaşlarımız
korunmayacaksa… Sizin, ileride vatandaşımızın; kırsalda yaşayan, köyde yaşayan
vatandaşımın tüm varlıklarına el konulup o köylümüzün oradan terk edilmesini
sağlamak için, endüstriyel fabrikaların yapılması için böyle bir yasayı
yaparken içiniz rahat mı acaba?
Değerli
milletvekili arkadaşlarım, ormanlık alanlar bu yasayla tamamen birilerinin
eline geçecektir. Buna dur demek zorundayız. Ben Samsun’un Havza’sında,
Vezirköprü’sünde, Kavak’ında, Ladik’inde, Alaçam’ında, Ayvacık’ında,
Bafra’sında, Çarşamba’sında 2/B arazilerinin…
ÖMER
FETHİ GÜRER (Niğde) – Terme’sinde…
KEMAL
ZEYBEK (Devamla) – Evet, Terme de var Değerli Vekilim.
2/B
arazileri kapsamı içerisinde olduklarını, vatandaşlarımız bu 2/B arazilerini
alamazken, bu topraklarına sahip çıkamazken şu anda tarımla uğraşan
vatandaşımız, kendi üzerinde toprağı olmadan şu andaki çiftçiye verilen tüm
ödentilerden, kendi hakkı olan değerden hakkını alamamaktadır. Bunu vermek,
bunu yerine getirmek, şu andaki bu Meclisin görevidir.
Bunlarla
uğraşmak gerekirken siz yandaşa, kendi çıkar çevrelerinize -arkasında başka ne
planları olduğunu bilmediğimiz- ormanlarımızı satarak, 2/B arazilerini satarak
ne yapmak istiyorsunuz? (CHP sıralarından alkışlar) O tarım arazilerini
tarımsal alandan çıkarıp şu anda Samsun’un Tekkeköy altına yapılan Gıda OSB
gibi tarım dışı alan hâline mi getirmek istiyorsunuz? Çok verimli arazilerimizi
yok etmek mi istiyorsunuz?
Değerli
milletvekili arkadaşlarımız, biz burada vatandaşı koruyan, vatandaşın yanında
yer alan yasaları yapmak zorundayız. Bunu yapamıyorsak, bunu yapmak
istemiyorsak… Bugünkü ormanlarımızı peşkeş çekmek isteyen bu siyasal iktidarın
yanında… Halkımız görüyor ne yapıldığını. Bunu gören halkımız ilk seçimde
gereğini yerine getirecektir. (CHP sıralarından “Bravo” sesleri, alkışlar) Şu
anda olağanüstü hâl koşullarıyla, kanun hükmünde kararnamelerle yasa yapılıyor.
Kanun hükmünde kararnameyle bu yasayı yapın, vatandaşın da hiç itirazı olmasın
bunlara. Böyle yapın da çıkın, bizi niye burada uğraştırıyorsunuz? Siz zaten
kendinize göre yasa yapıyorsunuz. 
Saygılar
arz ediyorum. (CHP sıralarından “Bravo” sesleri, alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
31’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
32’nci
madde üzerinde aynı mahiyette olmak üzere iki adet önerge vardır. 
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 32’nci maddesinin tasarı metninden
çıkarılmasını arz ve teklif ederiz. 
 Meral
Danış Beştaş Sibel Yiğitalp Behçet Yıldırım
 Adana Diyarbakır Adıyaman
 Mehmet
Ali Aslan Ertuğrul Kürkcü Müslüm Doğan 
 Batman İzmir İzmir

Aynı
mahiyetteki diğer önergenin imza sahiplerini okuyorum: 
 Erkan
Aydın Muhammet Rıza Yalçınkaya Ömer Fethi Gürer
 Bursa Bartın Niğde
 Kamil
Okyay Sındır Ali Akyıldız Orhan Sarıbal
 İzmir Sivas Bursa

 Okan
Gaytancıoğlu Hilmi Yarayıcı Dursun Çiçek
 Edirne Hatay İstanbul
BAŞKAN
– Aynı mahiyetteki önergelere Komisyon katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkanım.
BAŞKAN
– Hükûmet?
BAŞBAKAN
YARDIMCISI FİKRİ IŞIK (Kocaeli) – Katılmıyoruz Sayın Başkan. 
BAŞKAN
– Aynı mahiyetteki ilk önerge üzerinde İzmir Milletvekili Müslüm Doğan konuşacaktır.

Sayın
Doğan, buyurun. (HDP sıralarından alkışlar) 
MÜSLÜM
DOĞAN (İzmir) – Sayın Başkan, değerli milletvekilleri; şimdi, güncel bir rakam:
Dolar 4,10; euro 5,05. Ekonomi Bakanımız çıkıp açıklama yapıyor, “Yaşadığımız
şeyler, Türkiye'nin gerçeğini yansıtmıyor.” diyor. Bu kuru kim yönetiyor,
nasıl; tabii, Ekonomi Bakanı bunun farkında değil herhâlde. 
Türkiye'nin
on iki aylık cari açığı, bir önceki yılın aynı ayına göre yaklaşık 20 milyar
dolar artarak -arkadaşlar, yüzde 60 oranında- 53 milyar 300 milyon dolara
yükselmiş ama sorsak Ekonomi Bakanımıza “Bu rakamlar gerçeği yansıtmıyor.” der.

Gerçek
tam da bu, Sayın Bakan. Son dört yılda iflas eden esnaf sayısı tam 430 bin. Yıl
sonu enflasyon hedefleri dahi ilk çeyrekte aşıldı, döviz ve cari açık durdurulamıyor.
Üstelik düzelmesine dair herhangi bir umut kırıntısı da kalmadı. On altı yıllık
iktidarınızın ülkeyi içine düşürdüğü durum bu ve gayet de gerçeği
yansıtmaktadır. Başka gerçekler de var tabii.
Bakanların
ve bürokratların görmek istemediği ama çok iyi bildikleri gerçeklerden bahsetmek
istiyorum müsaadenizle. AK PARTİ’yle birlikte, 2002’den günümüze, Türkiye,
tarımda net ihracatçı ülke konumundan ithalatçı konuma gelmiştir. AKP
iktidarıyla birlikte, Türkiye, buğdaydan mısıra, soyadan tütüne, canlı
hayvandan kırmızı ete, nohuttan mercimeğe kadar neredeyse her ürünü ithal eder
hâle gelmiştir. Türkiye'nin yıllardır ekilen ve biçilen tarım alanları
betonlaşmaya açılarak “Ucuz enerji temin edeceğiz.” söylemleriyle, doğa
katliamları artık sıradan hâle gelmiştir. 
Değerli
milletvekilleri, şimdi, bu yasa tasarısıyla, Hükûmet, bir yandan doğayı
acımasızca katlederek su kaynaklarını birer birer sermayenin kullanımına
sunarken, diğer yandan su kullanımına -sözde- sınırlama getirme çabası
içerisindedir. Su kullanımının kontrol altına alınması için hedef kitle olarak
ise maalesef çiftçimizi seçmiştir. Üretim yapmaktan vazgeçmemek için var olma
savaşı veren çiftçinin cebindeki son kuruşa artık göz dikilmiştir. Arazi
toplulaştırmasının tarımda verimliliğin artırılması, üreticinin konforlu tarım
ve yaşama koşulları elde edilmesi için yapıldığını biliyoruz. Arazi
toplulaştırması aynı zamanda arazi kullanımının da doğru bir parçasıdır. Peki,
bu yasa tasarısı tarımda verimliliği artırıyor mu? Üreticiye daha konforlu bir
tarım ve yaşama koşulu sunuyor mu? Tabii ki hayır. 
Peki,
gerçekte ne oluyor değerli milletvekilleri? Görev ve yetki belirleme
bahanesiyle, yer altı ve yer üstü kaynaklarının nasıl ve kimler tarafından
yönetileceği ve kullanılacağı belirleniyor aslında. Aslında mesele,
metalaştırılıyor burada. Doğal alanların sermaye birikimine sokulma sürecinde,
doğanın varlığı için gereken ve tüm canlılara yaşam sağlayan su, havzayla
birlikte şirketlerin kullanımına ve sermaye birikimine bütünleşik olarak,
maalesef sürece dâhil edilmek isteniyor.
Değerli
milletvekilleri, orman ekosistemi, iktidarın topluma algılattığı biçimde,
sadece ağaç ve ağaç toplulukları değildir. İktidarın “Biz bin ağaç keseriz, 1
milyon dikeriz.” anlayışı, telafisi zor ekolojik yıkımlara neden olmaktadır.
Ağaç eşittir ekosistem değildir. Ekosistem, on binlerce mikroorganizma için
yaşam yeri, insan dâhil, bütün hayvanlar âlemi için besin, oksijen ve su
kaynağı olan canlı bir varlık topluluğudur. Yasalarla zaten orman bütünlüğü
bozulmuş ve ekolojik dengeleri altüst olmuş orman alanlarının tamamen ranta
yönelik işletilmesi ve orman alanlarının hızla daraltılmasıyla büyük bir
yıkımın da geleceği açıktır. 
Yine,
tasarıyla birlikte getirilen düzenlemeyle, demokratik, katılımcı yönetim
anlayışıyla kurulan birlikler tüm organlarıyla ortadan kaldırılıp onun yerine
otokratik bir yönetim anlayışıyla birliğin başkanının ve birliğin yönetim
kurulunun görev ve yetkilerinin DSİ tarafından atanacak kamu personeline yani
kayyuma devredilmesi istenmektedir.
Değerli
milletvekilleri, sulama birliklerinin mevcut yapıları ve özellikleriyle,
çiftçilerle temas kurulabilmekte, sahaya hâkim olunabilmekte, sorunlara
katılımcı anlayışla çözüm üretilebilmekte ve çiftçinin kendi kendini
yönetmesine imkân sağlanmaktadır. Şimdi, bu tasarıyla, bu birlikler işlevsiz
hâle getirilmektedir. Bu yasa tasarısının geçmesi demek, ekolojik sistemin
yıkımı, geçimlik tarım ve hayvancılığın sonu anlamına gelmektedir. Dolayısıyla
bu yasa tasarısı tamamen geri çekilmelidir.
Sizi
saygıyla selamlıyorum. (HDP sıralarından alkışlar) 
BAŞKAN
– Teşekkür ediyorum.
Aynı
mahiyetteki diğer önerge üzerinde Bursa Milletvekili Orhan Sarıbal
konuşacaktır.
Buyurun
Sayın Sarıbal. (CHP sıralarından alkışlar) 
ORHAN
SARIBAL (Bursa) – Sayın Başkan, değerli milletvekilleri; AKP, kırsal nüfusu
yalnızlaştırıp yoksullaştırmayı ve biat ettirmeyi amaçlıyor. Yeter mi? Yetmez.
Bu gelen yasa, tam bir darbe, yağma, talan, rant ve dikta yasasıdır. Neden
darbedir? Demokratik yollarla seçilmiş olan sulama birlikleri yönetiminin seçim
yapılmaksızın görevlerinden alınması nedeniyle bir darbe yasasıdır. Neden
yağma, talan ve rant yasasıdır? Çünkü ormanlarımızın altından üstüne kadar, hem
içlerini özel sektöre açmaktadır hem de dikili ağaç kesimiyle yağmalamaya sevk
etmektedir; aynı zamanda orman vasfından çıkartılarak yerleşim alanlarını
genişletmeye ve yeni yerleşim alanları açmaya olanak sağlamaktadır. O yüzden,
kesinlikle bu yasa tasarısı, diktatöryel, yağmacı, talancı ve elbette baskıcı
bir yasa tasarısı olarak karşımızda durmaktadır. Tam da neye uymaktadır? AKP ve
saray rejimine uymaktadır. (CHP sıralarından alkışlar)
Peki,
kimin yerine geliyor bunlar, kimin görevini üstleniyorlar? Emperyalistlerin,
çok uluslu şirketlerin değirmenine su taşımaktadırlar. Neyle yapmaktadırlar
bunu? Olağanüstü koşullarla yapmaktadırlar. Neden? Çünkü olağan koşullarda
yapamazlar, çünkü hiçbir taraflarında olağan bir şey yok ki, hep olağanüstü
koşullar üzerinden beslenmektedirler. Ama şöyle bir özellikleri daha var:
Sadece çok uluslu büyük şirketlere yağdanlık etmiyorlar, aynı zamanda ülke
kaynaklarını kendi yandaş şirketleriyle paylaşıyorlar. Ne gibi? Şeker
fabrikalarını yağma, talan, babalarından miras kalmış gibi satmakta oldukları
gibi. Söylemiştik, tekrar tekrar “Erzurum’u satamayacaksınız.” demiştik, “Çünkü
bu bir bloktur.” demiştik, “Bu bir havuzdur.” demiştik. Madem zarar ediyor,
Kayseri Şeker niye gidip başka bir şeker fabrikasını alıyor, neden? Yani daha
üç günde Cargill
ısmarlamalı raporlarınızla ve çok uluslu şirketlerin nişasta bazlı lobileri üzerinden
getirdiğiniz modelin çöktüğünü, ihaleye giren şirketlerin arkasında
başkalarının olduğunu, o başkalarının da AKP ve sarayla doğrudan ilişkili
olduğunu çok net, çok açık bir şekilde görüyoruz. 
Sayın
Bakan, şu anda Bursa Mustafakemalpaşa’da Suuçtu Şelalesi’nin olduğu bölgede,
Muradiyesarnıç’ının olduğu bölgede meşe ve kayın ormanı fütursuzca kesiliyor;
adres veriyorum. Duyumlar sadece gölet yapılacağına dairdir. Binlerce, yüz
binlerce meşe ve kayın kesiliyor, lütfen şuraya bir bakın, açıkçası Altıntaş
beldesi gibi olmasın. 
Yine
Sayın Bakan, Munzur, Dersim, doğanın en harika bölgeleridir buralar. Ovacık
Belediye Başkanı Fatih Mehmet Maçoğlu’nun Meclise bir mesajı var, paylaşmak
isterim: “Elinizi Munzur’dan, Dersim’den, Ovacık’tan çekin.” diyor. Başka ne
diyor Maçoğlu: “Munzur, dünyanın en güzel yerlerinden bir tanesidir. Dersim,
Anadolu’nun ve dünyanın en güzel coğrafyalarından bir tanesidir; barışın,
demokrasinin, özgürlüğün, direnişin memleketidir. Ovacık’ı bırakın bize. Biz,
Ovacık’ta kendi halkımızla üretiyoruz ve yaşamımızı sürdürüyoruz çünkü yapmak
istediğiniz şey, Munzur’u ve Dersim’i -onlarca yıldır hevesleriniz kursağınızda
kaldı- pazarlamak istiyorsunuz, halkı oradan göç etmeye zorluyorsunuz. Bundan
elinizi, ayağınızı çekin. Ovacık ilçesinin insansızlaştırılmasını istiyorsunuz
çünkü 1.200 kodu olan bir baraj, ancak, buranın rakımı olan 1.300 yani 50-60
metreye kadar, şehrin tam içine girecek şekilde baraj yapılmak isteniyor.” Bu
ne demek, biliyor musunuz? “O baraj yapıldığında Ovacık tamamen sular altında
kalacak.” diyor. Özellikle Konaktepe 1’inci, 2’nci projelerinin derhâl
durdurulmasını, buradan vazgeçilmesini istiyor. Yine “Burası tümüyle millî
park. Bu millî parkın yüzde 70’i sular altında kalacak.” diyor. 
Elbette
bu kadar demiyor, başka şeyler de söylüyor. 
(Mikrofon
otomatik cihaz tarafından kapatıldı) 
ORHAN
SARIBAL (Devamla) – Sayın Başkan…
BAŞKAN
– Tamamlayın. 
ORHAN
SARIBAL (Devamla) – İlçenin neden hedefe konduğunu ise şu sözlerle ifade ediyor
Maçoğlu: “Kapitalizme hizmet eden bütün devletler ve sistemler özgür olan her
şeyi kendi tekellerine almak isterler. Sermaye şirketleri Ovacık’taki Munzur
suyunun özgür akmasından, doğanın onlara hizmet etmesinden hazzedemiyor. Bu
nedenle Ovacık’ı ranta açmak istiyorlar. Buradaki insanlara hizmet sunulmuyor
ancak yapılmak istenen projelerle, dışardan buraya insanlar yerleştirilmek
isteniyor. Ovacık’a yönelik hunharca bir saldırı var. Devlet burayı ranta açmak
istiyor. Kapitalizm, Ovacık ilçesini kendi istediği gibi tasarlamak istiyor.” 
Ve
son sözünü şöyle söylüyor: “Ovacık’ı tekeline almak isteyenlere karşı biz de
toplumsal direnişi örgütleyeceğiz. Doğayı kurtarmak için Türkiye’deki bütün
çevrecileri Ovacık ilçesini sahiplenmeye çağırıyoruz.” 
Yaşasın
doğa! Yaşasın Ovacık! Yaşasın Ovacık’ın haklı mücadelesi! 
Hepinize
saygılar sunuyorum. (CHP ve HDP sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir. 
32’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
Sayın
Muş, sisteme girmişsiniz.
Buyurun,
60’a göre.
V.- AÇIKLAMALAR (Devam)
33.- İstanbul Milletvekili Mehmet Muş’un, Bursa Milletvekili
Orhan Sarıbal’ın 548 sıra sayılı Kanun Tasarısı’nın 32’nci maddesiyle ilgili
önerge üzerinde yaptığı konuşmasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, az önce sayın hatibin kanun tasarısıyla alakalı
yaptığı yorumlara katılmadığımızı ifade etmek isterim. Sıra sayısı 548 olan,
görüşmekte olduğumuz kanun tasarısının gerekçe bölümü okunduğu zaman, bu
tasarının neyi hedeflediği ve neyi amaçladığı çok açık şekilde görülebilir diye
düşünüyorum. Dolayısıyla yorumlara katılmadığımızı bir kez daha ifade etmek
isterim. 
BAŞKAN
– Teşekkür ediyorum. 
ENGİN
ALTAY (İstanbul) – Ben de söz istiyorum. 
ORHAN
SARIBAL (Bursa) – Sayın Başkan…
BAŞKAN
– Sayın Sarıbal, sizinle ilgili bir şey yok. Sizin yorumlarınıza katılmadığını
söyledi yani sataşma yok, bir şey yok. 
FİLİZ
KERESTECİOĞLU DEMİR (İstanbul) – Ne, gerek mi var yani!
Ben
de katılmıyorum diyecektim, söyleyeyim bari. Biz söylesek laf oluyor.
BAŞKAN
– Sayın Altay, buyurun. 
34.- İstanbul Milletvekili Engin Altay’ın, İstanbul
Milletvekili Mehmet Muş’un yaptığı açıklamasındaki bazı ifadelerine ilişkin
açıklaması
ENGİN
ALTAY (İstanbul) – Ben de Bursa Milletvekilimiz Orhan Sarıbal’ın Türkiye’de bir
çevre ve doğa hassasiyeti içinde 80 milyonun duygularına, hassasiyetine
tercüman olduğunu düşünüyorum. Hükûmetin ve iktidar partisinin bu eleştirilere,
bu hassasiyet ve reflekse “Katılmıyorum.” demek yerine -mutlaka içinde bir
parça onlara göre, en azından bir şeyler vardır- “Dikkate alacağız.” demesini
daha çok tercih ederdim. 
Teşekkür
ederim.
BAŞKAN
– Teşekkür ediyorum. 
Birleşime
beş dakika ara veriyorum. 
Kapanma Saati: 20.39
ALTINCI OTURUM
Açılma Saati: 20.52
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Vecdi GÜNDOĞDU (Kırklareli) 
----- 0 -----
BAŞKAN
– Türkiye Büyük Millet Meclisinin 86’ncı Birleşiminin Altıncı Oturumunu
açıyorum. 
548
sıra sayılı Kanun Tasarısı’nın görüşmelerine kaldığımız yerden devam edeceğiz.
IX.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Devlet Su İşleri Genel Müdürlüğünün Teşkilat ve
Görevleri Hakkında Kanun ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/929) ve Tarım, Orman ve Köyişleri
Komisyonu Raporu (S. Sayısı: 548) (Devam)
BAŞKAN
– Komisyon ve Hükûmet yerinde.
33’üncü
madde üzerinde iki adet önerge vardır, okutup işleme alıyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun Hükmünde Kararnamelerde Değişiklik Yapılmasına
Dair Kanun Tasarısı’nın 33’üncü maddesinin tasarı metninden çıkarılmasını arz
ve teklif ederiz. 
 Muhammet
Rıza Yalçınkaya Erkan Aydın Ömer Fethi Gürer
 Bartın Bursa Niğde
 Hilmi
Yarayıcı İrfan Bakır Ali Akyıldız
 Hatay Isparta Sivas
 Dursun
Çiçek Okan Gaytancıoğlu Kamil Okyay Sındır
 İstanbul Edirne İzmir
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU SÖZCÜSÜ ORHAN DELİGÖZ (Erzurum) – Katılamıyoruz
efendim.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım. 
BAŞKAN
– Önerge üzerinde Isparta Milletvekili İrfan Bakır konuşacaktır. (CHP
sıralarından alkışlar)
Sayın
Bakır, gerçekten yoğun bir teveccüh vardı şahsınıza.
TANJU
ÖZCAN (Bolu) – Sayın Bakan, konunun uzmanı geldi, dinlemekte fayda var.
BURCU
KÖKSAL (Afyonkarahisar) – Evet, suyun ustasıdır kendisi.
BAŞKAN
– Buyurun efendim.
İRFAN
BAKIR (Isparta) – Teşekkürler Sayın Başkan.
Sayın
Başkan, değerli milletvekilleri, ekranları başında bizi izleyen kıymetli
vatandaşlarım; hepinizi saygılarımla selamlıyorum.
Şu
an tartışılan kanun tasarısında çok sayıda kanunda değişiklikler istenmekte
ancak bu tasarıda bazı maddeler var ki çiftçilere, orman köylülerine ve
bunlarla birlikte ülke ekonomisine, milyonlarca yılda oluşan ve insan eliyle
bir hamlede yok edilebilen ekosisteme ciddi ölçüde zarar verecektir. Bu
maddelerden biri 19’uncu madde. Bu maddede, Orman ve Su İşleri Bakanlığınca
bilim ve fen bakımından orman olarak muhafazasında hiçbir yarar görülmeyen,
tarım alanlarına dönüştürülmesi de mümkün olmayan yerlerin orman sınırları
dışına çıkarılarak tapuda hazine adına tescil edileceği belirtiliyor. Türkiye
Cumhuriyeti Anayasası’nın 169’uncu maddesinin ilk fıkrası şöyle der: “Devlet,
ormanların korunması ve sahalarının genişletilmesi için gerekli kanunları koyar
ve tedbirleri alır.” Son fıkrasında ise ormanlarda daraltmanın hangi koşullarda
yapılacağına yer verilmiştir. Buna göre, 31 Aralık 1981 tarihinden önce orman
niteliğini kaybetmiş olan belirli nitelikteki yerler dışında orman sınırlarında
daraltma yapılması kesin bir biçimde yasaklanmıştır. “Bir madde Anayasa’ya
nasıl aykırı olur?” diye soracak olursanız, işte örneği bu. Bu maddeyle Anayasa
âdeta hiçe sayılmıştır. Ayrıca “bir yerin bilim ve fen bakımından orman olarak
muhafazasında hiçbir yarar görülmemesi” ifadesi bilimsel ve teknik açıdan asla
kabul edilemez. 
Devlet,
orman varlığını korumakla yükümlüdür; verimsiz ya da niteliği zarar görmüş bu
gibi alanların tekrar orman niteliğine kavuşturulması için uğraşmalıdır, bu
alanların tekrar orman özelliğine kavuşması için politikalar ortaya koymalıdır.
Ancak tasarıyla bunun tam tersi yapılacak, orman alanları gitgide daralacaktır.
Ormanlık alanların tahrip edilmesinin, yapılaşmanın veya maden işletmeleri için
ruhsat verilmesinin önünü açacaktır. Orman içindeki ağaçsız, taşlık, kayalık
alanlar sizlerin gözünde vasıfsız, hatta rant alanları olabilir ama bu alanlar
orman ekosisteminde önemli bir yere sahiptir. Kayalık alanlar dağ keçileri,
yırtıcı kuşlar gibi birçok hayvan türü için habitat yani evdir. Hatta bu
alanların Habitat Direktifi’ne göre de korunması gerekmektedir. Ayrıca,
Anayasa’nın dışında, taraf olduğumuz Biyolojik Çeşitlilik Yasası’na da açıkça
aykırıdır. Yani orman sadece ağaç demek değil, burada bahsi geçen konu sadece
ağaçların kesimi değil; burada daha büyük bir kıyımdan, doğanın dengesinin
bozulmasından, biyolojik çeşitliliğin yok olmasından, tüm canlıların
geleceğinin, geleceğimizin yıkılmasından bahsediyorum. 
13’üncü
maddeyle orman ürünleri satışlarının dikili hâlde ve orman içinde yapılması
olanaklı hâle getirilmektedir. Anayasa’da “Devlet ormanları kanuna göre, devlet
tarafından yönetilir ve işletilir.” hükmü varken kanunda böyle bir değişiklik
yapılması anlaşılamamaktadır. Anayasa’ya aykırı olan bu türden ikili bir
yapının oluşturulması ormancılık politikası açısından telafisi mümkün olmayan
zafiyetlere yol açacaktır. 
Ormancılık
alanında Anayasa’ya aykırılıklar bunlarla bitmiyor. 14’üncü madde orman
köylülerinin yaşamlarını bir anda altüst etmekte, kanun değişikliğiyle orman
köylülerinin gelirleri azaltılmaktadır. Bu, kentlere göçü bir anlamda
engelleyen orman kooperatiflerinin yapısını bozarak ülkenin en düşük gelir
seviyesine sahip orman köylüsünün ekonomik seviyesini daha aşağılara düşürecek
bir düzenlemedir. Yasalar tarafından kendilerine verilen ürettikleri orman
emvalinin yüzde 25’ine kendileri için daha ucuz bir maliyetle sahip olma
hakkını alıyor. Dikili satışta işi alan firmaların, yüzyıllardır kendileri tarafından
korunan ve üretim çağına gelmiş ormanlarda orman köylüsünü çalıştırma garantisi
nedir? Şimdi size soruyorum: Ne yapacak bu orman köylüleri? Onlara da mı
beğenmeyen gitsin diyorsunuz? 
Orman
Genel Müdürlüğünün verilerine göre ormanlık alanlar artmış ancak bazı analizler
Türkiye’de orman alanının artışının ormancılık örgütünün yapmış olduğu
ağaçlandırma çalışmalarından değil de ülke nüfusunun sosyoekonomik yapısındaki
değişimden kaynaklandığını söylüyor. Türkiye’de orman alanının artış gösterdiği
kentler kırsal nüfusun göç verdiği illerdir; aynı şekilde orman varlığının
azaldığı kentler de nüfusun ve sanayileşmenin arttığı kentlerdir. Yani
Türkiye’de nerede rant artıyorsa orada ormanlar azalıyor. Ülkelerin çevre
politikaları konusundaki başarısıyla ilgili hazırlanan 2018 Çevre Performansı
Endeksi Raporu’na göre Türkiye 183 ülke arasında 108’inci…
(Mikrofon
otomatik cihaz tarafından kapatıldı) 
BAŞKAN
Buyurun, tamamlayın.
İRFAN
BAKIR (Devamla) – …biyoçeşitlilik ve habitat alanındaysa 172’nci sırada yer almaktadır.
Bu sıralama bize ormancılık politikalarında ne hâlde olduğumuzu gösteriyor.
Şimdi konuştuğumuz maddelerle gelecekteki sıralamanın daha da altına
düşeceğimiz aşikârdır. 
Tüm
toplumsal duyarlılık ve tepkiler gözardı edilerek geçirilmek istenen bu tasarıya
“dur” demek elimizde, yaşanabilir bir Türkiye kurmak elimizde. Ormanlar bizim
malımız değil, bu alanları istediğimiz gibi yakıp yıkamayız, bir cümleyle hiç
edemeyiz. Bunun artık bilincinde olmamız gerekiyor. 
Genel
Kurulu saygılarımla selamlıyorum. (CHP sıralarından alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 548 sıra sayılı Kanun Tasarısı’nın
33’üncü maddesiyle 3194 sayılı İmar Kanunu’nun 18’inci maddesinin üçüncü
fıkrasında öngörülen değişiklikte yer alan “taşkın kontrol tesisi” ibarelerinin
“koruyucu kontrol tesisi” şeklinde değiştirilmesini arz ve teklif ederiz.
 Meral
Danış Beştaş  Behçet Yıldırım  Mehmet Ali Aslan
 Adana
 Adıyaman  Batman 
 Sibel
Yiğitalp  Ertuğrul Kürkcü Mizgin Irgat
 Diyarbakır
 İzmir  Bitlis 
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkan.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkan.
BAŞKAN
– Önerge üzerinde Bitlis Milletvekili Mizgin Irgat konuşacaktır.
Buyurun
Sayın Irgat. (HDP sıralarından alkışlar) 
MİZGİN
IRGAT (Bitlis) – Sayın Başkan, değerli milletvekilleri; hepinizi tekrardan
selamlıyorum. 
548
sıra sayılı Tasarı’nın 33’üncü maddesinde söz almışken -birçok konuşmacıyı
dinledim- aklıma çokça tartışılan “Su savaşları mı yaşanacak?” teorisi tekrar
geldi. Gerçekten Munzur’dan bahsederken, Hasankeyf'in betonlaşmış hâlini
izlerken, Göbeklitepe’den bahsederken bizlere yeniden dünyanın, şu anda
kuraklıkla savaşan dünyanın su savaşları yaşayacağı ve bunun merkezinin de
Mezopotamya ve bahsettiğimiz Dicle-Fırat havzası ve Türkiye'nin diğer vadileri
ve suları mı olacak tartışmasını bir kez daha düşündürttü.
Kendi
raporları, AKP iktidarı boyunca 60 milyar dolarlık malın satıldığı,
özelleştirildiği yönündeydi. TEKEL fabrikalarını sattılar, birçok tütüncüyü,
birçok yoksulu mağdur ettiler, birçok aile işsiz kaldı, tek geçim kaynakları
olan tütünü ellerinden aldılar. Şimdi de şeker fabrikaları satılıyor; yeniden
birçok aile, birçok çiftçi mağdur durumda. Gerçekten bunun alternatifi bir iş
imkânı sağlanmadan, şu an insanlar gelecekte kendi ailelerinin ekonomik
sorunlarına nasıl çare bulacaklarını tartışmaktadırlar.
Ekoloji
sadece börtü böcek, ağaç, doğa elbette değildir, orman da değildir. “Ekoloji”
dediğimiz şey, bence en çok da şehirleri ilgilendirmekte. Şehirlerin yeşillik alanları,
şehirlerin şu anda yaşam alanlarının insanlığa açılması, doğanın korunması,
insan, ekoloji ve doğanın uyumlu bir şekilde gerçekten yeniden yaşanılır
kılınmasıyla çokça ilgilidir. Bu anlamda, AKP Hükûmetinin bütün alanlarda “biz
biliriz”i burada da hakeza tekrarladığını söyleyebiliriz. “Siz bilmezsiniz,
doğa bilmez, köylüler bilmez, çiftçi bilmez ama biz biliriz...” Oysaki doğanın
kendi kanunu vardır, doğa kanunları vardır. Ormanlar, sular nasıl yaşayacağını,
nasıl kendisini üreteceğini çok iyi bilmektedir; yeter ki siz buna müdahale
etmeyin, yeter ki siz çiftçilerin, orada yaşayan halkın çalışma ortamına,
tarlalarına, arazilerine dokunmayın. Gerçekten, doğa tüm insanlığa aittir,
aslında mülkiyet hâline getirilmesi de bu anlamda başka bir tartışma konusudur
çünkü insanlığa ait bir alandır.
Şimdi,
son haftada yaşadığımız birçok sıkıntıyı bir kez daha yinelemek istiyorum. AKP,
kendi yasalarıyla matbaaları korumaya aldı yani o matbaanın bastığı eserler
cezalandırılsa dahi o matbaanın kapatılması söz konusu olmayacaktı; maalesef,
buna aykırı bir şekilde Gün Matbaası kapatıldı. 
Sise
Bingöl’ü burada çok konuştuk -ben önerge verdim, birçok defa konuştuk- hâlâ
cezaevinde. 73 yaşındaki Meles Tekin bu defe cezaevine alındı. Biz burada şu
tartışmayı açmak isteriz: Ceza adaleti, ceza ve infazın insancıl olması
meselesi, tartışılması gereken diğer kavramlardır. Her şeye klasik kodlarla,
cezalandırma yöntemleriyle yaklaşılmaz. Bu temelde, bu insanların yaşları,
bulundukları pozisyonları, kendi durumları gerçekten göz önüne alınmalı,
seçenek tedbirlere başvurularak mutlaka tahliye edilmeleri gerekmektedir. 
Diğer
taraftan, “Siz bilmezsiniz, biz biliriz.” diyen, kayyum atanan belediyeler.
Bitlis’teki bütün DBP’li belediye başkanları tutuklandı. Daha önce bu kürsüde
dile getirmiştim, şimdi o belediye başkanlarının tamamına en az beş yıl olmak
üzere on iki yıl ile beş yıl arasında hapis cezaları verildi. Bu belediye
başkanlarının tek suçu şu: DBP’li belediye başkanı, eş başkanları olmalarıyla
tamamen ilgilidir. Oradaki seçim sonuçlarını tanımayan, aslında bu ülkedeki
hiçbir seçim sonucunu tanımayan AKP Hükûmeti, maalesef ki buradaki belediye
başkanlarımızın çalışmalarına ket vurmuştur, buradaki üretimleri tanınmamıştır,
oradaki halkın iradesi tanınmamıştır. 
Bu
temelde, tutuklu bulunan bütün belediye eş başkanlarının, milletvekillerimizin,
eş başkanlarımızın, gazetecilerin, eğitimcilerin, öğrencilerin, sanatçıların
bir an önce tahliye edilmelerini, bir an önce özgürlüklerine kavuşmalarını…
(Mikrofon
otomatik cihaz tarafından kapatıldı) 
MİZGİN
IRGAT (Devamla) – Başkanım, toparlıyorum. 
BAŞKAN
– Toparlayın lütfen. 
MİZGİN
IRGAT (Devamla) – …ve bu anlamda, AİHM sıralamasında 2’nciliği hiçbir zaman
elden bırakmayan Türkiye’nin de artık bu raporlarda yer değiştirmesi gerektiğini
buradan bir kez daha söylemek istiyorum. Gerçi köylüleri konuşuyoruz ama bu
kadar boşaltılan köyden sonra bir köylü de kalmadı. Maalesef, büyük kentlerde,
metropollerde bilmedikleri işleri yapmak zorunda kaldılar çünkü gerçekten,
kendi alanlarında tarımı, ekonomiyi, üretimi yapamaz duruma getirildiler.
Güvenlikçi politikalar ve yaklaşımlar neticesinde, şu anda birçok köy eski
durumuna kavuşturulmamış durumda. Bu tasarı, köylünün, tarımın, doğanın,
gerçekten Türkiye’nin hiçbir çıkarına cevap olmayacaktır. 
Bu
temelde de biz, bir kez daha, tarım alanlarını, doğayı, ağaçları, kuşları,
insanları özgür bırakın diyoruz. Onlar kendi yasalarını çok iyi
uygulayacaklardır.
Saygıyla
selamlıyorum. (HDP sıralarından alkışlar) 
BAŞKAN
- Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir.
33’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Şimdi,
33’üncü madde üzerinde Komisyonun bir redaksiyon talebi vardır.
Buyurun
Sayın Başkan.
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) - Başkanım,
görüşülmekte olan kanun tasarısının çerçeve 33’üncü maddesinde yer alan “cümle”
ibaresinin “cümleler” şeklinde değiştirilmesi gerekmektedir.
Takdirlerinize
arz ederim.
BAŞKAN
- Komisyonun redaksiyon talebi kanunun yazımı esnasında yerine getirilecektir.
34’üncü
madde üzerinde iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 34’üncü maddesinin tasarı metninden
çıkarılmasını arz ve talep ederiz.
 Meral
Danış Beştaş Sibel Yiğitalp Behçet Yıldırım
 Adana Diyarbakır Adıyaman
 Mehmet
Ali Aslan Ertuğrul Kürkcü
 Batman İzmir
Aynı
mahiyetteki diğer önergenin imza sahipleri:
 Muhammet
Rıza Yalçınkaya Erkan Aydın Hilmi Yarayıcı
 Bartın Bursa Hatay
 Ömer
Fethi Gürer Okan Gaytancıoğlu Dursun Çiçek
 Niğde Edirne İstanbul
 Tanju
Özcan Ali Akyıldız
 Bolu Sivas
BAŞKAN
– Aynı mahiyetteki önergelere Komisyon katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) - Katılamıyoruz
Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkan.
BAŞKAN
– Aynı mahiyetteki ilk önerge üzerinde Bolu Milletvekili Tanju Özcan
konuşacaktır.
Sayın
Özcan, buyurun. (CHP sıralarından alkışlar) 
TANJU
ÖZCAN (Bolu) – Sayın Başkan, değerli milletvekilleri; Genel Kurulu saygıyla
selamlıyorum. Sayın Bakanın telefon konuşmasının bitmesine de özellikle memnun
olduğumu ifade etmek istiyorum.
Sayın
Bakanım, size benim bir önerim var. Siz Orman ve Su İşleri Bakanısınız. Sayın
Bakanım, Bolu, biliyorsunuz, orman bakımından Türkiye’nin en zengin bölgesi,
orman köylerinin çok sayıda olduğu bir bölge; gelin, sizinle Bolu’ya bir
gidelim, orman köylüsünün sıkıntılarını onların ağzından dinleyelim. 
ORMAN
VE SU İŞLERİ BAKANI VEYSEL EROĞLU (Afyonkarahisar) – Gidelim, ben hep
gidiyorum.
TANJU
ÖZCAN (Devamla) – Şimdi, siz köye gidiyorsunuz ama orman köylerine
gitmiyorsunuz, benim şeyim…
ORMAN
VE SU İŞLERİ BAKANI VEYSEL EROĞLU (Afyonkarahisar) – Bir ayağım Bolu’da. 
TANJU
ÖZCAN (Devamla) – Ya, Kadıköy’e gitmekle, Karaköy’e gitmekle orman köylüsünün
sorunlarını anlayamazsınız. (CHP sıralarından alkışlar) 
ORMAN
VE SU İŞLERİ BAKANI VEYSEL EROĞLU (Afyonkarahisar) – Kusura bakma, ben Bolu’ya
Kadıköy’den daha çok gittim.
TANJU
ÖZCAN (Devamla) – Bakın, Sayın Bakan, siz hiç hayatınızda çizmelerinizi giyip,
ormana gidip, ağacı kesip, onu soyup, öküz arabasına yükleyip orman deposuna
teslim ettiniz mi etmediniz mi? Hiç ormanda üretim yaptınız mı? Bakın, 7,5 milyon…
ORHAN
DELİGÖZ (Erzurum) – Öküz arabası mı kaldı? Ya, öküz arabası tarihte kaldı.
TANJU
ÖZCAN (Devamla) – Ben öküz arabasıyla yaptım. Benim rahmetli dedem öküz
arabasıyla ormanda üretim yaptı.
ORHAN
DELİGÖZ (Erzurum) – Ben de yaptım. Tamam da günümüzde ne önemi var? Şu anda
öküz arabası…
TANJU
ÖZCAN (Devamla) – Kusura bakmayın, biz ağa çocuğu değiliz. (CHP sıralarından
alkışlar) 
ORMAN
VE SU İŞLERİ BAKANI VEYSEL EROĞLU (Afyonkarahisar) – Şimdi öküz arabasıyla
değil, traktörle yapıyoruz. 
TANJU
ÖZCAN (Devamla) – Değerli milletvekilleri, Sayın Bakana ben bu önerimi samimi
olarak yaptım. Gerçekten 7,5 milyon orman köylüsü var, perişan durumdalar,
millî gelirden yüzde 1 bile pay almıyorlar, çok zor durumdalar. 
Vahidi
fiyat uygulamasına bakıyorsunuz, köylüyü ezmek üzerine kurulu düzen. Dünyanın
en pahalı mazotuyla üretim yapıyor bu insanlar. Ya, 5,5 lirayı geçti mazot
fiyatı arkadaşlar, Sayın Bakan. Yani gerçekten, bu fiyatlarla bu orman köylüsü
nasıl üretim yapacak, gelin bunu Bolu’daki köyde anlatın, köylü de anlıyorsa,
“Haklısınız Sayın Bakanım.” diyorsa vallahi billahi ben bir daha aday falan
olmayacağım, açık olarak anlatıyorum. 
ORMAN
VE SU İŞLERİ BAKANI VEYSEL EROĞLU (Afyonkarahisar) – Ya, daha geçenlerde
Bolu’daydım.
TANJU
ÖZCAN (Devamla) – Sayın milletvekilleri, bir de bir konu daha var beni çok
üzen; şu, nitelikli okul tartışması. Şimdi, her şey ne zaman başladı? Sayın
Cumhurbaşkanının bir grup konuşmasında “TEOG’u kaldırıyorum.” demesiyle
başladı. Vallahi, Millî Eğitim Bakanı da o gün duydu bizimle birlikte. Panik
oldular bürokratlar falan, “TEOG’u kaldıracağız ama yerine ne koyacağız? TEOG’u
kaldıracağız, yerine ne koyacağız?” Hâlâ belirlenemedi. Sayın Bakan -garibim-
gece gündüz çalışıyor TEOG’un yerine bir sistem bulabilmek için, dönüyor
dolaşıyor bir şeyler anlatmaya çalışıyor ama bunun sonucunda ne oluyor biliyor
musunuz? Türkiye’nin gözü önünde, sizlerin gözü önünde Sayın Cumhurbaşkanı
kürsüye çağırıyor, milyonların önünde Sayın Bakanı fırçalıyor. 
KAMİL
OKYAY SINDIR (İzmir) – Zavallı Bakan.
TANJU
ÖZCAN (Devamla) – İçim sızladı, yemin ediyorum içim sızladı; böyle bir şey
olmaz. Arkadaşlar, bugün ona, yarın size; bugün ona, yarın size, arkadaşınızın
hakkını, hukukunu koruyacaksınız. 
Bakın
“nitelikli okul” diye bir tartışma çıktı. Nitelikli okullar nelermiş?
Türkiye'de ne kadar imam-hatip varsa nitelikli okul olmuş. Ya, benim okuduğum
Bolu’daki İzzet Baysal Anadolu Lisesi, zamanında Kadıköy Anadolu Lisesinden
daha yüksek puanla öğrenci alan bir okul, niteliksiz okul olmuş ama imam-hatip
liseleri nitelikli okul. Yahu arkadaşlar, imam-hatipler nitelikli okulsa
şuradaki AKP milletvekillerinden neden birisi bile çocuğunu imam-hatibe
göndermez? (CHP sıralarından alkışlar) Niye çocuklarınızı imam-hatibe
göndermiyorsunuz? Nitelikli okul…
ORHAN
DELİGÖZ (Erzurum) – Ben gönderdim. Ne demek? Gönderdik imam-hatibe yahu.
TANJU
ÖZCAN (Devamla) – Öyle mi? Bir arkadaşımız göndermiş. Başka var mı? Çocuğu
imam-hatibe giden var mı başka?
ORHAN
DELİGÖZ (Erzurum) – Çok var, çok var.
TANJU
ÖZCAN (Devamla) – Peki, siz, kendi çocuklarınızı imam-hatibe göndermezken neden
bu imam-hatipleri mantar gibi çoğaltıyorsunuz, milletin çocuğunu oraya
göndermesini istiyorsunuz? 
HALİL
ELDEMİR (Bilecik) – Cumhurbaşkanı olsun diye gönderiyoruz.
ORHAN
DELİGÖZ (Erzurum) – İsteyen gönderir isteyen, zorlama yok.
TANJU
ÖZCAN (Devamla) – Şunun farkında değil misiniz bilmiyorum: İmam-hatiplerde
eğitim çok kötü ve dolayısıyla vatandaş tüm baskılara rağmen, adımbaşı
imam-hatip lisesi açılmasına rağmen, artık çocuklarını imam-hatip lisesine
göndermiyor. Peki, siz bunu bildiğiniz hâlde mi imam-hatipleri yaygınlaştırmaya
çalışıyorsunuz? Yani imam-hatipleri yapalım, açalım, her okulun adını
“imam-hatip” olarak değiştirelim, ondan sonra veliler çocuklarını
imam-hatiplere göndermesin, veliler çocuklarını özel okula göndermek zorunda
kalsın. Mantık bu mu? Anlayış bu mu?
Sayın
Muş, gülüyorsun ama ben başka bir şeyini bulamıyorum. Neden Türkiye'deki Anadolu
liseleri nitelikli okul sınıfından çıkarıldı? Soruyorum bak, burada, çok
değerli insanlar yetişti bu okullardan.
Bakın,
Bolu’da bir İzzet Baysal gerçeği var. İzzet Baysal’ı bilen var mı aranızda?
Türkiye'nin en büyük hayırseveri, eğitime çok büyük katkılar sundu, sağlık
alanında çok büyük hizmetleri var Bolu’da. Sayın Bakan, tanır mısınız
bilmiyorum İzzet Baysal’ı?
ORMAN
VE SU İŞLERİ BAKANI VEYSEL EROĞLU (Afyonkarahisar) – Biliyorum, biliyorum. 
TANJU
ÖZCAN (Devamla) – İzzet Baysal’ın eğitim alanında açtığı Türkiye'nin iddialı
okullarından bir tanesi İzzet Baysal Anadolu Lisesi niteliksiz okul hâline
getirildi ve bu aile, bu vakıf hâlâ Bolu’da eğitime önemli yatırımlar yapmaya
devam ediyor. Siz, bu insanların gönlünü kırıyorsunuz her şeyden önce. 
(Mikrofon
otomatik cihaz tarafından kapatıldı) 
TANJU
ÖZCAN (Devamla) – Sayın Başkan, müsaadeniz olursa tamamlayayım ben cümlelerimi.

BAŞKAN
– Devam edin siz, buyurun. 
TANJU
ÖZCAN (Devamla) – Son olarak, şu sulama birliği meselesine de bir değinelim.
Bakın, Bolu’da Sulama Birliği Başkanı var, çok değerli bir ağabeyimiz, tüm Bolu
onu çok sever, Sabahattin Altuner. Adamcağız Komisyon görüşmelerinin tamamında
geldi gitti, geldi gitti, geldi gitti. Her gün bana şunu sordu biliyor musunuz:
“Ya, herkesi dinliyorum ama AK PARTİ sözcülerinden hâlâ bu sulama birlikleri
niye kalkıyor, bunun cevabını alamıyorum. Bunun sonucunda köylümüz zarar
görecek, daha büyük paralar ödemeye başlayacak.” dedi. Üstelik sulama
birliklerini siz kurdunuz. Kendi kurduğunuz sulama birliklerini hangi
gerekçeyle kaldırıyorsunuz? Ya, şunu somut olarak bir anlatmanızı vallahi
billahi ben sizden bekliyorum, istirham ediyorum milyonlarca vatandaşımız
adına. 
Genel
Kurulu saygıyla selamlıyorum. (CHP ve HDP sıralarından alkışlar)
BAŞKAN
– Aynı mahiyetteki diğer önergenin gerekçesini okutuyorum: 
Gerekçe:

Yapılan
madde düzenlemesi, 492 sayılı Harçlar Kanunu’na göre alınacak harçları 193
sayılı Gelir Vergisi Kanunu ile 5520 sayılı Kurumlar Vergisi Kanunu’nu
düzenleyen maddeler içermektedir. Maddenin daha iyi anlaşılması ve Plan ve
Bütçe Komisyonunun ihtisas alanına girmesi hasebiyle maddenin tali komisyon olarak
Plan ve Bütçe Komisyonuna havale edilmesinin uygun olacağı düşüncesindeyiz.
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir. 
34’üncü
maddeyi kabul edenler… Kabul etmeyenler... Madde kabul edilmiştir. 
35’inci
maddeye bağlı ek madde 1’de iki adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan 548 sıra sayılı Kanun Tasarısı’nın 35’inci maddesiyle eklenmesi öngörülen
ek madde 1'in tasarı metninden çıkarılmasını arz ve teklif ederiz.
 Meral
Danış Beştaş Behçet Yıldırım Mehmet Ali Aslan
 Adana Adıyaman Batman
 Sibel
Yiğitalp Ertuğrul Kürkcü
 Diyarbakır İzmir
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım. 
BAŞKAN
– Gerekçeyi okutuyorum:
Gerekçe:

Söz
konusu maddeyle, 3234 sayılı Kanun’da orman mühendisleri ile orman muhafaza
memurlarının Orman Genel Müdürlüğüne açıktan atanmasına dair KPSS (B) sınav
puanının yanında ikinci kez sözlü ve uygulamalı sınav yapılması önerilmektedir.
Maddeye gerekçe olarak adayların mesleki koşullara uygun olup olmayacağının
belirlenmesi gösterilmektedir. Ancak mesleki koşullar için subjektif
değerlendirmeleriyle ayyuka çıkmış olan mülakat ya da uygulama sınavı değil,
mesleki bir merkezî sınav gerekmektedir.
Bu
tasarı maddesiyle, ataması yapılacak orman mühendisleri ve orman muhafaza
memurlarıyla ilgili olarak adaletsiz bir uygulamanın önü açılmaktadır. Ayrıca,
bu madde Anayasa’nın eşitlik ilkesine, bu konuda verilmiş Danıştay kararlarına
ve hakkaniyet ilkesine aykırıdır. Bu sebeplerle maddenin tasarı metninden
çıkarılması gerekmektedir.
BAŞKAN
– Oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun Hükmünde Kararnamelerde Değişiklik Yapılmasına
Dair Kanun Tasarısı’nın 35’inci maddesine bağlı ek 1’inci maddesinin aşağıdaki
şekilde değiştirilmesini arz ve teklif ederiz.
 Muhammet Rıza
Yalçınkaya Erkan Aydın Ömer Fethi Gürer
 Bartın Bursa Niğde
 Hilmi
Yarayıcı Okan Gaytancıoğlu Ali Akyıldız
 Hatay Edirne Sivas
  Dursun
Çiçek
  İstanbul
“Ek
madde 1- Orman muhafaza memuru ve orman mühendisi olarak atanacaklar, ilgili
mevzuatı uyarınca yapılan merkezî sınav sonucuna göre, atanacak kadro sayısının
dört katına kadar çağrılacak adaylar arasından sınav komisyonlarınca yapılacak
yazılı ve uygulamalı sınav sonucuna göre belirlenir. Bu maddenin uygulanması
ile ilgili usul ve esaslar Orman Genel Müdürlüğü tarafından yürürlüğe konulan yönetmelikle
belirlenir.”
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MUSTAFA BABAOĞLU (Konya) – Katılamıyoruz
Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Gerekçeyi okutuyorum:
Gerekçe:
Ölçme
ve değerlendirmelerde eşit ve adil olmayı gerektiren objektif yöntemlerin
uygulanması.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
35’inci
maddeye bağlı ek madde 1’i oylarınıza sunuyorum: Kabul edenler… Kabul
etmeyenler… Madde kabul edilmiştir.
35’inci
maddeye bağlı ek madde 2 üzerinde bir adet önerge vardır, okutup işleme
alıyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 35’inci maddesiyle değişiklik öngörülen
ek madde 2’nin aşağıdaki şekilde değiştirilmesini arz ve teklif ederiz.
 Meral
Danış Beştaş  Behçet Yıldırım  Mehmet Ali Aslan
 Adana
 Adıyaman  Batman 
 Sibel
Yiğitalp  Ertuğrul Kürkcü
 Diyarbakır
 İzmir
“Ek
madde 2- Türkiye Radyo-Televizyon Kurumu ayda en az doksan dakika olmak üzere
orman kaynaklarının usulsüz müdahalelere, tabii afetlere, orman yangınlarına
karşı korunması, gerekli tedbirlerin alınması, su kaynaklarının muhafazası ve
kirliliğinin önlenmesi, tabiat sevgisi ve bilincinin artırılması, çölleşme ile
mücadele, hayvanların ve tabii hayatın korunması konularında uyarıcı ve eğitici
mahiyette yayınlar yapmak zorundadır. TRT dışındaki Ulusal, bölgesel ve yerel
yayın yapan özel televizyon kuruluşları ve radyolarda ise, isteğe bağlı ve
ücret karşılığında yayınlanır. Bu yayınlar, asgari otuz dakikası 17:00-22:00
saatleri arasında olmak üzere, 08:00-22:00 saatleri arasında yapılır ve
yayınların kopyaları her ay düzenli olarak Radyo ve Televizyon Üst Kuruluna
teslim edilir. Bu saatler dışında yapılan yayınlar, aylık doksan dakikalık
süreye dahil edilmez. Bu programlar, Orman ve Su İşleri Bakanlığı ile Orman
Genel Müdürlüğü tarafından hazırlanır veya hazırlatılır. Hazırlanan programların
Radyo ve Televizyon Üst Kurulu tarafından radyo ve televizyonlarda yayınlanması
sağlanır. Bu fıkra kapsamında yapılan yayınlar için herhangi bir bedel ödenmez.
Bu yayınların ve sürelerinin denetimi Radyo ve Televizyon Üst Kurulunca
yapılır. Uyarıcı ve eğitici mahiyetteki yayınlarda amaç dışı kamusal tanıtım ve
reklam içerikleri yer alamaz.”
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) - Katılamıyoruz
Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Gerekçeyi okutuyorum.
Gerekçe:
Zorunlu
yayın kapsamına giren medya hizmet sağlayıcı kuruluşları TRT ve özel kanallar
ayrıştırılmıştır. TRT kamu yayıncısı olduğu için bu tür yayınlara
programlarında yer vermek zorundadır. Bu yayınlar ulusal ve yerel özel kanallar
için ise isteğe bağlı ve ücretli hâle getirilmiştir. Böylece yerel ve ulusal
kanalların finansmanına da katkı sunulmuş olacaktır. Çünkü ayda 90 dakikalık
bir yayın oldukça uzun süreli olup zorunlu olması hâlinde özel ulusal ve yerel
kanalların reklam sürelerinin daralmasına sebep olacaktır. Ücretli olması
hâlinde bu sorun ortadan kalkacaktır.
Önergemizdeki
bir diğer değişiklikle de ilgili yayınların amaç dışı içerikle hazırlanmasının
önüne geçilmesi amaçlanmıştır. Televizyonlarda yayınlanan kamu spotlarının
birçoğunda ilgili bakanlıkların icraatlarının tanıtımı ve reklamının yapıldığı,
yer yer siyasilerin mesajlarının da spot filme taşındığı görülmektedir. Oysaki
kamu spotlarının eğitici, bilgilendirici ve uyarıcı nitelikte olması gerekir.
Önergemizle bu amaçlanmıştır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
35’inci
maddeye bağlı ek madde 2’yi oylarınıza sunuyorum: Kabul edenler… Kabul
etmeyenler… Madde kabul edilmiştir.
35’inci
maddeye bağlı ek madde 3 üzerinde aynı mahiyette olmak üzere iki adet önerge
vardır, okutup işleme alıyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 35’inci maddesiyle eklenmesi öngörülen
ek madde 3'ün tasarı metninden çıkarılmasını arz ve teklif ederiz.
 Filiz
Kerestecioğlu Demir Mizgin Irgat Behçet Yıldırım
 İstanbul Bitlis Adıyaman
 Erdal Ataş Bedia
Özgökçe Ertan
 İstanbul Van
Aynı
mahiyetteki diğer önergenin imza sahipleri:
 Muhammet
Rıza Yalçınkaya Erkan Aydın Dursun Çiçek
 Bartın Bursa İstanbul
 Hilmi
Yarayıcı Okan Gaytancıoğlu Ömer Fethi Gürer
 Hatay Edirne Niğde
  Ali
Akyıldız 
  Sivas 
BAŞKAN
– Komisyon aynı mahiyetteki önergelere katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) - Katılamıyoruz
Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Aynı mahiyetteki ilk önergenin gerekçesini okutuyorum.
Gerekçe:

Değişikliği
öngörülen bu düzenlemede, ek madde 3 ile 8’inci madeninin ek 8'inci maddesi
aynı mahiyettedir. Devlet Su İşleri Genel Müdürlüğünde görevli ve yetkili
personelin görevi sırasında işlediği suçtan dolayı avukat masraflarının DSİ
tarafından karşılanacağını düzenleyen bir maddedir. Bu maddeye göre, DSİ
personelinin usulsüzlükten taksirli adam öldürme suçuna kadar yargı makamına
intikal etmiş bir suçun ve bu suçtan dolayı yargılanan DSİ personelinin başta
avukatlık masrafları olmak üzere maddi ve manevi sıkıntılarının Devlet Su
İşleri Genel Müdürlüğü tarafından karşılanmasını hükme bağlamaktadır. Bir DSİ
personeli, işlediği bir suçun yargıya intikal etmesi durumunda bile DSİ'nin
arkasında olacağını düşünerek ve bundan da cesaret alarak suç işlemekten de
çekinmeyebilmektedir. Açık bir biçimde görevli ve yetkili DSİ personeline güven
vermektedir, bu da suça teşvik demektir. Bu nedenle, madde metninden
çıkarılması elzemdir.
BAŞKAN
– Aynı mahiyetteki diğer önergenin gerekçesini okutuyorum:
Gerekçe:
Düzenlemenin
suçun bireyselliğine ve kamu görevlisinin görev ve sorumlulukları ilkesine
aykırı olması. Görevi ve makamı ne olursa olsun kimsenin kamu gücü ve devlet
güvencesinde suç işleme ayrıcalığı yoktur.
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Kabul edilmemiştir.
35’inci
maddeye bağlı ek madde 3’ü oylarınıza sunuyorum: Kabul edenler… Kabul
etmeyenler… Madde kabul edilmiştir.
36’ncı
madde üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 36’ncı maddesiyle 3402 sayılı Kadastro
Kanunu’nun 4’üncü maddesine eklenmesi öngörülen birinci fıkrada yer alan
"en az bir orman yüksek mühendisi veya orman mühendisi” tümcesinde hemen
sonra gelmek üzere "harita mühendisi” ibaresinin eklenmesi şeklinde
değiştirilmesini arz ve teklif ederiz.
Meral
Danış Beştaş  Behçet Yıldırım  Mehmet Ali
Aslan
 Adana
 Adıyaman  Batman 
 Sibel
Yiğitalp  Ertuğrul Kürkcü
 Diyarbakır
 İzmir 
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MUSTAFA BABAOĞLU (Konya) – Katılamıyoruz
Sayın Başkan.
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Gerekçeyi okutuyorum:
Gerekçe:
Tapu
kadastro çalışmalarında teknik ölçüm yapma ile harita okuma gibi teknik
uzmanlık alanında esas olarak harita mühendisleri sorumludur. Bu doğrultuda,
bir harita mühendisinin de çalışma ekibinde yer almasında fayda vardır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
36’ncı
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
37’nci
madde üzerinde aynı mahiyette olmak üzere iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 37’inci maddesinin tasarı metninden
çıkarılmasını arz ve teklif ederiz.
 Meral
Danış Beştaş Sibel Yiğitalp Behçet Yıldırım
 Adana Diyarbakır Adıyaman
 Mehmet
Ali Aslan Ertuğrul Kürkcü
 Batman İzmir
Aynı
mahiyetteki diğer önergenin imza sahipleri:
 Orhan
Sarıbal Nurhayat Altaca Kayışoğlu Okan Gaytancıoğlu
 Bursa Bursa Edirne
 Levent
Gök Kamil Okyay Sındır
 Ankara İzmir
BAŞKAN
– Komisyon aynı mahiyetteki önergelere katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkan.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Aynı mahiyetteki önergelerin gerekçelerini okutuyorum:
Gerekçe:
Yapılan
madde değişikliğiyle, Devlet Su İşleri Genel Müdürlüğü tarafından hidroelektrik
enerji üretim ve santrallerin yapım süresinin 2025 yılına kadar uzatılması
öngörülmektedir. Ancak ilgili maddenin kamu yararına olup olmadığının etraflıca
tartışılması amacıyla maddenin tasarıdan çıkarılması gerektiğini düşünmekteyiz.
Aynı
mahiyetteki diğer önergenin gerekçesi:
Termik
santrallerin çevre sağlığına olumsuz etkileri, toprak, su ve hava kirliliğine
ve tarımsal üretime olumsuz etkileri bilinmektedir. Bu nedenle, süre uzatımının
doğru olmayacağı kanaatindeyiz.
BAŞKAN
– Aynı mahiyetteki önergeleri oylarınıza sunuyorum: Kabul edenler... Kabul
etmeyenler... Önergeler kabul edilmemiştir.
37’nci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
38’inci
madde üzerinde bir önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 548 sıra sayılı Kanun Tasarısı’nın
38’inci maddesinin tasarı metninden çıkarılmasını arz ve teklif ederiz.

 Meral
Danış Beştaş Sibel Yiğitalp Behçet Yıldırım
 Adana Diyarbakır Adıyaman
 Mehmet
Ali Aslan Ertuğrul Kürkcü
 Batman İzmir

BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Gerekçeyi okutuyorum:
Gerekçe:
Tasarı
metnine Komisyon görüşmelerinde son dakika önergeleriyle yeni madde ihdas
edilmiştir. Hükûmetin ilk teklif ettiği metinde yer almayan ve Komisyonda
yeterince görüşülmeyip üzerinde etraflıca tartışma yapılmadan eklenen bu
maddenin yasama tekniğine aykırı olduğunu düşünüyoruz. İlgili maddenin
etraflıca tartışılması ve yasama tekniğine uygun bir faaliyet yürütmek
maksadıyla maddenin tasarı metninden çıkarılmasını öngörmekteyiz.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Kabul
edilmemiştir.
38’nci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
39’uncu
madde üzerinde bir önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 548 sıra sayılı Kanun Tasarısı’nın
39’uncu maddesinin tasarı metninden çıkarılmasını arz ve teklif ederiz.
 Meral
Danış Beştaş Sibel Yiğitalp Behçet Yıldırım
 Adana Diyarbakır Adıyaman
 Mehmet
Ali Aslan Ertuğrul Kürkcü
 Batman İzmir
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Gerekçeyi okutuyorum:
Gerekçe:
Yapılan
madde düzenlemesi, 4749 sayılı Kamu Finansmanı ve Borç Yönetiminin Düzenlenmesi
Hakkında Kanun’la ilgilidir, esas itibarıyla Plan ve Bütçe Komisyonunun
gündemine alması gereken bir konudur. Bu nedenle, tasarı maddesinin tali
komisyon olarak Plan ve Bütçe Komisyonuna havale edilmesinin daha uygun olacağı
düşüncesindeyiz. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir.
39’uncu
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
40’ıncı
madde üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 40’ıncı maddesinde yer alan “(30)
numaralı bendi ve 10 uncu” ibaresinin “(30) sayılı bendi ile 10 uncu” şeklinde
değiştirilmesini arz ve teklif ederiz. 
 Meral
Danış Beştaş Sibel Yiğitalp Mehmet Ali Aslan
 Adana
 Diyarbakır Batman
 Ertuğrul
Kürkcü Behçet Yıldırım
 İzmir Adıyaman
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkan.
BAŞKAN
– Gerekçeyi okutuyorum:
Gerekçe:

Yapılan
değişiklikle madde metnine açıklık getirilmesi amaçlanmıştır. 
BAŞKAN
– Gerekçesini okuttuğum önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
40’ıncı
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Böylece
ikinci bölümde yer alan maddelerin oylamaları tamamlanmıştır. 
Birleşime
beş dakika ara veriyorum.
Kapanma Saati: 21.26
YEDİNCİ OTURUM
Açılma Saati: 21.31
BAŞKAN: Başkan Vekili Ahmet AYDIN
KÂTİP ÜYELER: Sema
KIRCI (Balıkesir), Vecdi GÜNDOĞDU (Kırklareli)
----- 0 -----
BAŞKAN
– Türkiye Büyük Millet Meclisinin 86’ncı Birleşiminin Yedinci Oturumunu açıyorum.
548
sıra sayılı Kanun Tasarısı’nın görüşmelerine devam edeceğiz. 
Komisyon?
Yok. 
Ertelenmiştir.

2’nci
sırada yer alan 112 sıra sayılı Kanun Tasarısı’nın görüşmelerine başlayacağız. 
2.- Türkiye Cumhuriyeti Hükümeti ile Kamerun Cumhuriyeti
Hükümeti Arasında Güvenlik Alanında İşbirliği Anlaşmasının Onaylanmasının Uygun
Bulunduğuna Dair Kanun Tasarısı (1/449) ve Dışişleri Komisyonu Raporu (S. Sayısı: 112) 
BAŞKAN
– Komisyon? Yok. 
Ertelenmiştir.

Bundan
sonra da komisyonların bulunmayacağı anlaşıldığından, OHAL’in uzatılmasına dair
Başbakanlık tezkeresi ile alınan karar gereğince, ülkemizde kanser hastalığının
artmasına neden olan sebepler ile alınması gereken tedbirlerin belirlenmesi
maksadıyla verilen önergelerin görüşmelerinin yapılması için 18 Nisan 2018
Çarşamba günü saat 14.00’te toplanmak üzere birleşimi kapatıyor, hepinize
hayırlı akşamlar diliyorum. 
Kapanma Saati: 21.32




(x) 548 S. Sayılı Basmayazı 10/4/2018
tarihli 83’üncü Birleşim Tutanağı’na eklidir.




