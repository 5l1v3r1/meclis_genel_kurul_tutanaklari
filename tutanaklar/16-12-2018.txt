



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 34’üncü
Birleşim
 16
Aralık 2018 Pazar

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER




I.- GEÇEN TUTANAK ÖZETİ
II.- KANUN TEKLİFLERİ
İLE KOMİSYONLARDAN GELEN DİĞER İŞLER 
A) Kanun Teklifleri 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) 
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) 
A) İÇİŞLERİ BAKANLIĞI
1) İçişleri Bakanlığı 2019 Yılı Merkezî Yönetim Bütçesi
2) İçişleri Bakanlığı 2017 Yılı Merkezî Yönetim Kesin Hesabı
B) EMNİYET GENEL MÜDÜRLÜĞÜ
1) Emniyet Genel Müdürlüğü 2019 Yılı Merkezî Yönetim Bütçesi
2) Emniyet Genel Müdürlüğü 2017 Yılı Merkezî Yönetim Kesin
Hesabı
C) JANDARMA GENEL KOMUTANLIĞI
1) Jandarma Genel Komutanlığı 2019 Yılı Merkezî Yönetim
Bütçesi
2) Jandarma Genel Komutanlığı 2017 Yılı Merkezî Yönetim
Kesin Hesabı
Ç) SAHİL GÜVENLİK KOMUTANLIĞI
1) Sahil Güvenlik Komutanlığı 2019 Yılı Merkezî Yönetim
Bütçesi
2) Sahil Güvenlik Komutanlığı 2017 Yılı Merkezî Yönetim
Kesin Hesabı
D) GÖÇ İDARESİ GENEL MÜDÜRLÜĞÜ
1) Göç İdaresi Genel Müdürlüğü 2019 Yılı Merkezî Yönetim
Bütçesi
2) Göç İdaresi Genel Müdürlüğü 2017 Yılı Merkezî Yönetim
Kesin Hesabı
E) AFET VE ACİL DURUM YÖNETİMİ BAŞKANLIĞI 
1) Afet ve Acil Durum Yönetimi Başkanlığı 2019 Yılı Merkezî
Yönetim Bütçesi
2) Afet ve Acil Durum Yönetimi Başkanlığı 2017 Yılı Merkezî
Yönetim Kesin Hesabı
F) KAMU DÜZENİ VE GÜVENLİĞİ MÜSTEŞARLIĞI
1) Kamu Düzeni ve Güvenliği Müsteşarlığı 2017 Yılı Merkezî
Yönetim Kesin Hesabı
G) AİLE, ÇALIŞMA VE SOSYAL HİZMETLER BAKANLIĞI
1) Aile, Çalışma ve Sosyal Hizmetler Bakanlığı 2019 Yılı
Merkezî Yönetim Bütçesi
Ğ) ÇALIŞMA VE SOSYAL GÜVENLİK BAKANLIĞI
1) Çalışma ve Sosyal Güvenlik Bakanlığı 2017 Yılı Merkezî
Yönetim Kesin Hesabı
H) AİLE VE SOSYAL POLİTİKALAR BAKANLIĞI 
1) Aile ve Sosyal Politikalar Bakanlığı 2017 Yılı Merkezî
Yönetim Kesin Hesabı
I) MESLEKİ YETERLİLİK KURUMU BAŞKANLIĞI
1) Mesleki Yeterlilik Kurumu Başkanlığı 2019 Yılı Merkezî
Yönetim Bütçesi
2) Mesleki Yeterlilik Kurumu Başkanlığı 2017 Yılı Merkezî
Yönetim Kesin Hesabı
İ) DEVLET PERSONEL BAŞKANLIĞI
1) Devlet Personel Başkanlığı 2019 Yılı Merkezî Yönetim
Bütçesi
2) Devlet Personel Başkanlığı 2017 Yılı Merkezî Yönetim
Kesin Hesabı
J) SAĞLIK BAKANLIĞI
1) Sağlık Bakanlığı 2019 Yılı Merkezî Yönetim Bütçesi
2) Sağlık Bakanlığı 2017 Yılı Merkezî Yönetim Kesin Hesabı
K) TÜRKİYE HUDUT VE SAHİLLER SAĞLIK GENEL MÜDÜRLÜĞÜ 
1) Türkiye Hudut ve Sahiller Sağlık Genel Müdürlüğü 2019
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2017
Yılı Merkezî Yönetim Kesin Hesabı
L) TÜRKİYE İLAÇ VE TIBBİ CİHAZ KURUMU 
1) Türkiye İlaç ve Tıbbi Cihaz Kurumu 2019 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2017 Yılı Merkezî
Yönetim Kesin Hesabı
M) TÜRKİYE SAĞLIK ENSTİTÜLERİ BAŞKANLIĞI 
1) Türkiye Sağlık Enstitüleri Başkanlığı 2019 Yılı Merkezî
Yönetim Bütçesi
2) Türkiye Sağlık Enstitüleri Başkanlığı 2017 Yılı Merkezî
Yönetim Kesin Hesabı
N) TÜRKİYE KAMU HASTANELERİ KURUMU 
1) Türkiye Kamu Hastaneleri Kurumu 2017 Yılı Merkezî Yönetim
Kesin Hesabı
O) TÜRKİYE HALK SAĞLIĞI KURUMU 
1) Türkiye Halk Sağlığı Kurumu 2017 Yılı Merkezî Yönetim
Kesin Hesabı






III.- AÇIKLAMALAR
1.- Kars Milletvekili Ayhan Bilgen’in, Mustafa Şentop’un birleşimi
yönetiş biçiminin nasıl olacağını, McKinsey’in nasıl ve niye savunulduğunu,
ülkedeki Amerikan üslerinin nerede ve kaç tane olduğunu, muhalif medyanın
olmadığı bir zamanda medyaya ne dersi verildiğini öğrenmek istediğine ve
mülteci sorununun sonuç olduğuna ilişkin açıklaması
2.- İstanbul Milletvekili Mehmet Muş’un, Adana Milletvekili Tulay Hatımoğulları
Oruç’un, 10 sıra sayılı 2019 Yılı Bütçe Kanun Teklifi ile 11 sıra sayılı 2017
Yılı Kesin Hesap Kanunu Tasarısı’nın altıncı tur görüşmelerinde HDP Grubu adına
yaptığı konuşmasındaki bazı ifadelerine ilişkin açıklaması
3.- Manisa Milletvekili Erkan Akçay’ın, Cumhur İttifakı’nın Türkiye’yi
zayıflatarak uluslararası operasyonlara açık hâle getirmeye yönelik her türlü
faaliyetin karşısında yer almaya kararlı bir ittifak olduğuna ilişkin
açıklaması
4.- İstanbul Milletvekili Engin Altay’ın, İstanbul Milletvekili Mehmet
Muş’un yaptığı açıklamasındaki bazı ifadelerine ve 6 milyon oy almış bir
partinin terörize edilmesini doğru bulmadıklarına ilişkin açıklaması
5.- Kars Milletvekili Ayhan Bilgen’in, bütün yanlış politikaların
yükünün İçişleri Bakanlığına kalmış olmasının Bakanlığın en büyük bahtsızlığı
olduğuna ve bir devleti başka yapılanmalardan ayıran şeyin hangi koşullar
olursa olsun, muhatap kim olursa olsun hukuka bağlı kalmak olduğuna ilişkin
açıklaması
6.- Manisa Milletvekili Erkan Akçay’ın, İstanbul Milletvekili Engin
Altay’ın yaptığı açıklamasındaki bazı ifadelerine ilişkin açıklaması
7.- İçişleri Bakanı Süleyman Soylu’nun, Aysel Tuğluk’un annesinin cenaze
töreninde provokasyon çıkmasın diye nezaret eden bir anlayış ortaya koyduğuna,
terörist olarak öldürülenlerin cenazelerine HDP’li vekillerin gitmesini
engellediklerine, Cumartesi Annelerinin istismar edilmesine müsaade
etmeyeceklerine, terörle iltisaklı belediyelere kayyum atandığına ve terörü
destekleyenlerden hesap sormaya devam edeceklerine ilişkin açıklaması
8.- İstanbul Milletvekili Engin Altay’ın, yeni sistemde yürütmenin
partilere sataşma hakkının bulunmadığına, hiçbir hak talebinin terörizme
meşruiyet, teröriste masumiyet kazandırmayacağına ancak hiçbir güvenlik
kaygısının da temel hak ve özgürlüklerin gasbına dayanak olamayacağına ilişkin
açıklaması
9.- Mersin Milletvekili Fatma Kurtulan’ın, İçişleri Bakanı Süleyman
Soylu’nun yaptığı açıklamasındaki bazı ifadelerine ilişkin açıklaması
10.- İstanbul Milletvekili Yavuz Ağıralioğlu’nun, AK PARTİ’nin “çözüm”
diye ortaya koyduğu iradeden terörü kuvvetlendirerek bugüne gelindiğine,
iktidar grubunun söylemeye niyet edeceği her cümleyi bin misliyle
söyleyeceklerine ilişkin açıklaması
11.- İstanbul Milletvekili Mehmet Muş’un, PKK’ya söylenilenlerin siyasi
tercihlerinden dolayı vatandaşlara söyleniyormuş gibi yorum yapıldığına, AK
PARTİ’nin yaptığının terörle etkin mücadele olduğuna ilişkin açıklaması
12.- Ankara Milletvekili Mehmet Naci Bostancı’nın, İstanbul Milletvekili
Zeynel Özen’in, 10 sıra sayılı 2019 Yılı Bütçe Kanun Teklifi ile 11 sıra sayılı
2017 Yılı Kesin Hesap Kanunu Tasarısı’nın altıncı tur görüşmelerinde HDP Grubu
adına yaptığı konuşmasındaki bazı ifadelerine ilişkin açıklaması
13.- Manisa Milletvekili Erkan Akçay’ın, Maraş olaylarında hayatını
kaybedenlere Allah’tan rahmet dilediklerine ve her kesimden, her sosyal yapıdan
insanın hayatını kaybettiğine ilişkin açıklaması


14.- İstanbul Milletvekili Engin Altay’ın, Ankara Milletvekili Mehmet
Naci Bostancı’nın yaptığı konuşmasındaki bazı ifadelerine ve İstanbul
Milletvekili Zeynel Özen’in “Maraş milletvekillerine çağrıda bulunuyorum.”
ifadesine istinaden Kahramanmaraş Milletvekili Ali Öztunç’a söz hakkı verilmesi
gerektiğine ilişkin açıklaması
15.- Kars Milletvekili Ayhan Bilgen’in, İstanbul Milletvekili Zeynel
Özen’in, Maraş milletvekillerine ve Maraşlılara yaptığı çağrının acıları
birlikte analım, birlikte hatırlayalım ve tekrarlamayalım duygusu taşıdığına
ilişkin açıklaması
16.- Manisa Milletvekili Erkan Akçay’ın, Kars Milletvekili Ayhan Bilgen’in
yaptığı açıklamasındaki bazı ifadelerine ilişkin açıklaması
17.- Kars Milletvekili Ayhan Bilgen’in, Manisa Milletvekili Erkan
Akçay’ın yaptığı açıklamasındaki bazı ifadelerine ilişkin açıklaması
18.- Manisa Milletvekili Erkan Akçay’ın, ülkenin yıllardır PKK terör
örgütünün katliamlarına, provokasyonlarına muhatap olduğuna fakat bu hadiselere
karşı söyleyecek bir çift sözü olmayanları da gayet iyi bildiklerine ilişkin
açıklaması
19.- İstanbul Milletvekili Zeynel Özen’in, fotağrafları bir kimseyi ya
da bir grubu itham etmek için göstermediğine ilişkin açıklaması
20.- İstanbul Milletvekili Mehmet Muş’un, “Sadece Kürt olduğu için
hapistedir.” ifadesini kabul etmelerinin mümkün olmadığına, AİHM’in Selahattin
Demirtaş için verdiği karara ilişkin açıklaması
21.- Kars Milletvekili Ayhan Bilgen’in, Manisa Milletvekili Erkan
Akçay’ın “Üç hilali de gösteren fotoğrafları sergilemek provokatif bir
davranıştır ve alçaklıktır.” ifadesinin kabul edilemez olduğuna ve
milletvekillerinin temiz dil kullanmaya özen göstermesi gerektiğine ilişkin
açıklaması
22.- Manisa Milletvekili Erkan Akçay’ın, yaptığı açıklamada kullandığı
sözlerinin İstanbul Milletvekili Zeynel Özen’e yönelik olduğuna ilişkin
açıklaması
23.- İstanbul Milletvekili Mehmet Muş’un, Bilecik Milletvekili Yaşar Tüzün’ün,
Kahramanmaraş Milletvekili Ali Öztunç’un ve Gaziantep Miletvekili İrfan
Kaplan’ın 10 sıra sayılı 2019 Yılı Bütçe Kanun Teklifi ile 11 sıra sayılı 2017
Yılı Kesin Hesap Kanunu Tasarısı’nın altıncı tur görüşmelerinde CHP Grubu adına
yaptığı konuşmalarındaki bazı ifadelerine ilişkin açıklaması
24.- İstanbul Milletvekili Engin Altay’ın, devletin bütün kadrolarına,
yönetim kademelerine ehliyete, liyakate bakmadan atama yapalırsa “kaza” adı
altında cinayet ve facialar olacağına ilişkin açıklaması 
25.- Sivas Milletvekili İsmet Yılmaz’ın, Balıkesir Miletvekili Ensar
Aytekin’in 10 sıra sayılı 2019 Yılı Bütçe Kanun Teklifi ile 11 sıra sayılı 2017
Yılı Kesin Hesap Kanunu Tasarısı’nın altıncı tur görüşmelerinde CHP Grubu adına
yaptığı konuşmasındaki bazı ifadelerine ilişkin açıklaması
26.- Nevşehir Milletvekili Faruk Sarıaslan’ın, İstanbul Milletvekili
Mehmet Muş’un yaptığı açıklamasındaki bazı ifadelerine ilişkin açıklaması
27.- Kars Milletvekili Ayhan Bilgen’in, Konya Büyükşehir Belediyesine
ait araçların niçin Rakka’da olduğunun açıklanması gerektiğine, Galatasaray
taraftarları ile Trabzonspor taraftarları arasında yaşanan gerilime ve
uyuşturucunun yaygınlaşmasının sebeplerinin yanlış yerde arandığına ilişkin
açıklaması
28.- İstanbul Milletvekili Mehmet Muş’un, Kars Milletvekili Ayhan
Bilgen’in yaptığı açıklamasındaki bazı ifadelerine ilişkin açıklaması
29.- İstanbul Milletvekili Engin Altay’ın, Selim Yağmur’un “IŞİD iyi ki
varsın, Allah kurşununu azaltmasın.” ifadesine yönelik olarak AK PARTİ’den
ihraç edilip edilmediğini öğrenmek istediğine ilişkin açıklaması
30.- Ankara Milletvekili Mustafa Destici’nin, İçişleri, Sağlık, Aile,
Çalışma ve Sosyal Hizmetler Bakanlığının hizmetlerinin parayla ölçülemeyecek
kadar mühim olduğuna, bütçenin ülkemiz, milletimiz, devletimiz için hayırlara
vesile olmasını niyaz ettiğine ilişkin açıklaması
31.- İstanbul Milletvekili Engin Altay’ın, Sağlık Bakanı Fahrettin
Koca’dan şehir hastanelerine yönelik gerek yapım gerekse işletme sözleşmelerini
yüce millet adına talep ettiklerine ilişkin açıklaması
32.- Sağlık Bakanı Fahrettin Koca’nın, Sağlık Bakanlığı olarak hiçbir
şekilde geri ödeme anlamında, borç yüklenimi anlamında sözleşmeye imza
atılmadığına ilişkin açıklaması
33.- İstanbul Milletvekili Engin Altay’ın, Sağlık Bakanına yönelik
talebini geri çektiğine çünkü talep ettiği hâlde sözleşmelerin Sayıştaya
verilmemesinin TBMM’nin varlık sebebini ortadan kaldırdığına ilişkin açıklaması
34.- Kars Milletvekili Ayhan Bilgen’in, atanmışlar ile seçilmişler
arasındaki ilişkinin demokrasi tarihi olduğuna, AK PARTİ’nin Ağrı Belediye
Başkan Adayı Savcı Sayan’ın “Kürtçe zorunlu ders olsun.” ifadelerine ilişkin
açıklaması
35.- İstanbul Milletvekili Mehmet Muş’un, Ankara Miletvekili Filiz
Kerestecioğlu Demir’in 10 sıra sayılı 2019 Yılı Bütçe Kanun Teklifi ile 11 sıra
sayılı 2017 Yılı Kesin Hesap Kanunu Tasarısı’nın altıncı tur görüşmelerinde
aleyhte yaptığı konuşmasındaki bazı ifadelerine ilişkin açıklaması
36.- İstanbul Milletvekili Engin Altay’ın, Mustafa Şentop’tan İstanbul
Milletvekili Sezgin Tanrıkulu için sarf ettiği ifadelerin kastı aşan ifadeler
olduğundan bahisle özür dilemesini talep ettiğine ilişkin açıklaması
37.- Kars Milletvekili Ayhan Bilgen’in, Şevket Bülent Yahnici’nin “Eğer
polis temiz olursa toplum temiz olur ama polisin içerisinde bu tip işlere
bulaşanları teşhir etmek de aslında kurumu yıpratmak değil, tam tersine hukuka
bağlılıktır.” sözlerine ilişkin açıklaması
38.- İstanbul Milletvekili Mehmet Muş’un, Kars Milletvekili Ayhan
Bilgen’in yaptığı açıklamasındaki bazı ifadelerine ilişkin açıklaması
39.- Kars Milletvekili Ayhan Bilgen’in, Sayıştay raporlarının gereğinin
yapılması gerektiğine ilişkin açıklaması
40.- İstanbul Milletvekili Mustafa Sezgin Tanrıkulu’nun, Mustafa
Şentop’un hem milletvekilleriyle olan kişisel hukukuna hem de Parlamento
hukukuna halel gelmemesi için üslubunu gözden geçirmesinde yarar olduğuna
ilişkin açıklaması

IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mustafa Şentop’un, konuşmacılardan
sonra talep olursa grup başkan vekillerine söz verdiğine, farklı bir
uygulamasının söz konusu olmadığına ilişkin konuşması 
2.- Oturum Başkanı TBMM Başkan Vekili Mustafa Şentop’un, ifade ettiği
sözlerin İstanbul Milletvekili Sezgin Tanrıkulu’nun durumuyla, hâliyle ilgili
olmadığına ilişkin konuşması 

V.- SATAŞMALARA İLİŞKİN KONUŞMALAR
1.- Adana Milletvekili Tulay Hatımoğulları Oruç’un, İstanbul
Milletvekili Mehmet Muş’un yaptığı açıklamasında Halkların Demokratik Partisine
ve HDP Grubuna sataşması nedeniyle konuşması

16 Aralık 2018 Pazar
BİRİNCİ OTURUM
Açılma Saati: 11.02
BAŞKAN: Başkan Vekili Mustafa ŞENTOP
KÂTİP ÜYELER: Şeyhmus DİNÇEL (Mardin), Burcu KÖKSAL (Afyonkarahisar)
-----0-----
BAŞKAN
– Türkiye Büyük Millet Meclisinin 34’üncü Birleşimini açıyorum.
Toplantı
yetersayısı vardır, görüşmelere başlıyoruz. 
Sayın
milletvekilleri, gündemimize göre 2019 Yılı Merkezi Yönetim Bütçe Kanun Teklifi
ile 2017 Yılı Merkezi Yönetim Kesin Hesap Kanunu Tasarısı üzerindeki
görüşmelere devam edeceğiz.
Program
uyarınca bugün altıncı turdaki görüşmeleri yapacağız.
Altınca
turda İçişleri Bakanlığı, Emniyet Genel Müdürlüğü, Jandarma Genel Komutanlığı, Sahil
Güvenlik Komutanlığı, Göç İdaresi Genel Müdürlüğü, Afet ve Acil Durum Yönetimi
Başkanlığı, Kamu Düzeni ve Güvenliği Müsteşarlığı, Aile, Çalışma ve Sosyal Hizmetler
Bakanlığı, Çalışma ve Sosyal Güvenlik Bakanlığı, Aile ve Sosyal Politikalar
Bakanlığı, Mesleki Yeterlilik Kurumu, Devlet Personel Başkanlığı, Sağlık
Bakanlığı, Türkiye Hudut ve Sahiller Sağlık Genel Müdürlüğü, Türkiye İlaç ve
Tıbbi Cihaz Kurumu, Türkiye Sağlık Enstitüleri Başkanlığı, Türkiye Kamu
Hastaneleri Kurumu ve Türkiye Halk Sağlığı Kurumu bütçe ve kesin hesapları yer
almaktadır. 
II.- KANUN TEKLİFLERİ
İLE KOMİSYONLARDAN GELEN DİĞER İŞLER 
A) Kanun Teklifleri 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (X)
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (x)
A) İÇİŞLERİ BAKANLIĞI
1) İçişleri Bakanlığı 2019 Yılı Merkezî Yönetim Bütçesi
2) İçişleri Bakanlığı 2017 Yılı Merkezî Yönetim Kesin Hesabı
B) EMNİYET GENEL MÜDÜRLÜĞÜ
1) Emniyet Genel Müdürlüğü 2019 Yılı Merkezî Yönetim Bütçesi
2) Emniyet Genel Müdürlüğü 2017 Yılı Merkezî Yönetim Kesin
Hesabı
C) JANDARMA GENEL KOMUTANLIĞI
1) Jandarma Genel Komutanlığı 2019 Yılı Merkezî Yönetim
Bütçesi
2) Jandarma Genel Komutanlığı 2017 Yılı Merkezî Yönetim
Kesin Hesabı
Ç) SAHİL GÜVENLİK KOMUTANLIĞI
1) Sahil Güvenlik Komutanlığı 2019 Yılı Merkezî Yönetim
Bütçesi
2) Sahil Güvenlik Komutanlığı 2017 Yılı Merkezî Yönetim
Kesin Hesabı
D) GÖÇ İDARESİ GENEL MÜDÜRLÜĞÜ
1) Göç İdaresi Genel Müdürlüğü 2019 Yılı Merkezî Yönetim
Bütçesi
2) Göç İdaresi Genel Müdürlüğü 2017 Yılı Merkezî Yönetim
Kesin Hesabı
E) AFET VE ACİL DURUM YÖNETİMİ BAŞKANLIĞI 
1) Afet ve Acil Durum Yönetimi Başkanlığı 2019 Yılı Merkezî
Yönetim Bütçesi
2) Afet ve Acil Durum Yönetimi Başkanlığı 2017 Yılı Merkezî
Yönetim Kesin Hesabı
F) KAMU DÜZENİ VE GÜVENLİĞİ MÜSTEŞARLIĞI
1) Kamu Düzeni ve Güvenliği Müsteşarlığı 2017 Yılı Merkezî
Yönetim Kesin Hesabı
G) AİLE, ÇALIŞMA VE SOSYAL HİZMETLER BAKANLIĞI
1) Aile, Çalışma ve Sosyal Hizmetler Bakanlığı 2019 Yılı
Merkezî Yönetim Bütçesi
Ğ) ÇALIŞMA VE SOSYAL GÜVENLİK BAKANLIĞI
1) Çalışma ve Sosyal Güvenlik Bakanlığı 2017 Yılı Merkezî
Yönetim Kesin Hesabı
H) AİLE VE SOSYAL POLİTİKALAR BAKANLIĞI 
1) Aile ve Sosyal Politikalar Bakanlığı 2017 Yılı Merkezî
Yönetim Kesin Hesabı
I) MESLEKİ YETERLİLİK KURUMU BAŞKANLIĞI
1) Mesleki Yeterlilik Kurumu Başkanlığı 2019 Yılı Merkezî
Yönetim Bütçesi
2) Mesleki Yeterlilik Kurumu Başkanlığı 2017 Yılı Merkezî
Yönetim Kesin Hesabı
İ) DEVLET PERSONEL BAŞKANLIĞI
1) Devlet Personel Başkanlığı 2019 Yılı Merkezî Yönetim
Bütçesi
2) Devlet Personel Başkanlığı 2017 Yılı Merkezî Yönetim
Kesin Hesabı
J) SAĞLIK BAKANLIĞI
1) Sağlık Bakanlığı 2019 Yılı Merkezî Yönetim Bütçesi
2) Sağlık Bakanlığı 2017 Yılı Merkezî Yönetim Kesin Hesabı
K) TÜRKİYE HUDUT VE SAHİLLER SAĞLIK GENEL MÜDÜRLÜĞÜ 
1) Türkiye Hudut ve Sahiller Sağlık Genel Müdürlüğü 2019
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2017
Yılı Merkezî Yönetim Kesin Hesabı
L) TÜRKİYE İLAÇ VE TIBBİ CİHAZ KURUMU 
1) Türkiye İlaç ve Tıbbi Cihaz Kurumu 2019 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2017 Yılı Merkezî
Yönetim Kesin Hesabı
M) TÜRKİYE SAĞLIK ENSTİTÜLERİ BAŞKANLIĞI 
1) Türkiye Sağlık Enstitüleri Başkanlığı 2019 Yılı Merkezî
Yönetim Bütçesi
2) Türkiye Sağlık Enstitüleri Başkanlığı 2017 Yılı Merkezî
Yönetim Kesin Hesabı
N) TÜRKİYE KAMU HASTANELERİ KURUMU 
1) Türkiye Kamu Hastaneleri Kurumu 2017 Yılı Merkezî Yönetim
Kesin Hesabı
O) TÜRKİYE HALK SAĞLIĞI KURUMU 
1) Türkiye Halk Sağlığı Kurumu 2017 Yılı Merkezî Yönetim
Kesin Hesabı
BAŞKAN
– Komisyon? Yerinde. 
Alınan
karar gereğince, tur üzerindeki görüşmelerde siyasi parti gruplarına ve İç
Tüzük’ün 62’nci maddesi gereğince istemi hâlinde görüşlerini bildirmek üzere
yürütmeye yetmişer dakika söz verilecek; bu süreler birden fazla konuşmacı
tarafından kullanılabilecek ve şahsı adına yapılacak konuşmaların süresi ise
beşer dakika olacaktır. Ayrıca, konuşmalar tamamlanınca soru-cevap işlemi on
dakika soru, on dakika cevap olarak yapılacak ve sorular gerekçesiz olarak
yerinden sorulacaktır.
Bilgilerinize
sunulur.
Altıncı
turda siyasi parti grupları, yürütme ve şahısları adına söz alanların adlarını
sırasıyla okuyorum:
AK
PARTİ Grubu adına; İstanbul Milletvekili Mustafa Demir, Tekirdağ Milletvekili
Mustafa Yel, Antalya Milletvekili Kemal Çelik, Giresun Milletvekili Kadir
Aydın, İstanbul Milletvekili Serap Yaşar, Hatay Milletvekili Hüseyin Şanverdi,
Çanakkale Milletvekili Jülide İskenderoğlu, Kocaeli Milletvekili Sami Çakır,
Ankara Milletvekili Asuman Erdoğan, Konya Milletvekili Halil Etyemez, Ankara
Milletvekili Arife Polat Düzgün, Karaman Milletvekili Recep Şeker, Nevşehir
Milletvekili Mustafa Açıkgöz, Niğde Milletvekili Selim Gültekin.
Halkların
Demokratik Partisi Grubu adına; Adana Milletvekili Tulay Hatımoğulları Oruç,
Muş Milletvekili Mensur Işık, İstanbul Milletvekili Zeynel Özen, İzmir
Milletvekili Serpil Kemalbay Pekgözegü, Ağrı Milletvekili Dirayet Dilan
Taşdemir, İstanbul Milletvekili Züleyha Gülüm, Diyarbakır Milletvekili Adnan
Selçuk Mızraklı, Diyarbakır Milletvekili Semra Güzel, Iğdır Milletvekili Habip
Eksik.
Cumhuriyet
Halk Partisi Grubu adına; Muğla Milletvekili Süleyman Girgin, Bilecik
Milletvekili Yaşar Tüzün, Kahramanmaraş Milletvekili Ali Öztunç, Nevşehir
Milletvekilli Faruk Sarıaslan, Balıkesir Milletvekili Ensar Aytekin, Gaziantep
Milletvekili İrfan Kaplan, İzmir Milletvekili Kani Beko, Samsun Milletvekili
Neslihan Hancıoğlu, Tekirdağ Milletvekili Candan Yüceer, Zonguldak Milletvekili
Ünal Demirtaş, Adana Milletvekili Burhanettin Bulut, Ankara Milletvekili Gamze
Taşcıer, İstanbul Milletvekili Ali Şeker. 
Milliyetçi
Hareket Partisi Grubu adına; Gaziantep Milletvekili Sermet Atay, Düzce
Milletvekili Ümit Yılmaz, Eskişehir Milletvekili Metin Nurullah Sazak,
Kahramanmaraş Milletvekili Sefer Aycan, İstanbul Milletvekili Arzu Erdem,
Ankara Milletvekili Nevin Taşlıçay, Adana Milletvekili Ayşe Sibel Ersoy,
Gaziantep Milletvekili Ali Muhittin Taşdoğan, İstanbul Milletvekili Hayati
Arkaz.
İYİ
PARTİ Grubu adına; Mersin Milletvekili Behiç Çelik, İstanbul Milletvekili Ümit
Özdağ, Isparta Milletvekili Aylin Cesur, Adana Milletvekili İsmail Koncuk,
Antalya Milletvekili Tuba Vural Çokal, Eskişehir Milletvekili Arslan
Kabukcuoğlu.
Şahıslar
olarak; lehinde, Aksaray Milletvekili Cengiz Aydoğdu.
Yürütme
adına; İçişleri Bakanı Süleyman Soylu, Aile, Çalışma ve Sosyal Hizmetler Bakanı
Zehra Zümrüt Selçuk, Sağlık Bakanı Fahrettin Koca.
Şahıslar
olarak; aleyhinde, Ankara Milletvekili Filiz Kerestecioğlu Demir. 
Daha
sonra, soru-cevap işlemi. 
Arkadaşlarımızdan
süreye riayet etmelerini rica ediyorum, belki tamamlamak üzere çok kısa söz
verebilirim, hem arkadaşımızın söz hakkını hem de burada dinleyenlerin hukukunu
gözetmek mecburiyetindeyim. 
Değerli
arkadaşlar, şimdi, Adalet ve Kalkınma Partisi Grubu adına ilk söz, İstanbul
Milletvekili Mustafa Demir’de. 
Buyurun
Sayın Demir. (AK PARTİ sıralarından alkışlar) 
Süreniz
beş dakika. 
AK
PARTİ GRUBU ADINA MUSTAFA DEMİR (İstanbul) – Sayın Başkan, değerli
milletvekilleri; İçişleri Bakanlığımızın 2019 yılı bütçesi üzerine AK PARTİ
Grubu adına söz almış bulunuyorum. Bu vesileyle, Meclisimizi ve aziz
milletimizi saygıyla selamlıyorum. 
Bakanlığımız,
görevlerini yerine getirirken çağdaş kamu yönetiminin önde gelen ilkelerinden
olan şeffaflık ve hesap verebilirlik anlayışı içerisinde, vatandaş memnuniyeti,
yerindelik ve katılımcılık esaslarına dayanan bir politika izlemektedir. 
Bakanlığımız,
güçlü teşkilat yapısıyla mevcut bütçe kaynaklarını en etkili ve ekonomik
kullanarak vatandaşlarımıza güvenlikten nüfus hizmetlerine, sivil toplumdan
yerel yönetimlere kadar her konuda teknolojiyi de kullanarak modern yönetişim
ilkelerine uygun bir anlayışla hizmet vermektedir. 
Değerli
milletvekilleri, Bakanlığımız devlet-vatandaş ilişkilerinde verimliliği ve
memnuniyeti esas alarak bürokrasiyi ve zaman kayıplarını en aza indirmek için
çalışmaktadır. Görev ve hizmetleri yerine getirirken aynı zamanda, kamu
kaynağının etkili ve verimli kullanılmasına azami ölçüde dikkat etmektedir. 
Tüm
bu çalışmaların yanı sıra, bölgemizin içinde bulunduğu coğrafyanın
sıkıntılarıyla da uğraşmaya devam eden ve bölgemizin yeni ve zor durumundan
kaynaklanan dünya çapındaki kitlesel göç ve aynı zamanda terör belasıyla da
başarılı ve proaktif bir mücadele vermektedir. 
Devletlerin
birinci önceliği kamu hizmetlerini, kamu düzenini ve güvenliğini sağlamaktır.
Terör, özgürlüklerin ve kalkınmanın önündeki en büyük engeldir. Bölgemizde
planlanan terör oyunları etnik ve mezhepsel ayrışmayı körükleyerek sınırları
değiştirmeyi hedeflemektedir. İnanç birliğimiz ve bin yıllık kardeşliğimiz bu
planlara, bu oyunlara fırsat vermeyecektir. Amacımız, terörü bütün yönleri ve
sonuçlarıyla ortadan kaldırmaktır. Güvenliği öncelerken güvenlik-özgürlük
dengesi içerisinde ve bundan asla taviz vermeden bölgelerimiz arasındaki
kalkınma ve sosyal gelişmişlik farklılıklarını da ortadan kaldırmak için tam on
altı yıldır gece gündüz çalışıyoruz. Terörün istismar alanlarını ortadan
kaldırıyoruz. Milletin huzur ve refahını daha da yukarılara taşıyoruz. Ülkemizin
her alanında arkasında millet olan gerçek demokrasiyi hâkim kılıyoruz.
Bakanlığımızın “gününden ve geleceğinden emin Türkiye” vizyonuyla belirlemiş
olduğu politikalara her geçen gün daha da yaklaştığını görmekten büyük
memnuniyet duyuyoruz.
Değerli
milletvekilleri, ülkemizde bir diğer önemli sorun da maalesef uyuşturucu
sorunudur. Gençlerimizin ve ailelerinin huzurunu kaçıran, gençlerimizin beden
sağlığını, ruh sağlığını bozan bu kötü alışkanlıklarla Bakanlığımız kararlılık
içerisinde mücadele etmektedir. Bu mücadeleyi İçişleri Bakanlığı, uyuşturucuyla
mücadele politikası kapsamında bir politika hâline getirmiştir. Bu politikanın
uygulanmasıyla uyuşturucunun arzı ve kullanımının önlenmesiyle ilgili
çalışmalar yapılmış, 2019 yılında yapılan operasyonlarla büyük miktarda
uyuşturucu ele geçirilmiştir.
Arzın
önlenmesi yanında talebin önlenmesi için, uyuşturucunun zararlarıyla ilgili
toplumun ve de özellikle gençlerin bilgilendirilmesi için çalışmalar durmadan
devam etmektedir ve bu çalışmalar projelerle de desteklenmektedir. Milletimize,
milletimizin geleceği gençlerimize musallat olan bu illetle topyekûn mücadele
etmek hepimizin görev ve sorumluluğudur. İçişleri Bakanlığımızın yurt içinde
terör ve uyuşturucuya karşı verilen mücadeledeki başarısını görmezden gelmek
mümkün değildir. 
Sayın
Cumhurbaşkanlığımızın öncülüğünde millî politika hâline gelen savunma
sanayimizin gelişmesiyle yapılan millî ve yerli silahlarla terörün inine giren
güçlerimiz, uyuşturucuyla mücadele konusunda da büyük başarılar elde etmektedir.
(Mikrofon
otomatik cihaz tarafından kapatıldı) 
BAŞKAN
– Sayın Demir, tamamlayalım lütfen.
MUSTAFA
DEMİR (Devamla) – Başta Sayın Bakanımız nezdinde tüm güvenlik güçlerimizi
kutluyoruz.
Değerli
milletvekilleri, 15 Temmuz gecesi demokrasi ve millî iradeye yapılan hain
saldırı, ülkenin hak ve hürriyetlerine yapılmış büyük bir saldırıdır. Bu,
vatanın aziz topraklarını işgal ve bölme girişimidir. 
Bu
saldırıya, başta Sayın Cumhurbaşkanımız öncülüğünde Gazi Meclisimiz ve aziz
milletimiz fırsat vermemiştir ve bundan sonra da asla fırsat vermeyecektir. 
Bu
süreçte, bayrağı ve vatanı için canını veren tüm şehitlerimizi rahmetle
minnetle yâd ediyor, tüm gazilerimize şükranlarımızı sunuyoruz. 
Vatandaşlarımızın,
modern bir toplumda huzur ve güven içerisinde bir yaşam sürdürebilmesi için
Bakanlığımızın tüm mensuplarına teşekkür ediyor, 2019 yılı bütçesinin hayırlara
vesile olmasını temenni ediyorum. (AK PARTİ sıralarından alkışlar)
BAŞKAN
– İkinci söz sırası Tekirdağ Milletvekili Mustafa Yel’e aittir.
Buyurun
Sayın Yel. (AK PARTİ sıralarından alkışlar)
AK
PARTİ GRUBU ADINA MUSTAFA YEL (Tekirdağ) – Sayın Başkan, değerli
milletvekilleri, ekranları başında bizleri izleyen aziz milletimiz; hepinizi
saygı ve sevgiyle selamlıyorum. 
Çok
Değerli Başkan ve değerli milletvekili arkadaşlarım; öncelikle, bizlerin bugün,
burada, huzur ortamında, böylesine rahat bir ortamda konuşmamızı sağlayan, bu
topraklar için, bu aziz vatan için toprağa düşmüş olan tüm şehitlerimize
şükranlarımızı sunuyor ve rahmet duygularımız iletiyoruz. Tüm gazilerimize de
minnet duygularımızı iletiyoruz. Onlardan Allah razı olsun diyorum. 
Evet,
değerli arkadaşlar, İbni Haldun’un dediği gibi coğrafya kaderdir. Tam da
Türkiye için söylenmiş bir sözdür. Gerçekten, baktığımız zaman, Anadolu
coğrafyamız, Trakya coğrafyamız insanoğlunun yeryüzüne gelmiş olduğu zamandan
bu yana en fazla medeniyetin yaşadığı, 25’inci medeniyet olarak da bizlerin
yaşadığı bir toprak parçasıdır. Bizden sonra Mezopotamya’da toplam 10 medeniyet
yaşamıştır. İnsanoğlunun her daim gözünün üzerinde olduğu bu verimli topraklar,
işte Türkiye'nin üzerinde oynanan oyunların da bir nevi sebebidir. Bizden sonra
gelmek isteyen 26’ncı medeniyete karşı aziz milletimiz her daim bu topraklara
sahip çıkabilmek için varlığını, iradesini ortaya koymuş ve bizlere gerçekten
gelecek nesillerimize de miras bırakabileceğimiz çok aziz bu toprak parçasını
armağan etmiştir ve baktığımız zaman, bu toprak parçaları kolay
kazanılmamıştır. “Tarihin dilinden düşmez bu destan, / Nehirler gazidir, dağlar
kahraman / Her taşı yakut olan bu vatan, / Can verme sırrına erenlerindir.”
dediğimiz gibi, işte 15 Temmuz gecesi Ömer Halisdemirlerin can verme sırrına
erdiği gibi, yine bundan önceki tüm savaşlarda bu toprak parçalarının, bizim
aziz vatanımızın gelecek nesillerimize bırakılabilmesi için, bizlere emanet
edilen bu toprağın aziz bekçileri olmaya devam edeceğiz. 
Yine
İstiklal Marşı’mızda belirtildiği gibi “Garbın afakını sarmışsa çelik zırhlı
duvar, / Benim iman dolu göğsüm gibi serhaddim var. / Ulusun, korkma! Nasıl
böyle bir imanı boğar, / ‘Medeniyet’ dediğin tek dişi kalmış canavar.”
sözlerinde olduğu gibi bugün de tek dişi kalmış canavarın ne yazık ki bazı
yerli iş birlikçileri “Biz sırtımızı PYD’ye dayadık, biz sırtımızı şuna
dayadık.” diyerek kendi öz varlıklarından uzaklaşmış. Ama bir kez daha onlara
söylüyoruz, birkaç ay sonra sırtınızı dayayacak ne PYD kalacak ne PKK kalacak.
(AK PARTİ sıralarından alkışlar) Bizler, azim ve kararlılık duygusu içerisinde,
sadece 81 milyonun değil tüm mazlum milletlerin güvendiği, baktığı, gördüğü ve
kendisinden umut edinilen bir ülke olarak ve Cumhurbaşkanımız Sayın Recep
Tayyip Erdoğan’ın mazlum milletlerin de önder bir lideri olarak yolumuzda
yürümeye devam edeceğiz. Dolayısıyla bizleri ayırmak isteyen Hans’ın, George’un
mu yoksa Hasan’ın, Mehmet’in mi kardeşisiniz, buna karar verme zamanı diyorum.
Ve bu kararı verdikten sonra da hep beraber, 81 milyon olarak, bu aziz
milletimizi birlikte yolunda devam ettireceğiz.
İşte,
İçişleri Bakanlığımızın bütçesinin görüşüldüğü bugünde de bizim gerçekten
güvendiğimiz ve son derece de başarılı işlere imza atmaya devam eden İçişleri
Bakanlığımızın başta Sayın Bakanımız Süleyman Soylu olmak üzere, onun tüm
çalışma arkadaşlarına ben huzurlarınızda teşekkür ediyorum. 
Ben
de bir İçişleri Bakanlığı mensubu olarak bugüne kadar Türkiye’mizin çok çeşitli
yerlerinde görev yaptım. 2004-2005 tarihinde o kadim medeniyetin tüm izlerini
taşıyan Şırnak’ta görev yaptım. Şırnak’taki o asil milletin, o asil halkın
gerçekten içlerine sızmaya çalışan, âdeta kanser hücresi gibi içlerine sızmaya
çalışan PKK’lılara karşı vermiş olduğu mücadeleyi gördüm ve onlara söz verdim:
“Sizlerin bundan sonra temsilcisi olacağım. Ben de artık fahri bir Şırnaklı
olacağım. Bir Tekirdağlı kardeşiniz olarak biz et ile tırnak gibi iç içe geçtik,
bizi hiç kimse bölemeyecek ve hiç kimse bundan sonra bizim kardeşliğimize halel
getiremeyecektir.” dedim. 
ALİ
KENANOĞLU (İstanbul) – 31 Martta göreceğiz temsilciliğinizi!
MUSTAFA
YEL (Devamla) – Ve bu sözümde de durarak, bundan sonra da inşallah tüm Şırnaklı
ve doğudaki kardeşlerimizin, Kürt kardeşlerimizin hak ve hukukunu da
savunabilmesi için, bir batılı kardeşleri olarak onlarla beraber yürümeye devam
edeceğiz. 
Bizim
yolumuz Hak yoludur, bizim yolumuz yüce Türk milletinin yoludur…
(Mikrofon
otomatik cihaz tarafından kapatıldı) 
MUSTAFA
YEL (Devamla) - … ve hep beraber aydınlık yarınlara çıkabilmek için de inşallah
gecemizi gündüzümüze katarak Sayın Recep Tayyip Erdoğan’ın önderliğinde
yolumuza devam edeceğiz.
Hepinizi
sevgi ve saygıyla selamlıyorum. (AK PARTİ sıralarından alkışlar) 
BAŞKAN
– Söz sırası Antalya Milletvekili Kemal Çelik’te. 
Buyurun
Sayın Çelik. (AK PARTİ sıralarından alkışlar) 
AK
PARTİ GRUBU ADINA KEMAL ÇELİK (Antalya) – Sayın Başkan, değerli
milletvekilleri; 2019 yılı Emniyet Genel Müdürlüğü bütçesi üzerine AK PARTİ
Grubu adına söz almış bulunuyorum. Yüce Meclisimizi ve aziz milletimizi
saygıyla selamlıyorum.
15
Temmuz gecesi FETÖ’cü hainlerin saldırısıyla alçakça vurulan ve şehit olanlara,
PKK ve DEAŞ’ın şehit ettiği tüm kahramanlarımıza ve yakın zamanda kaybettiğimiz
Emniyet Müdürümüz Altuğ Verdi’ye Allah’tan rahmet diliyorum, milletimize ve
yakınlarına başsağlığı diliyorum. 
Sağlık
ve eğitimde olduğu gibi, güvenlik hizmetlerinde de ilke olarak yapılan
harcamalar hiçbir zaman yeterli görülemez. Hepimiz ülkemizin güvenliği
konusunda farklı yaklaşımlara, farklı yöntemlere sahip olabiliriz. Ancak en iyi
Türkiye idealinde birleşiyorsak daha güvenli ve daha huzurlu bir Türkiye’yi
hepimiz istiyoruz demektir. Tam da bu anlamda Emniyet teşkilatımızın ruhunda
var olan vatan sevgisinin etkisini asla unutmamalıyız.
Değerli
milletvekilleri, bireysel özgürlük elbette çok önemlidir ve bu özgürlük ancak
ülkenin özgürlüğü zemininde yaşanabilir. Teröre, darbelere ve dış müdahalelere
açık bir ülkede devlet de birey de özgür değildir. Özgür devlet ve özgür birey
ilişkisi ülkemizde 15 Temmuzda, başta Sayın Cumhurbaşkanımız olmak üzere, her
bir vatandaşımızın ve Emniyet teşkilatımızın darbeye ve işgal girişimine karşı
gösterdiği ortak özgür iradeyle karşılığını bulmuştur. 15 Temmuzdaki bu birlik,
bir sevgi birliği olduğu kadar aynı zamanda bir akıl birliğidir. Tarih, bize bu
birliğin yenilmez olduğunu göstermiştir. Artık, devletimiz ve her bir bireyimiz
bağımsız ve özgürdür ancak terörle aralarına mesafe koyamayanlar asla özgür
olamazlar. 15 Temmuzdan bu yana, FETÖ’den arındırılmış Emniyet teşkilatımız hem
yurt içinde hem de yurt dışında destanlar yazmaya devam etmektedir. 
Sayın
milletvekilleri, AK PARTİ hükûmetlerince güvenlik sanayi ve teknolojisinde atılan
adımlarla polisimiz önleyici kolluktan ön alan, ön gören kolluk düzeyine
gelmiştir. 
Yine
olay bazlı operasyondan kesintisiz operasyona ve terörü kaynağında kurutma
stratejisiyle Türkiye, güvenlik konularında daha güçlü, daha dinamik bir ülke
konumuna yükselmiş ve destansı başarılara imza atmıştır.
Millî
ve yerli silahlarla, İHA, SİHA ve helikopterlerle teröristin inine giren
güvenlik güçlerimiz çok büyük başarılara imza atmaktadır. Silopi’de, Cizre’de,
Nusaybin’de, Sur’da hendekleri kimin kazdığını, kime karşı kazdığını, hangi
belediye araçları ve personeliyle, ne amaçla kazdığını gayet iyi bilen Türk
polisi teröristlere gerekli dersi vermiş, bu ilçelerimizde ve tüm bölgede huzur
ve güveni sağlamıştır. Bu mücadelemizi gayet iyi anlayan, özgürlüğüne kavuşan,
polisimize ve tüm güvenlik teşkilatımıza tam destek veren bölge insanımıza
gerçekten şükran borcumuz vardır. Kazılan hendek ve çukurları kapatarak,
milletin vergilerini millete harcayarak şehirlerimizi imar eden ve o bölgede
hayatı kolaylaştıran belediye başkanlarımıza da ayrıca bir şükran borcumuz
vardır. 
Sayın
milletvekilleri, aynı üst akıldan emir alan DEAŞ ve PKK/PYD terör örgütleri, 15
Temmuzdan sonra ülkemizde toplumsal ve stratejik eylemler yapamaz hâle
gelmişlerdir. Polis, Özel Harekât birliklerimiz, yurt dışı operasyonlarına Türk
Silahlı Kuvvetlerimizle birlikte katılarak Fırat Kalkanı Harekâtı’yla DEAŞ’ın
bitirilmesinde, Zeytin Dalı Harekâtı’yla da Afrin’de PKK/PYD tehdidinin
bertaraf edilmesinde önemli katkılar sağlamıştır. 
Afrin
başta olmak üzere, o bölgedeki uyuşturucu atölyeleri ve terör sığınakları
darmadağın edilerek bölge sakinleri huzura ve özgürlüğü kavuşturulmuştur.
Önümüzdeki günlerde de Fırat’ın batısında olduğu gibi, doğusunda da PKK/PYD ve
DEAŞ unsurları temizlenecek, sınırlarımızda ve bölgede ülkemize yönelik
tehditler bertaraf edilecektir. Bu nedenle, Sayın Bakanımız nezdinde tüm
güvenlik güçlerimizi kutluyorum. 
Değerli
milletvekilleri, polis teşkilatımıza inanalım, güvenelim. Çağın gereklerine,
hukuk kurallarına uygun olarak kendisini geliştiren ve yenilenen bir güvenlik
teşkilatına sahip olduğumuzu bilelim. Polisimizin son yıllardaki gelişmesi
Avrupa standartlarının üzerindedir. Örneğin, polisin kötü muamele yaptığına
yönelik iddialar bugün için yüzde 90 oranında düşmüştür. 
(Mikrofon
otomatik cihaz tarafından kapatıldı) 
ALİ
KENANOĞLU (İstanbul) – Uğur Kurt’u cemevinin önünde öldürdüler be! İddiaymış…
Katil hâlâ serbest dolaşıyor.
BAŞKAN
– Tamamlayalım lütfen.
KEMAL
ÇELİK (Devamla) – Ayrıca, Emniyet ve Jandarma personeli hakkında işkence ve
kötü muamele iddialarına ilişkin adli soruşturmalarda da ciddi azalmalar
yaşanmıştır. Uyuşturucu operasyonlarında da polisimiz son derece başarılı ve
dünya gençliğine katkıda bulunmaktadır. Terörle mücadelede göstermiş olduğu
kahramanlıkla sadece üs güvenliğimize değil, dünya güvenliğine yönelmiş
tehditlere karşı da önemli bir duruş ortaya koyan polisimiz, dün olduğu gibi
bugün de hakkın ve haklının yanında, kararlı, vicdanlı ve başarılı bir duruş
sergilemektedir. 
Değerli
milletvekilleri, Emniyet teşkilatımızın özlük haklarında ne yapsak azdır ve
inşallah, AK PARTİ iktidarları bundan sonra da Emniyet teşkilatımızdaki
iyileştirmelere de devam edecektir. Güvenlik teşkilatlarımızda yapılanların,
ülkemize ve milletimizin huzur ve güvenliğine yapılan hizmetler olarak geri
döneceğini biliyor ve yüce Meclisi sevgi ve saygıyla selamlıyorum. 
Sağ
olun, var olun. (AK PARTİ sıralarından alkışlar)
BAŞKAN
– Söz sırası Giresun Milletvekili Kadir Aydın’da.
Buyurun
Sayın Aydın. (AK PARTİ sıralarından alkışlar)
AK
PARTİ GRUBU ADINA KADİR AYDIN (Giresun) – Sayın Başkan, değerli
milletvekilleri; İçişleri Bakanlığı bünyesinde bulunan Sahil Güvenlik
Komutanlığı ve Jandarma Genel Komutanlığı bütçeleri üzerine AK PARTİ Grubu
adına söz almış bulunuyorum. Öncelikle, yüce heyetinizi ve milletimizi saygıyla
selamlıyorum. 
Ülkemizin
özgür, milletimizin bağımsız olarak bugünlere gelmesine canları ve kanlarıyla
vesile olan Gazi Mustafa Kemal Atatürk ile bütçesini görüştüğümüz Jandarma
Genel Komutanlığı ve Sahil Güvenlik Komutanlıklarında görev yapanlar başta
olmak üzere, bütün şehitlerimizi rahmet ve minnetle, kahraman gazilerimizi
şükranla yâd ediyorum. 
Jandarma
Genel Komutanlığı ülke topraklarımızın yüzde 93’ünde, Sahil Güvenlik
Komutanlığı ülke topraklarımızın yaklaşık yarısı büyüklüğündeki mavi vatan kara
sularımızın tamamında denetim ve gözetim faaliyetlerini özveriyle
sürdürmektedir. Dünyanın en dirayetli ve en yüksek muharebe yeteneğine sahip
güvenlik kuvvetlerimize her daim devletimizin bütün imkânları seferber edilmiştir.
Ancak yüreği yerli olan ordumuzun kullandığı araç, gereç ve mühimmatların
neredeyse tamamını başka ülkelerden satın almak zorunda kalıyorduk ve bunları
yerli ve millî kılmak için çok ciddi çalışmalar yaptık.
Özetle,
ATAK helikopterinden Altay tankına, Millî Piyade Tüfeği’nden silahlı insansız
hava araçlarına, her türlü akıllı mühimmatlardan füze sistemlerine, savaş
gemilerinden yerli ve millî radar sistemlerine kadar her alanda yaptığımız
inanılmaz yatırımlarla dosta güven, düşmana korku ve kaygı veren bir güce
ulaştık. 
Dün,
15 Temmuz ve benzeri hain kalkışmalarda devletimizi yok etmeye, milletimize diz
çöktürmeye ve gücümüzü teste çalışanlar bilsinler ki dün yoksulluğunda
yenemedikleri milletimizi, bugün asla yenemezler. Gücümüz ve kudretimiz nerede
ve kime karşı olursa olsun, haksızlığı haykırmaya fazlasıyla yetmektedir. Onun
içindir ki Birleşmiş Milletler çatısı altında dahi “Dünya 5’ten büyüktür.”
diyoruz. Onun içindir ki dün sesimiz kısık olarak “Diyarbakır” “Hakkâri” bile
diyemez iken şimdi bağıra bağıra “Afrin” diyoruz, “Münbiç” diyoruz, “Kandil”
diyoruz. (AK PARTİ sıralarından alkışlar)
On
altı yıllık AK PARTİ iktidarı, sadece yerli ve millî üretimle yetinmemiş
Jandarma ve Sahil Güvenlik birimlerinin tamamını İçişleri Bakanlığına
bağlayarak âdeta sivil bir devrim gerçekleştirmiştir.
Sayın
Başkan, değerli milletvekilleri; elbette, biliyorum ki hepimiz milletimizi
temsilen bu çatı altında görev yapıyor ve sahibi millet olan bu kürsüden
düşünce, öneri ve şikâyetlerimizi dile getiriyoruz. Her bir milletvekilimizin
ve her bir siyasi parti grubunun milletten aldığı güçle bu kürsüden yaptığı
konuşmada, her partinin aldığı oylardan çok daha fazlasını alarak Cumhurbaşkanı
seçilen Cumhurbaşkanımız Sayın Recep Tayyip Erdoğan’la ilgili ifadeler ne Sayın
Cumhurbaşkanımıza yakıştırdığımız sıfatlar ne de milletvekillerimize yakışan
ifadelerdir. Hiç kimsenin önemine ve değerine dil uzatmak haddimiz olmadığı
gibi, bizim de önem ve değerlerimize dil uzatmak hiç kimsenin haddi değildir.
İktidara dil uzatmayı siyaset yapma biçimi olarak gören anlayışın ne
milletimize ne de sahiplerine hiçbir faydası olmayacaktır. On altı yıldır
iktidarda olan, girdiği 13 seçimden zaferle ve artan halk desteğiyle çıkan bu
ülkenin Cumhurbaşkanı Sayın Recep Tayyip Erdoğan’ı sevmeseniz de 26 milyon 330
bin 823 seçmenimizin oy verdiği ve milletimizin yarısından fazlasının desteğini
alan Cumhurbaşkanımıza katlanmasını bileceksiniz çünkü demokrasi, katılmayı ve
katlanmayı bilenlerin rejimidir. 
ALİ
KENANOĞLU (İstanbul) – Bir partinin genel başkanına “şerefsiz” dediniz ya,
ayıptır ya!
KADİR
AYDIN (Devamla) – Cumhurbaşkanlığı Külliyesi’ne ısrarla “kaçak saray” ve
Cumhurbaşkanımıza “diktatör” diyenler, yaşadığımız her kazayı cinayet olarak
tanımlayanlar, her tutuklamayı bir savaş dili gibi “tutsaklık” olarak
değerlendirenler, alkış tutanlara “yandaş” ve “iktidar beslemesi”, oy verenlere
“makarnacı” yakıştırması yapanlar ve sabah kalktıklarında âdeta “İnşallah
-iktidarı dövmek için- milletimizin başına bir felaket gelir.” diye dua edenler
bilsinler ki bu dil, doğru bir dil değildir ve bu dua asla kabul olmayacaktır.
ALİ
KENANOĞLU (İstanbul) – Parti eş başkanlarını tehdit etmek doğru dil mi? Bir
partinin genel başkanına “şerefsiz” demek doğru dil mi? Onları da eleştirin,
beraber eleştirelim.
SALİH
CORA (Trabzon) – Sakin, sakin.
KADİR
AYDIN (Devamla) – Ayrıca, terör ve toplumsal olayları milletin kürsüsünden
paylaşırken olaya müdahale eden güvenlik güçlerimizin çalışmalarını “halka
saldırı”, teröre karşı verilen mücadeleyi “savaş” olarak ifade edenlerin
dillerini de düzeltmesi gerektiğine yürekten inanıyorum.
(Mikrofon
otomatik cihaz tarafından kapatıldı) 
ALİ
KENANOĞLU (İstanbul) – İçişleri Bakanınız da önce dilini düzeltsin.
KADİR
AYDIN (Devamla) – Dağa çıkınca ihanet oyunu oynayanların Meclis kürsüsünden
barış şarkıları söylemeleri de son derece anlamsız ve inandırıcılıktan
yoksundur. 
(Mikrofon
otomatik cihaz tarafından kapatıldı) 
SERPİL
KEMALBAY PEKGÖZEGÜ (İzmir) – Size barış anlamsız gelir, doğru.
BAŞKAN
– Ek süre mi istiyorsunuz?
KADİR
AYDIN (Devamla) – Evet.
BAŞKAN
– Tamamlayalım lütfen.
Buyurun.
KADİR
AYDIN (Devamla) – Bu tavrın Meclisimiz ve milletimiz katında hiçbir değeri
yoktur. Her ne kadar bazı partilerde siyaset, parti ve delege yönetmek için
yapılsa da başta milletimiz olmak üzere cümle âlem bilir ki AK PARTİ’de
siyaset, ülkeyi yönetmek ve millete hizmet etmek için yapılır. 
Sayın
Başkan, değerli milletvekillerimiz; siyasi görüşlerimiz, hayata ve olaylara
bakış açımız ve inançlarımız farklı olabilir ancak bu durum, hiçbir zaman
milletimize olan ödevlerimizi ve devletimize olan borçlarımızı ertelemenin
gerekçesi olamaz. Yalanı yazanı, iftirayı atanı çok gördük; ancak yazdığı
yalana, attığı iftiraya inananı da maalesef burada tanımış olduk. 
AK
PARTİ’nin on altı yıldır tökezlemeden, devrilmeden yoluna devam etmesinin sırrı
iki cümlede gizlidir; ileriye bakmak ve çok çalışmak. Emin olun ki siz koştukça
bizim de hızımız artacaktır. Böylece, iktidarda olmasanız da milletimizin daha
fazla hizmet almasında sizin de bir katkınız ve emeğiniz bulunacaktır. Millet
ve devlet olarak yedi düvele karşı vermiş olduğumuz bu amansız mücadelede
bedelsiz ve beklentisiz olarak…
(Mikrofon
otomatik cihaz tarafından kapatıldı) 
KADİR
AYDIN (Devamla) – Sayın Başkanım…
BAŞKAN
– Bir daha da vermiyorum, bir kere veriyorum, bir dakika sadece. Süreniz bitti.
MAHMUT
TANAL (İstanbul) – Bir şey olmaz Başkanım, bir daha verin, ne olacak? Ver
Başkan, demokratız biz.
BAŞKAN
– Tamamlayalım lütfen.
MAHMUT
TANAL (İstanbul) – Diğer başkanlar veriyor, siz niye vermiyorsunuz Başkanım?
BAŞKAN
– Onların zamanında denersiniz Tanal.
ALİ
KENANOĞLU (İstanbul) – Zaten hikâye okuyor yani bir şey olmaz.
MAHMUT
TANAL (İstanbul) – Yani ne kaybınız olacak ki? Oturan biz, bekleyen biz,
öğrenmek isteyen biz. Öğrenme hakkımız var, hatipten öğrenilecek şeylerimiz
var, onun için dinliyoruz. 
BAŞKAN
– Dışarıda dinlersiniz devamını, size anlatsın.
MAHMUT
TANAL (İstanbul) – E, olur mu? Kamuoyu dinliyor. Bu, anayasal bir hak, 74’üncü
madde.
BAŞKAN
– Tam anlayamıyorum söylediklerini de çok önemli değil zaten.
KADİR
AYDIN (Devamla) – Terörle mücadele konusunda milletimizin duygu ve
düşüncelerine tercüman olan ve bunu her türlü terör gruplarına onların
anlayabileceği bir dilde izah eden, başta Cumhurbaşkanımıza, İçişleri Bakanımız
Sayın Süleyman Soylu’ya, bu konuda canlarını veren bütün Emniyet güçlerimize
şahsım ve milletim adına şükranlarımı sunuyorum.
Bu
duygu ve düşüncelerle, bütçemiz hayırlı olsun, Allah yâr ve yardımcımız olsun
diyor, yüce heyetinizi ve Meclisimizi saygıyla selamlıyorum. (AK PARTİ sıralarından
alkışlar) 
BAŞKAN
– Şimdi söz sırası, İstanbul Milletvekili Serap Yaşar’da. 
Buyurun
Sayın Yaşar. (AK PARTİ sıralarından alkışlar) 
AK
PARTİ GRUBU ADINA SERAP YAŞAR (İstanbul) – Sayın Başkan, değerli
milletvekilleri; 2019 Yılı Merkezi Yönetim Bütçe Kanun Teklifi’nin Göç İdaresi
Genel Müdürlüğü bütçesi üzerinde AK PARTİ Grubu adına söz almış bulunuyorum.
Gazi Meclisimizi ve aziz milletimizi saygıyla selamlıyorum. 
Tarih
2 Eylül 2015, tüm haber ajanslarına bir haber düştü, savaştan kaçarak
Türkiye'den Yunanistan’a geçmek üzere denize açılan botta 12 kişinin suda
boğularak öldüğünün haberi ve ölenlerin içerisinde kıyıya vuran bir bebek
cesedi tüm dünyayı sarstı. Bahsettiğim haber hepimizin bildiği,
hafızalarımızdan ve vicdanımızdan silinmeyen Aylan Kurdi’nin haberi. O güne
kadar dünya, Suriye savaşının başlangıcından beri her gün bir yenisi eklenen bu
haberlere sanki alışmış gibiydi, sağır ve dilsizdi; büyük bir dram yaşanıyor
olmasına rağmen üç maymun oynanıyordu. O gün mızrak çuvala sığmadı, kıyıya vuran
Suriyeli minik mülteci tüm dünyanın gündemini sarstı. 
O
fotoğrafı gördüğümde kendi ülkemin bir ferdi olduğum için bir kez daha
hamdettim, “İyi ki ben bu aziz milletin bir evladıyım.” dedim. Geçmişte olduğu
gibi bugün de zalime karşı mazlumdan yana tutum takındığımız için, söz konusu
utanca ortak olmadığımız için hamdettim. 
“Zulüm”
kavramı aynı zamanda “karanlık” anlamına da gelir. Zulümlerin yaşandığı
dönemler de genellikle karanlık dönemlerdir. İşte yine, başta göçmenlere
yapılanlar, göçü tetikleyen nedenler olmak üzere, bana göre, insanlık için
karanlık dönemlerden geçiyoruz. Kişiler gibi devletler de bu yaşananlar
karşısında kendi sınavlarını veriyorlar. Ülkemiz, göçmenlere yapılan zulüm
karşısında sadece sessiz kalıp beklememiş, aktif bir tutum takınarak insanlık
tarihine yazılacak bir şeye imza atmıştır. Biz dünyanın düzenini adaletin
sağlayacağına inanırız. Tüm dünyanın insanlıkla sınandığı bu zamanda biz
devletimiz, milletimiz, kurumlarımızla -çok şükür Allah’a- yapabileceğimizin en
iyisini yapıyor olmanın haklı gururunu yaşıyoruz, çok şükür ki zulmün utancını
bu millete yaşatmıyoruz.
Yunanistan’da
göçmen teknelerinin batırılması, tekneye tutunanların parmaklarına vurularak
denize düşürülmesi, sınırda çırılçıplak soyulan göçmenlerin donmuş cesetleri
ajanslara daha yeni düştü. Ben de bunların resimlerini aslında sizlere
göstermek istiyorum çünkü bunlar yeni resimler. Bizler hem siyasi hem de
ekonomik maliyetlerini göze alarak, tarihsel ve dinî mesuliyetimizi yerine
getirdik. Aylan bebeğin kıyıya vuran bedeni tüm dünyanın dikkatini çekmeden
önce de, bundan sonraki süreçte de uyguladığımız açık kapı politikasıyla
ölümden kaçan insanlara kucak açtık. 
Göç
İdaresi Genel Müdürlüğümüz, bir genel müdürlüğün yapabileceğinin çok üzerinde
ağır mesuliyet üstlenerek tüm çalışanlarının gönlünü ve yüreğini de katmasıyla
bu yükü göğüsledi. Ülkemiz, göç meselesine yaklaşımıyla tüm dünyaya iyi bir
örnek oldu, insanlık tarihine de eşsiz bir not düştü. Bugün Türkiye’deki toplam
sığınmacı sayısı pek çok ülkenin nüfusundan daha fazla. Ülkemizdeki
yabancıların toplam sayısı 4,7 milyona ulaştı, bunların 3,6 milyonu, geçici
koruma altındaki Suriyelilerdir. Sadece Kilis şehrimizde bile 137 bin kişilik
yerli nüfusa karşılık, 122 bin Suriyeli mülteci yaşamakta. Ülkemizde 385 bin Suriyeli
bebek dünyaya geldi. Bu, günde 395 Suriyeli bebek demektir. Bütün bu göçmen
nüfusu kavramak, eğitimden sağlığa tüm hizmetleri sunmak kuşkusuz kolay değil.
Aradan geçen yedi senede, değişen durumları da dikkate alarak, uyum bazlı
hizmet anlayışını hayata geçiren Göç İdaresi Genel Müdürlüğü, her türlü takdiri
hak edecek işlere imza atmıştır. Mülteci akımının başından beri Sayın
Cumhurbaşkanımız Recep Tayyip Erdoğan başta olmak üzere devletimizin tüm
yetkilileri, göç konusuna hassasiyetle eğilerek uluslararası kamuoyunun
dikkatini bu insanların yaşadığı drama çekmektedirler. Bu ölçekteki göç akımını
en iyi ve insancıl yöneten ülkeyiz. Bu soruna yaklaşımımız, medeniyetimize ve
tarihimize yakışır şekilde insan odaklıdır. Dünyada en iyi uygulama örneklerinin
bizde olduğunu iddialı biçimde söyleyebiliriz. Göçmenler konusunda
yaptıklarımız ve mültecilere yönelik tutumumuz da ancak takdirle karşılanacak
niteliktedir. Biliyoruz ki bugün yaptıklarımız bugünle sınırlı kalmayacaktır. 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen. 
SERAP
YAŞAR (Devamla) – Mülteciler genci, yaşlısı, bu topraklarda doğanları,
yapılanları ve yapılmayanları iyi ve kötü yâd edeceklerdir, tarihin terazisi de
bunu tartacaktır. Boşuna değil ecdadımız Topkapı Sarayı’nın kapısına “tüm
mazlumların sığınağı” diye yazmıştır. Bizler de ne mutlu bize ki aynı bilinci
bu topraklarda hâlen sürdürüyoruz. 
Dünyanın
birçok mülteci kampında çalışma ziyaretleri yapmış bir milletvekili olarak
kamplarda yaşayan mazlumlar nezdinde ülkemizin nasıl minnetle ve şükranla
anıldığına şahitlik ettim. Buradan, en başta Filistin mülteci kampında,
Arakan’da, Ürdün’de, Lübnan’da, Suriye’de ve dünyanın diğer birçok bölgesinde
yaşayan mülteci kardeşlerimi ve tüm mazlumları selamlıyorum. 
Sözlerime
son verirken başta kuruluşundan itibaren kuruma emek veren tüm genel
müdürlerimiz olmak üzere Göç İdaresi Genel Müdürümüz Abdullah Ayaz’a, Genel
Müdürlüğün merkez ve taşra teşkilatında fedakârca görev yapan çalışanlara
kolaylıklar diliyor, 2019 yılı bütçesinin ülkemiz ve milletimiz için hayırlar
getirmesini diliyorum. 
Hepinize
saygılar sunuyorum. (AK PARTİ sıralarından alkışlar)
BAŞKAN
– Sayın Bilgen, söz talebiniz vardı. 
Buyurun.

III.- AÇIKLAMALAR
1.- Kars Milletvekili Ayhan Bilgen’in, Mustafa Şentop’un birleşimi
yönetiş biçiminin nasıl olacağını, McKinsey’in nasıl ve niye savunulduğunu,
ülkedeki Amerikan üslerinin nerede ve kaç tane olduğunu, muhalif medyanın
olmadığı bir zamanda medyaya ne dersi verildiğini öğrenmek istediğine ve
mülteci sorununun sonuç olduğuna ilişkin açıklaması
AYHAN
BİLGEN (Kars) – Sayın Başkan, öncelikle tabii, bu cihazlarla ilgili sorunu
çözmeden bugün nasıl çalışacağız, doğrusu bilmiyorum.
BAŞKAN
– Onunla ilgili kısa bir açıklama yapayım: En fazla 30 giriş yapılabiliyor sisteme,
30’u geçince girilemiyor. Şu anda 30…
AYHAN
BİLGEN (Kars) – Bundan önceki altı gün boyunca 30 giriş olmadığı için mi
çalıştı cihazlar gün boyunca? Bugün soru sorma talebi yüksek galiba.
BAŞKAN
– Muhtemelen arada söz vermeler olduğu için 30’un altına düşmüştür.
Buyurun.
AYHAN
BİLGEN (Kars) – Sayın Başkan, ben, tabii, toplantı yönetiş biçiminizle ilgili
tutumunuzu en azından öğrenmek açısından söz istedim.
Şimdi,
tabii, her Meclis başkan vekilinin kendine göre bir tercihi ve toplantı yönetme
biçimi var ama gün boyu en azından o günkü oturumu yöneten Meclis başkan
vekilinin partiler arasında eşit davranma gerekçesiyle nasıl davranacağını
bilmemiz gerekiyor. Çünkü diğer günlerde bazen Meclis başkan vekilleri kürsüde
konuşan her hatipten sonra 1’inci grubun sözcülerinin söz isteyerek hatibin
sözüne dair cevabını vermesine olumlu yaklaşıyorlar ve söz veriyorlar. Bazen de
Meclis başkan vekilleri tersini düşünüyor, konuşmacıların insicamı bozulmasın
diye o grup bitene kadar grup başkan vekillerine söz vermiyorlar. Bu konudaki
yaklaşımınızın nasıl olacağını bilirsek biz de en azından 1’inci grup
milletvekillerinin konuşmalarında doğrudan bizi hedef alan, bizi işaret eden,
bizi ima eden sözlerine dair cevap her birinden sonra verecek miyiz yoksa bizim
grubumuzdakiler konuşurken nasıl kimseye söz vermeyecekseniz -eğer böyle
olacaksa- biz de bunu sonuna kadar bekletecek miyiz, bunu öğrenmek istiyorum.
Yani çok açık biçimde burada hem konuları değerlendiriş biçimi hem de iktidar
sorumluluğuyla bağdaşmayacak bir yaklaşımla karşı karşıyayız.
Şimdi,
bizi, Hasan yerine Hans’ı tercih etmekle itham edenlere soruyorum: Bu ülke,
McKinsey’i aylarca nasıl savundu ve niye savundu? McKinsey’in akreditasyon
kurumu olmasına muhalefetin tepkisi olmasaydı…
(Mikrofon
otomatik cihaz tarafından kapatıldı)
BAŞKAN
– Açalım arkadaşlar Sayın Grup Başkan Vekilinin mikrofonunu.
AYHAN
BİLGEN (Kars) - …Cumhurbaşkanı o tavrı koyar mıydı ve o geri adım, atıldı mı
onu da bilmiyoruz ama en azından vazgeçildiği söylenilen ilişki kalır mıydı?
Şimdi,
bu ülkede 1950’li yıllardan beri sayısını, nerede olduklarını sizin de öğrenme
imkânınız olmayan, benim de öğrenme imkânım olmayan Amerikan üsleri var. Kaç
tanedir, nerededir bilmiyoruz. İktidarınız boyunca 1 tane Amerikan üssünün
kapatılmasına dair bir talebi bu ülkeye, bu ülkenin Parlamentosuna getirdiniz
de muhalefet mi karşı çıktı? Şu anda, devlet bankaları dışında, mevcut özel
sektör bankalarının sermayelerinin neredeyse tamamına yakınının yabancı
sermayeye geçtiğini galiba siz de biliyorsunuz, ben de biliyorum. Ya Arap
sermayesi ya Batı’daki, Avrupa’daki, İtalya’daki, Almanya’daki bankalar,
Türkiye'deki ismi Türkçe olan bankaların gerçek sahibi konumundadır.
Dolayısıyla, arazisi ipotek edilmiş olan Hasan amcanın arazisinin sahibi
aslında İtalya’daki bir sermayedardır, Almanya’dadır, Birleşik Arap
Emirlikleri’ndedir.
(Mikrofon
otomatik cihaz tarafından kapatıldı) 
BAŞKAN
– Açalım mikrofonu.
AYHAN
BİLGEN (Kars) – Dolayısıyla, burada, bize yerlilik, millîlik konusunda bir
mesaj verirken bütün muhalefete, galiba bu on altı yılın, on yedi yılın
pratiğine dair daha net bir şey konulması lazım. 
Medya
mesajları açısından da sadece bir örneği hatırlatmak istiyorum size. Bakın,
birkaç gün önce, tabii, hiçbirimizin acısı üzerinden bir siyaset yapmayı doğru
bulmam ama Ömer Dinçer, bakanlık yapmış, müsteşarlık yapmış bir isim. Bir
cenaze töreni ve cenazede bir tarafında Sayın Davutoğlu ve öbür tarafında Sayın
Gül var. Hükûmete yakın bir medya kuruluşu “Hayırdır, bu ne hâl?” diye başlık
atıyor. 
Şimdi,
cenaze törenleri üzerinden ve iç politik çekişmeler bile, parti içi politik
çekişmeler bile bu dozda, bu tarzda yürüdüğünde, muhalif medya zaten kalmadı ki
onlara ne medya dersi veriyorsunuz?
Son
olarak da Sayın Başkan, mültecilerle ilgili, mülteci konusu partilerüstü bir
sorundur ve Türkiye'nin mülteciler konusunda gösterdiği duyarlılık da elbette
takdire şayandır ama mülteci sorunu bir sonuçtur. Suriye savaşının bu noktaya
geleceğini, yüz binlerce mülteci olacağını kestiremediysek, orada rejim
değiştirme hevesiyle, savaşın ilk günlerinden beri yapılanların bir sonucunun,
bir bedelinin aynı zamanda bebeklere de çıkacağını öngörememişsek bu, bizim
eksiğimizdir.
Teşekkür
ediyorum.
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mustafa Şentop’un, konuşmacılardan
sonra talep olursa grup başkan vekillerine söz verdiğine, farklı bir
uygulamasının söz konusu olmadığına ilişkin konuşması 
BAŞKAN
– Sayın Bilgen, tutumumla ilgili soruyorsunuz. 
Benim
daha önceki uygulamamda da konuşmacılardan sonra eğer ihtiyaç olursa, talep
olursa grup başkan vekillerine söz veriyorum, Grup konuşmalarının
tamamlanmasını beklemeden veriyorum. Benim bildiğim kadarıyla, takip
edebildiğim kadarıyla bütün arkadaşlarımızın uygulaması da bu yönde, farklı bir
uygulama yok benim gördüğüm kadarıyla. 
AYHAN
BİLGEN (Kars) – Cihaz açılmayınca, acaba tutumunuzun sonucu mu dedim. 
BAŞKAN
– O, benden değil sistemden kaynaklanıyor, sistemi değiştirmek lazım.
Teşekkür
ederim.
AYHAN
BİLGEN (Kars) – Sistem sorunumuz var Sayın Başkan.
II.- KANUN TEKLİFLERİ
İLE KOMİSYONLARDAN GELEN DİĞER İŞLER
(Devam)
A) Kanun Teklifleri
(Devam)
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) İÇİŞLERİ BAKANLIĞI
(Devam)
1) İçişleri Bakanlığı 2019 Yılı Merkezî Yönetim Bütçesi
2) İçişleri Bakanlığı 2017 Yılı Merkezî Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2019 Yılı Merkezî Yönetim Bütçesi
2) Emniyet Genel Müdürlüğü 2017 Yılı Merkezî Yönetim Kesin
Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2019 Yılı Merkezî Yönetim
Bütçesi
2) Jandarma Genel Komutanlığı 2017 Yılı Merkezî Yönetim
Kesin Hesabı
Ç) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2019 Yılı Merkezî Yönetim
Bütçesi
2) Sahil Güvenlik Komutanlığı 2017 Yılı Merkezî Yönetim
Kesin Hesabı
D) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2019 Yılı Merkezî Yönetim
Bütçesi
2) Göç İdaresi Genel Müdürlüğü 2017 Yılı Merkezî Yönetim
Kesin Hesabı
E) AFET VE ACİL DURUM YÖNETİMİ BAŞKANLIĞI (Devam)
1) Afet ve Acil Durum Yönetimi Başkanlığı 2019 Yılı Merkezî
Yönetim Bütçesi
2) Afet ve Acil Durum Yönetimi Başkanlığı 2017 Yılı Merkezî
Yönetim Kesin Hesabı
F) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2017 Yılı Merkezî
Yönetim Kesin Hesabı
G) AİLE, ÇALIŞMA VE SOSYAL HİZMETLER BAKANLIĞI (Devam)
1) Aile, Çalışma ve Sosyal Hizmetler Bakanlığı 2019 Yılı
Merkezî Yönetim Bütçesi
Ğ) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2017 Yılı Merkezî
Yönetim Kesin Hesabı
H) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2017 Yılı Merkezî
Yönetim Kesin Hesabı
I) MESLEKİ YETERLİLİK KURUMU BAŞKANLIĞI (Devam)
1) Mesleki Yeterlilik Kurumu Başkanlığı 2019 Yılı Merkezî
Yönetim Bütçesi
2) Mesleki Yeterlilik Kurumu Başkanlığı 2017 Yılı Merkezî
Yönetim Kesin Hesabı
İ) DEVLET PERSONEL BAŞKANLIĞI (Devam)
1) Devlet Personel Başkanlığı 2019 Yılı Merkezî Yönetim
Bütçesi
2) Devlet Personel Başkanlığı 2017 Yılı Merkezî Yönetim
Kesin Hesabı
J) SAĞLIK BAKANLIĞI
(Devam)
1) Sağlık Bakanlığı 2019 Yılı Merkezî Yönetim Bütçesi
2) Sağlık Bakanlığı 2017 Yılı Merkezî Yönetim Kesin Hesabı
K) TÜRKİYE HUDUT VE SAHİLLER SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller Sağlık Genel Müdürlüğü 2019
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2017
Yılı Merkezî Yönetim Kesin Hesabı
L) TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2019 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2017 Yılı Merkezî
Yönetim Kesin Hesabı
M) TÜRKİYE SAĞLIK ENSTİTÜLERİ BAŞKANLIĞI (Devam)
1) Türkiye Sağlık Enstitüleri Başkanlığı 2019 Yılı Merkezî
Yönetim Bütçesi
2) Türkiye Sağlık Enstitüleri Başkanlığı 2017 Yılı Merkezî
Yönetim Kesin Hesabı
N) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2017 Yılı Merkezî Yönetim
Kesin Hesabı
O) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2017 Yılı Merkezî Yönetim
Kesin Hesabı
BAŞKAN
– Şimdi, Hatay Milletvekili Hüseyin Şanverdi. 
Buyurun
Sayın Şanverdi. (AK PARTİ sıralarından alkışlar) 
AK
PARTİ GRUBU ADINA HÜSEYİN ŞANVERDİ (Hatay) – Sayın Başkan, değerli
milletvekilleri; Afet ve Acil Durum Yönetimi Başkanlığı bütçesi üzerine AK
PARTİ Grubu adına söz almış bulunmaktayım. Genel Kurulu ve aziz milletimizi
saygıyla selamlıyorum. 
Sayın
Başkan, değerli milletvekilleri; afetlerin daha etkin ve tek çatı altında
yönetilebilmesi amacıyla, Başbakanlığa bağlı olarak, 2009 yılında kurulan AFAD,
Cumhurbaşkanlığı hükûmet sistemine geçişle birlikte, 15 Temmuz 2018 tarihinde
yayımlanan 4 no.lu Cumhurbaşkanlığı Kararnamesi’yle İçişleri Bakanlığına
bağlanmıştır. 
AFAD,
afetlerin meydana gelmesinden önce hazırlık ve zarar azaltma, olay sırasında
yapılacak müdahale ve olay sonrasında gerçekleştirilecek iyileştirme
işlemlerini en kısa sürede yerine getirmektedir. 
Sayın
Başkan, değerli milletvekilleri; AFAD, geliştirilen kapasitesi, artan insan
kaynakları ve ürettiği projelerle Türkiye’yi sürdürülebilir bir kalkınma
modeline doğru taşımakta ve 2023’ün Türkiyesine adım adım yaklaşırken afet
yönetiminde önemli bir sistem ve teknolojik dönüşüm gerçekleştirmektedir. Afetlerden
sonra, afet bölgesine en kısa sürede ulaşılması, barınma ihtiyaçlarının etkin
ve hızlı bir şekilde karşılanması, çadır için malzemelerin depolanması için 25
ilde lojistik depo kurulum çalışmaları tamamlanmış olup lojistik depo
bulunmayan 30 ilimizde de afet ve acil durum hâllerinde, afetzedelerden geçici
barınmalarını sağlamak amacıyla, malzemelerin stoklandığı lojistik destek
depoları kurulmuştur. Diğer illerde de bu çalışmalar 2019 yılı sonuna kadar
tamamlanacaktır. 
Sayın
Başkan, değerli milletvekilleri; 115 adet hafif, 101 adet orta ve 21 adet ağır
tonajlı, tam donanımlı kentsel arama ve kurtarma aracı ile 103 adet her türlü
coğrafi yapıya uygun, suda ve karada hareket edebilen arazi aracının, il
müdürlüklerine dağıtımı gerçekleştirilmiştir. Eğitim ve farkındalık
çalışmalarına başlanarak il sağlık ve hastane sağlık planları hazırlanmıştır.
Eğitim çalışmaları kapsamında, temel afet bilinci, arama ve kurtarma, yangın,
ulusal ve uluslararası kimyasal, biyolojik, radyasyon ve nükleer tehlikeli
maddeler eğitimleri ile eğiticilerin eğitimi konularındaki çalışmalar devam
etmektedir. Afete Hazır Türkiye Projesi kapsamında, bugüne kadar ülke genelinde
11,5 milyon kişiye ulaşılmıştır. 
Ulusal
sismolojik gözlem ağında zayıf ve kuvvetli yer hareketi istasyonlarının toplamı
2018 yılı itibarıyla 1.056’ya ulaşmıştır. AFAD Deprem Gözlem Ağı, yüksek
standartlardaki altyapısıyla dünyanın önde gelen ağları arasındadır. Ulusal
deprem stratejimize destek olmak üzere kurduğumuz Ulusal Deprem Araştırma
Programı’yla, başta üniversiteler olmak üzere, kamu kurumları ve araştırma
enstitülerinin deprem ve afet risklerini azaltma konularındaki araştırma
projelerine maddi destek sağlanmaktadır. Depreme dayanıklı yapılaşma ve
depremlere dirençli şehirleşmeye katkı sağlayacak olan Türkiye Bina Deprem
Yönetmeliği hazırlanmış, Türkiye Deprem Tehlike Haritası güncellenmiş, 11.528
afet ve acil durum toplanma alanı e-devlet üzerinden hizmete sunulmuştur. 
Sayın
Başkan, değerli milletvekilleri; Çanakkale ve Adıyaman’da meydana gelen depremlerde
zarar gören afetzedeler için Çanakkale Ayvacık’ta yapılan 245 konuttan 205’i
teslim edilmiş olup yapımı devam eden Çanakkale Ayvacık’taki 40 konut ile
Adıyaman Samsat’taki 394 konutun 2019 yılı Şubat ayında teslim edilmesi
planlanmaktadır. AFAD’ın koordinasyonunda, son dönemde, 500’den fazla yurt içi
ve yurt dışı insani ve acil yardım faaliyeti icra edilmiştir. Suriye’den
Filistin’e, Arnavutluk’tan Kırgızistan’a, Pakistan’dan Myanmar’a, Somali’den
Afganistan’a, Bosna-Hersek’ten Irak’a kadar çok sayıda ülkeye insani yardım
yapılmıştır. 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen.
HÜSEYİN
ŞANVERDİ (Devamla) – Bitiriyorum Sayın Başkanım.
İngiltere
merkezli Kalkınma İnisiyatifleri Örgütü’nün 2018 raporuna göre Türkiye 8 milyar
dolar yardımla dünyada en çok insani yardım yapan ülke hâline gelmiştir. “İlk
Önce Hayat” “Dünya İçin Hazırız” gibi sloganlarıyla birçok hayata umut olan
AFAD, 2018 yılında Uluslararası İnsani Yardım Ödülü alarak küresel bir marka
olduğunu bir kez daha kanıtlamıştır. 
Sayın
Başkanım, 2019 bütçesinin ülkemiz için hayırlara vesile olmasını temenni
ediyor, yüce heyetinizi saygıyla selamlıyorum. (AK PARTİ sıralarından alkışlar)

BAŞKAN
– Şimdi Çanakkale Milletvekili Jülide İskenderoğlu…
Buyurun
Sayın İskenderoğlu. (AK PARTİ sıralarından alkışlar) 
AK
PARTİ GRUBU ADINA JÜLİDE İSKENDEROĞLU (Çanakkale) – Sayın Başkan, değerli
milletvekilleri; 2019 yılı Aile, Çalışma ve Sosyal Hizmetler Bakanlığı bütçesi
üzerine AK PARTİ Grubumuz adına söz almış bulunuyor, Gazi Meclisimizi, değerli
milletvekillerini saygıyla selamlıyorum.
Bugün
uluslararası alanda güçlü ve saygın bir ülke olmanın en önemli ölçütleri, güçlü
bir toplum yapısına, çalışan, üreten ve işleyen bir ekonomiye sahip olmaktan
geçmektedir. AK PARTİ Hükûmeti olarak bunu sağlayabilmek için de Genel
Başkanımız ve Cumhurbaşkanımız Sayın Recep Tayyip Erdoğan’ın düsturu olan
“İnsanı yaşat ki devlet yaşasın.” ilkesiyle hareket etmekteyiz. 
Son
on altı yılda sosyal devlet anlayışı ve uygulamalarında büyük bir hamle
gerçekleştirdik. Yaptığımız çalışmalara kısaca göz atacak olsak bile, burada
zamanımızın yetmeyecek olması bizi hassaten sevindirmekte; 2023, 2053, 2071
hedeflerimize varacağımız inancımızı da artırmakta. 
Kadına
yönelik şiddetle mücadeleyi “sıfır tolerans” ilkesiyle en üst düzeye çıkardık.
Kadına yönelik şiddetle mücadele eğitim seminerleri kapsamında 2018 yılı
başından bugüne kadar 27.785 kamu personeline ulaşılmış ve çalışmalarımız devam
etmekte. 
Sokakta
çalıştırılan çocuklar için 130 mobil ekip kurulmuş, alan çalışmalarında 10.873
çocuğa sosyal yardım ve ekonomik destek verilmiştir, 224 çocuğumuz da koruma
altına alınmıştır. 
Engelli
kardeşlerimizin atamalarına devam edilmektedir. Ekim ayı sonu itibarıyla kamuda
istihdam edilen engelli memur sayısı 53.964’e ulaşmıştır.
Aile,
Çalışma ve Sosyal Hizmetler Bakanlığımız tarafından 2014 yılından bugüne 23.829
şehit yakını, gazi ve gazi yakınının kamuda istihdamı gerçekleştirilmiştir.
Ailelerimizin her zaman yanlarında olduk, olmaya da devam edeceğiz. 
Sosyal
devlet ilkesi kapsamında son on altı yılda ihtiyaç sahibi vatandaşlarımıza
yaklaşık 283 milyar lira tutarında sosyal yardım yapılmıştır. Öksüz ve Yetim
Yardım Programı’nın hayata geçmesiyle birlikte 2015 yılından bugüne 174 milyon
lira ödeme yapılmış, sosyal yardım alan çalışabilir durumdaki 173.689 kişi de
2018’de İŞKUR’dan faydalandırılmıştır. 
Sayın
Başkan, değerli milletvekilleri; çalışma hayatı ve istihdam alanında
önceliğimiz, çalışma hayatını düzenlemek, denetlemek ve iş gücü piyasasının
yapısal sorunlarını çözmek suretiyle büyümenin istihdama katkısını, istihdam ve
iş gücüne katılım oranını artırmaktır. Nitelikli insan kaynağı oluşturmak,
sosyal güvenliği yaygınlaştırıcı tedbirler almak, iş sağlığı ve güvenliği
kültürünü geliştirerek tüm çalışmalarımızda sağlıklı ve güvenli çalışma ortamı
oluşturmak yine önceliklerimiz arasındadır. İstihdamın artırılması noktasında,
istihdam-sosyal koruma ilişkisinin güçlendirilmesi için bilişim, finans,
inşaat, sağlık, tarım, turizm, tekstil ve hazır giyim sektörlerinde 165
tedbirin yer aldığı 2017-2019 dönemi Eylem Planı’na ilişkin çalışmalarımız
sürdürülmektedir. 
Güçlü
Türkiye, 2018 yılının ilk yarısında gerçekleştirdiği büyüme hızıyla birçok
Avrupa Birliği ülkesini geride bırakmıştır. İlk çeyrekte yüzde 7,3 olan büyüme,
ikinci çeyrekte de devam ederek yüzde 5,2 olmuştur. Ülkemiz tüm engelleme,
ekonomik saldırı ve uygulanmaya çalışılan yaptırımlara rağmen büyüme ve
istihdamını artırmaya devam etmektedir. Son on bir yılda iş gücüne katılma
oranında Türkiye 7,3 puanlık artış gösterirken Avrupa Birliği genelinde iş
gücüne katılma oranı 0,7 oranında kalmıştır. Türkiye’de kadınların iş gücüne
katılma oranı da 10,4 puan artarak yüzde 33,5’a yükselmiştir. 2005 yılında
ülkemizde istihdam edilen kadın sayısı 5 milyon 108 bin iken 2018 Ağustos
itibarıyla kadın istihdamını 9 milyon 109 bine ulaştırdık. Hedefimiz, kadın
istihdamını daha da artırmak. 
2018
yılından itibaren kendi işini kurmak isteyen engellilerimize 50 bin lira hibe
desteği sağlayarak 1.326 engelli kardeşimizi kendi işinin sahibi yaptık, 2018
yılını çocuk işçiliğiyle mücadele yılı ilan ettik. 2023 hedeflerine giden yolda
başta Aile, Çalışma ve Sosyal Hizmetler olmak üzere, toplumsal refahı artıracak
büyük proje ve yatırımlarla yolumuza devam ediyoruz. Bizler, farklılıklarımızla,
çok yönlü kültürümüz, zengin insan çeşitliliğimiz, inançlarımız, toplumsal
değerlerimizle 81 milyon tek bir aileyiz. 
Sözlerime
son verirken Cumhurbaşkanlığı hükûmet sistemimizin ilk bütçesi olması nedeniyle
tarihî bir önem taşıyan 2019 yılı bütçesinin ülkemize hayırlar getirmesini
diliyor, şahsım ve AK PARTİ Grubumuz adına hepinizi saygıyla selamlıyorum. (AK
PARTİ sıralarından alkışlar)
BAŞKAN
– Teşekkür ederim.
Şimdi,
Kocaeli Milletvekili Sami Çakır.
Buyurun
Sayın Çakır. (AK PARTİ sıralarından alkışlar)
AK
PARTİ GRUBU ADINA SAMİ ÇAKIR (Kocaeli) – Sayın Başkan, değerli milletvekilleri;
2019 Yılı Merkezi Yönetim Bütçe Kanunu Teklifi’nin Aile, Çalışma ve Sosyal
Hizmetler Bakanlığının bütçesi üzerinde AK PARTİ Grubumuz adına söz almış
bulunmaktayım. Bu vesileyle Genel Kurulu ve aziz milletimizi saygıyla
selamlıyorum.
Yeni
sistemle birlikte, bakanlıkların azaltılması çerçevesinde, Aile ve Sosyal
Politikalar Bakanlığı ile Çalışma ve Sosyal Güvenlik Bakanlığının
birleştirilmesiyle oluşturulan Aile, Çalışma ve Sosyal Hizmetler Bakanlığının
2019 yılı bütçesini görüşüyoruz. Hem yeni Bakanlığın hem de görüşeceğimiz
bütçenin hayırlı uğurlu olmasını temenni ediyorum.
“Aile,
Türk toplumunun temelidir ve eşler arasında eşitliğe dayanır. Devlet, ailenin
huzur ve refahı ile özellikle ananın ve çocukların korunması ve aile
planlamasının öğretimi ile uygulanmasını sağlamak için gerekli tedbirleri alır,
teşkilâtı kurar.” ifadesiyle anayasal bir güvenceyle kayıt altına alınmış bir
alanın sorumluluğunu üstlenmiş bir bakanlığın bütçesini görüşüyoruz. 
Devlet
yapısının kök hücresi gibi kabul edebileceğimiz aile, kan bağlılığı, evlilik ve
diğer yasal yollardan aralarında akrabalık ilişkisi bulunan ve çoğunlukla aynı
evde yaşayan bireylerden oluşan, bireylerin psikolojik, sosyal, ekonomik
ihtiyaçlarının karşılandığı, topluma uyum ve katılımlarının sağlandığı ve
düzenlendiği temel birimdir. Güçlü bir aile oluşturmaya yönelik atılacak her
adımın, güçlü devlet olma yönünde atılmış bir adım olacağını biliyoruz. 
Hem
çalışma hayatıyla ilgili hak ve menfaatlerin korunmasını temin etmek hem de
ailenin arzu edilen bir konuma ulaşmasını temine yönelik bir çalışma alanı zor
ama bir o kadar da güzel ve kutsal olanı. Bunun başarılmasıyla da ana hedefi
insanın mutluluğunu ve insanın memnuniyetini sağlayacağı bilinen bir gerçektir.

Aile
birlikteliği, önemsediğimiz, inkâr edilemez ve burada bulunan hemen hemen
herkesin üzerinde ittifak ettiği bir konudur. Eğitimin bunda inkâr edilemez bir
karşılığı vardır. Aile birlikteliğini bozabilecek tüm yaklaşım ve metotların,
savrulmaların ittifakla karşısında durmayı da başarabilmeliyiz. 
Çalışma
hayatını düzenlemek, denetlemek, çalışma barışını sağlamak, istihdamı artıracak
ve sosyal güvenliği yaygınlaştıracak tedbirler almak toplum refahının artmasına
katkı sağlayacağı gibi, aile içinde birlik ve beraberliği ve aile olma
bilincini yerleştirmeye yönelik etkileşim sağlayacağı da açıktır. 
Tam
istihdamın ve herkes için sosyal güvenliğin sağlandığı, çalışma şartlarının her
geçen gün daha da iyileştirildiği ve çalışma barışının hâkim olduğu dünya
ölçeğinde iyi bir yerde bir Türkiye arzulanıyorsa, bu, tarihimizden,
medeniyetimizden, kültürümüzden bugüne taşıyacağımız mirasla mümkün
olabilecektir. 
Çalışma
hayatına getirilen yenilikleri başlı başına saymak vakit darlığı itibarıyla
mümkün olmayacaktır. Sadece, 1 Mayısın Emek ve Dayanışma Günü olarak kabul
edilmiş olmasını, emeğin kutsallığına inanmışların, yola çıkarken “İşçinin
emeğinin karşılığını alın teri kurumadan veriniz.” düsturunun bir yansıması olarak
görebilmeliyiz. Bu anlayışı belki de bugün geçtiğimiz süreçlerden, zorlu
süreçlerden sağlıklı çıkmayı başaracak bir ön adım olarak görmek mümkün
olacaktır.
Çalışma
hayatında insan onurunu korumayı, insana saygıyı, insanın sağlığını ve
geleceğini, istisnasız bütün vatandaşlarımızı kucaklayacak temel alanlarda
reformları hayata geçirmenin, dün olduğu gibi bugün de ana stratejimiz olmaya
devam edeceğine inanıyoruz ve Bakanlığın bu alanda ve sosyal devlet olma adına
sosyal yardımlarla ilgili yaptığı çalışmaları sonuna kadar arkasında durulması
gereken hususlar olarak görüyoruz.
Son
ILO raporlarında, tüm dünyada sürüp gitmekte olan işsizlik oranlarının,
yükselen ve gelişmekte olan pek çok ülkede görülen kronik ve kırılgan
istihdamın çalışma yaşamını da etkilemeye devam edeceği uyarısı bulunmaktadır.
Bu politika yapanların, istihdam politikalarını güçlendirme ve aşırı
eşitsizliklerinin giderilmesine daha fazla odaklanmalarını gerekli kılmaktadır.
AK PARTİ iktidarlarının bu husustaki gayretleri ve çalışmaları bu anlayışın bir
tezahürüdür. 
Toplam
103 milyar 91 milyon 801 bin lira olan 2019 Bakanlık bütçesinin hayırlı
olmasını diliyor, Genel Kurulu ve aziz milletimizi saygıyla selamlıyorum. (AK
PARTİ sıralarından alkışlar)
BAŞKAN
– Teşekkür ederim Sayın Çakır.
Şimdi
söz sırası Ankara Milletvekili Asuman Erdoğan’da.
Buyurun
Sayın Erdoğan. (AK PARTİ sıralarından alkışlar)
AK
PARTİ GRUBU ADINA ASUMAN ERDOĞAN (Ankara) – Sayın Başkan, değerli
milletvekilleri; Mesleki Yeterlilik Kurumunun 2019 yılı bütçesi hakkında AK PARTİ
Grubu adına söz almış bulunuyorum. Sözlerime başlarken Gazi Meclisimizi ve
sizleri saygıyla selamlıyorum.
Sayın
Cumhurbaşkanımız Recep Tayyip Erdoğan öncülüğünde, güçlü bir ekonomiye sahip
olmak için birçok uygulamayı hayata geçirdik. (AK PARTİ sıralarından alkışlar)
Değişmez bir gerçek var ki uluslararası alanda güçlü ve saygın bir ülke olmanın
en önemli ölçütlerinden biri, sağlıklı ve istikrarlı gelişim gösteren güçlü bir
ekonomiye sahip olmaktır. Şüphesiz bunu sağlamada birbiriyle uyumlu mesleki eğitim
ve istihdam politikalarının uygulanması, istihdam edilebilir niteliklere sahip
iş gücünün yetiştirilmesi oldukça önemlidir. 
Bugün,
ekonomisi gelişmiş ülkelerde mesleki ve teknik eğitimin meslek standartları ve
yeterliliklere uygun olarak verilmesi hem eğitimde, ekonomide verimin
artmasında hem de rekabet gücünün artırılmasında çözümler üretmektedir. Ayrıca,
çalışma hayatında, üretimde etkinlik ve verimliliğin sağlanması, iş kazalarının
asgariye indirilmesi hususlarının nitelikli ve belgeli iş gücünün varlığına
bağlı olduğu bilinen bir gerçektir. Tehlikeli sınıfta yer alan işlerde mesleki
yeterlilik belgesi zorunluluğunun iş sağlığı ve güvenliğine olumlu katkısı
olacaktır. Bu anlamda ekonomisi gelişmiş ülkelerde uygulanan ortak yöntem,
standartlara ve akreditasyona dayalı, kalite güvencesi sağlanmış ölçme,
değerlendirme, belgelendirme sistemlerinin kurulup işletilmesidir. 
Türkiye'de
bu ihtiyacın karşılanması için kurulan ve Aile, Çalışma ve Sosyal Hizmetler
Bakanlığının ilgili kuruluşu olan Mesleki Yeterlilik Kurumu, kurulduğu 2006
yılından itibaren ülkemizin ulusal meslek standartlarını ve yeterlilikleri
oluşturarak akredite sınav ve belgelendirme sistemiyle çalışma hayatına
nitelikli eleman kazandırmaktadır. Mesleki Yeterlilik Kurumu, Türkiye'de insan
kaynakları yönetimi ve çalışma hayatına yeni bir bakış açısı getirmiştir. 
Mesleki
ve teknik eğitimin ve iş gücünün belgelendirilmesi ve yeniden yapılandırılması
misyonunu üstlenmiştir. Mesleki Yeterlilik Kurumu, on üç yılda önemli
çalışmalara imzasını attı. İnşaat, enerji, otomotiv, madencilik gibi tehlikeli
ve çok tehlikeli mesleklerin yer aldığı sektörlerin yanında, vatandaşların
birçok kısmının günlük hayatlarında hizmetlerinden istifade ettiği emlakçılık,
ikinci el otomotiv satıcılığı, servis şoförlüğü gibi işlerde de mesleki
yeterlilik belgesi zorunluluğu getirdi. Her zaman işçiyi ve işvereni kollayan
bir anlayışla, mesleki yeterlilik belgesi zorunluluğuyla çalışanlarımıza ve
işverenlerimize ilave mali yük getirilmemiş, yaklaşık 350 bin kişiye 265 milyon
TL tutarında sınav ve belgelendirme desteği sağlanmıştır. 
Güçlü
ve istikrarlı bir ekonomiye sahip olmanın yollarından biri de mesleki
yeterlilikte katedilen mesafenin yanı sıra, ülke nüfusunun sahip olduğu iş
gücünün aktif şekilde istihdam edilmesidir. Bu anlamda kadın istihdamının
artırılması, ülkemizin güçlü bir ekonomiye sahip olmasını sağlayacaktır. 
Bakanlığımızın,
giderek daha çok sayıda kadının iş hayatında aktif olarak yer almasını sağlamak
amacıyla çalışan annelere ve anne adaylarına getirdiği çok sayıda haklar ve
avantajlar vardır. Aynı zamanda çalışan bir anne olarak konuşmama bunlardan
bahsederek devam etmek istiyorum. 
AK
PARTİ döneminde yapılan düzenlemeler çalışan kadınların iş hayatında anne
olarak var olabilmelerini kolaylaştırmanın yanı sıra onları pek çok anlamda
desteklemiştir. Hamilelik sürecinden başlayacak olursak, hamilelik döneminde
çalışma saatleri günde en fazla yedi buçuk saat olarak düzenlenmiştir. Anne
adaylarının gece vardiyalarında çalışmaları da yasaklamıştır. Hamilelik süresince
anne adayları periyodik doktor kontrolleri için ücretli izin kullanma hakkına
kavuşmuştur. Hekim raporuyla gerekli görüldüğü takdirde hamile kadın, çalışan
sağlığına uygun daha hafif işlerde ücret indirimi yapılmaksızın çalışma hakkını
elde etmiştir. 
Kadın
çalışanların doğumdan önce sekiz ve doğumdan sonra sekiz olmak üzere on altı
haftalık izin hakları vardır. Ayrıca çalışan babaların da eşinin doğum yapması
hâlinde beş gün izin hakkı vardır. Yeni doğum yapmış çalışan annenin, doğumu
izleyen bir yıl boyunca gece çalıştırılması yasaktır. Anneye, çocuğu 1 yaşına
gelene dek günde bir buçuk saatlik süt izni hakkı verilir. Annelere getirilen
en son desteklerden biri de doğumdan sonra yarı zamanlı çalışma hakkıdır ki
devrim niteliğindedir. Yasal doğum izninin bitiminden itibaren çocuğunun bakım
ve yetiştirilmesi amacıyla isteği hâlinde anneler, birinci, ikinci, üçüncü
çocuğa doğru giderek artan süreyle haftalık çalışma süresinin yarısı kadar
ücretsiz izin kullanabilirler. 
Doğum
yapan annelere Bakanlığımızca maddi destek de verilir. Bunlardan ilki çocuk
parasıdır. Doğum yapan anneye yapılan ikinci maddi destek ise, çalışsın veya
çalışmasın tüm annelere verilen süt parasıdır. Bakanlığımızın verdiği üçüncü
destek ise iş göremezlik ödemesidir. Bu, özellikle asgari ücretle çalışan
annelerimiz için büyük destektir. Verilen doğum öncesi ve sonrası 8+8 hafta
şeklindeki izinler için devlet geçici iş göremezlik ödemesi yapmaktadır. 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen.
ASUMAN
ERDOĞAN (Devamla) – Sözlerimi bitirirken, Bakanlığımızın 2019’da başlayacak,
Plan ve Bütçe Komisyonu sunumunda Sayın Bakanımızın da müjdelediği çoğul
gebelik desteği için, ben de bir üçüz annesi olarak teşekkürlerimi sunmak
istiyorum. 
2019
yılı bütçesinin ülkemize hayırlı olmasını diler, Genel Kurula saygılarımı
sunarım. (AK PARTİ sıralarından alkışlar) 
BAŞKAN
– Şimdi söz sırası Konya Milletvekili Halil Etyemez’de.
Buyurun
Sayın Etyemez. (AK PARTİ sıralarından alkışlar) 
AK
PARTİ GRUBU ADINA HALİL ETYEMEZ (Konya) – Sayın Başkan, saygıdeğer
milletvekilleri; 2019 Yılı Merkezi Yönetim Bütçe Kanun Teklifi Devlet Personel
Başkanlığı bütçesi hakkında grubumuz adına söz almış bulunmaktayım. Bu
vesileyle, Genel Kurulumuzu ve aziz milletimizi saygıyla selamlıyorum.
On
altı yıllık AK PARTİ iktidarımız döneminde, Sayın Cumhurbaşkanımız Recep Tayyip
Erdoğan’ın öncülüğünde büyük projeler, dev yatırımlar ve ekonomik kalkınmanın
yanı sıra çalışanını koruyan, çalışamayanına bakan gerçek bir sosyal devlet
anlayışıyla politikalarımızı yürüttük. Özellikle devlet yönetiminde ve kamu
personel sisteminde kariyer, liyakat ve ehliyet ilkelerini her zaman temel
unsur olarak gördük. Devletin vesayet unsurlarından kurtulması ve şeffaf bir
yönetim anlayışı benimseyebilmesi için tüm çalışmalarımızı bu temel değerler
üzerine inşa ettik. 
Bu
çerçevede Devlet Personel Başkanlığı, kamu personelimizin kadro işleri, mali ve
sosyal hakları, sicil, disiplin ve ödüllendirme işlemlerini yürütürken kamu
yönetimi ve kamu personel sistemini yönlendirmek, rehberlik etmek amacıyla
Türkiye'nin dört bir yanında ve yurt dışında düzenlediği eğitimler, çalıştaylar
ve seminerlerle kamu çalışanlarının mesleki gelişimlerine önemli katkılar
sunmaktadır.
Sayın
Başkan, değerli milletvekilleri; vatandaşlarımıza verilen hizmetin niteliğinin
ve kalitesinin en önemli etkeni, elbette ki hizmet götüren kamu görevlimizin
memnuniyeti ve çalışma motivasyonudur. Bu bilinçle, on altı yıllık AK PARTİ
hükûmetlerimizin politikaları doğrultusunda, halkımızın tüm kesimlerine olduğu
gibi milletimize devlet hizmeti sunan kamu görevlilerimiz için de çeşitli
düzenlemeler yaptık, önemli haklar sağladık. Bu noktada sendikal örgütlenmeleri
demokrasimizin vazgeçilmez unsurları olarak görerek özellikle son altı yılda
kamu görevlilerinin örgütlenme hakkına ilişkin ciddi gelişmeler sağladık. 12
Eylül 2010 referandumu ve 2012 yılında paydaşlarımızla birlikte yaptığımız
kanun değişikliğiyle kamu görevlileri sendikacılığını, toplu sözleşme dönemini
başlattık. Aile, Çalışma ve Sosyal Hizmetler Bakanlığımız öncülüğünde Devlet
Personel Başkanlığımız, toplu sözleşme sürecini, tüm ilgili paydaşlarla
istişare kanallarını sürekli açık tutarak, şeffaf, katılımcı ve müzakereci bir
anlayışla yürütmektedir. Kamu yönetiminde örgütlenme hakkını geliştirmemiz ve
memurlarımıza tanıdığımız toplu sözleşme hakkı, sendikalaşma oranının yüzde
68’lere kadar ulaşmasını sağlamıştır. 
Kıymetli
milletvekilleri, Hükûmetimiz döneminde kamu çalışanlarımızı hiçbir zaman
enflasyona da ezdirmedik. Aile yardımı ödeneği dâhil en düşük memur maaşı 2002
yılında 392 TL iken 2018 itibarıyla en düşük memur maaşını 3.133 TL’ye
çıkardık. Bu artış tam yüzde 700 oranlarındadır. Ayrıca 300 bini aşkın
sözleşmeli personeli kadroya aldık. 4/C’lileri 4/B statüsüne geçirerek 4/C
statüsünü ortadan kaldırdık. 2005 sonrası işe başlayan devlet memurlarımıza
ilave 1 derece verdik. Kamu çalışanlarımız arasında “eşit unvana eşit ücret”
düzenlemesini hayata geçirdik. Çıkardığımız kanunla memurlarımıza disiplin affı
getirdik. Banka promosyonlarının tamamının kamu çalışanlarına ödenmesini
sağladık. Antidemokratik uygulamalardan kaynaklanan mağduriyetlere de son
verdik. İnançları gereği başını örterek çalışmak isteyen kamu görevlilerimizin
çalışmaları önündeki engelleri kaldırdık. 28 Şubat sürecinde başörtüsü sebebiyle
aday memurken görevine son verilenlerin kurumlarına yeniden atanmalarına imkân
sağladık. Sicil raporu uygulamasına son verdik. Akademik personele
“yükseköğretim tazminatı” ve “akademik teşvik ödeneği” adı altında iki ödeme
unsurunu getirerek maaşlarında ciddi iyileştirmeler sağladık. 1 milyona yakın
taşeron işçiyi daimî işçi kadrosuna geçirerek önemli bir mağduriyeti giderdik.
1 Mayısı resmî tatil ilan ederek Emek ve Dayanışma Günü olarak kutlanmasını
sağladık. 
Değerli
milletvekilleri, geriye dönüp baktığımız zaman pek çok alanda olduğu gibi kamu
personel yönetimi alanında da geçmişte el sürülmemiş, kangren hâlini almış
birçok soruna Hükûmetimiz döneminde el atıldığını, sorunların birer birer
çözüldüğünü görmekteyiz. Tasarrufu Teşvik Fonu’nda 15,1 milyar TL’yi, KEY
hesaplarında 3,5 milyar TL’yi hak sahiplerine ödedik.
Değerli
milletvekilleri, kendilerine her zaman minnet borçlu olduğumuz şehit ve gazi
yakınları ile gazilerimizin 24 bininin istihdamını son dört yılda
gerçekleştirdik. 2002 yılında 5.777 olan engelli memur sayısını bugün
itibarıyla 53.964’e ulaştırdık. Bu ay içerisinde 2.504 engelli kardeşimizin
daha atamalarının gerçekleştirilmesi planlanıyor. 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen Sayın Etyemez.
HALİL
ETYEMEZ (Devamla) - Devletimizin şefkatine emanet edilen çocuklarımızı da
hiçbir zaman ihmal etmedik. Aralık ayı içerisinde 3.274 kadro için ilana
çıkıldığını da görmekteyiz.
Değerli
milletvekilleri, elli sekiz yıllık mazisiyle kamu yönetimi sisteminin
belirlenmesi gibi kritik bir misyonu icra etmeye çalışan, âdeta devletin
hafızası diyebileceğimiz Devlet Personel Başkanlığımızın 36 milyon TL’lik 2019
yılı bütçesinin hayırlara vesile olmasını diliyor, tüm çalışanlarımıza başarı
dolu bir yıl temennisiyle Genel Kurulumuzu tekrar saygıyla selamlıyorum. (AK
PARTİ sıralarından alkışlar) 
BAŞKAN
- Şimdi sıra Ankara Milletvekili Arife Polat Düzgün’de.
Buyurun
Sayın Polat Düzgün. (AK PARTİ sıralarından alkışlar) 
AK
PARTİ GRUBU ADINA ARİFE POLAT DÜZGÜN (Ankara) – Sayın Başkan, değerli
milletvekilleri, değerli vatandaşlarımız; Sağlık Bakanlığının 2019 yılı bütçesi
hakkında grubum adına söz almış bulunuyorum. Bu vesileyle yüce Meclisi saygıyla
selamlıyorum.
Değerli
milletvekilleri, hükûmetler vatandaşlarına en iyi sağlık hizmetini
sürdürülebilir bir şekilde sunmak için çaba gösterirler. AK PARTİ Sağlıkta
Dönüşüm Programı uygulamalarıyla sağlık hizmetlerinin daha verimli, etkili bir
şekilde sunulması yolunda çok önemli adımlar atmıştır.
Sayın
Başkan, değerli milletvekilleri; 2002 yılında bütçeden sağlığa ayrılan pay
yüzde 2,6’yla 5 milyar Türk lirasıyken 2019’da yaklaşık yüzde 4,5’la 49 milyar
Türk lirasına çıkmıştır. Temel sağlık göstergelerine baktığımız zaman önemli
iyileşmeler olduğunu görüyoruz. Bebek ölüm hızı binde 31,5’ten binde 6,8’e;
anne ölüm oranı yüz binde 64’ten 6,4’e gerilemiştir. Doğumda beklenen yaşam
süresi 72 yıldan 78 yıla yükselmiştir. Sağlık hizmetleri memnuniyet oranı TÜİK
verilerine göre 2004 yılında yüzde 47 iken 2017 yılında yüzde 72’ye yükselmiştir.
Türkiye, OECD verilerine göre, harcadığı paraya göre en yüksek memnuniyet
sağlayan ülke konumundadır. Tüm sağlık çalışanlarının özverili gayretleri
neticesinde sağlıkta başarılı sonuçlar sağlanmıştır. 
Değerli
milletvekilleri, 2002 yılında toplam hasta yatağı sayısı 164.471 idi, bu sayı
bugün 225.863’tür. Aynı şekilde, yoğun bakım yatak sayısını 869’dan 16 bine,
yanık tedavi yatak sayısını 35’ten 487’ye, palyatif bakım yatak sayısını 35’ten
4.750’ye çıkardık. 2002 yılında nitelikli yatak oranı sadece yüzde 6 iken 2018
yılında bu oran yüzde 70’e yükselmiştir. 2023 hedeflerimizle, inşallah, tüm
hasta yataklarımızı nitelikli hâle getireceğiz. 
Değerli
milletvekilleri, sağlık kuruluşlarında gerçekleşen doğum oranı 2002 yılında
yüzde 75 iken şu an 99,8 olmuştur. Yeni doğan işitme taraması yaptığımız 1
milyon 234 bin çocuğumuzun 2.569’una erken tanı koyup işitme kaybına karşı
tedavi ettirdik. Organ nakli sayısı 2002 yılında 745 iken 2018 yılında 5 bine
ulaşmış olup gönüllü bağışçı sayımız ise 385 bine ulaşmıştır. TÜRKÖK Ulusal
Kemik İliği Bankasıyla 921 hastaya TÜRKÖK donörlerinden alınan hücrelerle nakil
yaptık. 
2010
yılı başından itibaren evde sağlık hizmetleri uygulaması başlatılmıştır.
Bakanlığımız, evde sağlık hizmetleri birimleri aracılığıyla, yatağa bağımlı
hastalara, solunum sistemi hastalığı olanlara ve terminal dönemdeki kanser
hastalarına palyatif bakım ve tedavi hizmetlerini hastaların evinde
vermektedir. Bugüne kadar 1 milyon 200 bin hastaya evde sağlık hizmeti verilmiş
olup bugün için takipli hasta sayısı 380 bindir. 
Sayın
Başkan, değerli milletvekilleri; iktidarımız döneminde sağlıkta insan gücü
oranında da ciddi artışlar olmuştur. 2002 yılında kamudaki toplam sağlık
çalışanı sayısı 206 bin iken bu sayı bugün 630 bine ulaşmıştır. Yine, sağlık
çalışanlarının özlük haklarına yönelik düzenlemeler yapılmıştır. Bu kapsamda,
yıpranma hakkı düzenlemesi ve emekli tabiplerimizin maaşında bütçe imkânları
dâhilinde iyileştirmeler yapılmıştır.
Son
yıllarda sağlık çalışanlarına yönelik şiddetin arttığını maalesef üzülerek
görüyoruz. Sağlık çalışanlarının güvenli bir ortamda hizmet vermelerini
sağlamak, şiddete maruz kalmalarını önlemek için yeni yasal düzenlemeler
yaptık.
Sağlık
Bakanlığımızın bütçesinin hazırlanmasında tüm emeği geçenlere teşekkür ediyor,
sağlıklı nesillere vesile olmasını diliyor ve sağlık çalışanları başta olmak
üzere hepinizi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim.
Şimdi
sıra Karaman Milletvekili Recep Şeker’de.
Buyurun
Sayın Şeker. (AK PARTİ sıralarından alkışlar) 
AK
PARTİ GRUBU ADINA RECEP ŞEKER (Karaman) – Sayın Başkan, değerli
milletvekilleri; Türkiye Hudut ve Sahiller Sağlık Genel Müdürlüğü bütçesi
üzerinde söz aldım. Heyetinizi saygıyla selamlıyorum.
Aynı
zamanda, bu vesileyle, Karaman’da gençlik döneminde yaklaşık on beş yılını
geçiren ve annesini Karaman’a emanet eden Hazreti Mevlâna’yı vuslatının
745’inci yıl dönümünde rahmetle anıyorum.
Sağlık
Bakanlığımızın dünyaya açılan penceresi olan Türkiye Hudut ve Sahiller Sağlık
Genel Müdürlüğümüz, uluslararası önemi haiz halk sağlığı risklerinin ülkemize
girmesini önlemek amacıyla uluslararası giriş noktalarında gerekli her türlü
sağlık tedbirini almakta, halk sağlığını etkileyecek etkenlere karşı alınacak
kontrol önlemlerini belirlemekte ve uygulamaktadır. Ulusal ve uluslararası
anlaşmalar ve sözleşmelerden kaynaklanan yetkileri kullanarak görevlerini
yerine getiren ve Osmanlı’dan bugüne yaklaşık iki asırdır kesintisiz hizmet
vermekte olan Türkiye Hudut ve Sahiller Sağlık Genel Müdürlüğümüz, geçtiğimiz
yıllardaki ve günümüzdeki küresel salgın hastalıklarda uyguladığı acil
müdahalelerle ülkemizin önemli bir kuruluşu olduğunu ortaya koymuştur. Kurum,
sağlık denetimleri, seyahat sağlık hizmetleri, tele sağlık hizmetleri, gemi
adamları sağlık işlemleriyle ilgili hizmetleri yerine getirmekte olup kurum
tarafından 2018 yılında 33.149 gemiye serbest pratika, 33.067 gemiye patenta
verilmiş, ayrıca 2.897 gemiye de gemi sağlık sertifikaları düzenlenmiştir.
Seyahat sağlığı hizmetleri kapsamında, 2018 yılında 56.880 kişiye seyahat
sağlığı hizmeti verilmiş, 24.465 sarıhumma ve 26.655 tifo aşılaması yapılmış,
18.756 kişiye sıtmadan korunmaları için kemoprofilaksi uygulanmıştır. 
Sayın
Başkan, değerli milletvekilleri; Sağlıkta Dönüşüm Programı’nın hayata geçtiği
2003 yılından bu yana yapılan çalışmalarla hastanelerimizde koğuş tipi
odalardan tek ve 2 kişilik nitelikli odalara geçilmiş, nitelikli yatak oranı
yüzde 6’dan yüzde 70 seviyesine yükseltilmiş, yoğun bakım yatak sayımız 869’dan
14.996’ya, yanık yatağı sayısı 35’ten 487’ye yükseltilmiştir. 
2002
yılında nüfusumuz 65 milyon iken 3,1 olan kişi başı hekime müracaat sayımız
2018 yılında 81 milyon nüfusa rağmen 8,9’a yükselmiştir. Doğumda beklenen yaşam
süresi 72,5 yıldan 78 yıla yükselmiş, anne ölüm oranı 100 bin canlı doğumda
64’ten 14,6’ya, bebek ölüm hızıysa bin canlı doğumda 31,5’tan 6,8’e düşmüştür. 
AK
PARTİ iktidarı öncesinde yüzde 70’lerde olan aşılama oranı 13 antijene
çıkartılmış ve başarı yüzde 97’lere ulaşmıştır. 
Aile
hekimi birimi başına düşen nüfus 2018 yılı itibarıyla 3.065 kişiye
düşürülmüştür. 2012 yılından bugüne kadar 1 milyon 200 bin kişiye evde sağlık
hizmeti verilmiştir, 81 ilde 265 sağlık tesisinde 1.587 yatakla anne
misafirhanesi hizmeti sunulmaktadır. 
Seçim
bölgem olan Karaman’da bir SSK hastanesinin on sekiz senede bitirilemediği
yıllardan, yine, AK PARTİ iktidarında bitirilen, on beş senede yaklaşık 15 bin
yeni sağlık tesisinin yapılarak hizmete sunulduğu döneme geçilmiştir. Sayın
Cumhurbaşkanımızın “Hayalim.” dediği Şehir Hastaneleri Projesi hayata
geçirilerek 8.358 yataklı 8 şehir hastanemiz vatandaşlarımızın hizmetine
sunulmuştur, yapımı devam edenler de tamamlandığında 30.809 nitelikli yatağı
hizmete açmış olacağız. 
Tütünle
mücadelede Dünya Sağlık Örgütünün ödüllü ülkesi hâline geldik. 
Ülkemizin
tamamını kapsayan acil sağlık hizmetleriyle çağ atladık. 2008 yılından günümüze
hava ambulanslarıyla 42 bin vakanın, 2007 yılından günümüze 6 deniz bot
ambulansıyla 16 bin vakanın naklini ücretsiz gerçekleştirdik. 
Sağlık
hizmetlerini ülkemizin dışına taşıdık. Bugün itibarıyla Sudan’da, Bangladeş’te,
Somali’de, Filistin’de, Nijer’de, Kırgızistan’da hastanelerimiz var. Bunlara ek
olarak Suriye’de Çobanbey, Mare, El Bab, Afrin, Azez Ehli ve Cerablus’ta toplam
620 yatağı bulunan 6 hastaneyle sağlık hizmeti vermekteyiz. 
Ülkemiz,
AK PARTİ iktidarıyla, uzun hastane kuyruklarından, hastaların ve cenazelerin
hastanelerde rehin kaldığı, kalp ve benzeri ameliyatlar için insanların
arabasını, evini, tarlasını sattığı, kızak üstünde doğumların yaşandığı, doktor
bulamadığı, ilaç bulamadığı talihsiz günlerden…
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen Sayın Şeker.
RECEP
ŞEKER (Devamla) – …insanlarımızın şifa bulduğu, can bulduğu, yüzünün güldüğü
günlere erişmiş, bu vesileyle de sağlık hizmetlerinden memnuniyet oranları
yüzde 72’lere kadar yükselmiştir.
Tüm
bu verilere ulaşılmasında Sayın Cumhurbaşkanımıza, hizmet veren bakanlarımıza
ve her kademedeki sağlık çalışanlarımıza şükranlarımı sunuyor, 2019 yılı
bütçemizin hayırlı olmasını temenni ediyor, heyetinizi saygıyla selamlıyorum.
(AK PARTİ sıralarından alkışlar)
BAŞKAN
– Değerli milletvekillerimiz, Komisyon sıralarını ve Sayın Bakanlarımızı rahat
bırakalım lütfen, konuşmaları takip ediyorlar. Tebligat ve taleplerinizi aralarda
iletebilirsiniz, rica ediyorum.
TAHSİN
TARHAN (Kocaeli) – İş takibi var, ihale takibi var.
ENGİN
ALTAY (İstanbul) – Sisteme girilmiyor, tedbiren hazır tutayım dedim ama sisteme
giremiyoruz Sayın Başkanım.
BAŞKAN
– Açalım.
ENGİN
ALTAY (İstanbul) – Yok, şimdilik ihtiyaç yok, ben tedbiren söyledim.
BAŞKAN
– Tamam.
Şimdi
sıra Nevşehir Milletvekili Mustafa Açıkgöz’de. 
Buyurun
Sayın Açıkgöz. (AK PARTİ sıralarından alkışlar)
AK
PARTİ GRUBU ADINA MUSTAFA AÇIKGÖZ (Nevşehir) – Sayın Başkan, kıymetli Divan,
değerli milletvekili arkadaşlarım ve aziz milletim; hepinizi saygıyla,
sevgiyle, muhabbetle selamlıyorum.
2019
yılı bütçemizin milletimize, ümmetimize ve tüm bakanlıklarımıza hayır, bereket
ve güzellikler getirmesini Cenab-ı Allah’tan niyaz ediyorum. 
Başta
bütün şehitlerimize, 15 Temmuz millî irade şehitlerimize ve şehadete ulaşan
bütün kardeşlerimize Allah’tan rahmet diliyor, gazilerimize minnetlerimi
sunuyorum.
Tüm
terör örgütleriyle en son terörist bitene kadar kararlılıkla mücadelemiz devam
edecektir. Milletimizin arasına nifak tohumları ekilmeye çalışılarak
meydanlara, sokaklara çıkmaya davet ediliyor. Bedelini ağır ödeyecekleri
davetlere kimse tevessülde bulunmasın, aziz milletimiz bunlara fırsat vermez.
Değerli
milletvekilleri, Türkiye İlaç ve Tıbbi Cihaz Kurumunun misyonu, ilaç, tıbbi
cihaz, geleneksel bitkisel, destek ve ileri tedavi tıbbi ürünleri ile kozmetik
ürünlere yönelik düzenleyici, denetleyici, yönlendirici icraatlarla topluma
hizmet etmektir. Vizyonu ise insan odaklı, bilimselliğe dayalı, değer üreten,
uluslararası alanda öncü referans bir kurum olmaktır. 
Kurum
gayretleriyle bu yılın başında Uluslararası İlaç Denetim Birliği (PIC/S)’e tam
üye olmuştur. Bu üyelik aynı zamanda ülkemizdeki ilaç üretiminin kalitesinin
tescili anlamına gelmektedir. Bu sayede ilaç ihracatımızda önemli bir artış
beklemekteyiz. Burada başta Sayın Sağlık Bakanımızı, kurum Başkanımızı, tüm
kurumumuzu tebrik eder, başarılarının devamını dilerim.
Dünyada
sahte, kaçak, güvensiz ilaçla mücadele denince akla bir sistem gelir: İTS.
Gelişmiş ülkelerde kaçak ürün oranı yüzde 10’lardayken ülkemizde yüzde
sıfırlardadır. İlaç Takip Sistemi (İTS) dünyada bu alanda ilk uygulamadır ve
artık başka ülkeler de bu uygulamayı kullanmaya başlamıştır. 2016 yılında
devreye alınan Ürün Takip Sistemi (ÜTS) yine dünyada bir ilke imza atmış, ürün
güvenliği açısından kritik öneme sahip bu sistemle tıbbi cihazlar ve kozmetik
ürünler de bu kapsama alınmıştır. Bu yıl başlayan tekil takip süreci önümüzdeki
yıl da devam edecek, tüm tıbbi cihazlar, üretim veya ithalattan itibaren son
kullanıcısına veya hastaya kadar takip ediliyor olacaktır. Reçete Bilgi Sistemi
(RBS) yenilenmiş ve Elektronik Renkli Reçete Sistemi hayata geçirilmiştir. 
Cumhurbaşkanımız
Sayın Recep Tayyip Erdoğan liderliğinde ilaç sektöründe yerlileşme ve
millîleşmeyi çok önemsiyoruz. İlaç alanında başlatılan millîleşme çalışmaları
tüm sağlık ürünlerine yaygınlaştırılacaktır. Nihai amaç, ilaçta, aşıda, kan
ürününde, tıbbi cihazda kendi kendine yetebilecek bir ülke olmaktır. Bir diğer
hedefimiz, dünya pazarında rekabet edebilen bir üretim yapısına kavuşmaktır.
Türkiye İlaç ve Tıbbi Cihaz Kurumumuz tarafından 2023 vizyonu çerçevesinde,
geleceğimize yön verecek en kilit alanlardan biri olan medikal teknoloji
alanında kamu, üniversiteler ve sanayi bünyesinde atılması gereken adımlar
bütün boyutlarıyla ele alınarak buna yönelik çalışmalar belirlenmektedir. 
Ülkemiz,
ilaç üretiminde dünya standartlarında üretim yapabilecek bir altyapıya ve
kapasiteye sahiptir. İlaçta millîleşme projesiyle amaç, kullanmadığımız bu
kurulu kapasiteyi harekete geçirmek, ihracat odaklı büyümeyle teknolojinin
ihtiyaç duyduğu ileri teknolojiyi sağlayacak adımın atılmasıdır. Türkiye’de
üretilebileceğini düşündüğümüz ilaç miktarının yıllık tutarı 6,1 milyar TL’dir.
2016 yılında başlayan millîleşme çalışmalarıyla bugüne kadar maliyeti yaklaşık
3 milyar TL olan toplam 609 ilaç millîleşme kapsamına alınmıştır. Geriye kalan
yüzlerce ürün içinse çalışmalar devam etmektedir. Bakanlığın ve kurumun
millîleşmedeki temel hedefi şüphesiz yerli etkin maddesini, ilacını ve tıbbi
cihazlarını üreten bir ülke hâline gelmektir. Bunun için, dünyada uygulanan en
etkin modellerden biri olan “startup modeli” ülkemizde de hayata geçirilmiştir.

Sonuç
olarak, düzenlemeleriyle, güçlü uluslararası üyelikleriyle dünyaya entegre
etkin denetim mekanizması, güvenli ürüne erişimi tesis eden ve halkın sağlığını
temel alarak referans bir kurum olma vizyonuyla ilerleyen bu kurumun daha da
güçlenmesi, ülkemizin bu alandaki söz sahipliğini etkin hâle getirecektir.
Değerli
milletvekilleri, Filistin’de insanlar değil insanlık ölüyor. Müslümanların
ortak davası Kudüs, bizim için bir medeniyet çınarıdır. Hangi dilden, dinden,
milletten olursa olsun, terör devleti İsrail’in Filistin’deki işgalinin son
bulması için uluslararası kamuoyunda çaba sarf eden başta Sayın
Cumhurbaşkanımız Recep Tayyip Erdoğan ve barış elçilerine şahsım ve mazlumlar
adına teşekkür ediyorum, bu vesileyle kutlu belde Kudüs’e selamlarımı
iletiyorum. (AK PARTİ sıralarından alkışlar)
Sayın
Başkanım, değerli milletvekilleri; gökyüzünde uçan balonlarıyla, yer altındaki
medeniyetiyle, butik otelleriyle dünyada eşi benzeri olmayan Kapadokya’mıza
sizleri tatil yapmaya bekliyoruz inşallah. 
Tekrar
2019 bütçemizin hayırlara vesile olmasını temenni ediyor, hepinizi saygıyla
selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Açıkgöz. 
AK
PARTİ Grubu adına son söz Niğde Milletvekili Selim Gültekin’de.
Buyurun
Sayın Gültekin. (AK PARTİ sıralarından alkışlar) 
AK
PARTİ GRUBU ADINA SELİM GÜLTEKİN (Niğde) – Sayın Başkan, değerli
milletvekilleri; 2019 Yılı Merkezi Yönetim Bütçe Kanunu Teklifi’nin altıncı
turunda Türkiye Sağlık Enstitüleri Başkanlığı bütçesi hakkında AK PARTİ
Grubumuz adına söz almış bulunmaktayım. Yüce Meclisimizi saygıyla selamlıyorum.

Kısa
adı TÜSEB olan Türkiye Sağlık Enstitüleri Başkanlığı, sağlık bilimleri ve
teknolojisi alanında bilgi üreterek ülkemize ve insanlığa hizmet etmek amacıyla
2015 yılında kurulmuştur, merkezi İstanbul’dadır; bilim ve teknoloji alanında
serbest rekabete dayalı, şeffaf ve eşitlik ilkeleri çerçevesinde bilimsel
araştırmalar yapan ve destek veren bir kurumumuzdur. 
Sağlık,
bilim ve teknoloji alanında Türkiye’nin rekabet gücünü artırmak ve sürekli
kılmak, kalkınma planı hedefleri ile Sayın Cumhurbaşkanımızın belirlediği
öncelikleri de dikkate alarak ülkemizin ileri teknoloji ve inovasyon ihtiyacını
karşılamak, yeni ürünlerin üretimini ve var olanların geliştirilmesini
sağlamak, bilimsel araştırmalar yapmak, yaptırmak, bu araştırmaları koordine etmek,
teşvik etmek, AR-GE’lere katkı sağlamak TÜSEB’le amaçlanmaktadır. Yani TÜSEB
dünyada sağlık endüstrileri alanında meydana gelen bilimsel gelişmelere ve
yenilikçi çalışmalara uyum sağlamak, ülkemizin sağlık hizmeti sunumunda
yakaladığı başarıyı bilimsel ve AR-GE alanında sürdürmek amacıyla kurulmuştur. 
TÜSEB,
bünyesindeki Kanser, Biyoteknoloji, Anne, Çocuk ve Ergen Sağlığı, Halk Sağlığı
ve Kronik Hastalıklar, Geleneksel ve Tamamlayıcı Tıp, Sağlık Hizmetleri, Kalite
ve Akreditasyon, Sağlık Politikaları olmak üzere 7 enstitümüzde çalışmalarını
yürütmektedir. 
TÜSEB’in
faaliyetlerine birkaç örnek vermek gerekirse, Türkiye Genom Projesi’yle kanser
dışı hastalıkların ve risk faktörlerinin hem erken tanı hem de kişiye özgü
tedavi uygulamasına geçilmesi planlanmaktadır. Bu amaçla Ankara Dışkapı Eğitim
ve Araştırma Hastanesine bağlı Aziz Sancar Araştırma Merkezi hizmete
açılmıştır. Sayın Cumhurbaşkanımızın İkinci 100 Günlük Eylem Planı’nda da
açıkladığı gibi, Millî Aşı Üretim Projesi’yle başta Kırım Kongo kanamalı ateşi
aşısı ve yetişkin tip tetanos-difteri aşısı olmak üzere, yerli aşı üretimi
konusunda TÜSEB bünyesinde Aşı Bilim Kurulu oluşturulmuş ve ülkemizin aşı AR-GE
ve üretim yol haritası belirlenmiştir. Yine, yerli plazmadan plazma ürünlerinin
Türkiye’de üretilebilmesine yönelik proje sözleşmesi imzalanmış olup AR-GE
çalışması Türkiye Sağlık Enstitüleri Başkanlığınca yapılacaktır. Ayrıca,
obeziteyle mücadele kapsamında 30 obezite merkezi kurulması çalışmaları da
başlamıştır. 
Sayın
Başkan, değerli milletvekilleri; AK PARTİ olarak sağlığa önem veriyoruz. AK
PARTİ’miz iktidara geldiği 2002’den bugüne “İnsanı yaşat ki devlet yaşasın.”
düsturuyla uygulamaya geçirdiği Sağlıkta Dönüşüm Programı’yla sağlık alanında
dünyanın örnek aldığı, devrim niteliğindeki reformlara imza atmıştır. Dönüşümün
en büyük getirisi ilgili kurumların tek çatı altında toplanmasıyla
vatandaşlarımızın üst düzeydeki sağlık hizmetlerine en basit şekilde erişiminin
sağlanması olmuştur. 2002 yılında sağlığa ayrılan bütçe yüzde 11,3’le 13,5 milyar
TL iken 2019 yılında 16,3’le yaklaşık 11 kat artarak 157 milyar TL’ye
ulaşmıştır. Yine, 2002’den sonra vatandaşlarımız evde sağlık hizmetiyle
tanışmışlardır. Bugün 1 milyondan fazla vatandaşımıza evde sağlık hizmeti
verilmiştir. Birçok reformların ışığında sağlık hizmetlerindeki memnuniyet
oranı 2002’de yüzde 30-40’lardayken günümüzde yüzde 70-80’lere kadar çıkmıştır.
On
altı yıllık AK PARTİ iktidarımız döneminde Niğde ilimiz de önemli sağlık
yatırımlarına kavuşmuştur. Bunun en güzel örneğiyse 2013 yılında açtığımız
modern, 400 yataklı eğitim ve araştırma hastanemizdir. Öyle ki 2002 yılına
kadar ilimizde ileri görüntüleme cihazları bile yokken şu anda hastanemiz
bünyesinde MR, EEG, tomografi gibi ileri görüntüleme işlemlerinin yapıldığı,
stentlerin takıldığı, anjiyo hizmetlerinin yapıldığı bir dönemi yaşamaktayız.
Yine, yakın zamanda Bor, Ulukışla ve Çiftlik ilçelerimizdeki devlet
hastanelerimiz yeni binalarında daha modern şekilde hemşehrilerimize hizmet
vermeye başlamışlardır. Ayrıca, Sağlık Bakanımızın desteğiyle ek 400 yataklı
yeni bir hastane, ağız ve diş sağlığı ile aile sağlığı merkezleri proje
çalışmaları da devam etmektedir. En son 6 Aralıkta, Cumhurbaşkanımız Sayın
Recep Tayyip Erdoğan’ın imzası ve YÖK Başkanımızın desteğiyle Niğde Ömer
Halisdemir Üniversitesi bünyesinde Bor Sağlık Bilimleri Fakültesi kurulma
kararı ve yakın zamanda da ülkemizin hekim ihtiyacını karşılayacak olan tıp
fakültemizin de kurulmasıyla Niğde’miz sağlık alanında önemli kazanımlar elde
etmiştir, etmeye de devam edecektir. 
Türkiye
Sağlık Enstitüleri Başkanlığımızın 2019 yılı için 50 milyon 136 bin TL’lik
bütçesinin ülkemiz için çok yararlı olacak çalışmalarda kullanılacağını ümit
ediyor, bu duygularla bütçemizin ülkemize ve milletimize hayırlı olmasını
diliyor, ekranları başında bizleri izleyen aziz milletimizi ve Gazi Meclisimizi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ediyorum Sayın Gültekin. 
Böylece,
arkadaşlar, AK PARTİ Grubu adına konuşmalar tamamlanmıştır. 
Şimdi,
Halkların Demokratik Partisi Grubu adına konuşmalara başlıyoruz. 
Birinci
olarak Adana Milletvekili Tulay Hatımoğulları Oruç.
Buyurun
Sayın Hatımoğulları Oruç. (HDP sıralarından alkışlar) 
Süreniz
on bir dakika. 
HDP
GRUBU ADINA TULAY HATIMOĞULLARI ORUÇ (Adana) – Sayın Başkan, değerli
milletvekilleri; İçişleri Bakanlığının bütçesini konuşurken şüphesiz, esasen
politikasını konuşmamız gerekiyor ki bütçe ona göre planlansın. 
Şu
an Türkiye'nin iç siyaseti dış siyasetin ağır etkisi altında ve savaş siyaseti
üzerine, şiddet siyaseti üzerine varlığını sürdürmektedir. Dolayısıyla her
geçen sene ayrılan bütçe biraz daha artmaktadır. Küçük bir rakam vermek
istiyorum: 2019 için ayrılan ödenek 2018’e göre yüzde 21,5 artmış durumdadır.
Sosyal güvenlik harcamalarına ayrılmış olan paydan 10 milyona yakın bir pay
kısılıyor ve bu Bakanlığa bu pay ayrılmaktadır. Aşırı güvenlikçi politika,
halkların parasıyla halkın sırtındaki sopayı üzerinden eksik etmeyen bir
siyaset güdülmektedir. İnsanca yaşamın ve bütün evrensel değerlerin üzerine
basmak gerçekten çok pahalıdır. Hâlbuki eşit ve özgür bir ülke yaratmayı
başarabilseydik o çok daha ucuzdu, maliyeti düşüktü ve çok kıymetli, çok
değerliydi ama bunu yapamıyoruz ne yazık ki. 
Sayın
Bakan Plan ve Bütçe Komisyonu sunumunda şunu ifade etmişti: “Dünyada ve bölgede
olumsuz değişimlerin doğurduğu güvenlik ihtiyacı, artan kaos ve karmaşa
güvensizliği artırmaktadır.” Evet, küresel sermayenin içinde bulunduğu krizin
bölgesel yansımaları ve ülkemize yansımaları şüphesiz ortadadır, hepimizin
siyasi birikimi bunu değerlendirmeye yeter ancak bizler şunu ifade etmek
zorundayız ki: Türkiye burada emperyalist güçlerin bölgedeki taşeronluğunu
yapmamış olsaydı, yapmaya devam etmiyor olsaydı, Türkiye bu bölgede barışı inşa
eden, barışı tesis eden politikalar üretmeyi başarmış olsaydı bu kadar ciddi
güvenlikçi politikalara ihtiyaç duymayacaktık.
Mevcut
olan iktidar kendi faşist rejimini daha da derinleştirmek için sadece 15 Temmuz
askerî darbe girişimini bir lütuf olarak görmedi; Orta Doğu’daki gelişmeleri,
Irak’taki karmaşayı, Suriye’deki karmaşayı da iç siyasetin önemli bir malzemesi
hâline getirdi, bunu da Allah’ın lütfu olarak gördü. “Güvenlikçi siyaset”
dedikçe sınırlarda güvensizlik daha da arttı. Sınır illerinde yaşayan insanlar
kendini asla güvende hissetmiyor. Her an IŞİD, El Nusra ve uzantısı çetelerin
saldırılarıyla karşı karşıya kalabilmekten korkuyor ve çekiniyor insanlar.
Zaten Türkiye bununla ilgili çok şey yaşadı. Bakın, Suruç’u yaşadı, gar
katliamını yaşadı; göz göre göre, bile bile bunlar yaşandı ve bunlara ne yazık
ki göz yumuldu çünkü içerideki iktidarı perçinlemek için âdeta bunlara yol
verildi.
Şimdi
de kuzey Suriye’ye müdahale gündeme gelmiş durumda. Bunun yerel siyaset için
yapıldığını, iç siyaset için yapıldığını çok iyi biliyoruz çünkü yaklaşan yerel
seçimleri başka türlü kazanma şansınız yok. Çünkü ekonomiyi o kadar kötü idare
ettiniz ki çünkü bu ülkeye o kadar zor günler yaşatıyorsunuz ki, bu ülkede
toplumu o kadar kutuplaştırdınız ki, tabii ki sizlere halk bir cevap verecek
ama siz yine güvenlikçi siyaseti devreye sokarak “Bakın, sınırlarımızda
ihlaller var. Bakın, sınırlarımız güvenli değil.” diyerek şimdi de kuzey
Suriye’ye bir operasyon hazırlığı içindesiniz. Bundan vazgeçin en iyisi demek
istiyorum. 
Türkiye’de
mevcut olan iktidar ne yazık ki ırkçı kliğin ağır etkisi altına girmiştir.
Beğenerek söylemiyorum ama ümmetçiliğinizle çelişiyorsunuz. Sizler yine bir
güç, bir ittifak adına ırkçı kliğin peşine takılmış gidiyorsunuz. 
Değerli
arkadaşlar, ben OHAL’in Türkiye’de yarattığı acımasız serüvenden birkaç örnek
vererek devam etmek istiyorum. Kanun hükmünde kararnameler Anayasa’nın üstünde
sayıldı. 130 bini aşan ihraçlarla doktor ve öğretmensizlikten kıvranırken bu
ülke, atamalar yapmadınız ve hâlâ güvenlik soruşturmaları yaparak insanları
açlığa mahkûm ediyorsunuz. Yasalarda tanımlı olan basit gösteri ve yürüyüşlere
en ağır şekilde müdahale ediyorsunuz. “Bilim çağı” diyorsunuz ama düşünce ve
ifade özgürlüğüne her türlü sınırı getiriyorsunuz. Sosyal medya kullanımına
dahi cezalar yağdırıyorsunuz. Bakın, Arabistan’da internet kullanımı sınırlı.
İran’da Humeyni iktidara geldiğinde radyoları bile yasakladı. Şu an, sizler
tarih sayfalarında o örneklerin yanında yerinizi alıyorsunuz. 
“İşkenceye
sıfır tolerans” dendi ama ne yazık ki ben matematik bilinmediğini düşünüyorum,
neye “sıfır” dediyseniz onu fazlasıyla yaptınız. O yüzden, siyaset tedrisatı
yanında matematik tedrisatını da önermekteyim. 
Bu
toplumun en önemli değerlerinden birisi cenazelerdir, törenleridir fakat sizler
Aysel Tuğluk’un annesinin Ankara’da gömülmesine dahi izin vermeyen zihniyeti
beslediniz. Bitlis’te Yukarıölek köyünde 267 cenazenin mezardan çıkarılmasına
ve ailelerine teslim edilmemesine seyirci kaldınız, teşvik ettiniz. Taybet
ananın cenazesi günlerce ortalıkta kaldı, Cemile kızımızın bedeni günlerce
buzdolabında bekletildi. 
Bu
Meclisin tarihine eklenmiş en önemli kara sayfalarından bir tanesi
dokunulmazlıkların kaldırılmasıdır. HDP'yi siyasetsiz bırakmak, HDP'yi bu
Mecliste yok etmek için -bu Meclisin hepsinin günahıdır bu- dokunulmazlık
getirildi ve eş genel başkanlarımız, milletvekillerimiz şu an cezaevinde.
Sadece
bununla yetinmediniz. Bugün Sayın Demirtaş için AİHM’in aldığı kararın
uygulanmaması için bizzat Cumhurbaşkanı devreye girdi ve talimatlar yağdırdı ve
Sayın Demirtaş duruşmada şunu ifade etti: “Beni yargıçlar yargılamıyor, AKP’nin
il yöneticileri yargılıyor.” Ne kadar doğru bir ifade değil mi?
Kayyumlar
meselesi, yine, bu serüvenin önemli örneklerinden birisi. 96 DBP’li belediyeye
kayyum atandı ama bu belediyelerle ilgili yapılmış olan hiçbir araştırmada ve
çalışmada zerre kadar yolsuzluğa rastlanmadı. Ama en büyük yolsuzluk, Sayıştay
raporlarına baktığımızda, İstanbul ve Adana büyükşehir belediyelerindedir.
Neden oralara kayyum atamadınız, neden oraları gözden geçirmiyorsunuz? Çünkü
sizin belediyeleriniz, bunu çok iyi biliyoruz.
Ve
yine bu serüvenin en önemli örneklerinden biri Cumartesi Annelerine karşı
davranışlarınız, Cumartesi Annelerini âdeta saçından, tülbendinden sürükleyerek
gözaltına aldınız, bununla da yetinmediniz, Sayın Bakan, sizler -Arjantin’deki
darbecilerin bile yapmadığı gibi- analarımıza “paçoz” dediniz, bununla da
yetinmediniz, Sayın Eş Başkanımız Pervin Buldan’ı tehdit ettiniz. Komisyon
toplantısında Ebrü Günay arkadaşımızı tehdit ettiniz, parmak salladınız.
Ve
yine, bu iktidar döneminde kadınlara yönelik şiddet hızla artmış durumdadır,
yüzde 1.400 oranında şiddet artmış durumdadır. Sadece 2018’de 225 kadın
katledilmiştir. İşte, 25 Kasımda, Kadına Yönelik Şiddetle Uluslararası Mücadele
Günü’nde, eğer bir ülkenin İçişleri Bakanı çıkıp “İstanbul’da yaşanan olaylarda
istismarcılar, hevesliler polise hücum ettiler.” diyebiliyorsa bu anlayış
kadına yönelik şiddeti ve cinayetleri cesaretlendiren bir anlayıştır, bunu
unutmayın.
Değerli
arkadaşlar, güvenlikçi anlayışın yarattığı atmosferde ekonomik kriz daha da
derinleşecektir, çözüm bulamazsınız. Ben bir sosyalist olarak şunu söylüyorum:
Bugün sermaye bile kendini Türkiye'de güvende hissetmemektedir, bunun da
ekonomik krizin derinleşmesinde önemli payı vardır.
Cumhurbaşkanı
ikinci 100 Günlük Eylem Planı’nı açıklamıştır ve Eylem Planı’nda “Kur ve faizle
bize pranga vurmak istediler ama başaramadılar.” diye söyleyebiliyor, kayıt
dışı ekonomiyle mücadele edileceğini söylüyor. İktidarınız boyunca bunlarla
mücadele etmediniz de bu kayıt dışı ekonomiyi uzaylılar yaratmış gibi insanlara
nasıl anlatıyorsunuz? Bu balon sönmeye başladı; işçi aç, yoksul sefalet içinde,
işsizlik diz boyu; evine ekmek alamayan insanlar var, domates, patates el
yakıyor, insanlar borç harç içinde yüzmektedir fakat siz faturayı 3-5 çuval
patates, domates saklamış olan esnafa çıkararak kendinizi rahatlatmış
oluyorsunuz. Bakın, bu, bir manav ve tablacı sizin 2023 vizyonunuzu bozmuş
anlamı taşır fakat bence bu vizyon şöyle bozulacaktır: Bakın, Tunus’ta Buazizi
bir tablacıydı fakat Buazizi’nin oynadığı rol… Tunus’ta Zeynel Abidin Bin
Ali’nin kendisi ve aile çevresinde yaratmış olduğu servet, zevküsefaya karşı, o
tablacı Buazizi Tunus’un vicdanını harekete geçirdi; tıpkı şu anda sarı
yeleklilerin, bütün Avrupa ve dünyaya dalga dalga yayılan, toplumun vicdanını
harekete geçirmeye çalıştığı gibi ve siz bunun farkındasınız ki Gezi’nin tozlu
dosyalarını raflardan indiriyor ve Gezi eylemcilerine cezalar yağdırmaya
başlıyorsunuz. Sizlere bir önerimizdir: Bu Bakanlık, bütçesini oluştururken 2,5
milyar dolarlık S-400 füzelerine para ayıracağına barışın, huzurun bu ülkede
tesis edilmesi için bu parayı ayırmalıdır, yapay güvenlikçi siyasetle artık hiç
kimseyi kandıramazsınız. Aksi takdirde, korkanlar korkutarak yönetmek istedikçe
yönetemeyeceklerdir. O nedenle korku imparatorluğu yaratıyorsunuz ama
yönetemiyorsunuz. Toplumu açlıkla daha fazla tehdit edemezsiniz. Bakın, Karun
hikâyesi vardır, bunu hepiniz bilirsiniz; Karun Musa’ya karşı zenginlik
etrafında bir felsefe ördü, bu felsefe; servet, zevküsefa felsefesiydi, çıkar
felsefesiydi ve bütün düzeni buna oturtmaya çalıştı.
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen.
TULAY
HATIMOĞULLARI ORUÇ (Devamla) – Arapçada bir söz vardır: “…”(x) “Aynısı, Karun için
yaşandı, sizler için de yaşanacaktır. En nihayetinde Karun toprak tarafından
yutuldu ve yerin 7 kat dibine girdi. 
Güç
zehirlenmesi artarak devam edince, o zehir döner sizleri de zehirler. Biz,
bütün bu zehre rağmen, panzehir olarak “barış” “kardeşlik” “özgürlük” “eşitlik”
“adalet” diyoruz ve “Halk için bütçe” demeye nasıl devam ettiysek daha önceki
süreçlerde, şimdi de aynısını demeye devam ediyoruz. Halk için bütçe istiyoruz.
Teşekkür
ederim. (HDP sıralarından alkışlar)
BAŞKAN
– Sayın Muş…
MEHMET
MUŞ (İstanbul) – Sayın Başkan, İç Tüzük 60’a göre bir söz talebimiz olacaktır,
uygun görürseniz yerimden…
BAŞKAN
– Buyurun. 
III.- AÇIKLAMALAR (Devam)
2.- İstanbul Milletvekili Mehmet Muş’un, Adana Milletvekili Tulay
Hatımoğulları Oruç’un, 10 sıra sayılı 2019 Yılı Bütçe Kanun Teklifi ile 11 sıra
sayılı 2017 Yılı Kesin Hesap Kanunu Tasarısı’nın altıncı tur görüşmelerinde HDP
Grubu adına yaptığı konuşmasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; buradaki konuşmanın
içerisinde partimize yönelik pek çok ithamda ve sataşmada bulunulmuştur.
Şunlara
bir açıklık getirmekte fayda olduğu kanaatindeyim: “Savaş siyaseti” “şiddet
siyaseti” ve “güvenlikçi politikalar” gibi terimler kullanıldı.
Değerli
arkadaşlar, Türkiye'de, devlet halkının güvenliğini sağlamakla mükelleftir, bu
anayasal bir yükümlülüktür. İnsanların güvenliğini sağlamaktan, insanların
rahat bir şekilde hayatını sürdürmesinden kim, neden rahatsız olur? Rahatsız
olanlar belli. Rahatsız olanları bu millet de iyi bilmekte, biz de iyi
bilmekteyiz. Bundan rahatsız olan terör örgütü. Mücadele edilen kim? Terör
örgütü. Rahatsız olan kim? Terör örgütü. Manevra kabiliyetini kaybeden kim?
Terör örgütü. Dolayısıyla mücadelemiz bunlara yöneliktir. “Halkın parasıyla
halkın sırtından sopayı eksik etmemek” ifadesi de son derece yanlış bir
ifadedir. 
(Mikrofon
otomatik cihaz tarafından kapatıldı) 
BAŞKAN
– Buyurun.
MEHMET
MUŞ (İstanbul) – Burada, Türkiye Cumhuriyeti vergilerle bütçesini oluşturur, bu
doğrudur fakat sopayı PKK’nın sırtından eksik etmemektedir, halkın değil fakat
PKK’nın sesi, maalesef, bu milletvekili aracılığıyla buradan gündeme
gelmektedir.
SERPİL
KEMALBAY PEKGÖZEGÜ (İzmir) – Kendine gel!
MEHMET
MUŞ (İstanbul) – Emperyal güçlerin taşeronluğunu yapmasaydınız. (AK PARTİ
sıralarından alkışlar)
Şimdi,
bakın, Silahlı Kuvvetlerimiz ve güvenlik güçlerimiz bir operasyon hazırlığında.
Orada uşakları görüyorsunuz değil mi? Amerikan bayraklarının arkasına saklanan
uşakların kim olduklarını, onlara kimlerin sırtını dayadığını, kimlerin
kimlerin taşeronluğunu yaptığını gayet iyi görmektesiniz. Dolayısıyla biz o
taşeronların kafasını ezmek için oraya gidiyoruz ama maalesef, ses yine buradan
çıkmakta. Burada, Türkiye’de eğer bir faşist parti aranıyorsa Halkların
Demokratik Partisidir; kendilerinden daha faşist bir parti Türkiye’ye
gelmemiştir, yoktur. (AK PARTİ ve MHP sıralarından alkışlar, HDP sıralarından
gürültüler) 
(Mikrofon
otomatik cihaz tarafından kapatıldı) 
SERPİL
KEMALBAY PEKGÖZEGÜ (İzmir) – Aynaya bakın, aynaya! Aynaya bakın!
EROL
KATIRCIOĞLU (İstanbul) – Bu kadar provokatif konuşmayın. 
BAŞKAN
– Arkadaşlar… Arkadaşlar, sessiz olalım. 
Buyurun.
MEHMET
MUŞ (İstanbul) – Sayın Başkan, toparlıyorum. 
Sınırda
yaşayan vatandaşlarımızın can güvenliğinden bahsedildi; IŞİD, El Nusra gibi
terör örgütlerinden bahsedildi; her ne hikmetse PKK’yı saymayı unuttu hatip.
Bakın, orada, Cizre’de, Sur’da, bizim güney sınırlarımızdaki ilçelerimizde
çukurlar kazarak insanların mahremine giren, apartmanlarına giren, onları orada
kalkan olarak kullanan PKK terör örgütü değil miydi? 
SERPİL
KEMALBAY PEKGÖZEGÜ (İzmir) – Sizdiniz, siz, siz! 
MEHMET
MUŞ (İstanbul) – Niye konuşmuyorsunuz bunu? O sopa PKK terör örgütünün
sırtından eksik edilmiyor. 
SERPİL
KEMALBAY PEKGÖZEGÜ (İzmir) – Şırnak’ı yerle bir eden sizsiniz, siz!
MEHMET
MUŞ (İstanbul) – Bunların da bu terör örgütlerinin de hakkından Türkiye geldi
ama her ne hikmetse hatip onu da saymaktan imtina ediyor; aman ona bir söz
gelmesin!
Bakın,
sayın milletvekilleri, Suriye’nin -kuzey Suriye değil- kuzeyine bir harekât
yapılacaktır, o da vatandaşlarımızın can ve mal güvenliği içindir.
SERPİL
KEMALBAY PEKGÖZEGÜ (İzmir) – Hadi canım oradan!
TUMA
ÇELİK (Mardin) – Oradan Türkiye’ye bir saldırı yok.
MEHMET
MUŞ (İstanbul) – Türkiye’de eğer… Partimize yönelik “Irkçı bir kliğin etkisi
altındadır.” ifadesi kullanılmıştır. Bakın, burada HDP’den daha ırkçı ve faşist
bir parti yoktur. Bunu çok iyi bilmeniz lazım.
(Mikrofon
otomatik cihaz tarafından kapatıldı) 
SERPİL
KEMALBAY PEKGÖZEGÜ (İzmir) – Aynaya bakın, aynaya!
EROL
KATIRCIOĞLU (İstanbul) – Böyle bir konuşma olabilir mi ya? Ne kadar
provokatörsün ya!
ALİ
KENANOĞLU (İstanbul) – Herkes burada, Süryani burada, Alevi burada, Arap
burada, herkes burada; buraya “ırkçı” diyor adam.
BAŞKAN
– Tamamlayalım Sayın Muş. 
MEHMET
MUŞ (İstanbul) – Sayın Başkan, bitiriyorum. 
Kendilerine
oy vermeyenlere karşı nasıl bir hasmane tutum içerisinde olduklarını ve az önce
buradan sözcülüğünü yaptığı PKK terör örgütünün HDP aleyhine bir şey
söylenildiği zaman nasıl katlettiğini gayet iyi biliyoruz ve görmekteyiz. 
ALİ
KENANOĞLU (İstanbul) – Cemevi önünde katledildi Uğur Kurt, cemevi önünde
katlettiniz. Hesabı sorulmalı. O polis hâlen dışarıda dolaşıyor. 
MEHMET
MUŞ (İstanbul) – Aysel Tuğluk’un annesine yapılana müdahale eden güvenlik
güçleridir. Oradaki provokasyonu önleyen güvenlik güçleridir. Olayı başından
itibaren Sayın Cumhurbaşkanımız ve İçişleri Bakanımız engellemek için
ellerinden geleni yapmışlardır. 
ALİ
KENANOĞLU (İstanbul) – Uğur Kurt’un hiçbir suçu yoktu.
MEHMET
MUŞ (İstanbul) – O bir provokasyondu. Gerekli izahatlar ve açıklamalar
yapılmasına rağmen, hâlen aynı yerin etrafında dönüp dolaşıp duruluyor. Sanki
bu bir parti politikası ya da bir devlet politikasıymış… İnsanlar, Türkiye
Cumhuriyeti vatandaşı olan herkes, öldüğü zaman, Rahmetirahman’a kavuştuğu
zaman istediği yere defnedilme hakkına sahiptirler. Bu, 81 milyon vatandaşımız
için aynı şeydir.
DİLAN
DİRAYET TAŞDEMİR (Ağrı) – Kaç dakika konuşacak Başkan, beş dakika mı?
MEHMET
MUŞ (İstanbul) – Sayın Başkan, kadınlara yönelik şiddetten bahsediliyor.
FATMA
KURTULAN (Mersin) – 60’a göre kaç dakika Başkan?
MEHMET
MUŞ (İstanbul) – Şimdi, bir partinin söylediklerinin dikkate alınabilmesi için,
söylediklerinin kıymetli olabilmesi için…
SERPİL
KEMALBAY PEKGÖZEGÜ (İzmir) – Sana mı soracağız ne söyleyeceğimizi?
MEHMET
MUŞ (İstanbul) – Bakın, size çok kısa bir şey okuyacağım.
(Mikrofon
otomatik cihaz tarafından kapatıldı) 
MEHMET
MUŞ (İstanbul) – Teröristlerden Y.S. ifadesinde…
BAŞKAN
– Sayın Muş, tamamlayalım. (HDP sıralarından gürültüler)
MEHMET
MUŞ (İstanbul) – “Bir kadın için Kandil demek, tecavüz demektir. Kandil’de
kadın, isteyenin dilediğince kullandığı bir metadır.” Bakın, bunu söyleyen,
yakalanan bir terörist.
SERPİL
KEMALBAY PEKGÖZEGÜ (İzmir) – Çirkinsiniz, çirkin! 
MEHMET
MUŞ (İstanbul) – Kim için söylüyor? Kandil’de, dağdaki teröristlerin kadınlara
yönelik yaptıklarından tek kelime duydunuz mu? Duyamazsınız. Tek kelime ifade
ettiler mi? Etmezler, edemezler. (HDP sıralarından gürültüler)
ALİ
KENANOĞLU (İstanbul) – Kandil’de mi gördünüz onları?
MEHMET
MUŞ (İstanbul) – Çünkü onlar konuşuyorken onları izliyorlar, dinliyorlar, o
metnin dışına çıkarsa neler olacağını gayet iyi biliyorlar. (AK PARTİ
sıralarından alkışlar) Dolayısıyla yaptıkları açıklamanın hiçbir
kıymetiharbiyesi yoktur.
Teşekkür
ederim. (AK PARTİ sıralarından alkışlar)
TULAY
HATIMOĞULLARI ORUÇ (Adana) – Sayın Başkan, söz istiyorum.
BAŞKAN
– Bir dakika, talep sırasına göre veriyoruz.
Sayın
Akçay…
3.- Manisa Milletvekili Erkan Akçay’ın, Cumhur İttifakı’nın Türkiye’yi
zayıflatarak uluslararası operasyonlara açık hâle getirmeye yönelik her türlü
faaliyetin karşısında yer almaya kararlı bir ittifak olduğuna ilişkin
açıklaması
ERKAN
AKÇAY (Manisa) – Teşekkür ederim Sayın Başkan.
Tabii,
Cumhur İttifakı’nı da hedef alan birtakım ifadelerde bulunuldu. Şimdi,
öncelikle o ithamları kendisine bir iade ediyoruz. Cumhur İttifakı, Türkiye’yi
hedef alan saldırılar karşısında parti çıkarları ve günlük siyaset hesapları
yapmaksızın ortak bir duruş ortaya koymaya ve Türkiye’yi zayıflatarak
uluslararası operasyonlara açık hâle getirmeye yönelik her türlü faaliyetin
karşısında yer almaya kararlı bir ittifakın adıdır. Bu kapsamda, terörle,
teröristle ve teröristlerin yandaşları ve yardakçılarıyla da bir mücadele söz
konusudur. Zannediyorum rahatsızlık da bundan ileri gelmektedir.
(Mikrofon
otomatik cihaz tarafından kapatıldı) 
BAKAN
– Buyurun.
ERKAN
AKÇAY (Manisa) – Şimdilik bu kadarla yetiniyorum Sayın Başkanım.
Teşekkür
ederim. (MHP sıralarından alkışlar)
BAŞKAN
– Teşekkür ederim.
Sayın
Altay, buyurun. 
4.- İstanbul Milletvekili Engin Altay’ın, İstanbul Milletvekili Mehmet
Muş’un yaptığı açıklamasındaki bazı ifadelerine ve 6 milyon oy almış bir
partinin terörize edilmesini doğru bulmadıklarına ilişkin açıklaması
ENGİN
ALTAY (İstanbul) – Çok teşekkür ederim Sayın Başkan. 
Sayın
Muş’un, normalde, 69’a göre sataşmadan söz isteyip kürsüde iki dakika konuşup
inmesi lazımdı. Hatip on bir dakika konuştu, Sayın Muş on üç dakika konuştu.
Ben de mütekabiliyet çerçevesinde…
BAŞKAN
– On üç değil, dört dakika. 
FATMA
KURTULAN (Mersin) – Siz bunu hep yapıyorsunuz, bu iki partiye bunu hep
yapıyorsunuz Başkan. 
ENGİN
ALTAY (İstanbul) – Gel, beşte uzlaşalım Başkan. 
Şimdi,
bütçe tartışmalı bir safhaya geçerken -tabii, hassas bir konu İçişleri
Bakanlığı bütçesi- ben, aslında yüce Genel Kurula bu vesileyle kimi önerilerde
bulunmak da istiyorum, gördüğüm bir yanlışı da ortaya koymak istiyorum. 
Terör
örgütleriyle mücadele devletin işidir. Biz, Cumhuriyet Halk Partisi olarak,
PKK’sıyla, IŞİD’iyle, FETÖ’süyle… 
(Mikrofon
otomatik cihaz tarafından kapatıldı) 
BAŞKAN
– Buyurun. 
ENGİN
ALTAY (İstanbul) – …bütün terör örgütleriyle devletin katı, kesin, etkin bir
mücadele etmesini hep söyleyegeldik. Hatta “Devlet, terör örgütleriyle müzakere
yapmaz. Siyasette müzakere ve münakaşa vardır ama devlet terör örgütleriyle
müzakere yapmaz. Müzakere yaparsanız terör örgütlerini meşrulaştırırsınız.”
dedik ama işine geldi mi terör örgütüyle masaya oturan bir siyasi anlayışın,
daha sonra sandık kaygısına dayalı olarak sandık sonuçlarını barut kokusuna
endeksleyen bir anlayışın daha sonra da 6 milyon oy almış bir partiyi terörize
etmesini doğru bulmuyoruz, kriminalize etmesini doğru bulmuyoruz. Eğer bu
ülkede sahiden 6 milyon terörist varsa bu ülkeye zaten uğurlar olsun, uğurlar
olsun. 
METİN
NURULLAH SAZAK (Eskişehir) – “6 milyon terörist…”
ENGİN
ALTAY (İstanbul) – Arkadaşlar, milletin oyuyla buraya gelmiş bu partinin… 
(Mikrofon
otomatik cihaz tarafından kapatıldı) 
BAŞKAN
– Buyurun, devam edin. 
ENGİN
ALTAY (İstanbul) – …Halkların Demokratik Partisinin bir sayın üyesi yarın o
kürsüde oturacak. O zaman “Meclisi teröristler işgal etti.” mi diyeceksiniz?
Böyle şey olmaz kardeşim, yapmayın! Ben hep şunu söylüyorum: PKK…
METİN
NURULLAH SAZAK (Eskişehir) – 6 milyonu terörist… (HDP ve MHP sıraları arasında
karşılıklı laf atmalar)
BAŞKAN
– Arkadaşlar, lütfen… Sayın Altay konuşuyor, lütfen… 
ENGİN
ALTAY (İstanbul) – Yarın Mithat Sancar oraya oturduğu zaman “Meclis
Başkanlığında bir terörist oturuyor.” mu diyeceksiniz?
METİN
NURULLAH SAZAK (Eskişehir) – Baş teröristse… Başsa olur. 
ENGİN
ALTAY (İstanbul) – Ya, sen niye cevap veriyorsun arkadaş, söz al, konuş ya!
Allah Allah ya! 
MUHAMMED
LEVENT BÜLBÜL (Sakarya) – Sana cevap vermiyor Sayın Başkan. 
BAŞKAN
– Sayın Altay, Genel Kurula hitap edin. 
Arkadaşlar,
lütfen kesmeyelim. 
ENGİN
ALTAY (İstanbul) – Ben hep söylediğim şeyi bir kere daha üzülerek söyleyeceğim.
PKK terör örgütü… PKK terör örgütü…
FİLİZ
KERESTECİOĞLU DEMİR (İstanbul) – “Dışarı gel.” diyor ya!
ALİ
KENANOĞLU (İstanbul) – Ya arkadaşlar bu “Dışarı gel.” demek ne demek? Her
konuşan dışarı mı çağırılıyor? Böyle bir şey olabilir mi ya?
BAŞKAN
– Arkadaşlar, sayın grup başkan vekili konuşuyor, lütfen…
ALİ
KENANOĞLU (İstanbul) – Ya herkes burada dışarı mı çağırılacak? Her konuşan, biz
burada konuşmuş olanlar sürekli dışarıya mı davet edileceğiz? Böyle bir şey
olur mu ya? Burası kahvehane mi ya? 
BAŞKAN
– Arkadaşlar…
Sayın
Altay, tamamlayalım lütfen.
ENGİN
ALTAY (İstanbul) – Ben, bu gerilim olmasın diye bu konuşmayı yapıyorum aslında.
HASAN
ÖZGÜNEŞ (Şırnak) – Kaçtı, kaçtı; kaçtı, gitti. (HDP ve MHP sıraları arasında
karşılıklı laf atmalar)
CEMAL
ENGİNYURT (Ordu) – Ya kaçmadı… 
MUSTAFA
BAKİ ERSOY (Kayseri) – Niye kaçsın?
CEMAL
ENGİNYURT (Ordu) – Ne kaçacak? Senden mi korkup kaçacak ya?
BAŞKAN
– Arkadaşlar… Değerli milletvekilleri, lütfen karşılıklı tartışmayın. 
FİLİZ
KERESTECİOĞLU DEMİR (İstanbul) – Karşılıklı tartışma yok, parmak sallayıp
dışarı çağırıyor ya!
CEMAL
ENGİNYURT (Ordu) – Ne biçim söz, niye kaçsın ya? Nereye kaçacak ya? (HDP ve MHP
sıraları arasında karşılıklı laf atmalar)
BAŞKAN
– Arkadaşlar, Sayın Altay sözlerini tamamlasın, lütfen…
ENGİN
ALTAY (İstanbul) – Evet, ben de tam bu manzaraların nasıl olsa bundan sonraki
konuşmalarda da yaşanacağını öngördüğüm için bunu yapıyorum.
MUHAMMED
LEVENT BÜLBÜL (Sakarya) – Baki… Baki, tamam.
MUSTAFA
BAKİ ERSOY (Kayseri) – Ya “Kaçtı.” diyor. 
Sizden
kaçan sizden kötü olsun!
BAŞKAN
– Arkadaşlar… Değerli grup başkan vekilleri…
ENGİN
ALTAY (İstanbul) – Ya, Milliyetçi Hareket Partisi grup başkan vekilleri
konuşurken siz de gürültü yapın. 
Ben
de işte bu endişem nedeniyle bu sözü aldım Sayın Başkan. PKK’nın Kürt sorunundan
beslenmesi, istismar etmesi olağandır, olabilir ama siyasetin, siyasi
partilerin terörü istismar etmemesi, terör olaylarını bir siyasi çıkarıma
dönüştürme arzusu içinde olmaması gerekir. Bunu söylüyoruz. (CHP sıralarından
alkışlar) 
Yazık
günah, orada bir şehit annesi var. 
(Mikrofon
otomatik cihaz tarafından kapatıldı) 
BAŞKAN
– Buyurun. 
ENGİN
ALTAY (İstanbul) – Biraz önce rakamları aldım. Sayın Bakan, evet,
söylüyorsunuz; doğrudur, güzeldir; dağa çıkışlar azaldı. İyi, bundan memnun
oluruz tabii ki, tabii ki memnun oluruz ama şehit sayıları azalmıyor,
azalmıyor. Yani evlere ateş düşüyor. Daha dün 1 şehidi uğurladı Türkiye. 
Arkadaşlar,
bunun siyaseti olmaz, ölenler bizim çocuklarımızdır, bunun siyaseti olmaz. Bunu
yapmayalım diye peşinen bu uyarıyı yapıyorum. Elbette siyasettir, münakaşa
yaparız, müzakere ederiz ama gelin, Allah için, bu vatan için, bu bayrak için,
bu devlet için, bu terör örgütleri üzerinden “Sen şöylesin, ben böyleyim...”
“Hukuk” diye bir kavram var, “yargı” diye bir mekanizma var çürümüş de olsa,
kokmuş da olsa. Kimse…
(Mikrofon
otomatik cihaz tarafından kapatıldı) 
ENGİN
ALTAY (İstanbul) - Hani derler ya “Para ile imanın kimde olduğu bilinmez.” Kim
ne kadar vatansever, kim ne kadar dindar, bunu ölçecek bir terazi insan
evladında yok. Herkes haddini bilsin.
Teşekkür
ederim. (CHP sıralarından alkışlar) 
YAVUZ
AĞIRALİOĞLU (İstanbul) – Biraz var, tam değil. Hepsini biliyoruz biz.
TULAY
HATIMOĞULLARI ORUÇ (Adana) – Sayın Başkan…
ERKAN
AKÇAY (Manisa) – Sayın Başkan…
BAŞKAN
– Sayın Akçay, bir dakika…
Sayın
Hatımoğulları Oruç…
TULAY
HATIMOĞULLARI ORUÇ (Adana) – Sataşma var, kürsüden cevap vermek istiyorum.
BAŞKAN
– Buyurun.
ERKAN
AKÇAY (Manisa) – Sataşmalara Mehmet Bey de biz de yerimizden cevap verdik.
BAŞKAN
– Takip ediyorum Sayın Akçay.
TULAY
HATIMOĞULLARI ORUÇ (Adana) – İzin verin, ona da biz karar verelim.
BAŞKAN
- Sayın Hatip, yeni bir sataşmaya mahal vermeyelim.
V.- SATAŞMALARA İLİŞKİN KONUŞMALAR
1.- Adana Milletvekili Tulay Hatımoğulları Oruç’un, İstanbul
Milletvekili Mehmet Muş’un yaptığı açıklamasında Halkların Demokratik Partisine
ve HDP Grubuna sataşması nedeniyle konuşması
TULAY
HATIMOĞULLARI ORUÇ (Adana) – Değerli arkadaşlar, Sayın Muş’un bütün konuşması
faşist bir rejimin inşasının kabulüdür, reddi değildir. Demin tedrisattan
bahsettik, “faşizm” kavramının dönüp ne olduğuna bakmak gerekiyor demek ki;
öneriyorum, bakılsın. 
“Halkın
sırtından sopayı eksik etmemek” ifadesini yanlış bulduğunu söyledi. Halkın
sırtındaki sopa…. İşçiler, emekçiler “Ben ücretimi istiyorum.” dediği için
gazlanıyor, sopalanıyor, coplanıyor, kalkanlarla insanlar itilip kakılıyor. Her
gün Türkiye bu manzarayla karşı karşıya. (AK PARTİ sıralarından gürültüler) 
METİN
GÜNDOĞDU (Ordu) - Nerede yaşıyorsun sen, Türkiye’de mi?
MUSTAFA
AÇIKGÖZ (Nevşehir) – Nerede yaşıyorsun sen?
METİN
GÜNDOĞDU (Ordu) – Nerede gördün ya?
KEMAL
ÇELİK (Antalya) - Nerede?
TULAY
HATIMOĞULLARI ORUÇ (Devamla) – Siz Türkiye’de eğer televizyon izlemiyorsanız,
sokağa çıkmıyorsanız o benim sorunum değil, sizin sorununuz.
BAŞKAN
– Arkadaşlar, karşılıklı konuşmayalım.
METİN
GÜNDOĞDU (Ordu) – Nerede var? Örnek ver.
BAŞKAN
- Bir kişiye söz verdim, lütfen…
TULAY
HATIMOĞULLARI ORUÇ (Devamla) – Cezaevleri raporları ortadadır. Raporlar var
insanların elinde, derneklerin elinde; o raporlara dayanarak konuşuyorum ben.
Burada bizler kendi kafalarımızdan ürettiklerimizi değil, gözümüzün gördüğünü
ve raporların tuttuğunu ifade ediyoruz. Cezaevlerinde insanlar işkence
tezgâhlarından geçiriliyor.
RECEP
ÖZEL (Isparta) – Hadi oradan ya!
TULAY
HATIMOĞULLARI ORUÇ (Devamla) – Ayakta sayım vermedikleri için insanlar darp
ediliyor. Bu, işkence değil de nedir? Bu, faşizm değil de nedir? İnsanlar
açlıktan, susuzluktan kırılmışken “OHAL kalksın.” diye TÜSİAD rapor
yayınladığında dönülüyor, TÜSİAD’a şöyle deniyor: “Biz sizler için OHAL’i
tutuyoruz.” “OHAL olmasaydı şu an işçiler greve giderdi ve sizin başınıza bela
olurlardı.” diye TÜSİAD’ı ikna etmeye çalıştınız. Bu, faşizm değil de nedir;
ben sizlere soruyorum. 
Ayrıca
da siyasiler üzerindeki tehditten artık vazgeçin, vazgeçin. (AK PARTİ
sıralarından gürültüler) Biz burada özgürce bu kürsüyü kullanacağız. Bizi gerek
burada gerek komisyonlarda gerek çarşıda, pazarda, sokakta gerekse de
odalarımıza telefon ederek tehdit etmekten vazgeçin. (HDP sıralarından
alkışlar; AK PARTİ sıralarından “Kim tehdit ediyor, kim?” sesi, gürültüler)
BAŞKAN
– Sayın Bilgen, buyurun. 
III.- AÇIKLAMALAR (Devam)
5.- Kars Milletvekili Ayhan Bilgen’in, bütün yanlış politikaların
yükünün İçişleri Bakanlığına kalmış olmasının Bakanlığın en büyük bahtsızlığı
olduğuna ve bir devleti başka yapılanmalardan ayıran şeyin hangi koşullar
olursa olsun, muhatap kim olursa olsun hukuka bağlı kalmak olduğuna ilişkin
açıklaması
AYHAN
BİLGEN (Kars) – Tabii, zor bir bakanlığın bütçesini görüşüyoruz. 
Adalet
terazisi doğru tartmadığında sorunu sopayla çözmekten başka bir iş kalmaz.
Hastanelerde insanca çalışma koşulları olmadığında, acil servislerde 300
numaralı sıralar olduğunda hastanede şiddeti önlemeye güç yetmez. Okullar
çeteleşmişse, millî eğitim politikası sorunluysa onu sadece polisiye
tedbirlerle çözmeye çalışırsınız ama hiçbir yere varamazsınız. Dolayısıyla,
aslında bütün yanlış politikaların yükünün İçişleri Bakanlığına kalmış olması
galiba bu Bakanlığın en büyük bahtsızlığı. Ama her şeye rağmen bir devleti
başka yapılanmalardan ayıran şey, hangi koşullar olursa olsun, muhatap kim
olursa olsun hukuka bağlı kalmaktır. 
Değerli
arkadaşlar, Sayın Cumhurbaşkanının kabul ettiği ve sorunlarını kendi sorunu
kabul ederek çözeceğini iddia ettiği Cumartesi Annelerine tarihte ilk defa
sizin döneminizde, bırakın izin vermeyi, gazla müdahale edildi, yaşlı kadınlar
sokaklarda itilip kakıldı. 
Çok
somut bir örnek vereceğim, bakın pazartesi günü -Sayın Bakan- eş genel
başkanımız Kars’ta kapalı bir salon toplantısı yapacak, kapalı salon
toplantısı. 
(Mikrofon
otomatik cihaz tarafından kapatıldı) 
BAŞKAN
– Buyurun. 
AYHAN
BİLGEN (Kars) – İki gündür ben neyle uğraşıyorum biliyor musunuz? Kırk sekiz
saat önce kapalı salon toplantısı için izin alınması gerektiğini iddia ediyor
Kars’taki Güvenlik Şubedeki polisler. Hangi kanunda yazıyor kapalı salon
toplantısında kırk sekiz saat önce izin alınacağı değerli arkadaşlar? 2911’de
yok kapalı salon toplantılarıyla ilgili bir izin. Üstüne üstlük şunda ısrar
ediyorlar, diyorlar ki: “Toplantı geldiğinde göreceksiniz böyle yapacağız.
İçeriye parti üyesi olmayan hiç kimse alınmayacak.”
Şimdi,
bir siyasi parti eş genel başkanı salon toplantısı yapacak ve kırk sekiz saat
izin şartı koyacaksınız, “İçeriye de üye olmayan hiç kimse girmeyecek.”
diyeceksiniz; çok açık iddia ediyorum: Bu, bir siyasi partinin çalışmasını
engelleme suçudur ama herhâlde kanunlar Kars’ta başka bir şey ifade ediyor;
İzmir’de, İstanbul’da, Ankara’da başka bir şey ifade ediyor. 
(Mikrofon
otomatik cihaz tarafından kapatıldı) 
BAŞKAN
– Buyurun.
AYHAN
BİLGEN (Kars) - Bakın, dün söyledik, tekrar, bir kez daha hatırlatıyorum: 15
Temmuz sonrasında, şu anda da yine Kabinede bulunan bir Bakan, Sayın Albayrak,
çıktı, dedi ki: “Muhtemelen, Roboski’de FETÖ parmağı var.” Biz de sandık ki
gerçekten, Roboski’yle -34 insan, çoğu çocuk, bir şekilde hayatlarını
kaybetmişler; başka tabir kullanmıyorum, hayatlarını kaybetmişler diyorum- bu
insanlarla ilgili herhâlde 15 Temmuz dolayısıyla yeni bir soruşturma süreci
falan başlar, dosya yeniden açılır, sayfalar yeniden açılır dedik. Şimdi, ne
kadar doğru bir tespitti, öylesine mi söylenmişti, 15 Temmuz sonrasının ruh
hâli içinde mi söylenmişti, bilmiyorum ama haklı bir tarafı vardı çünkü o dönem
kuvvet komutanlarının, bölgedeki komutanların büyük kısmı şu anda cezaevindeler
15 Temmuzda bu binaya bomba yağdırdıkları için. 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen Sayın Bilgen.
AYHAN
BİLGEN (Kars) – Cizre’de, Sur’da, Nusaybin’de, birçok yerde -birçoğunuz da
tanıklık etti ki- aslında sivillerin oralardan canlarına bir şey gelmeden
çıkartılmaları pekâlâ mümkündü ve bazı şehirlerde bu başarıldı. Bu, yerel
inisiyatifin mülki amirlerde bulunduğu yerlerde, birçok yerde başarıldı ama
bazı yerlerde top atışıyla mahalleler imha edildi değerli arkadaşlar. 
Şimdi,
o gün çatışmayı tercih edenler, bombalamayı tercih edenler -yine demin ifade
ettiğim gibi- 15 Temmuzda da 250’nin üzerinde insanın ölmesinin sorumlularıydı,
görevlerinin başındaydılar. Şimdi, buraya bomba yağdırınca kötü ama Sur’a,
Cizre’ye bomba yağdırdığında eğer bu normalse işte ırkçılık, ayrımcılık, nefret
tam da budur arkadaşlar. (HDP sıralarından alkışlar)
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen.
AYHAN
BİLGEN (Kars) – Son olarak Sayın Başkan.
Bir
son örnek vereceğim size: Geçtiğimiz yıllarda Ankara Büyükşehir Belediye
Başkanı, Bursa Belediye Başkanı, İstanbul’da bazı ilçe belediye başkanları
görevlerini bıraktılar; bazıları ağlayarak bıraktı, bazıları belki bırakmış
gibi yaptı, hâlâ bir şekilde yeniden gelmenin yollarını arıyorlar ama eğer “96
belediyede insanlar yanlış belediye başkanı seçti. Aslında, kendi
yöneticilerini kendileri seçemez, kendi yöneticilerini seçecek liyakate sahip
değiller. Onun için de orada kayyumlarla ilgili kanun uygulanamaz. Onların
yerine, onları kimin yöneteceğine biz karar veririz.” diyorsanız, Bursa’ya
başka ama Digor’a başka, Erzurum’un ilçesine başka bir şey uyguluyorsanız,
bunun adı nedir?
Ama
meclis üyelerinin tamamı yanlışsa, meclis üyeleri kendi aralarından bir başkan
seçemez pozisyondaysa işte deminki noktaya geliyorsunuz, o zaman 6 milyonun 6
milyonu da suçlu pozisyonuna geliyor.
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen Sayın Bilgen. 
AYHAN
BİLGEN (Kars) – Ve bu ayrımcı uygulamayı, bu çok açık, çok net, herkese farklı
uygulamayı savunmanın imkânsızlığına rağmen, bakın, hâlâ hendek üzerinden
polemik yapıyorsunuz. Erzurum’un ilçelerinde hendek mi vardı değerli
arkadaşlar? 
Sayıştay
2017 raporunu yayımladı. Burada sayılan iller: Ağrı, Van, Mardin; yolsuzluk
rakamları var. Sayıştay, hâlâ FETÖ’nün kontrolünde olduğu için mi bu rakamları
yazıyor, yoksa HDP’li belediyelerin belediye başkanları cezaevinde olmasına
rağmen, müfettişler bir şey bulamamış da şimdi kayyumları bilerek, kasıtlı
olarak mı suçlu durumuna düşürmeye çalışıyorlar? 
Siz
iktidarsınız değerli arkadaşlar, burada, siz hesap vereceksiniz, siz bizden
hesap sormayacaksınız; biz kendi muhasebemizi, kendi öz eleştirimizi kendi
platformlarımızda yaparız.
(Mikrofon
otomatik cihaz tarafından kapatıldı) 
BAŞKAN
– Son defa, buyurun. 
AYHAN
BİLGEN (Kars) – Ama eğer bize “Dağda başka bir şey yapıyorsunuz, burada barış
şarkısı söylüyorsunuz.” derseniz, deriz ki: Değerli arkadaşlar, biz
Diyarbakır’da barış şarkısı söylediğimiz gibi, burada aynı şeyi söyleyeceğiz.
Ama o gün, Kandil’e milletvekillerimiz giderken, eş başkanlarımız giderken ya
sizin talebinizle gitti ya izninizle gitti ya bilginiz dâhilinde gitti; eğer
bunların hiçbiri olmamışsa, o kadar insan oraya size rağmen gitmişse bırakın bu
konuyu bari hiç olmazsa açmayın. Diğer partiler sorduğunda anlıyoruz, “Biz hâlâ
barışın arkasındayız.” diyoruz; hâlâ “İnsanlar ölmeden, konuşarak sorunları
çözelim.” diyoruz; sizin milletvekilleriniz çıkıyor, çözüm sürecinin
yanlışlarının hesabını bizden sormaya çalışıyor.
Değerli
arkadaşlar, Diyarbakır’da “megri megri” söyleyip burada bize Mehter gazı
veremezsiniz, veremeyeceksiniz; bunu göreceksiniz. (HDP sıralarından alkışlar)
MEHMET
MUŞ (İstanbul) – Sayın Başkan…
ERKAN
AKÇAY (Manisa) – Sayın Başkan…
BAŞKAN
– Sayın Akçay, buyurun.
6.- Manisa Milletvekili Erkan Akçay’ın, İstanbul Milletvekili Engin
Altay’ın yaptığı açıklamasındaki bazı ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Şimdi,
Sayın Altay değerlendirmesini yapabilir -yani bugün Sayın Muş ve ben konuştum-
kendisi burada ortaya karışık bir şeyler söylemeye gayret etti de bu bütçe
görüşmeleri sürecinde HDP konuşmacılarının burada gerilimler yaratan
konuşmalarına ilişkin herhangi bir değerlendirmelerini duymuş değiliz. Ortada
istismar edilen bir hadise yok. “İstismar edilmesin işte bu terör hadiseleri.
Haddinizi bilin.” diyor. 
Sayın
Altay, siz de bir haddinizi bilin bakalım. Böyle rüşvetikelam türünden “Teröre,
PKK’ya karşıyız.” deyip de daha sonra, o çözüm süreci dönemine atıfta bulunarak
siz, Cumhuriyet Halk Partisi olarak yine o çözüm süreci döneminde Öcalan’ın
birtakım taleplerini, tekliflerini Türkiye Büyük Millet Meclisine kanun
teklifi, Meclis araştırma önergesi, İç Tüzük teklifi olarak verdiniz.
(Mikrofon
otomatik cihaz tarafından kapatıldı)
BAŞKAN
– Buyurun Sayın Akçay.
ERKAN
AKÇAY (Manisa) – Bu konuda neler söylüyorsunuz? Bugün durum ne? Buna ilişkin
görüşünüz ne? “PYD terör örgütü değildir.” diyenler partinizin genel başkanı ve
sözcüleri. “Afrin’e girilmesin.” deyip Türkiye'nin en kritik zamanda yaptığı
operasyonların karşısında duran sizsiniz. Bu konuda niye bu tür bir ikircilikli
tutum alıyorsunuz? 
Teşekkürler.
(MHP sıralarından alkışlar)
ENGİN
ALTAY (İstanbul) – Sayın Başkan…
BAŞKAN
– Bir dakika Sayın Altay…
ENGİN
ALTAY (İstanbul) – Sataşmadan söz istiyorum ben.
BAŞKAN
– Tamam, tamam, bir şey yok, kaçan bir şey yok; bir dakika…
Sayın
İçişleri Bakanının bir açıklama talebi var.
Buyurun
Sayın Bakan.
7.- İçişleri Bakanı Süleyman Soylu’nun, Aysel Tuğluk’un annesinin cenaze
töreninde provokasyon çıkmasın diye nezaret eden bir anlayış ortaya koyduğuna,
terörist olarak öldürülenlerin cenazelerine HDP’li vekillerin gitmesini
engellediklerine, Cumartesi Annelerinin istismar edilmesine müsaade
etmeyeceklerine, terörle iltisaklı belediyelere kayyum atandığına ve terörü
destekleyenlerden hesap sormaya devam edeceklerine ilişkin açıklaması
İÇİŞLERİ
BAKANI SÜLEYMAN SOYLU – Teşekkür ediyorum Sayın Başkan.
Birkaç
mesele var cevap vermem gerekecek. Bir tanesi Aysel Tuğluk’un annesinin
cenazesiyle ilgili Sayın Mehmet Muş tam anlamıyla cevap verdi. Zannediyorum
hatip o günler neredeydi ben bilmiyorum ama ben, bizatihi buradan bir
provokasyon çıkmasın diye -çok da görülür bir iş değildir- valimi alarak
oradaki mezarlığa gidip Sayın Cumhurbaşkanımızın da talimatıyla defnedilene
kadar meseleye nezaret eden bir anlayışı ortaya koydum. Bunun bir istismara
sebebiyet vermemesini yüce Meclise açıklarım; bu, bir.
İki:
Ama terörist olarak öldürdüğümüzün cenazelerine HDP’li milletvekillerini
göndermediğimiz doğrudur. Ne yaparsanız yapın göndermeyiz, engelleriz, ne yaparsanız
yapın. (AK PARTİ ve MHP sıralarından alkışlar) 
Cumartesi
Anneleri konusunda ise -siz daha takip ediyorsunuz Kandil’in mesajlarını-
Mustafa Karasu’nun evet, “Siz Cumartesi Anneleri meselesine sahip çıkmazsanız
Türkiye’deki direnişi artıramayız.” diye o ve ona benzer onlarca, yüzlerce
mesajla birlikte anneleri istismar ederek 700’üncü toplantısını bir terör
örgütü provasına döndürmek isteyenlere devletin müsaade etmesini kimse
beklemesin. (AK PARTİ ve MHP sıralarından alkışlar, HDP sıralarından gürültüler)

İki…
FİLİZ
KERESTECİOĞLU DEMİR (Ankara) – Yalan söylüyorsun.
BAŞKAN
– Müdahale etmeyelim.
İÇİŞLERİ
BAKANI SÜLEYMAN SOYLU – Yalan söyleyen ben değilim, yalan söyleyen sizsiniz
çünkü ben Cumartesi Annelerine “paçoz” diye bir söz söylemedim, o siyasi kolu
olduğunuz PKK terör örgütüne “paçoz” dedim; bunu da söyleyeyim. (AK PARTİ ve
MHP sıralarından alkışlar, HDP sıralarından gürültüler) Siyasi kolu olduğunuz
PKK terör örgütüne “paçoz” dedim.
Dört:
Yine yalan söylüyorsunuz. Komisyon toplantısında herkes şahittir, ismini
bahsettiğiniz milletvekili parmak sallayarak beni tehdit etti, “Ne olacağını
göreceksiniz.” dedi. Hiç umurumuzda değil; PKK terör örgütü tehdit etsin, siz
tehdit edin, vız gelir tırıs gider, hiç önemi de yok. (AK PARTİ ve MHP
sıralarından alkışlar) 
Ama
artı bir şeyi daha söyleyeyim. Ben Sayın Engin Altay’dan şunu beklerdim: Bakın
burada konuştum -ben buraya ilk kez oturuyor değilim- DHKP-C’yle aranıza mesafe
koyun dedim, hatırlıyor musun? (CHP sıralarından “Geç onu, geç” sesleri,
gürültüler) 
Bir
saniye, bir saniye; ya bir izah edeyim. 
BAŞKAN
– Arkadaşlar... (CHP sıralarından gürültüler)
İÇİŞLERİ
BAKANI SÜLEYMAN SOYLU – Bir izah edeyim arkadaş, bir izah edeyim.
BAŞKAN
– Arkadaşlar, lütfen...
MEHMET
BEKAROĞLU (İstanbul) – Provokasyon yapıyor, provokasyon!
İÇİŞLERİ
BAKANI SÜLEYMAN SOYLU – Genel Başkan yardımcınız geldi -ismini de söylerim-
kendisine meselelerin ne olduğunu anlatmaya çalıştım, çok duyarlı bir şekilde
“Siz merak etmeyin, bunu Sayın Genel Başkanımıza da izah edeceğiz, bu konuda gerekli
tedbirleri alacağız.” dedi.
Ondan
sonra, bugün gelinen durumu söyleyeyim. Sizin de beraber olduğunuz, aynı sivil
toplum örgütü çatısı altındaki 2-3 tane sivil toplum örgütüne DHKP-C çökmeye
çalıştı, yine biz müdahale ettik. O sivil toplum örgütlerinin yöneticilerine,
başta KESK olmak üzere, DHKP-C sabahtan akşama kadar onların resimlerini ve
isimlerini afişe ederek onlara ölüm çağrıları yapıyor. 
Şimdi,
bizim CHP’den de talebimiz; bu ülkede, bu ülkenin huzur ve güven içerisinde
olmasını temin edebilmek için, öteki taraftan bir talebimiz olamaz ama sizden
talebimiz şu: Terör örgütü ile bir siyasi partinin arasına mesafe koymasını ve
onun talimatlarıyla beraber hareket etmemesini buradan dillendirmeniz gerekir.
Bu ülke -aynen söylediğiniz gibi- hepimizin ülkesidir ama şu meşruiyet, terör
örgütüne güç verir Sayın Altay. Eğer orada -insanlar herhangi bir saikle oy
vermiş olabilirler- durup terör örgütünün siyasi kolu olan bir partiyi, dönüp o
partiye oy veren insanlarla aynı çatı altına koyarsanız bu, terör örgütüne de
terör örgütünün siyasi kolu olan o siyasi partinin yaptıklarına da meşruiyet
sağlar. Bu, Cumhuriyet Halk Partisinin; bu, Türkiye’deki bir siyasi partinin
politikası olamaz. Bu olursa ne olur, beni nereden ilgilendirir İçişleri Bakanı
olarak? Beni şöyle ilgilendirir: Çünkü terör örgütüne eğer Türkiye Büyük Millet
Meclisi çatısı altından böyle bir meşruiyet bilerek veya bilmeyerek, isteyerek
veya istemeyerek yüklenmeye çalışılırsa bununla yine bizim güvenlik güçlerimiz
yine huzurumuz, yine sükûnumuz ve yine istikrarımız için uğraşır; onun için
beni ilgilendirir. 
Bu
vesileyle, kayyumlarla ilgili de bir cümle açıklama yapmam lazım çünkü yanlış
bir şey var burada kayyumlarla alakalı.
BAŞKAN
– Tamamlayalım lütfen.
İÇİŞLERİ
BAKANI SÜLEYMAN SOYLU – CHP’nin de AK PARTİ’nin de Milliyetçi Hareket
Partisinin de yani bu çatı altında bulunan partilerin de birtakım belediye
başkanlarını görevden aldık, FETÖ’yle iltisaklı olanlara kayyum atadık. Çünkü
kanun net ve açıktır “Terörle iltisaklı belediyelere kayyum atanır.” diye,
kayyum atandı. 
Öbür
taraftan içinde HDP’nin de bulunduğu bazı belediyelere kayyum atamadık çünkü
onları terörle iltisaklı olduğu için almamıştık; bir veya iki belediye var
böyle, Kars Kağızman dâhil olmak üzere. 
AYHAN
BİLGEN (Kars) – Kağızman bizde değil Sayın Bakan. 
İÇİŞLERİ
BAKANI SÜLEYMAN SOYLU - Özür diliyorum. Yine burada, bir ilçe belediyesi var,
orada kendi kendilerine seçtiler ve kendi kendilerine buldular. Ama terörle
iltisaklı belediyelere kayyum atanır ve kayyumla beraber idare edilir.
DİRAYET
DİLAN TAŞDEMİR (Ağrı) – Böyle bir şey yok, böyle bir iddianame yok. 
İÇİŞLERİ
BAKANI SÜLEYMAN SOYLU - Bu, FETÖ için de geçerlidir; bu, PKK için de
geçerlidir; bu, diğer terör örgütleri için de aynı şekilde geçerlidir. Bir
cümle söylediniz. (HDP sıralarından gürültüler) 
SERPİL
KEMALBAY PEKGÖZEGÜ (İzmir) – İktidarda kalmak için kayyum atadınız. 
İÇİŞLERİ
BAKANI SÜLEYMAN SOYLU - Biz terörü destekleyenlerden hesap sormaya devam
edeceğiz; bunun başka bir çaresi yok. (AK PARTİ, MHP ve İYİ PARTİ sıralarından
alkışlar) 
BAŞKAN
– Sayın Altay…
MEHMET
MUŞ (İstanbul) – Sayın Başkanım…
BAŞKAN
– Farkındayım, bir dakika… Sayın Muş…
Sıraya
göre gidiyorum, bugün zaten günlük toplam sataşma limitimizi aştık. 
FATMA
KURTULAN (Mersin) – Ben giremedim Başkan, ben giremedim. 
BAŞKAN
– Toparlayalım, grup başkan vekillerinden bu konuda bir hassasiyet bekliyorum. 
Buyurun
Sayın Altay. 
8.- İstanbul Milletvekili Engin Altay’ın, yeni sistemde yürütmenin
partilere sataşma hakkının bulunmadığına, hiçbir hak talebinin terörizme
meşruiyet, teröriste masumiyet kazandırmayacağına ancak hiçbir güvenlik
kaygısının da temel hak ve özgürlüklerin gasbına dayanak olamayacağına ilişkin
açıklaması
ENGİN
ALTAY (İstanbul) – Şimdi, Sayın Başkanım, aslında Erkan Bey’den sebep kürsüden
sataşmadan söz talep hakkım var, alabilirim. Yeni sistemde de yürütmenin
partilere sataşma hakkı yok yalnız, yeni sistemde yürütmenin kendilerine
yapılan eleştirilere cevap hakkı var ama iyi oldu, isabet oldu Sayın Bakanın bu
değerlendirmesi, belki kafalarda bir yanlışlık varsa onun da giderilmesine
sebep oldu. Ama ben Sayın Bakandan şunu da isterdim: “Ya, Engin Bey, PKK’yı
saydın, DAEŞ’i saydın, FETÖ’yü saydın, DHKP-C’yi niye saymadın?” dedi, öyle
anladım. 
İÇİŞLERİ
BAKANI SÜLEYMAN SOYLU – Yok, demedim böyle bir şey.
ENGİN
ALTAY (İstanbul) – DHKP-C’yi nereden çıkardınız? Ben demin DHKP-C’yi saymadığım
için siz DHKP-C’yle aranıza bir mesafe koymuyorsunuz gibi anladım. 
İÇİŞLERİ
BAKANI SÜLEYMAN SOYLU - Hayır, hayır demedim. Bundan bir buçuk yıl önce bu
Meclis çatısı altında konuşulan ve terör örgütleriyle aranıza mesafe koymanın
nasıl bir süreç olduğunu size bir kez daha hatırlatmak için söyledim. 
ENGİN
ALTAY (İstanbul) – Evet, şimdi bak, o zaman Sayın Bakan, “Allah kurşununu eksik
etmesin IŞİD.” diyen AK PARTİ’liler var bu ülkede, tamam mı, IŞİD’e “öfkeli
çocuklar” diyen AK PARTİ’liler var, FETÖ’nün önünde diz çöken AK PARTİ’liler
var; ben tekrar söylemiş olayım. (AK PARTİ sıralarından gürültüler) 
METİN
GÜNDOĞDU (Ordu) – Yalan söylüyorsun! 
ENGİN
ALTAY (İstanbul) – Yalan mı, yalan mı, yok mu? İspatlayayım mı? (AK PARTİ
sıralarından gürültüler) 
BAŞKAN
– Arkadaşlar, gürültü yapmayalım lütfen. 
ENGİN
ALTAY (İstanbul) – Ben tekrar söyleyeyim, nereden ve kimden gelirse gelsin bu
devlet… Siz devletin yürüten organındasınız, terörle mücadele etmek sizin
işiniz. 
(Mikrofon
otomatik cihaz tarafından kapatıldı) 
BAŞKAN
– Buyurun. 
ENGİN
ALTAY (İstanbul) – Terörle mücadele etmek sizin işiniz. (AK PARTİ sıralarından
gürültüler) 
BAŞKAN
– Ama kimse duyamıyor benim sesimi bile arkadaşlar, böyle olmaz burası. 
ENGİN
ALTAY (İstanbul) – Hatırlayın, hatırlayacaksınız, 6 maddelik muğlak bir kanun
getirdiniz, muğlaktı; çerçeve, esnek bir çerçeve gibi. Dediniz ki: “Bize bunu
verin, terörü bitireceğiz.” Teorik olarak, anayasal olarak kanun tekniğine dahi
uygun değildi. “Buyurun alın.” demedik mi? Dedik. O günden beri şimdi bunları…
Bak, şehit üzerinden, kan üzerinden siyaset yapmak istemiyorum ama şimdi
burada, o tarihten bu yana, o 6 maddelik kanunu size “Buyurun, alın, verdik.”
dediğimiz günü çok iyi hatırlıyorum, ben konuşmuştum parti adına da “Buyurun,
alın.” dedik kanun tekniği bakımından yanlış olduğunu bile bile. 
O
günden bu yana, Sayın Bakan, demek ki bu sırf güvenlikçi politikalarla… Bana
ait bir söz var, bunu size bir kere daha hatırlatmayı bir görev sayıyorum. Onu
bulayım, tam okuyayım. Söz benim ama kendi sözümü de bazen unutuyorum. 
(Mikrofon
otomatik cihaz tarafından kapatıldı) 
ENGİN
ALTAY (İstanbul) – Sayın Başkan, açıverin, bir şey olmaz ya. 
BAŞKAN
– Tamam. Buldunuz mu? 
ENGİN
ALTAY (İstanbul) – Buldum. 
BAŞKAN
– Buyurun. 
ENGİN
ALTAY (İstanbul) – Sayın Bakan, bence hiç unutmayın “Hiçbir hak talebi
terörizme meşruiyet, teröriste masumiyet kazandırmaz ancak hiçbir güvenlik
kaygısı da temel hak ve özgürlüklerin gasbına dayanak olamaz.” (CHP
sıralarından alkışlar) Eğer terörle mücadele edeceksek bu çerçevede edeceğiz.
Teröristin iyisi, öfkeli çocuğu, şusu busu olmaz. DHKP-C’nin KESK’e
yaptıklarını biz de biliyoruz. Kim eline silah alıyorsa… Silahların gölgesinde
özgürlük ve barış çığlığı da duyulmaz. (CHP sıralarından alkışlar) 
SALİH
CORA (Trabzon) - PYD için ne diyorsun? 
ENGİN
ALTAY (İstanbul) – Özgürlük istiyorsak, barış istiyorsak şüphesiz silahların
gölgesinden, silahların, namluların sesinden kurtulmalıyız ama bu ülkede terör
örgütleri tarafından İki siyasi parti genel başkanı suikasta teşebbüse uğradı.
(CHP ve AK PARTİ sıraları arasında karşılıklı laf atmalar)
(Mikrofon
otomatik cihaz tarafından kapatıldı)
BAŞKAN
– Arkadaşlar, lütfen ya, grup başkan vekiliniz konuşuyor.
Buyurun
Sayın Altay.
ENGİN
ALTAY (İstanbul) – Sayın Genel Başkanımız Artvin’de PKK tarafından, adalet
yürüyüşünde de DAEŞ’in “Yalnız kurt” operasyonu kapsamında suikasta maruz
kaldı. Sayın Erdoğan da Marmaris’te suikasta maruz kaldı. O darbe sadece Erdoğan’a
değildi tabii ama şimdi soruyorum: Bu terör örgütleri AK PARTİ’yi -olsun diye
söylemiyorum- HDP’yi, MHP’yi, İYİ PARTİ’yi bırakıp da niye CHP Genel Başkanına
suikast yapmak isterler? Ve böyle bir tablo içinde CHP’yi terörle
ilişkilendirmek en hafif tabiriyle aymazlıktır.
Teşekkür
ederim. (CHP sıralarından alkışlar)
MEHMET
MUŞ (İstanbul) – Sayın Başkan, kısa bir söz…
BAŞKAN
– Sayın Kurtulan, buyurun.
9.- Mersin Milletvekili Fatma Kurtulan’ın, İçişleri Bakanı Süleyman
Soylu’nun yaptığı açıklamasındaki bazı ifadelerine ilişkin açıklaması
FATMA
KURTULAN (Mersin) – Teşekkürler Sayın.
Ben
öncelikle Bakan Bey’in Aysel Tuğluk’un annesinin cenaze töreni için
söylediklerine bir şey söylemek isterim. O gün ben de cenaze törenindeydim.
Bakan Bey geldi, HDP’den görüştüğü heyette ben de vardım. Orada linç
girişiminde bulunuldu. Uzunca bir zaman aldı bu durum. Polislerin gözetimi
altında bu durum gerçekleşti. Sonunda polislere “Bu güruhu durdurun, cenazeyi
çıkaracağız.” dedik. Polisler “Tamam.” dedi. Cenazeyi çıkardıktan sonra
mezardan yola çıkmaya başladık, Bakan Bey geldi. Biz, bu müzakereyi yaparken
samimi olduğunu düşündük. Karakola gitti, Aysel Tuğluk’la görüştü “Cenaze
tekrar gömülmeli.” dedi ancak gittikten sonra da saldırganla bu resmi çektirdi
karakolda.
İÇİŞLERİ
BAKANI SÜLEYMAN SOYLU - Yazıklar olsun, yalan söyleme, yakışmıyor size.
Yazıklar olsun!
FATMA
KURTULAN (Mersin) – Sırtını sıvazladı, bunun elebaşısı o günü koordine eden
kişiyle bu resmi çektirdi.
(Mikrofon
otomatik cihaz tarafından kapatıldı)
HÜSEYİN
YAYMAN (Hatay) - Cenazenin istismarı olur mu ya, yapmayın ya, yapmayın.
Cenazenin istismarı olmaz.
BAŞKAN
– Arkadaşlar, kime söz verdiysem o konuşsun. Lütfen…
HÜSEYİN
YAYMAN (Hatay) – İşte, Bakan burada, soralım, ne yaptı?
BAŞKAN
– Buyurun Sayın Kurtulan. 
FATMA
KURTULAN (Mersin) – Bir Bakana, böyle yerinden sataşmak, bir grup başkan
vekiline, bir konuşmacıya sataşmak yakışmaz. Bir kere, bu Hükûmet; bu devleti
yönetmenin olgunluğuna sizin kavuşmanız lazım; bir bütün olarak hepiniz, tüm
kademelerde bulunanlar, en tepeden, en aşağıdakine kadar hepiniz için
söylüyorum. 
Şimdi,
terör bağlantısından bahsedilecekse, bir 15 Temmuz darbesini bu ülkenin başına
bela eden, ona zemin sunan sizsiniz, buna, “Kendinizi gözden geçirin.” der HDP
tabii ki. Gidip FETÖ’den icazet alıp gelmeyen içinizde kaç kişi var diye
saysam, parmağını kaldıracak kimse çıkmaz aranızdan. 
MİT
tırları nereye gidiyordu? Suçüstü, direkt yakalandığınız bir vakadır. 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen…
FATMA
KURTULAN (Mersin) – Konya Belediyesinin kamyonu, Rakka IŞİD’in elindeyken
hizmet vermek üzere o sokaklarda tur atıyordu, niye gönderdiniz? Onun da
hesabını verin. 
Aynı
zamanda, bir şeye dikkat çekmek istiyorum Sayın Başkan: Bütçe görüşmeleri
başladığından beri, biz her kürsüye çıktığımızda “PKK” deniliyor; tutanakları
çıkarın, en çok bütçe görüşmelerinde konuşulan başlık “PKK” oluyor. Bunu ister
bilerek yapın ister bilmeyerek yapın, demek ki damgasını PKK vuruyor. Biz kadın
sorununu eleştirirken o kürsüde Murat Karayılan’ın resmini tüm Türkiye’ye
gösteren AKP’nin konuşmacıları vardı. Demek ki bir sorundur, bir problemdir;
demokrasi kanallarını açarak o dağ yolunu kapatabilirsiniz diyorum. 
Saygılar
sunuyorum. (HDP sıralarından alkışlar)
BAŞKAN
– Var mı başka bir şey arkadaşlar? Kredi kart limitleri bitsin diye bakıyorum,
ondan sonra devam edeceğiz. Talep var mı? 
Sayın
Muş, var mı? Yok. 
YAVUZ
AĞIRALİOĞLU (İstanbul) – Sayın Başkan… 
BAŞKAN
– Sayın Ağıralioğlu, daha sonra, bir ara versek olur mu? 
YAVUZ
AĞIRALİOĞLU (İstanbul) – Mevzunun harareti geçmesin, söyleyeyim. 
BAŞKAN
– Peki, buyurun. 
10.- İstanbul Milletvekili Yavuz Ağıralioğlu’nun, AK PARTİ’nin “çözüm”
diye ortaya koyduğu iradeden terörü kuvvetlendirerek bugüne gelindiğine,
iktidar grubunun söylemeye niyet edeceği her cümleyi bin misliyle
söyleyeceklerine ilişkin açıklaması
YAVUZ
AĞIRALİOĞLU (İstanbul) – Şimdi, memleketin en netameli konusunu bu işe müdahale
sorumluluğunu en ağır bedellerle ödemiş Bakanlığın bütçesini konuşurken
tartışmayla yapmak normal. Bu işi daha problemli hâle getiren şey şu:
Demokrasilerde aslında bu işle alakalı mücadele yapılırken mücadeleyi siyasi
sicilimize “hata” olarak geçirebilecek bütün bu birikimden sonra iktidarda
devir değişikliği olur. Yani, bugün çok tasvip ettiğimiz, arkasında durduğumuz
terörle mücadelede sonuna kadar, son zerremize, son adamlarımıza kadar
desteklediğimiz bu siyasi, askerî operasyonlar sürecinin içerisinde bir şey
eksik olduğu için bu kadar tartışıyoruz. AK PARTİ -beğenelim, beğenmeyelim;
bunu tartışabiliriz- “çözüm” diye ortaya koyduğu iradeden terörü
kuvvetlendirerek bizi bugüne taşıdı. Şimdi ödediğimiz o ağır bedelin devlete,
millete daha fazla bedele mal olmaması için o günkü siyasi koordinatlarından
başka bir yere geldi.
(Mikrofon
otomatik cihaz tarafından kapatıldı) 
BAŞKAN
– Buyurun.
YAVUZ
AĞIRALİOĞLU (İstanbul) – Aslında şöyle olması lazımdı: AK PARTİ iyi niyetle
yaptığı bu siyasi teşebbüsün bedelini iktidarın yönetim emanetini tercihen
MHP’ye teslim ederek sürece devam etmiş olsaydı bugün bu işleri… Misalen şöyle
dememiz lazımdı: “O gün yaptıklarınızı yanlış bulduk. Millet bize yönetim
salahiyeti verdi, bugün mukabele ediyoruz.” denecekti. Şimdi, bu işte “çatışma
stratejisi” falan diye sitem edilen konu aslında devletin varlık alanının ifadesidir.
Mevzu şudur, arkadaşlarımızdan süreçle ilgili özel ihtimam göstermelerini
istediğimiz şey şudur: Bugün söylediği lafın tersini söyleyen arkadaşlarımızı
biraz geriye alırsanız en azından; yani, bugün söylediklerinizin tam tersini
söyleyen arkadaşlarımızı geriye, bugün söylediklerinizi daha önce söylememiş
olanları öne alabilirsek bu mevzuyu daha rahat konuşabiliriz. Çünkü lafın bu
türlüsünü söyleyenin üç sene önce öbür türlüsünü söylediğini HDP’liler
hatırlatıyor size.
(Mikrofon
otomatik cihaz tarafından kapatıldı) 
BAŞKAN
– Buyurun. 
YAVUZ
AĞIRALİOĞLU (İstanbul) – Tamamlıyorum. 
Dolayısıyla
şimdi “Diyarbakır’da ‘megri megri’, burada mehter” sitemlerine muhatap
olduğunuz için bu tartışmayı bitiremiyoruz çünkü bu avansın, terörü bitirmek
için stratejik olarak tenezzül ettiğiniz işin teröre avans şeklinde geldiği
yılların bedelini kapatmaya çalışıyor İçişleri Bakanlığı. Şimdi, biz
destekliyoruz falan ama…
UĞUR
AYDEMİR (Manisa) - Ne avansı ya?
YAVUZ
AĞIRALİOĞLU (İstanbul) – Bu, avansa döndü. 
UĞUR
AYDEMİR (Manisa) - Ne avansı ya? 
YAVUZ
AĞIRALİOĞLU (İstanbul) – “Silahı bırakalım.” falan diye başlanmış “müzakere”
dediğiniz süreç şuna döndü, terör propagandasının şöyle imkân bulmasına döndü:
“Biz silahlı mücadele yapmasaydık bu masaya oturamayacaktık.” kuvvetine döndü
sahada bu, o yüzden sıkıntı var. Dolayısıyla hiç değilse ricamız şu: İşte,
Kobani’ye “ikinci Stalingrad” diyen arkadaşlarımız konuşuyor bugün buralarda,
konuşuyorlar kürsüde, bakıyorum. Hüseyin Bey söyledi mesela: “İkinci
Stalingrad.” Televizyonlarda, biz bugün Mecliste “Sayın Öcalan” denmesin diye
ihtimam gösteriyoruz, “Sayın Öcalan” sözü devletin en üst kademesinden
dillendirildi. 
(Mikrofon
otomatik cihaz tarafından kapatıldı) 
UĞUR
AYDEMİR (Manisa) – Ne yapmaya çalışıyorsun sen ya?
YAVUZ
AĞIRALİOĞLU (İstanbul) - Tamamlıyorum Başkanım. 
BAŞKAN
– Buyurun.
YAVUZ
AĞIRALİOĞLU (İstanbul) – “Kandil” diyor Mehmet Bey, haklı, bugünkü Kandil
sitemlerinde haklı ama Kandil’e devlet protokolü gönderildi neredeyse, devletin
resmî kanalları gönderildi. Gazetelerimiz, bizim gazetelerimiz, 28 Şubatta
mağduriyet yazarken kalemlerinden şeref damlayan arkadaşlarımız yazdı bunları. 
Türkiye'nin
adının Türkiye olmaması cümlelerini kulaklarımızla duyduk biz. T.C.
tabelalarını Bayburt’ta -bak Bayburt’ta diyorum- üniversitenin T.C. tabelasını
hassasiyet izhar ettiğiniz için benim orada çalışan arkadaşlarımın personeli
söktüler. Dolayısıyla oralardan buraya gelince insan biraz yadırgıyor gerçekten
cümleleri. Bunu şunun için söylemiyorum: Bugün yaptığımız iş doğru, bugün yaptığımızı
her zaman yapma irademiz olması lazımdı, doğru ama hiç değilse müzakere usulüne
ihtimam göstermek için arkadaşlar bu mevzuda sizin söyleyecek ne kadar cümle
varsa, ant olsun şart olsun, hepsini hem millî olarak hem dinî olarak hem
vatani olarak söylemeye hem kastımız var hem kulluk mesuliyetimiz.
(Mikrofon
otomatik cihaz tarafından kapatıldı)
YAVUZ
AĞIRALİOĞLU (İstanbul) – Dolayısıyla inanın sizi boşta bırakmayız. 
BAŞKAN
– Buyurun.
YAVUZ
AĞIRALİOĞLU (İstanbul) – Bitiriyorum Başkanım.
Sizin
demeye niyet ettiğiniz cümleleri yani iktidar grubumuzun söylemeye niyet
edeceği her cümleyi bin misliyle vallahi söyleyeceğiz. Ama hiç değilse şöyle
yapalım: Görev bölüşümü yapalım yani sizin isteğinizde birazcık mahcubiyet,
bizim isteğimizde de siz mahcup olmayın diye daha büyük celadet düşsün. Yani
özellikle sizden rol alırız bu mevzuda, kardeşlik de yaparız, yükünüzü de
çekeriz. (İYİ PARTİ sıralarından alkışlar)
CEMAL
ENGİNYURT (Ordu) – Yükü Yavuz’a atın bundan sonra Sayın Muş. Sayın Muş, Yavuz’a
ver bundan sonra sorumluluğu.
YAVUZ
AĞIRALİOĞLU (İstanbul) - Bende. 
MEHMET
MUŞ (İstanbul) – Sayın Başkan, pek kısa bir söz talebim var.
BAŞKAN
– Sayın Muş…
11.- İstanbul Milletvekili Mehmet Muş’un, PKK’ya söylenilenlerin siyasi
tercihlerinden dolayı vatandaşlara söyleniyormuş gibi yorum yapıldığına, AK
PARTİ’nin yaptığının terörle etkin mücadele olduğuna ilişkin açıklaması
MEHMET
MUŞ (İstanbul) – Sayın Başkan, burada birkaç noktayı ifade etmek isterim. Biz
hiçbir zaman burada vatandaşlarımızla alakalı en küçük bir ifade kullanmadık.
Maalesef, bizim söylediklerimizi, bizim PKK’ya söylediklerimizi dönüp dolaşıp,
oradan alıp sanki Türkiye Cumhuriyeti’nde vatandaşların siyasi tercihlerinden
dolayı vatandaşlara söylüyormuşuz gibi bir yorum yapılıyor burada, bu yorum
yanlış bir yorum. Kendi politikalarınızı açıklayın arkadaşlar, sizin terörle
alakalı nedir kanaatiniz? Ne yapacaksınız? Madem bir sorun var, çıkın
reçetenizi açıklayın. Nasıl çözeceksiniz, bunu ortaya koyun. Yani bizim
söylediklerimizi alıp “6 milyon insanı terörize etmeyin, onlara bunu demeyin.”
Bizim kimseyi, oy veren seçmeni terörize ettiğimiz falan yok. Bir parti burada
üç tane, dört tane terör örgütü sayıyor, PKK’yı anmıyor bile, sayamıyor bile.
Ee, şimdi, buna biz bir şey söylemeyecek miyiz? Lütfen, herkes söylemini
dikkatli kullansın.
BAŞKAN
– Teşekkür ederim. 
MEHMET
MUŞ (İstanbul) – Terörü kimin istismar ettiği çok açık Sayın Başkan. Biz
terörle mücadelede ediyoruz. Biz bakın, geçmişteki… 
(Mikrofon
otomatik cihaz tarafından kapatıldı)
BAŞKAN
– Buyurun. 
MEHMET
MUŞ (İstanbul) - Şimdi burada bazı hatırlatmalar yapılıyor. İşte “Geçmişte
şöyle oldu, geçmişte böyle oldu; devlet protokolü gönderildi.” Devlet
protokolünün bir yere gönderildiği yok. AK PARTİ’nin yaptığı, terörle etkin
mücadeledir. Geçmişte yapılan bazı açıklamalardan buradan şimdi bir hatırlatma
yapılıp arkasından “Biz destek vereceğiz.” Ya, şimdi Sayın Ağıralioğlu, Siyasi
ve Hukuki İşlerden Sorumlu Genel Başkan Yardımcınızın o dönemde yaptığı
açıklamaları bir açın, okuyun.
YAVUZ
AĞIRALİOĞLU (İstanbul) – Tamam, lütfen okuyun. 
MEHMET
MUŞ (İstanbul) - Ben okumayayım size buradan. 
YAVUZ
AĞIRALİOĞLU (İstanbul) – Hayır, oku. 
MEHMET
MUŞ (İstanbul) - Açın, bakın okuyun.
YAVUZ
AĞIRALİOĞLU (İstanbul) – Oku lütfen!
MEHMET
MUŞ (İstanbul) - Şimdi, geçmişten bize hatırlatma yapıyor Sayın Ağıralioğlu.
Ya, burada bir mücadele var. 
YAVUZ
AĞIRALİOĞLU (İstanbul) – Mehmet Bey...
MEHMET
MUŞ (İstanbul) - Biz terörün tasfiye edilmesi için Türkiye’de elimizden gelen
her şeyi yaptık. 
YAVUZ
AĞIRALİOĞLU (İstanbul) – Devletin o dönem masaya bıraktığı silahı aldılar bize
sıktılar. 
MEHMET
MUŞ (İstanbul) - Çözüm süreci konusu da PKK’yla etkin mücadelenin bir adımıydı.
Açıklama istiyorsanız, onları da mutlaka burada kamuoyuyla bir gün
paylaşırsınız, ben hatırlatmayayım. 
YAVUZ
AĞIRALİOĞLU (İstanbul) – Konuşuruz, konuşuruz!
MEHMET
MUŞ (Devamla) - Bir diğeri Sayın Başkan, bakın…
YAVUZ
AĞIRALİOĞLU (İstanbul) – Masada unuttuğunuz silahı sıktılar çocuklarımıza. 
MEHMET
MUŞ (İstanbul) - …IŞİD veya DAEŞ bir terör örgütüdür; net, tartışmasız bir
terör örgütüdür ve ona en büyük darbeyi vuran…
YAVUZ
AĞIRALİOĞLU (İstanbul) – Çocukları vurulanlar konuşsun; bakayım, nasıl
konuşacaklar?
MEHMET
MUŞ (İstanbul) - …Türkiye’nin sınırlarından, Suriye’nin içerisinden onu
temizleyen de Türkiye Cumhuriyeti devletidir, AK PARTİ’dir ve bunun da iyi
bilinmesini tavsiye ederim.
Bir
diğeri, şunu yapmanın da bir faydası yok. Birazdan ben getireceğim,
göstereceğim. Efendim, “Konya Belediyesinin araçları Rakka’da bulundu.” Ya,
arkadaşlar, hem Konya Büyükşehir Belediyesi bununla alakalı açıklama yaptı hem
de bunun bir “fotoshop” olduğu çok açık bir şekilde ortaya çıkartıldı. 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen.
MEHMET
MUŞ (İstanbul) – Ama birazdan, mesela, bir dönem sizin kazandığınız
belediyelerin aynı kamyonun üzerine logosunun yapıştırıldığını burada
göstereceğim size; nasıl yapılıyor bir görün. Yani yalanlar üzerinden, doğru
olmayanın üzerinden bir algı… 
DAEŞ’in
de köküne kibrit suyunu döken AK PARTİ’dir, Türkiye Cumhuriyeti devletidir,
PKK’ya da aynısını yapan Türkiye Cumhuriyeti devletidir. Resmî görüşümüz ve
politikamız budur Sayın Başkan. (AK PARTİ sıralarından alkışlar) 
AYHAN
BİLGEN (Kars) – Sayın Başkan…
BAŞKAN
– Arkadaşlar, birleşime on dakika ara veriyorum, grup başkan vekilleri,
sizlerle de görüşmeyi arzu ediyorum.
Kapanma Saati: 13.37
İKİNCİ OTURUM
Açılma Saati: 13.51
BAŞKAN: Başkan Vekili Mustafa ŞENTOP
KÂTİP ÜYELER: Rümeysa KADAK (İstanbul), Burcu KÖKSAL (Afyonkarahisar)
-----0-----
BAŞKAN
– Türkiye Büyük Millet Meclisinin 34’üncü Birleşiminin İkinci Oturumunu
açıyorum.
2019
Yılı Merkezi Yönetim Bütçe Kanunu Teklifi ile 2017 Yılı Merkezi Yönetim Kesin
Hesap Kanunu Tasarısı üzerindeki görüşmelere devam edeceğiz.
II.- KANUN TEKLİFLERİ
İLE KOMİSYONLARDAN GELEN DİĞER İŞLER
(Devam)
A) Kanun Teklifleri
(Devam)
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) İÇİŞLERİ BAKANLIĞI
(Devam)
1) İçişleri Bakanlığı 2019 Yılı Merkezî Yönetim Bütçesi
2) İçişleri Bakanlığı 2017 Yılı Merkezî Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2019 Yılı Merkezî Yönetim Bütçesi
2) Emniyet Genel Müdürlüğü 2017 Yılı Merkezî Yönetim Kesin
Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2019 Yılı Merkezî Yönetim
Bütçesi
2) Jandarma Genel Komutanlığı 2017 Yılı Merkezî Yönetim
Kesin Hesabı
Ç) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2019 Yılı Merkezî Yönetim
Bütçesi
2) Sahil Güvenlik Komutanlığı 2017 Yılı Merkezî Yönetim
Kesin Hesabı
D) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2019 Yılı Merkezî Yönetim
Bütçesi
2) Göç İdaresi Genel Müdürlüğü 2017 Yılı Merkezî Yönetim
Kesin Hesabı
E) AFET VE ACİL DURUM YÖNETİMİ BAŞKANLIĞI (Devam)
1) Afet ve Acil Durum Yönetimi Başkanlığı 2019 Yılı Merkezî
Yönetim Bütçesi
2) Afet ve Acil Durum Yönetimi Başkanlığı 2017 Yılı Merkezî
Yönetim Kesin Hesabı
F) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2017 Yılı Merkezî
Yönetim Kesin Hesabı
G) AİLE, ÇALIŞMA VE SOSYAL HİZMETLER BAKANLIĞI (Devam)
1) Aile, Çalışma ve Sosyal Hizmetler Bakanlığı 2019 Yılı
Merkezî Yönetim Bütçesi
Ğ) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2017 Yılı Merkezî
Yönetim Kesin Hesabı
H) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2017 Yılı Merkezî
Yönetim Kesin Hesabı
I) MESLEKİ YETERLİLİK KURUMU BAŞKANLIĞI (Devam)
1) Mesleki Yeterlilik Kurumu Başkanlığı 2019 Yılı Merkezî
Yönetim Bütçesi
2) Mesleki Yeterlilik Kurumu Başkanlığı 2017 Yılı Merkezî
Yönetim Kesin Hesabı
İ) DEVLET PERSONEL BAŞKANLIĞI (Devam)
1) Devlet Personel Başkanlığı 2019 Yılı Merkezî Yönetim
Bütçesi
2) Devlet Personel Başkanlığı 2017 Yılı Merkezî Yönetim
Kesin Hesabı
J) SAĞLIK BAKANLIĞI
(Devam)
1) Sağlık Bakanlığı 2019 Yılı Merkezî Yönetim Bütçesi
2) Sağlık Bakanlığı 2017 Yılı Merkezî Yönetim Kesin Hesabı
K) TÜRKİYE HUDUT VE SAHİLLER SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller Sağlık Genel Müdürlüğü 2019
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2017
Yılı Merkezî Yönetim Kesin Hesabı
L) TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2019 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2017 Yılı Merkezî
Yönetim Kesin Hesabı
M) TÜRKİYE SAĞLIK ENSTİTÜLERİ BAŞKANLIĞI (Devam)
1) Türkiye Sağlık Enstitüleri Başkanlığı 2019 Yılı Merkezî
Yönetim Bütçesi
2) Türkiye Sağlık Enstitüleri Başkanlığı 2017 Yılı Merkezî
Yönetim Kesin Hesabı
N) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2017 Yılı Merkezî Yönetim
Kesin Hesabı
O) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2017 Yılı Merkezî Yönetim
Kesin Hesabı
BAŞKAN
– Komisyon yerinde.
Halkların
Demokratik Partisi Grubu adına yapılan konuşmalarda kalmıştık. 
Söz
sırası Muş Milletvekili Mensur Işık’a aittir.
Buyurun
Sayın Işık. (HDP sıralarından alkışlar) 
Süreniz
yedi dakikadır.
HDP
GRUBU ADINA MENSUR IŞIK (Muş) – Teşekkür ederim Sayın Başkan.
2019
yılı merkezî yönetim bütçesinin İçişleri Bakanlığı, Emniyet Genel Müdürlüğü,
Sahil Güvenlik Komutanlığı ve Jandarma Genel Komutanlığı bütçeleri üzerinde söz
almış bulunmaktayım. Sizi ve Genel Kurulu saygıyla selamlıyorum.
Sayın
Başkan, değerli milletvekilleri; Leyla
Güven, bugün otuz dokuz gündür -Hakkâri’nin iradesi olarak seçilmiş olan-
Diyarbakır (Amed) zindanında açlık grevinde bulunmaktadır. Otuz dokuz gün
boyunca bu Meclisten maalesef tek bir ses çıkmadı. Leyla Güven tıpkı sizin gibi
seçilmiş ve en az sizin kadar meşru halk iradesini temsil eden bir
milletvekili. Meclisin bugüne kadar Leyla Güven arkadaşımız için tek bir ses
çıkarmamış olmasından, açıkçası Meclisin bu durumundan utanıyorum ben; bunu çok
net bir şekilde ifade etmem gerekmektedir. Leyla Güven arkadaşımızın eylemi,
bilindiği gibi, İmralı Adası’nda Sayın Öcalan’ın üzerinde süren tecridin
kaldırılması ve üç yıl önce AKP iktidarının devlet aklıyla yürütmüş olduğu
çözüm ve diyalog müzakeresine tekrar dönülmesi talebiydi yani bütün Türkiye
halkları için, bütün Türkiye halklarının faydasına olan bir eylemlilik, bir
amaç aslında. Bu yönüyle biz de buradan bir kez daha Leyla Güven arkadaşımıza
selamlarımızı, saygılarımızı da gönderiyoruz ve onun eyleminin arkasında
olduğumuzu bir kez daha belirtiyoruz.
Sevgili
arkadaşlar, değerli milletvekilleri; bu savaş bütçesi bir otoriter rejim
bütçesidir aynı zamanda. Bir bütçenin savaş bütçesi olduğunun en bariz örneği,
elbette ki bütçesindeki verilerden ortaya çıkmaktadır. Savaşların, ekonomik
krizin tetikleyici etkisi konusunda en önemli veri ve belge, dediğimiz gibi,
bütçelerdir. 
Şimdi,
biz bu bütçenin savaş bütçesi ve otoriter bir bütçe olduğunun verisini şu
şekilde ortaya çıkarabiliriz: Savunma ve güvenliğe ayrılan pay. Bunun için iki
tane örnek vermek istiyorum aslında. Millî İstihbarat Teşkilatı, Millî Savunma
Bakanlığı, Jandarma Genel Komutanlığı, Emniyet Genel Müdürlüğü, Sahil Güvenlik
Komutanlığı gibi savunma ve güvenlikle ilgili kurumların bütçeleri 2017 yılında
yaklaşık olarak 64 milyar iken 2018 yılında bu bütçe 84,5 milyara çıkmıştır. 
Şimdi
sağlık ve eğitime ayrılan bütçe de maalesef 20 milyar bile altında. Yani
savunma ve güvenliğe ayrılan bütçenin bir yıl içerisindeki farkı 20 milyar iken
bu 20 milyar eğitim ve sağlığa ayrılan bütçeden çok daha fazla maalesef. Bu
yönüyle de tam olarak yapılması gereken şey, bu ekonomik ve siyasal krizden
çıkmaktır. Bunun da yolu yöntemi, biraz önce belirttiğim gibi, Sayın Leyla
Güven’e ses vermektir, onun taleplerini sahiplenmektir.
Peki,
değerli arkadaşlar, sevgili milletvekilleri; bizim ne yapmamız lazım? Aslında
Meclis, yapması gereken işlerden çok daha farklı işler içerisindedir. Bugün
Meclis, maalesef, âdeta sayın vekiller tarafından bir taziye çadırına
dönüştürülmüş bulunmaktadır.
Sevgili
arkadaşlar, değerli milletvekilleri; bu halk sizi şu ceylan derili koltuklarda
oturmanız ve halka taziye vermeniz için göndermedi. Halk size dedi ki: “Gidin
orada benim sorunlarımı çözün.” Kimse size demiyor ki “Ben gencecik fidanlarımı
veriyorum, götürün Gabar’da, Cudi’de, Afrin’de öldürün, sonra da gelin Mecliste
ceylan derili koltuklara oturup onlara taziye verin.” diye çocuklarını
göndermiyor, bunlara çözüm bulun diye gönderiyor çocuklarını.
Aynı
şekilde, iki gün önce bir tren trafik kazası yaşandı maalesef, feci bir kaza.
Orada da aynı şekilde Sayın Bakan burada gelip taziye veriyor. Bunun
sorumlusunun yapması gereken öncelikle bu halka hesap vermektir. Bunun
sorumlusu kimlerdir, ondan hesap sorması lazım. Ama maalesef Meclis bu mecradan
çıkmış bulunmaktadır. 
Sevgili
arkadaşlar, değerli milletvekilleri; Süleyman Demirel Cumhurbaşkanıyken PKK
sorununa dair bir tespitte bulunmuştu, şunu dedi: “Bugüne kadar bunlar 28 kez
isyan etti ve devlet ne gerekiyorsa onu yaptı. 29’uncu kez -PKK isyanı da
29’uncu isyandır- biz de devlet olarak ne gerekiyorsa onu yapacağız.” dedi ve
yaptılar da. Ne yaptılar? Sayın Meclis Başkanı Binali Yıldırım Ulaştırma
Bakanıyken yapmış olduğu bir konuşmada, savaşın maliyetinin yaklaşık olarak 1
trilyon dolar olduğundan bahsetti. Yirmi beş yıllık aradan sonra 40 bin
insanımızı kaybettik ama bunun PKK’lisi, asker ya da polis ayrımı yapmaksızın
40 bin insanımızı yitirdiğimizden bahsetti, aynı şekilde bunun inanılmaz derecedeki
maliyetinden bahsetti. Mesela, 200 adet Boğaz Köprüsü, 120 tane Atatürk Barajı,
450 bin kilometrelik bölünmüş yol vesaire, vesaire. Bu şekildeki mali zarardan
bahsettikten sonra, Hükûmet bunu gördükten sonra şunu yaptı, dedi ki: Biz
aslında bu meseleyi bu şekilde çözemeyiz. Hükûmet yetkililerinin, AKP’nin ve
Erdoğan’ın sürece yaklaşımı şu şekilde değişti bütün bu kayıplardan sonra
“Gencecik fidanlar, delikanlılar, ana kuzuları sararıp solmasına artık
tahammülümüz yok, ağıtlara tahammülümüz yok. Annelerin gözyaşlarına, evlat
acısına feryat figana daha fazla tahammülümüz yok.” dedi Başbakan Erdoğan, 11
Ağustos 2009. “Silahların değil fikirlerin, siyasetin konuşmasını istiyoruz.
Savaş kolaydır, barış zordur. Biz zor olana talibiz.” Başbakan Erdoğan 16 Şubat
2013. “Şu anda İmralı beklentilerimize cevap verecek şekilde adımlarını
atıyor.” Başbakan Erdoğan, 1 Şubat 2013. 
Değerli
arkadaşlar, biz bu şekilde Hükûmetin o dönemki söylemlerini çok fazla
uzatabiliriz ama Sayın Bakan buradayken kendisinin bir dönem yapmış olduğu
konuşmaya da değinmek gerekecektir, gerçekten de harika bir konuşma, onu
buradan tebrik etmek lazım. Şunu diyor Sayın Bakan, Türkiye'nin geçmişiyle
yüzleşmesi gerektiğini söyleyen Soylu: “Ben bunu Kocaeli’de, Trabzon’da,
Aydın’da, Ülkü Ocaklarında da söyledim; Batman’da, Mardin’de söylüyorum.” 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen. 
MENSUR
IŞIK (Devamla) - “Türkiye, Şeyh Sait meselesiyle, İstiklal mahkemeleri
meselesiyle, Dersim, Sivas ve Madımak'ta yaşananlarla yüzleşmedikçe 21’inci
yüzyılda benim bildiğim, modernleşmeyi, zenginleşmeyi, demokratikleşmeyi,
özgürleşmeyi zor yakalar, benim düşüncem budur.” diyor. “Ben Türkiye'nin üç
temel sorunu olduğunu düşünüyorum, Anayasa sorunu ötesinde üç sorun. Bunlar:
Kürt meselesi, Alevilerin yaşadıkları mesele ve üçüncüsü de kadının cinsiyet
sorunu. Bunlarla birlikte, dindarlar ve köylülerin yaşadıkları sorunlar da
vardır.” diyor Sayın Bakan. Ben buradan Sayın Bakanın, sayın iktidarın bir kez
daha bu soruna eğilmesi gerektiğini, bu yönüyle eğilmediği müddetçe sorunun
çözümünün mümkün olmadığını düşünüyorum. 
Ve
buradan küçük bir eklemeyle bitirmek istiyorum. Bakın arkadaşlar, değerli
dostlarım, Kürt meselesi gibi meseleleri yaşayan dünya ülkeleri, coğrafyalar ya
da milletlerdeki savaşlar; Kolombiya’da kırk beş yıl, İrlanda’da otuz beş yıl,
Filipinler’de kırk yıl, Endonezya’da yirmi dokuz yıl, Guatemala’da yirmi dokuz
yıl sürmüştür. Buralarda en sonunda müzakerelerle sorun çözülmüştür. Kimi
yerlerde müzakereler iki yıl, kimi yerlerde de yirmi yedi yıl sürmüştür.
(Mikrofon
otomatik cihaz tarafından kapatıldı) 
MENSUR
IŞIK (Devamla) – Ben buradan bir kez daha Sayın Genel Kurula ve halkımıza şunu
söylüyorum: Bizim müzakereden başka yolumuz, yöntemimiz yok. Eninde sonunda
yapacağımız müzakere; kazanacak olan barış ve müzakeredir. Bir kez daha
saygıyla hepinizi selamlıyorum. (HDP sıralarından alkışlar) 
BAŞKAN
– Şimdi, söz sırası İstanbul Milletvekili Zeynel Özen’de.
Buyurun
Sayın Özen. (HDP sıralarından alkışlar) 
Süreniz
yedi dakika.
HDP
GRUBU ADINA ZEYNEL ÖZEN (İstanbul) – Değerli Başkan, değerli milletvekilleri;
Göç İdaresi hakkında HDP adına söz aldım. 
Ben,
iç göç ve yurt dışı göçten bahsedeceğim. Bu göçlerin nedeni işsizlik, yoksulluk
ve katliamlardır. Bu yakın tarihimizde Sivas, Başbağlar, Çorum, Gazi,
cezaevleri, Roboski katliamları bunlardan birkaçı. 
Değerli
dostlar, 1980 öncesi devlet yönetilemez duruma gelmişti. Özellikle IMF’nin,
emperyalistlerin ve egemenlerin istediği 24 Ocak kararları uygulanamıyordu
çünkü işçi sınıfı ve demokratik muhalefet güçlüydü. Bu programın
uygulanabilmesi için 12 Eylül faşist diktatörlüğünün hazırlıkları yapıldı.
Bunun için iç çatışmalar körüklendi, kurban olarak da Aleviler seçildi. Yakın
tarihimizde 19 Aralık-26 Aralık arasında Maraş katliamı yapıldı, sol ve
Aleviler katledildi. Bu hazırlıkların nasıl yapıldığını biliyoruz. Özellikle
Amerikan Büyükelçisi Birinci Kâtibi Alexander Pack’in Maraş’ta sağ partilerle,
faşist gruplarla, iş adamlarıyla yaptığı toplantıları biliyoruz. Aynı zamanda
Edem Yağ Fabrikasında yapılan toplantılarda Maraş’ın Alevilerden ve solculardan
temizlenmesi kararı alındığını biliyoruz. Ve süreç başlamıştır. 
4
Nisan 1978’de ilk olarak 80 yaşındaki dedemiz katledildi bir kahvehane
taranarak. 7 Nisanda “süper yüzbaşı” denilen Ali Çeviker, Maraş’a silah ve
bomba sevkiyatı yaptı. Bu bombaların üzerinde, dikkatinizi çekerim, hangi
camiye atılacağı, hangi imamın evine atılacağı, hangi partiye atılacağı bile
yazılıydı. 
ABDULLAH
GÜLER (İstanbul) – Ne alakası var?
ZEYNEL
ÖZEN (Devamla) – MİT’in, kontrgerillanın ve sivil faşistlerin rol aldığı
katliam şartları hazırdı. 19 Aralıkta ülkücülerin getirdiği bir sinemaya ses
bombası atıldı. 20 Aralıkta solcuların ve Alevilerin devam ettiği Akın
Kıraathanesi bombalandı ve tarandı. 21 Aralıkta TÖBDER üyesi 2 öğretmenimiz,
Hacı Çolak ve Mustafa Yüzbaşıoğlu katledildi. 22 Aralıkta cenazeler bilinçli
olarak Çetin Diker tarafından cuma günü namaz vaktine denk getirildi, iki
toplum karşı karşıya getirildi. Ve her şey hazırdı.
Orada
“Allah için savaşa…” her yerde yazılıyordu ve bu resimleri görüyorsunuz, bu
resimler her iş yerine asılmıştı. 23 Aralıkta katliam başladı. Olaylar sonucu
111 ölü, yüzlerce yaralı oldu ama resmî kayıtlar böyle. Biz bu ölülerin, bu
katliamda ölenlerin sayısının daha çok olduğunu biliyoruz çünkü hâlen
cenazelerinin akıbetini bilmeyen aileler var. 
Değerli
dostlarım, Fidan Suna’nın bebeğiyle katledildiği resim. Ercan Köse’nin on sekiz
aylık bebeğinin resmi. Bese ve Esma’nın, hamile kadının karnı deşilerek
çıkarılan çocuğunun resmi, o ceninin resmi. 11 yaşındaki Ali Tıraş’ın kolları
ve bacakları kesilerek kazanda kaynatılıp katledildiği resim ve şu da kamyonun
arkasına yüklenip taşınan cesetler. 
Değerli
milletvekillerim, bu yıl da yine Maraş’a gideceğiz, Maraş’ı anacağız.
Cemevlerimizde şehitlerimiz için dualarımızı okuyacağız, gülbanklerimizi
okuyacağız. Ben iktidardan şunu rica ediyorum, şunu yapmasını istiyorum: Her
yıl Maraş abluka altına alınır, bizim ibadet yerimize gidişimiz engellenir.
Nasıl, camiye ibadet için gidenlerin engellenmiyorsa… Bugün diyorum ki -Maraş
milletvekillerine de çağrıda bulunuyorum burada, Maraşlılara da çağrıda
bulunuyorum- tarihimizin, günümüzün en kanlı katliamı, vahşi katliamı
yapılmıştır, biz hep birlikte gidelim bu katliamı lanetleyelim. Aynı zamanda
Karamaraş’ta o mahalleyi kurtaran yoldaşım Mehmet Mengücek’i burada saygıyla
anıyorum. 
Diğer
taraftan, konuşmacılarımız her çıktığında: “Bu, dış güçlerin işidir.”… Doğru;
Amerikalıların, Alexander Pack’in şeyi var ama bu katliamda rol alanlar millî
ve yerlidir arkadaşlar. Bu 1.300 sayfalık iddianamede 804 sanık var. Bunlar
yerli ve millî, bunu bilesiniz. 
ABDULLAH
GÜLER (İstanbul) – Ne alakası var?
ZEYNEL
ÖZEN (Devamla) – Onun dışında, o davada 804 sanık yargılanmıştır. 23’ü idam,
321’i bir ile yirmi dört yıl arası ceza almıştır ama 1991 affıyla bunların
hepsi bırakılmıştır. Bir tanesi de, birinci sanığı da bu Millet Meclisinde
İnsan Hakları Komisyonuna seçilmiştir. Gelin, hep birlikte tarihimizle
yüzleşelim. Özellikle bu katliamların arka cephesini araştırmak için, gün
yüzüne çıkarmak için, esas katilleri cezalandırmak için Meclis görev
üstlenmelidir. Şunu da biliyorum o iddianamede: O davada 68 sanık, önemli
sanıklardan hiçbiri yakalanamamış ve hiçbiri yargı önüne çıkarılamamıştır
arkadaşlar.
ABDULLAH
GÜLER (İstanbul) – Başbağlar’ı da isteyelim, Başbağlar’ı.
ZEYNEL
ÖZEN (Devamla) – Evet, Başbağlar’ı saydım ben.
MİTHAT
SANCAR (Mardin) – Ne alakası var şimdi? Katliam mı yarıştırıyorsunuz?
MAHMUT
TOĞRUL (Gaziantep) – “Sizin katliamınız, bizim katliamımız.” mı diyeceksiniz
yani? Ayıp!
ZEYNEL
ÖZEN (Devamla) – Arkadaşlar, şimdi katliamların şuyu buyu olmaz. Katliam
insanlık suçudur. Bunu kabullenmek zorundasınız, bunun gereğini yapmak
zorundasınız.
HAYATİ
ARKAZ (İstanbul) – Biraz da şehitlerden bahset, şehitlerden.
ZEYNEL
ÖZEN (Devamla) – Onun için, bu 22 Aralıkta yine Maraş’a gideceğiz, aynı günleri
bize yaşatmayın. 
(Mikrofon
otomatik cihaz tarafından kapatıldı)
ZEYNEL
ÖZEN (Devamla) – Bizim ibadetevimize gitmemizin önüne engel çıkarmayın.
UĞUR
AYDEMİR (Manisa) – Kim çıkarıyor?
ZEYNEL
ÖZEN (Devamla) - Güvenlik tedbirleri alın. Buyurun, siz de gelin. 
Teşekkür
ediyorum. (HDP sıralarından alkışlar) 
ERKAN
AKÇAY (Manisa) – Sayın Başkan…
MEHMET
NACİ BOSTANCI (Ankara) - Sayın Başkan…
BAŞKAN
– Sayın Bostancı, buyurun.
III.- AÇIKLAMALAR (Devam)
12.- Ankara Milletvekili Mehmet Naci Bostancı’nın, İstanbul Milletvekili
Zeynel Özen’in, 10 sıra sayılı 2019 Yılı Bütçe Kanun Teklifi ile 11 sıra sayılı
2017 Yılı Kesin Hesap Kanunu Tasarısı’nın altıncı tur görüşmelerinde HDP Grubu
adına yaptığı konuşmasındaki bazı ifadelerine ilişkin açıklaması
MEHMET
NACİ BOSTANCI (Ankara) - Sayın Başkanım, teşekkürler.
Sayın
konuşmacının “Katliam bir insanlık suçudur” sözüne katılıyoruz. Her türlü
katliama itiraz etmek ve buna karşı insani bir temelde mücadele insanların
görevidir, devletlerin de hukuki ve asli görevidir. Maraş olaylarına ilişkin
değerlendirme yaparken “Bunları yaparken millî ve yerliydi” derken sanıyorum
sayın konuşmacının kastı “içeriden insanlardı -dış güçler deniliyor ama-
içeriden insanlar burada rol aldı. Ancak millî ve yerli kavramı aynı zamanda
başka bir bağlamda çok kışkırtıcı olabilirdi. Herhâlde kastına uygun bir tashih
yapmış oluyorum. 
Maraş
olayları bir provokasyondu. Peşinden çok dramatik Çorum olayları, Sivas
olayları yaşanmıştır tarihsel olarak baktığımızda. Bu provokasyonların 12
Eylülden önce niçin yapıldığına ilişkin kamuoyunda bir kanaat teşekkül etti.
Mecliste de darbeler araştırılırken komisyon kurulmuştu.
(Mikrofon
otomatik cihaz tarafından kapatıldı)
BAŞKAN
– Buyurun.
MEHMET
NACİ BOSTANCI (Ankara) - Ben de 12 Eylül Komisyonu Başkanı olarak görev
yapmıştım o dönemde. Darbeye meşruiyet kazandırma yönünde birtakım girişimlerin
olduğunu gördük, biz bu çalışmalarda gördük. Fakat mesele şu: Sadece “provokasyon”
deyip çıkabilir miyiz? Çıkamayız. İnsanların da provokasyona gelmemesi lazım.
Hem Alevilerin hem Sünnilerin veyahut da başka tür siyasetin içinde olanların
birbirlerine karşı, onların önemli, değerli ve ortak belirlediği semboller
üzerinden yaptıkları kışkırtıcılıklara karşı şüphesiz mesafeli olmaları
önemlidir ve meşru siyasetin görevi, bir taraftan provokasyona işaret ederken
diğer taraftan halkın provokasyona gelmemesini sağlayıcı atmosferi inşa
etmektir; bu çok önemli. 
(Mikrofon
otomatik cihaz tarafından kapatıldı) 
BAŞKAN
– Sayın Bostancı, son bir dakika…
MEHMET
NACİ BOSTANCI (Ankara) – Son olarak şunu söylemek isterim: Geçmişteki bu acı
dolu olaylara karşı insani temelde itiraz bildirirken kürsüden o acı dolu
sahneleri tekrar göstermeyi, o fotoğrafları göstermeyi uygun da bulmam.
Olayları kapatmak adına demiyorum ama bu, bir iletişim tarzı olarak çok doğru
ve yerinde olmaz. 
SERPİL
KEMALBAY PEKGÖZEGÜ (İzmir) – Size soran oldu mu?
MEHMET
NACİ BOSTANCI (Ankara) – Maraş katliamlarını, Çorum katliamlarını ve bu
ülkedeki her tür katliamı gerçekleştirenlere karşı devlet o dönem de gereğini
yapmaya çalıştı, bugün de devlete düşen, elbette gereğini yapmak; halka düşen
de Alevi’sine, Sünni’sine de düşen, provokasyon ortamının doğmaması için elinden
geleni yapmaktır.
Teşekkür
ederim.
ERKAN
AKÇAY (Manisa) – Sayın Başkan…
ALİ
ÖZTUNÇ (Kahramanmaraş) – Sayın Başkanım, hatip az önce kürsüde Maraş
milletvekillerine…
BAŞKAN
– Bir dakika… Ne için söz istiyorsunuz Sayın Öztunç?
ALİ
ÖZTUNÇ (Kahramanmaraş) – Söylüyorum Sayın Başkanım.
Sayın
hatip az önce kürsüde “Maraş milletvekillerine çağrıda bulunuyorum.” dedi.
Kahramanmaraş Milletvekili olarak hem beyefendinin, sayın vekilin çağrısına hem
de Kahramanmaraş olaylarına ilişkin -bir dakikalık- düşüncelerimi açıklamak
istiyorum yerimden.
BAŞKAN
– Arkadaşlar, 60’a göre…
ALİ
ÖZTUNÇ (Kahramanmaraş) – 60’a göre, evet.
BAŞKAN
– …milletvekili arkadaşlarımıza bugün söz vermeyeceğim.
ALİ
ÖZTUNÇ (Kahramanmaraş) – Sayın Başkan, olmaz böyle bir şey. Ben Kahramanmaraş
Milletvekiliyim Sayın Başkan…
BAŞKAN
– Grup başkan vekillerimize sadece…
ALİ
ÖZTUNÇ (Kahramanmaraş) – Maraş katliamına ilişkin konuşuluyor, Maraş olayları
konuşuluyor. Susturmak istiyorsanız bunu söyleyin. 
BAŞKAN
– Nereden çıktı o? Bu anlama mı geliyor o?
ALİ
ÖZTUNÇ (Kahramanmaraş) – O zaman söz vermek durumundasınız Sayın Başkan.
BAŞKAN
– Benim takdirimde olan bir husustur, söz vermiyorum arkadaşlar.
ALİ
ÖZTUNÇ (Kahramanmaraş) – Sayın Başkan, bakın…
BAŞKAN
– Toplantımızı devam ettiriyoruz. 
ALİ
ÖZTUNÇ (Kahramanmaraş) – Sayın Başkan… Sayın Başkan...
BAŞKAN
– Şimdi, İzmir Milletvekili…
ERKAN
AKÇAY (Manisa) – Sayın Başkan…
ALİ
ÖZTUNÇ (Kahramanmaraş) – Sayın Başkan, bakın ben bir ilin milletvekiliyim.
BAŞKAN
– Sayın Öztunç, görüşümü söyledim. Ne istiyorsun?
ALİ
ÖZTUNÇ (Kahramanmaraş) – Sayın Başkanım, bir ilin milletvekiliyim, benim ilimle
ilgili bir olay konuşuluyor.
BAŞKAN
– Vermiyorum söz. 
ALİ
ÖZTUNÇ (Kahramanmaraş) – Bunu yapamazsınız Sayın Başkan.
BAŞKAN
– Nasıl yapamazmışım!
ALİ
ÖZTUNÇ (Kahramanmaraş) – Yapamazsınız Sayın Başkanım.
BAŞKAN
– Yaptım, oldubitti; 60’a göre söz vermiyorum.
ALİ
ÖZTUNÇ (Kahramanmaraş) – Dar ederim sana burayı Sayın Başkan, dar ederim,
bilgin olsun.
BAŞKAN
– Lütfen… Böyle şey olur mu ya!
ALİ
ÖZTUNÇ (Kahramanmaraş) – Dar ederim.
BAŞKAN
– Sadece grup başkan vekillerine söz veriyorum. 
ALİ
ÖZTUNÇ (Kahramanmaraş) – Hadi yürüt bakalım, göreceksin, dar edeceğim sana
burayı.
BAŞKAN
– Onlarla ilgili de içeride konuştuk arkadaşlar.
ALİ
ÖZTUNÇ (Kahramanmaraş) – Senin böyle bir hakkın yok. 
RECEP
ÖZEL (Isparta) – Var. 
BAŞKAN
– Usulümüz şudur…
ALİ
ÖZTUNÇ (Kahramanmaraş) – Seçilmiş bir milletvekiline bunu yapamazsın. 
BAŞKAN
- …2+1 veriyoruz, böyle bir teamülümüz vardı. O münasebetle, söz vereceğim.
ALİ
ÖZTUNÇ (Kahramanmaraş) – Ayıp bir şey ya!
RECEP
ÖZEL (Isparta) – Ya bağırma sen ya, bağırma, otur!
ALİ
ÖZTUNÇ (Kahramanmaraş) – Ayıp bir şey ya! Ayıp bir şey bu arkadaşlar ya!
FUAT
KÖKTAŞ (Samsun) – Hakkı var, hakkı var; öğren de gel, öğren de gel.
BAŞKAN
– Sayın Akçay, buyurun.
ALİ
ÖZTUNÇ (Kahramanmaraş) – Sürekli laf atıyorsun yani Sayın Başkan. 
BAŞKAN
– Tam duyamıyorum ama umarım disipline göre bir şey yoktur müdahalemizi
gerektiren.
MAHMUT
TANAL (İstanbul) – Sizi İç Tüzük’e davet ediyor Sayın Başkan, sizi İç Tüzük’e
davet ediyor Ali Bey. 
ALİ
ŞEKER (İstanbul) – İç Tüzük’e uygun davranmaya davet ediyor, tanınan bir hakkı
yok sayamazsınız.
BAŞKAN
– Lütfen…
Buyurun
Sayın Akçay. 
13.- Manisa Milletvekili Erkan Akçay’ın, Maraş olaylarında hayatını
kaybedenlere Allah’tan rahmet dilediklerine ve her kesimden, her sosyal yapıdan
insanın hayatını kaybettiğine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Biraz
önce kürsüdeki hatibi dikkatle dinledim ve izledim. Kendi görüşlerini ifade
etmiştir, o ayrı bahistir fakat bir itirazımız var. Üç hilali de gösteren
fotoğrafları oradan sergilemek provokatif bir davranıştır ve alçaklıktır. (MHP
sıralarından alkışlar) 
ALİ
ŞEKER (İstanbul) – Yok mu sayalım? Yok mu sayalım?
ERKAN
AKÇAY (Manisa) – Çok önemli şu hususları ifade edeyim: O 1979 yılında, o
Maraş’ta bütün ülkemizi, milletimizi acılara boğan o katliamlar, iç savaş
provaları ve provokasyonlar hâlâ milletin hafızasındadır ve çok acı
tecrübelerden bugünlere kadar geldik. Ben 1979 yılında 18 yaşında bir
üniversite öğrencisi iken o hadiseleri dikkatle basından ve mensubu olduğum…
(Mikrofon
otomatik cihaz tarafından kapatıldı) 
BAŞKAN
– Buyurun Sayın Akçay.
FİLİZ
KERESTECİOĞLU DEMİR (Ankara) – Basından değil, yerinden izledik biz o yaşlarda.
CEMAL
ENGİNYURT (Ordu) – Yahu yapmayın! Bir sürü katliam var ya!
BAŞKAN
– Arkadaşlar…
CEMAL
ENGİNYURT (Ordu) – Dönüp dolaşıp onu söylüyorsun ya!
BAŞKAN
– Arkadaşlar, grup başkan vekiliniz konuşuyor.
CEMAL
ENGİNYURT (Ordu) – Başbağlar da bir katliam ya!
BAŞKAN
– Arkadaşlar, lütfen…
ERKAN
AKÇAY (Manisa) – Öncelikle o hadiselerde hayatını kaybeden bütün
vatandaşlarımıza Cenab-ı Allah’tan rahmet diliyoruz. Çok acılar çekildi, çok
ocaklar söndü ve ülkemize karşı yapılan bir suikasttır, bir iç savaş ve milleti
birbirine kırdırma gayretleridir ve o olaylarda her kesimden, her sosyal
yapıdan insan hayatını kaybetti, bunu unutmayalım, bir. 
İkincisi:
Yine hafızam gayet açık ve net söylüyor ki 22 Nisan 1979 tarihinde o zamanki
Genel Başkanımız…
(Mikrofon
otomatik cihaz tarafından kapatıldı) 
BAŞKAN
– Son bir dakika…
ERKAN
AKÇAY (Manisa) – …Başbuğ’umuz Alparslan Türkeş de daha o olayların
tezgâhlanışına ilişkin öngörülerini hem rapor hâlinde hem de sözlü bir şekilde
zamanın Cumhurbaşkanı merhum Fahri Korutürk’e ve o dönemde devleti yöneten
başta Sayın merhum Ecevit olmak üzere… O nisan ayında İçişleri Bakanı olan
Hasan Fehmi Güneş ve akabinde Maraş olayları sırasında İçişleri Bakanlığı yapan
İrfan Özaydınlı’nın görüşleri, bu konudaki açıklamaları ve yazıları da dikkate
alınırsa ne kadar büyük, alçak ve kalleş pusuların kurulduğunu da net bir
şekilde ortaya koyar. Bu hatip herhâlde bu yaşanan olayların bir tarafı
hissediyor olmalı ki yani aynı bölücü, provokatif zihniyetin bu kürsüde devam
ettiğini, onun ipuçlarını görüyorum ben. 
Teşekkür
ederim. (MHP sıralarından alkışlar)
BAŞKAN
– Sayın Altay, buyurun. 
14.- İstanbul Milletvekili Engin Altay’ın, Ankara Milletvekili Mehmet
Naci Bostancı’nın yaptığı konuşmasındaki bazı ifadelerine ve İstanbul
Milletvekili Zeynel Özen’in “Maraş milletvekillerine çağrıda bulunuyorum.”
ifadesine istinaden Kahramanmaraş Milletvekili Ali Öztunç’a söz hakkı verilmesi
gerektiğine ilişkin açıklaması
ENGİN
ALTAY (İstanbul) – Teşekkür ederim Sayın Başkan. 
Bu
Parlamentoda 5 siyasi partinin grubu var, yanlış saymıyorsam 4 de grubu olmayan
partinin temsilcileri var. Şimdi, AK PARTİ’nin kendinin, bir şartlı refleks
gibi, AK PARTİ dışında konuşan her konuşmacının konuşması üzerinden çıkıp bir
değerlendirme yapma alışkanlığı olabilir, bir teamül olarak yerleştirebiliriz
Parlamentoya ama aynı değerlendirmeleri biz de isteriz. Yani sataşma olmadığı
sürece, 69’un dışında, 1’inci partinin, her konuşmadan sonra… Beğenirsin
beğenmezsin, adam düşüncesini söylüyor. Neticede hepimiz tek tip siyaset
yapacak hâlimiz yok. Söylediğim gibi, 5 grup varsa 5 farklı, 5 birbirine zıt
fikir vardır. Bu 5 birbirine zıt fikrin de mutabık olduğu konular vardır;
vatanseverlik, devlet, bayrak, millet; burada sorun yok. Yerlilik, millîlik
tartışması açıldı diye Sayın Bostancı oradan farklı bir çıkarsamayla “yerlilik,
millîlik” lafını -hoş, kimin ne kadar yerli, kimin ne kadar millî olduğu da çok
derin bir tartışmanın konusu ama- daha çok Sayın Erdoğan kullandığı için,
kendince Sayın Bostancı bir değerlendirme ihtiyacı duydu. Ben de şöyle bir
değerlendirme ihtiyacı duyarım o zaman… Bunun sonu gelmez. Bence bunlara yol
vermeyelim. 
(Mikrofon
otomatik cihaz tarafından kapatıldı)
BAŞKAN
– Buyurun.
ENGİN
ALTAY (İstanbul) – Elbette sataşma olur, şu bu olur, cevap veririz ancak bir
şey söylemek lazım tutumunuz bakımından. 
Ha,
şu resim meselesi de… Arkadaşlar, Maraş katliamındaki olaylarla, acı, vahim
olaylarla ilgili gösterilen bir iki resim bizi niye hoplatıyor, anlamadım.
Başbağlar katliamına her sene partimizin 5 milletvekili gider ve gelirler,
Mecliste Başbağlar katliamıyla ilgili değerlendirmede bulunurlar, resim de
gösterildiği olmuştur. Nitekim Roboski, Uludere katliamı hakeza. Ya, bırakın
onu bunu, 15 Temmuzun yıl dönümlerinde buralarda sergi açıp 15 Temmuzdaki o
bombaları, o kırık döküğü siz sergilemiyor musunuz?
MUHAMMED
LEVENT BÜLBÜL (Sakarya) – Biz bir fotoğrafı söyledik.
ENGİN
ALTAY (İstanbul) – Hayır hayır, bilmiyorum ben, anlamadım.
FETİ
YILDIZ (İstanbul) – Beyefendi, Milliyetçi Hareket Partisinin amblemini
gösteriyor, herhangi bir resim değil.
ENGİN
ALTAY (İstanbul) – Ben sizi söylemedim, ben buraya… Buranın rahatsızlığı var,
buranın rahatsızlığı var.
ERKAN
AKÇAY (Manisa) – Sayın Başkan, resme itiraz eden benim ama bir tek resme itiraz
ettim ben.
BAŞKAN
– Sayın Akçay, Sayın Altay tamamlasın lütfen.
ENGİN
ALTAY (İstanbul) – Hayır, onu bilmiyorum ben.
Şimdi,
dolayısıyla…
Ayrıca,
Sayın Başkan, tutumunuz bakımından da bir şey söyleyeyim, bitirelim. 
(Mikrofon
otomatik cihaz tarafından kapatıldı)
BAŞKAN
– Buyurun, son bir dakika.
ENGİN
ALTAY (İstanbul) – Sayın Zeynel Bey’in, HDP Grubu adına konuşan
milletvekilimizin konuşmasını dinleyen dışarıdaki bir vatandaş şöyle düşünecek
bu noktadan sonra… Onun için ben gerekirse grubumuz adına söz talep edeceğim.
“Maraş milletvekillerine çağrıda bulunuyorum.” dedi ya, şimdi Meclisi
televizyondan izleyen vatandaşlarda -ben kendi adıma, grubumuz adına- bizim
Maraş Milletvekilimizin Maraş olaylarıyla ilgili bir duyarsızlık hâli içinde
olduğu kanaatini oluşturdu. Bu sebeple -takdir sizden- bana göre bu bir sataşma
noktasına bile girer, art niyetsiz bir sataşma noktasına ama Ali Öztunç’a
yerinden bir dakika söz vermezseniz yani Ali Öztunç bir haksızlığa maruz
kalacak diye de bir değerlendirmede bulunmak isterim.
Teşekkür
ederim.
BAŞKAN
– Sayın Altay, ben konuşmayı dikkatle takip ettim. Konuşmada çağrı 22 Aralıkta
Maraş’taki bir programla ilgili Maraş milletvekillerine bir davetti, bunun
dışında, görüş açıklamaları yönünde bir davet değildi.
Sayın
Bilgen, buyurun.
15.- Kars Milletvekili Ayhan Bilgen’in, İstanbul Milletvekili Zeynel
Özen’in, Maraş milletvekillerine ve Maraşlılara yaptığı çağrının acıları
birlikte analım, birlikte hatırlayalım ve tekrarlamayalım duygusu taşıdığına
ilişkin açıklaması
AYHAN
BİLGEN (Kars) – Sayın Başkan, öncelikle, tabii, kürsüdeki konuşmanın maksatla
ilgili bağlamını koparmak gereksiz bir gerilime sebep olur. Elbette ki
provokasyonlar birtakım sembollerle kamplaşmayı, gerilimi, çatışmayı hazırlamak
için yapılır. Burada bir partiyi ya da geçmişte bir sembolü hedef gösteren bir
konuşma akışı yok; tam tersine, bunların provokasyona zemin oluşturduğu,
çatışmayı hazırladığı, işte, cuma günü duvarlara asılan semboller üzerinden,
buna dikkat çeken bir konuşmadır. 
Diğer
boyutu ise işin, acıları hatırlama konusunda ise bugüne kadar bütün insanlığın
ortak bulduğu iki tane yöntem var acı olaylarla ilgili; birisi onarıcı
adalettir, diğeri yüzleşmedir. Acıları hatırlamak acıları yarıştırmak için
değildir, yeniden öfkeyi, nefreti uyandırmak için değildir, bir daha benzer
hatalar yapmamak içindir. Bu ülkenin tarihinde en bilinen, sonra kamu görevlilerinin
kabul ettiği benzer bir olay -çok daha büyük ölçekte- ve belki de en kritik
olay 6-7 Eylül olaylarıdır. 
(Mikrofon
otomatik cihaz tarafından kapatıldı)
BAŞKAN
– Buyurun Sayın Bilgen.
AYHAN
BİLGEN (Kars) - Atatürk’ün Selanik’te evinin yakıldığı iddiası İstanbul’da
yayılmış, bir gazete haber yapmış, bunun üzerine, İstanbul’da yaşayan Rumların,
Ermenilerin iş yerleri, evleri yakılmış, tacizler yapılmış, yağmalar
gerçekleştirilmiştir ve 6-7 Eylül Türkiye tarihine bir kara leke olarak
geçmiştir. Bu ve sonraki olaylarla ilgili elbette ki yüzleşme ve bunların
tekrarlanmamasına dair bir iradenin gelişmesi önemlidir. Sayın Başkan,
Yugoslavya iç savaşı birlikte yaşayan 3 halkın, 3 toplumun bir süre sonra
komşunun komşuyu katletmesi, tecavüz etmesi, kamplarda her türlü ağır işkenceyi
yapmasıyla sonuçlanmış bir vakadır. Bu topraklarda farklı kimlikler, kültürler
birlikte yaşıyor. Dolayısıyla, bu davet de zaten aslında bunu bir propagandaya
dönüştürme niyeti taşımıyor, hangi partiden olursa olsun bu acıları birlikte
analım, birlikte hatırlayalım ve tekrarlamayalım duygusunu taşıyor.
Teşekkür
ediyorum.
ERKAN
AKÇAY (Manisa) – Sayın Başkan…
BAŞKAN
– Sayın Akçay, buyurun.
16.- Manisa Milletvekili Erkan Akçay’ın, Kars Milletvekili Ayhan
Bilgen’in yaptığı açıklamasındaki bazı ifadelerine ilişkin açıklaması
ERKAN
AKÇAY (Manisa) – Şimdi, bilhassa o dönemlerde, o yıllarda Türkiye’nin her
yerinde, şehirlerinde, kasabalarında, köylerinde -yaşı müsait olan
arkadaşlarımız da çok iyi hatırlayacaktır- hemen hemen her siyasi partinin veya
birtakım ideolojik grupların birtakım sembolleri, amblemleri filan böyle
duvarlara, sokaklara yazılıp çiziliyordu. Bizim üzerinde durduğumuz husus,
konuşmacının değerlendirmeleri vesaire o değil. Orada çok, böyle, ince işçilik
yapmaya çalışıyor. Peki o fotoğrafı gösteriyorsun da diğer fotoğrafları niye
göstermiyorsun? Bunu anlamlı ve imalı bulduğum için bu tepkiyi gösterdim ve
itirazımı o nedenle yaptım. 
(Mikrofon
otomatik cihaz tarafından kapatıldı)
BAŞKAN
– Buyurun.
ERKAN
AKÇAY (Manisa) – Ve o olaylarda toplam 110 insanımız hayatını kaybetti ve
dediğim gibi her sosyal veya siyasi kesimden, her sosyal yapıdan insanlar
maalesef çok feci bir şekilde hayatını kaybetmiştir. Tekraren söylüyorum,
olaylar çıkmadan aylar evvel devlet yetkililerine gerekli tedbirleri almaları
için uyarıyı yapan Başbuğumuz Alparslan Türkeş’tir ve o uyarıların neticesini,
bugün hayatta olan Hasan Fehmi Güneş ve zamanın İçişleri Bakanı İrfan Özaydınlı
da bu öngörüleri maalesef olaylar çıktıktan sonra teyit etmişlerdir. Bunları da
gözden ırak tutmayın.
Başbağlar
katliamları da oldu maalesef; ülkemizde, değişik yerlerde... Bu hadiseleri de
göz önüne alarak unutmamak lazım. 
BAŞKAN
– Sayın Bilgen, buyurun.
17.- Kars Milletvekili Ayhan Bilgen’in, Manisa Milletvekili Erkan
Akçay’ın yaptığı açıklamasındaki bazı ifadelerine ilişkin açıklaması
AYHAN
BİLGEN (Kars) – Evet, teşekkür ediyorum. 
Sayın
Başkan, bakın -biraz önce ifade ettik- Cizre, Sur olayları sırasında şimdi çoğu
cezaevinde olan asker ve polisler, 15 Temmuzu yapanlar insanların yatak
odalarında rujlarla üç hilal sembolü yapıyorlardı. 
Şimdi,
bu alçaklık mıdır, değil midir? Bu böyle yapıyor diye bir provokasyon… Belki de
toplumu karşı karşıya getirmek için yapıyor. Bizim bunları kınamamız lazım. 
Bakın,
başka bir örnek vereceğim, dinlerseniz başka örnek vereceğim. Cezaevlerinde
ülkücü hareketten, milliyetçi hareketten yargılanan insanlara bile o kadar çok
İstiklal Marşı ya da başka semboller dayatıldı ki en milliyetçi duygularla
cezaevine giren insanlar bile o üslup dolayısıyla o sembollere karşı öfke ve
nefret duygusuyla çıktılar 12 Eylülde cezaevlerinden. 
Şimdi,
bu tip eylemleri kınamak, bunlara karşı olmak, bunların tekrarlanmamasını
istemek galiba bir duyarlılıktan kaynaklanıyor arkadaşlar; yoksa bir öfkeyi,
nefreti yeniden uyandırmak için yapılan şeyler değil. Bu hangi sembol için ve
kim tarafından yapılıyor olursa olsun belli ki o sembolleri önemseyenleri karşı
karşıya getirme niyetidir.
BAŞKAN
– Değerli arkadaşlar… 
ERKAN
AKÇAY (Manisa) – Sayın Başkan…
BAŞKAN
– Sayın grup başkan vekilleri, bu müzakereleri sürdüremeyiz böyle devam ederse;
lütfen, anlayış bekliyorum; bir. 
ERKAN
AKÇAY (Manisa) – Evet ama yapacak bir şey yok. 
BAŞKAN
– İkincisi, şöyle bir şey yapalım, bakın…
ERKAN
AKÇAY (Manisa) – Sayın Başkan… 
BAŞKAN
– Sayın Akçay, vereceğim. 
Şöyle
bir şey yapalım; bu, anlaşılabilir bir hususa… Gruplar adına konuşmalar
yapılıyor. İstenirse bu konuşma bir bütün olarak altmış dakika, yetmiş dakika
olarak da yapılabilir, bölünerek de yapılabiliyor. Dolayısıyla, şu, bu noktada
daha makul geliyor bana da: Gruplar konuşmalarını tamamladıktan sonra grup
başkan vekillerimizin söz talepleri varsa onları değerlendirelim. 
Her
konuşmacıdan sonra üçer dakika bile olmuş olsa 5 grup başkan vekilimize söz
verdiğimizde on beş dakika ediyor toplamda ki orayla kalmıyor. Dolayısıyla, her
konuşmadan sonra yarım saati bir müzakereyle değerlendirirsek bu akşam biz bu
işi bitiremeyiz. 
ZEYNEL
ÖZEN (İstanbul) – Sayın Başkan…
BAŞKAN
– Bir dakika Sayın Özen, bir dakika. 
Dolayısıyla,
istirham ediyorum, lütfen, burada esas konumuz bütçe, şu anda 3 bakanlığımızın
bütçesi üzerinde görüşüyoruz. Evet, sataşma dolayısıyla itirazlar olabilir ama
bunları makul bir şekilde değerlendirelim; yeni izahlara, işte, farklı
konuların burada tartışıldığı, müzakere edildiği bir noktaya çekmeyelim.
Sayın
Özen, size de söz vereceğim. 
Sayın
Akçay, buyurun. 
18.- Manisa Milletvekili Erkan Akçay’ın, ülkenin yıllardır PKK terör
örgütünün katliamlarına, provokasyonlarına muhatap olduğuna fakat bu hadiselere
karşı söyleyecek bir çift sözü olmayanları da gayet iyi bildiklerine ilişkin
açıklaması
ERKAN
AKÇAY (Manisa) – Şimdi, Sayın Bilgen’in bahsettiği birtakım provokatif
hadiseler zaten partimiz tarafından şiddetle reddedilmiştir. O tür provokatif
birtakım faaliyetlere karşı da partimiz son derece, gereken hassasiyetini
göstermiştir. Şimdi, bundan bahsetmek ayrı, yine bizim itirazımızın bağlamı
konusunda buna saygı duymak ve anlayışla karşılamak hadisesi ayrıdır. O nedenle
bu meseleyi daha fazla uzatmanın da bir anlamı yok. Ülkemiz yıllardır, on
yıllardır PKK terör örgütünün alçak katliamları, provokasyonlarına muhataptır
ve maalesef bir günden bir güne bu hadiselere karşı söylenen bir çift sözü
olmayanları da gayet iyi biliyoruz. 
BAŞKAN
– Arkadaşlar, burada bütün bu tartışma Sayın Özen’in konuşması üzerine oldu.
Kendisine bir söz veriyorum. 
Buyurun.

19.- İstanbul Milletvekili Zeynel Özen’in, fotağrafları bir kimseyi ya
da bir grubu itham etmek için göstermediğine ilişkin açıklaması
ZEYNEL
ÖZEN (İstanbul) – Değerli Başkanım, ben kimseyi itham etmek için o resimleri
göstermedim ama bir gerçek, benim konuştuklarımın hepsi bu iddianamede, o gün
çekilen resimler. Hiçbir grubu itham etmedim. Bu bir provokasyonsa, bunu kabul
etmiyorlarsa eleştirisini, öz eleştirisini yaparlar. 
MUHAMMED
LEVENT BÜLBÜL (Sakarya) – “Öz eleştiri” ifadesi yanlış. 
ZEYNEL
ÖZEN (İstanbul) – “Yerli ve millî” derken ben bunu başta anlattım, emperyalist
güçlerin hazırladığı bir oyundu 12 Eylülün yaratılması için ve iddianame
içindeki isimlerin hiçbirinin yabancı isim olmadığını, hepsinin bizim Türkiye
Cumhuriyeti vatandaşı olduğunu belirtmek için yaptım. 
CEMAL
ENGİNYURT (Ordu) – Ne yapalım şimdi, Fatsa iddianamesini de mi getirelim,
Adana’da öldürülen 5 öğretmeni de mi getirelim, İstanbul’da öldürülen 6 işçiyi
de mi getirelim? 
BAŞKAN
– Sayın Enginyurt, lütfen. 
ZEYNEL
ÖZEN (İstanbul) – Değerli Başkan, ben kimseyi itham etmiyorum. 
BAŞKAN
– Tamam, tamam, teşekkür ederim. 
CEMAL
ENGİNYURT (Ordu) – Türkiye’yi 1980 öncesine geri mi döndürelim ya? Yeter artık
diyoruz ama ya! Yeter artık diyoruz; bırakın, kapatın diyoruz, Allah ölenlere
rahmet eylesin diyoruz. Israrla… Bu kavgayı niye büyütüyorsun diyoruz sana,
Allah rahmet eylesin ölenlere diyoruz. 
BAŞKAN
– Sayın Enginyurt, arkadaşlar…
ZEYNEL
ÖZEN (İstanbul) – Ya, rahatsız olmayın, niye rahatsız oluyorsunuz?
II.- KANUN TEKLİFLERİ
İLE KOMİSYONLARDAN GELEN DİĞER İŞLER
(Devam)
A) Kanun Teklifleri
(Devam)
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) İÇİŞLERİ BAKANLIĞI
(Devam)
1) İçişleri Bakanlığı 2019 Yılı Merkezî Yönetim Bütçesi
2) İçişleri Bakanlığı 2017 Yılı Merkezî Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2019 Yılı Merkezî Yönetim Bütçesi
2) Emniyet Genel Müdürlüğü 2017 Yılı Merkezî Yönetim Kesin
Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2019 Yılı Merkezî Yönetim
Bütçesi
2) Jandarma Genel Komutanlığı 2017 Yılı Merkezî Yönetim
Kesin Hesabı
Ç) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2019 Yılı Merkezî Yönetim
Bütçesi
2) Sahil Güvenlik Komutanlığı 2017 Yılı Merkezî Yönetim
Kesin Hesabı
D) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2019 Yılı Merkezî Yönetim
Bütçesi
2) Göç İdaresi Genel Müdürlüğü 2017 Yılı Merkezî Yönetim
Kesin Hesabı
E) AFET VE ACİL DURUM YÖNETİMİ BAŞKANLIĞI (Devam)
1) Afet ve Acil Durum Yönetimi Başkanlığı 2019 Yılı Merkezî
Yönetim Bütçesi
2) Afet ve Acil Durum Yönetimi Başkanlığı 2017 Yılı Merkezî
Yönetim Kesin Hesabı
F) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2017 Yılı Merkezî
Yönetim Kesin Hesabı
G) AİLE, ÇALIŞMA VE SOSYAL HİZMETLER BAKANLIĞI (Devam)
1) Aile, Çalışma ve Sosyal Hizmetler Bakanlığı 2019 Yılı
Merkezî Yönetim Bütçesi
Ğ) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2017 Yılı Merkezî
Yönetim Kesin Hesabı
H) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2017 Yılı Merkezî
Yönetim Kesin Hesabı
I) MESLEKİ YETERLİLİK KURUMU BAŞKANLIĞI (Devam)
1) Mesleki Yeterlilik Kurumu Başkanlığı 2019 Yılı Merkezî
Yönetim Bütçesi
2) Mesleki Yeterlilik Kurumu Başkanlığı 2017 Yılı Merkezî
Yönetim Kesin Hesabı
İ) DEVLET PERSONEL BAŞKANLIĞI (Devam)
1) Devlet Personel Başkanlığı 2019 Yılı Merkezî Yönetim
Bütçesi
2) Devlet Personel Başkanlığı 2017 Yılı Merkezî Yönetim
Kesin Hesabı
J) SAĞLIK BAKANLIĞI
(Devam)
1) Sağlık Bakanlığı 2019 Yılı Merkezî Yönetim Bütçesi
2) Sağlık Bakanlığı 2017 Yılı Merkezî Yönetim Kesin Hesabı
K) TÜRKİYE HUDUT VE SAHİLLER SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller Sağlık Genel Müdürlüğü 2019
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2017
Yılı Merkezî Yönetim Kesin Hesabı
L) TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2019 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2017 Yılı Merkezî
Yönetim Kesin Hesabı
M) TÜRKİYE SAĞLIK ENSTİTÜLERİ BAŞKANLIĞI (Devam)
1) Türkiye Sağlık Enstitüleri Başkanlığı 2019 Yılı Merkezî
Yönetim Bütçesi
2) Türkiye Sağlık Enstitüleri Başkanlığı 2017 Yılı Merkezî
Yönetim Kesin Hesabı
N) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2017 Yılı Merkezî Yönetim
Kesin Hesabı
O) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2017 Yılı Merkezî Yönetim
Kesin Hesabı
BAŞKAN
– Halkların Demokratik Partisi Grubu adına İzmir Milletvekili Serpil Kemalbay
Pekgözegü. 
Buyurun
Sayın Kemalbay Pekgözegü. (HDP sıralarından alkışlar)
Süreniz
on dakika. 
HDP
GRUBU ADINA SERPİL KEMALBAY PEKGÖZEGÜ (İzmir) – Teşekkürler Sayın Başkan. 
Açlık
grevinin 39’uncu gününde bulunan Hakkâri Milletvekilimiz Leyla Güven’i, Sevgili
Selahattin Demirtaş’ı, Sevgili Gültan Kışanak’ı ve tutsak olan bütün
yoldaşlarımızı saygıyla sevgiyle selamlayarak sözlerime başlamak istiyorum. 
Aile,
Çalışma ve Sosyal Hizmetler Bakanlığının bütçesini konuşacağız. Sevgili Duygu
Asena’nın dediği gibi, bu bütçede kadının adı yok, kadının adını çıkarttılar.
Değerli
arkadaşlar, aile kavramı bugün kadın haklarının yok sayılması için örtü olarak
kullanılıyor. Kadınlar üzerindeki ayrımcılık, şiddet, eşitsizlikler, aile
duvarları arkasında gizlenmek isteniyor. Üstelik bu bir torba bakanlıktır. Neresinden
tutsak elimizde kalıyor. Bir işi yapmak istemiyorsanız o zaman böyle bir çorba
hâline getirirsiniz; olan tam olarak budur. En az üç bakanlık olması gerekiyor
fakat burada tek bir bakanlık var. Bakanlar bu Meclisin üyesi bile değiller.
Burada üstünlük taslayarak oturuyorlar ama halka değil, Cumhurbaşkanına karşı
sorumlular. Bazıları holding başından alınıp buraya getirildiler; hastaneleri
vardı Sağlık Bakanı oldular; turizm şirketleri vardı Turizm Bakanı oldular.
Ülkenin bir şirket gibi yönetilmesi de işte buna denir. Dediğim gibi,
neresinden tutsak elimizde kalıyor. 
Değerli
arkadaşlar, kadınlar evlerde, işte, sokakta şiddete uğruyorlar. Karakolda,
savcılıkta, mahkemede ise erkek şiddeti bir şekilde ya mazur görülüyor ya yok
sayılıyor ya da iyi hâl indirimleriyle ödüllendiriliyor, cezasızlık baş tacı
yapılıyor. Çalışma hayatında kadınların sorunlarını bundan bağımsız ele
alamayız. Strateji planlarında sürekli olarak kadın istihdamının artırılacağını
söylüyorsunuz. Niye artıramadınız diye size sormak istiyorum Sayın Bakan. Kadın
istihdamı projeleri adı altında harcanan dünyanın fonu var, dünyanın parası var
fakat biz hâlâ 1999 yılındaki rakamlardayız. Harcanan fon ile ortaya çıkan
kalıcı istihdam arasında hiçbir bağlantı yoktur. Aynı bağlantısızlık İŞKUR
meslek eğitim kurslarında da mevcuttur ki dünyanın parasını buraya
aktarıyorsunuz.
İşçilerin
olan İşsizlik Fonu’nu bankalara ve patronlara aktarıyorsunuz. AKP’nin seçim
fonu gibi, amacı dışında, keyfî bir şekilde İşsizlik Fonu’nu kullanıyorsunuz.
İşsizlik Fonu’ndan kamu bankalarına 12 milyar aktardınız. Buna ne hakkınız
vardı Sayın Bakan, size soruyorum. 2018 yılı içerisinde fondan harcanan her 100
liranın yalnızca 26 lirası işsizlik ödeneği olarak harcandı. Sadece ve sadece
temmuz ayı içerisinde işverenlere ayırdığınız pay, işte, bu 2018 yılı boyunca
işçilere ayırdığınız pay kadar. Çıkın, bu teşvikler sonucunda istihdamı ne
kadar artırdınız, bunu bize anlatın. Bakın, işsizlik tablosu bu şekilde.
İşsizlik tek haneli rakamları çoktan aştı ve bakın, tarım dışı genç kadın
işsizliği yüzde 25,6’ya dayandı. 
İşsizlik
Sigortası Fonu’nun 24 Haziranda seçim kararı verilmeden önceki ve sonrasındaki
kullanımına bakmak ister misiniz? Bakın, Toplum Yararına Programı seçimlere
endekslendi, size onun tablosunu göstermek istiyorum. Burası seçimden önceki
pay, burası seçim kararı verildikten sonraki pay.
Kadın
işsizliğinin günden güne artması ve kayıt dışı ücretsiz çalışan kadınların
yoğunluğu fonların amacı dışında kullanıldığını gösteriyor. Kadınları istihdama
katma konusunda samimiyseniz eğer o zaman yapacağınız en parlak şey bütçeden
bakım emeği için fon ayırmaktır, pay ayırmaktır. Her fabrikada, her iş yerinde
her iş yerinde, her mahallede kadın ya da erkek tüm çalışanlar için kamu
kreşleri olmadan, bakım merkezleri açılmadan kadın istihdamını
artıramayacağınızı bilmiyor musunuz? Tabii ki bal gibi biliyorsunuz ama bütçe
tasarrufunu böyle kullanmak istemiyorsunuz, sizler bütçeyi patronlar için
ayırıyorsunuz, kadınlara ve çocuklara ayırmıyorsunuz; bu bir tercih. Kusura bakmayın
ama siz, kadınların istihdama katılması hedefini böyle giderse sittinsene,
strateji planı koysanız da gerçekleştiremezsiniz. 
Emeklilik
hakkından kreş hakkına, sendikal özgürlüklerden grev hakkına kadar işçilerin
yüz yıldır mücadele ede ede kazandıkları hakları gasbediyorsunuz. Sosyal
Güvenlik Reformu adı altında, siz ve sizden önceki iktidar, emeklilik yaşını
artırdınız, mezarda emeklilik getirdiniz. Kazanılmış hakları da böylece yok
sayıyorsunuz. Örneğin, emeklilikte yaşa takılanlar yaşa maşa takılmadılar, AKP
ve MHP’ye takıldılar. EYT’lilerin haklarını vermek, emeklilerin ücretlerini
iyileştirmek, aynı zamanda işsizlikle mücadele için de önemli bir karardır.
AKP’nin Sosyal Güvenlik Reformu’yla reel olarak düşen emekli aylıkları,
gittikçe bozulan gelir dağılımı emeklilerin çalışma sebebi oluyor. Bakın, bu
tabloda da emekliler, bunlar çalışan emekliler, bunlar da çalışmayan emekliler.
Gördüğünüz gibi, emekliler verdiğiniz ücretlerle geçinemiyor, bu nedenle
çalışmak zorundalar. 
Dünyanın
17’nci büyük ekonomisi olmakla övünüyorsunuz. Köprüler, tüneller, kuş uçmaz
kervan geçmez yerlere yaptığınız havaalanları, duble yollar, kent hastaneleri
yapmakla övünüyorsunuz. Her birine araç geçiş garantisini, hasta garantisini
avro üzerinden veriyorsunuz ama kreşe para yok, yaşlı bakım hizmetlerine para
yok, EYT’ye para yok, emeklilere insana yakışır ücret için para yok, işçilere,
işsizlere para yok, kadınlara, gençlere para yok, engellilere para yok. Sürekli
rakamlarla büyüklük taslıyorsunuz ama halkın halkın hakları size yük geliyor.
Refah içinde, güvenli, gelecekli, adaletli bir yaşamdan kimse söz edemiyor.
Değerli
arkadaşlar, bakın, on altı yılda en az 21 bin işçi çalışırken öldü. Bunca
yıldır bu iş cinayetlerini durdurmak için neden bir şey yapmadınız? Çünkü iş cinayetleri
politik bir meseledir. Stratejik iş gücü politikanızla emeğin payını sürekli
küçülterek yerli ve uluslararası tekellere insanlarımızın emeğini peşkeş
çektiğiniz kadar canını da peşkeş çekiyorsunuz. Sizin iktidarınızda sadece alın
teri değil ne yazık ki işçilerin canı da sermayeye kurban ediliyor. Siz hep
sermayeden, kârdan yana oldunuz, canlarımızı o çok övündüğünüz büyümeye peşkeş
çektiniz; suçlusunuz.
Öyle
olduğu için, üçüncü havalimanı işçileri iş cinayetine, kötü çalışma koşullarına
itiraz ettiğinde işçilerin yanına gitmediniz, onlara jandarmalarınızı
gönderdiniz, ablukaya aldınız, şirket suçlarını örtbas ettiniz. Öyle olduğu
için, Bursa’da 2005 yılında bir yatak fabrikasında 1 çocuk işçi, 1’i hamile 5
kadın işçi fabrikada yandı, fabrika patronu 183 lira ceza ödeyip kurtuldu.
Biliyor musunuz, o yanan fabrikanın sigortası vardı fakat işçilerin sigortası
yoktu. Öyle olduğu için, Davutpaşa’da maytap fabrikası patlamasında yıllar
süren dava karara bağlanmışken şu günlerde Yargıtay kararı bozarak cezasızlığı
garantiye alıyor. İşçi ailelerinin vicdan ve adalet nöbetleri tıpkı Cumartesi
Annelerinin nöbetlerinde olduğu gibi yasaklandı, Galatasaray Meydanı’na
çıkamıyorlar.
Sormak
istiyorum: Üçüncü havalimanı şantiyesinde işçiler iş cinayetinde yaşamını yitirirken,
cansız bedenleri rögar çukurundan çıkarılırken siz neredeydiniz? Mesela neden
şantiyeye ziyarette bulunmadınız Sayın Bakan? Ben de sordum, buradaki pek çok
arkadaş sordu, önerge verdik; neden bize cevap vermediniz? Bir toplama kampı
görünümündeki İGA şantiyesinde ve pek çok yandaş işletmede ne hukuk ne adalet
ne kanun diye bir şey olmadığını da biliyorsunuz ve on binlerce işçi de bunun
tanığıdır. Üçüncü havalimanı işçileri defalarca eylem yaptı, defalarca öldü;
bir kere bile merak edip gitmediniz. Gitseydiniz eğer sonraki iş cinayetlerini
önleyebilirdiniz; 52 işçi orada yaşamını yitirdi.
(Mikrofon
otomatik cihaz tarafından kapatıldı) 
SERPİL
KEMALBAY PEKGÖZEGÜ (Devamla) - Bir dakika rica edebilir miyim?
BAŞKAN
– Tamamlayalım lütfen.
SERPİL
KEMALBAY PEKGÖZEGÜ (Devamla) – İddia ettiğiniz gibi ne taşeron sorununu
çözdünüz ne ev işçilerinin sorununu çözdünüz. Siz “kalkınma şehidi” diye işçi
ölümlerini de normalleştirdiniz; gerçekten yaşam hakkına zerre kadar saygınız
yok, sizin için varsa yoksa kâr ve ranttır. Bir de kalkıp sıkılmadan diyorsunuz
ki “İnsanı yaşat ki devlet yaşasın.” Türkiye Cumhuriyeti demokratikleşmezse
eğer, demokratik bir cumhuriyet olmazsa eğer insanı yaşatamazsınız, kusura
bakmayın. Böyle, jandarma sultasında şantiyelerde işçiler köle gibi çalışmaya,
iş cinayetlerine mahkûm olurlar. 
Türkiye’de
sosyal eşitliğin önündeki en önemli engel vahşi kapitalist birikim rejimidir.
Yoksulluk, yoksulların suçu değildir; yoksulluk, emeği sömürürken, toplam
bütçeyi pay ederken yaratılır. İnsanlar yoksul çünkü siz varsınız, insanlar
yoksul çünkü bu bütçeyi yapan halklar değil; yoksullar, kadınlar, emekçiler,
engelliler, LGBTİ+’lar bu bütçeyi yapmıyorlar.
(Mikrofon
otomatik cihaz tarafından kapatıldı) 
SERPİL
KEMALBAY PEKGÖZEGÜ (Devamla) – Ulusal İstihdam Stratejisi’nde sosyal yardımlara
2002 yılında yüzde 0,5…
Az
kaldı Başkanım.
BAŞKAN
– Lütfen, tek seferlik bir dakika uzatıyorum, onu yaptım. 
Tamamlayalım
lütfen.
SERPİL
KEMALBAY PEKGÖZEGÜ (Devamla) – Tamamlamak için bir dakika rica ediyorum. 
BAŞKAN
– Teşekkür ederim. Kimseye vermedim; kararlıyım, vermeyeceğim; bir dakika
veriyorum. 
SERPİL
KEMALBAY PEKGÖZEGÜ (Devamla) – Peki.
Bu
kaynak halkın vergileriyle oluşmuştur ve siz bunu nedense kendi cebinizden gibi
sürekli insanların başına kakıyorsunuz, yardımları lütuf gibi dağıtıyorsunuz;
bu, asla kabul edilemez. Bu düzeninizi de faşist bir iktidarla sürdürmeye
çalışıyorsunuz fakat bu halk bu faşizmi yemeyecek arkadaşlar. 
Teşekkürler.
(HDP sıralarından alkışlar) 
BAŞKAN
– Sıra, Ağrı Milletvekili Dirayet Dilan Taşdemir’de.
Buyurun
Sayın Taşdemir. (HDP sıralarından alkışlar) 
Süreniz
altı dakika. (AK PARTİ sıralarından “Süreye uyalım.” sesi)
HDP
GRUBU ADINA DİRAYET DİLAN TAŞDEMİR (Ağrı) - Televizyonlar sizin beş dakika da
bizim olsun, bir şey olmaz. Çıkarken bile laf atıyorsunuz.
Değerli
arkadaşlar, hepinizi selamlıyorum. 
Bütçe
görüşmelerinin 7’nci günündeyiz. Aslında, bu bütçe sürecinin demokratik, adil
ve katılımcı olmadığını hepimiz çok iyi biliyoruz. Dolayısıyla, muhalefet
olarak buradan ne söylersek söyleyelim, siz aslında bildiğinizi okumaya devam
ediyorsunuz. Dolayısıyla, demokrasiyi çoğunluğun gücü sanıyorsunuz ama bizce bu
çoğunluğun diktatörlüğü.
Değerli
arkadaşlar, aslında, AKP, konjonktürel ve siyasal çıkarlarına göre değişen bir
politika izliyor. Bu politikanın en belirgin yansıdığı meselelerden biri de
Kürt sorununun kendisi. Yani “Kürt sorunu benim sorunumdur.” “demokratik
açılım”, hatta çoğu zaman meydanlarda, kürsülerde Kürtlerin yaşadığı tarihsel
trajedileri ve acıları ifade eden bir siyasal çizgiyle biz karşılaştık. Yani
çok uzak değil, yıllar yıllar ötesi değil, çok yakın bir tarihte, 2015’te,
bizler, bu Kürt sorununun demokratik çözümü, diyalog ve müzakere için İmralı’ya
heyetlerin gittiğini de çok iyi biliyoruz. Dolayısıyla, biz, iki yüz yıllık
Kürt sorununda bu yaklaşımın en doğru, en mantıklı yaklaşım olduğunu biliyoruz,
bir kez daha bu yaklaşımın da esas alınması gerektiğine inanıyoruz ama gelin
görün ki, öyle bir noktaya geldi ki siz, söylediğiniz her şeyi inkâr eder
duruma geldiniz. Yani biz, burada “Sayın Öcalan” lafını kullandığımız için
neredeyse üçlü bir ittifakla linç ediliyoruz. Dolayısıyla, o zaman Kürt
sorununu çözmek temel politikanız iken, bugün Kürt karşıtlığı, hatta dönem
dönem Kürt düşmanlığı temel perspektifiniz ve motivasyonunuz olmuş durumda.
Biz, dün de aynı şeyleri söylüyorduk, bugün de aynı şeyleri söylüyoruz, yarın
da aynı şeyleri söylemeye devam edeceğiz. Biliyoruz ki biz, bu duruşumuzdan
kaynaklı çokça hedef de oluyoruz, bugün arkadaşlarımızın zindanlarda olmasının
nedeni de budur; aslında, bu sürecin, o sürdürülen barış sürecinin hesabı
soruluyor. Dolayısıyla, eğer bugün vekillerimiz cezaevindeyse, Sırrı Süreyya
Önder cezaevindeyse bundan utanç duyulmalı ve bir vicdan varsa da bunun vicdani
muhasebesi yapılmalıdır. 
Değerli
arkadaşlar, yine, ne zaman seçimler gündeme gelse biz bir bakıyoruz, ya yurt
içinde ya da yurt dışında düşman yaratma politikanız devreye giriyor.
Dolayısıyla ülke içerisinde herhâlde düşman yapacağınız kimse kalmadı, şimdi bu
düşman yaratma politikanızı sınırların dışına taşırdınız. Yani ne oluyor? İşte,
Şengal ve Mahmur bombalanıyor, Şengal ve Mahmur’un bombalanmasını bir başarı
öyküsü olarak gelip burada anlatıyorsunuz.
ABDULLAH
GÜLER (İstanbul) – Sana ne!
DİRAYET
DİLAN TAŞDEMİR (Devamla) – Bakın, Şengal, 74 ferman yaşayan, katliamlardan
geçen Ezidi Kürt halkının kutsal topraklarıdır. Orta Doğu’nun en kadim
halklarından, çoğunluğu en fazla olan halklarından biriyken Ezidi halkı,
yaşadığı katliamlardan kaynaklı, bugün bir avuç kalmak zorunda kaldı ve bunlar
bugün kültürünü, dilini, kimliğini korumak için Şengal’de kendilerini müdafaa
mücadelesini sürdürüyorlar. IŞİD 2014 yılında Şengal’e saldırdığında binlerce
Şengalli katledildi, binlerce kadın kaçırıldı, köle pazarları kuruldu. Hâlâ
IŞİD’in elinde binlerce kadın var, yüzlercesi kayıp. IŞİD Şengal’e
saldırdığında kılınızı kıpırdatmadınız, Şengal’i bombalamak aklınıza gelmedi
ama bugün Şengal’i bombalıyorsunuz. Neden mi? Nedeni çok basit çünkü Kürt,
annesini görmesin; Kürt, dünyanın hiçbir yerinde hak hukuk sahibi olmasın. 
Değerli
arkadaşlar, yine, bombalanan diğer yerlerden bir tanesi de Mahmur kampıdır.
Mahmur kampı Kürt sorununun kendisidir, Kürt sorununun aynasıdır. Bakın,
90’larda dışkı yedirilen köylüler zorla, köyleri yakılarak, yerinden yurdundan
göç ettirilerek Mahmur kampına sığınmak zorunda kaldılar. Otuz yıldır da bu
ülkenin vatandaşıdır aynı zamanda bu Mahmurlular ve orada yaşamak zorundalar.
Eğer Kürt sorununa şiddet perspektifinin dışında başka bir çözümle
yaklaşılsaydı bugün Mahmur kampı denen bir kamp olmayacaktı, o insanlar
Şırnak’ta, Mardin’de, Siirt’te yaşamını sürdürüyor olacaktı ama maalesef ki bu
şiddet siyasetinden bir türlü vazgeçmediğiniz için otuz yıldır bu şiddetten
kaçan insanlar bugün Mahmur’da bombaların hedefi hâline geliyorlar. Bu
bombalamada 74 yaşında bir kadın, 14 yaşındaki torunu ve 2 kızı yaşamını
yitirdi. 
Yine,
değerli arkadaşlar, bu kürsülerde Filistin halkının trajedisinden,
yaşadıklarından çokça söz ediyorsunuz ama bizce sizin Filistin halkıyla bir
benzerliğiniz yok; daha çok, benzerliğiniz İsrail’ledir. Bakın, İsrail, ne
yapıyor; ne zaman Filistin halkına yönelik bir farklı ses yükselse hem kendi
ülkesi içerisinde hem de uluslararası arenada ne yapıyor? Antisemitizm
yaygarasını koparıyor, böyle bir yaftalama yapıyor. Siz de benzer bir şekilde
ne zaman barış meselesinde, Kürt meselesinde, emek meselesinde, kadın
meselesinde farklı bir şey söylesek ya da ifade etsek hemen terörist yaftasını
yapıştırıyorsunuz. Vallahi, sizin mantığınıza göre bu ülkenin yarısı terörist.
Dolayısıyla çeşit çeşit de terörist icat ettiniz. Bu da sizin büyük bir
başarınız.
Değerli
arkadaşlar, yine biz burada bu politikalarınızı eleştirirken, alternatiflerini
sunarken, bunun mücadelesini verirken şiddete uğruyoruz, ciddi müdahalelerle karşılaşıyoruz.
Aynı şekilde…
(Mikrofon
otomatik cihaz tarafından kapatıldı)
DİRAYET
DİLAN TAŞDEMİR (Devamla) – Sözlerimi bitireceğim.
BAŞKAN
– Tamamlayalım lütfen.
DİRAYET
DİLAN TAŞDEMİR (Devamla) – Bugün cezaevinde otuz dokuz gündür açlık grevinde
olan Leyla Güven tam da bu politikanın karşısında bu eylemini başlattı. Tecrit
politikasının savaş olduğunu çokça ifade ediyor. Dolayısıyla “Bu benim sorunum
değil...” Duymamış gibi yapamazsınız, bunu duymak zorundasınız. Çünkü Leyla
Güven bu ülkenin barışı, huzuru için bugün bu eylemi gerçekleştiriyor.
Dolayısıyla bir kez daha Leyla Güven’in bu eylemini selamladığımı, kendisine
saygılarımı sunduğumu da ifade etmek istiyorum.
Değerli
arkadaşlar, son olarak şunu ifade edeyim: Nadia Murad IŞİD barbarları
tarafından kaçırıldı, cinsel şiddete uğradı. Kurtarıldıktan sonra Şengal
halkının, Ezidi halkının mücadelesini sürdürmeye devam etti ve bunun için de
Nobel Barış Ödülü aldı. Dolayısıyla uluslararası kamuoyu ve uluslararası
vicdan, Ezidi halkının bu mücadelesi karşısında saygıyla eğiliyor ve
ödüllendiriyor ama maalesef sizler bu mücadeleye bombalayarak karşılık
veriyorsunuz. 
Genel
Kurulu saygıyla selamlıyorum. (HDP sıralarından alkışlar)
BAŞKAN
– Şimdi söz sırası İstanbul Milletvekili Züleyha Gülüm’de. 
Buyurun.
(HDP sıralarından alkışlar) 
Süreniz
altı dakika. 
HDP
GRUBU ADINA ZÜLEYHA GÜLÜM (İstanbul) – Merhabalar. 
Konuşmama,
açlık grevinde 39’uncu gününde olan Leyla Güven’i buradan selamlayarak başlamak
istiyorum. 
Leyla
Güven’in açlık grevi bu ülkede barışın yolunun açılması içindir. Barışın
muhatabı ise Meclistir. Meclisin bu konuyu gündeme alması gerekir. Çok da
fazla, bu konuya sağır dilsiz kalabileceğinizi düşünmüyorum çünkü görev
buranınsa burası bunu gündemine almak zorundadır. 
Şimdi
Aile, Çalışma ve Sosyal Hizmetler Bakanlığının bütçesini konuşuyoruz. Elbette
ki kadını da konuşuyoruz, kadına yönelik şiddeti de konuşmak durumundayız ama
bunu sadece saraydan gelen bütçeyle değil, kadınlarla konuşmak gerekiyordu,
halkla konuşmak gerekiyordu ama maalesef ne kadınlar ne kadın örgütleri ne
feminist örgütler bu bütçe yapılırken buraya çağrıldı, görüşüldü, onların
önerileri alındı. O nedenle, ben kadınların sesini buradan duyurabilmek
açısından, 1998 yılından bu yana düzenli olarak her yıl toplanan Kadın
Sığınakları ve Da(ya)nışma Merkezi Kurultayı bileşenlerinin taleplerini
buradan size söylemek istiyorum çünkü seslerini duyurmanın başka bir yolu yok.
Maalesef, kimseyi muhatap almadığınız gibi, kadın örgütlerini de feminist
örgütleri de muhatap almıyorsunuz. 
Talepleri
nelerdi? Kadın dayanışma merkezleri ve sığınaklar için hem Bakanlık hem de
yerel yönetimlerce ayrılan bütçe artırılmalı, şeffaf olarak yönetilmeli, mevcut
bütçe toplumsal cinsiyet eşitliğine duyarlı hâle getirilmeli, bağımsız kadın
örgütlerinden görüş alınmalı. Kadına yönelik şiddet ve cinsel suçlara ilişkin
veriler detaylı bir şekilde, anonim olarak tutulup raporlanarak belli
aralıklarla kamuoyuyla paylaşılmalı. Nafaka konusunda mevcut yasal düzenlemeler
geri çekilmek yerine korunmalı, kadınların nafaka konusunda karşılaştıkları
sorunlar giderilmeli. GREVIO raporunda yer alan tavsiyelerin hayata geçirilmesi
için bağımsız kadın örgütlerinin de katılımıyla eylem planı hazırlanmalı.
CMK’nin 253’üncü maddesi değiştirilerek kadına yönelik şiddet içeren dosyalar
uzlaştırma kapsamı dışına çıkarılmalı. 6284 sayılı Yasa kapsamında verilen
tedbirlerin süresini kısaltmak yerine, kadınlara ihtiyaçlarına uygun, süreli ve
etkili koruma kararları verilmeli. Her il ve ilçede çocuk izleme merkezi, adli
görüşme odaları kurulmalı; cinsel istismar ve ihmale maruz kalmış çocukların
ifadeleri alınırken psikolog eşliğinde görüntü ve ses kaydı alınarak bir defada
verilmesi sağlanmalı, hazırlanan muayene raporlarının içerik ve yöntemi
konusunda Türkiye Tabipler Odasının ilgili biriminden görüş alınmalı. Tüm
danışma merkezleri ve sığınaklarda çocuk odaları açılmalı, her mahallede geçici
çocuk evi kurulmalı. 
ŞÖNİM’ler
başvurucu kadınların bilgilerinin gizliliğinin korunduğu ve kadından yana bakış
açısıyla etkin hizmet verecek bir hâle getirilmelidir. ŞÖNİM’lere ve
belediyelerin dayanışma merkezlerine ve sığınaklara yeterli bütçe ayrılmalı;
kapatılan dayanışma merkezleri ve sığınaklar, kadın dernekleri yeniden
açılmalı; ŞÖNİM, sığınak ve dayanışma merkezleri olmayan il ve ilçelerde bu birimler
açılmalı ve yereldeki kadın örgütlerinin bu alandaki çalışmaları
desteklenmelidir. 
Kadına
yönelik şiddetle mücadele alanında kadın sosyal hizmet uzmanları ve psikologlar
istihdam edilmelidir. ŞÖNİM’ler ve belediyelerin danışma merkezleri ve sığınaklarında
tercüman bulundurulmalı, kadınların ana dillerinde destek alması sağlanmalı;
İstanbul Sözleşmesi’ne uygun olarak, kadınların göçmen, mülteci olmasına
bakılmaksızın aynı hizmetten yararlanması sağlanmalı ve yapılan çalışma göçmen,
mülteci kadınların özel ihtiyaçlarına uygun hâle getirilmelidir. 
Barınma
ihtiyacı olan kadınlara sığınak dışı çözümler üretilmesi gerekiyor. Her
mahallede, yeni doğanlar için de dâhil olmak üzere, çalışma saatleriyle uyumlu,
ücretsiz ve erişilebilir kreşler açılması gerekiyor. Belediyelerde kadına
yönelik şiddetle mücadele strateji planı yazılmalı, izlenmeli; şiddetin
önlenmesine yönelik danışma kurulu oluşturulmalı; bu birimlerde bağımsız kadın
örgütlerinden temsilciler olmalıdır. Kadına yönelik erkek şiddetiyle mücadelede
yıllık bazda yerel eylem planları yapılmalı ve bunların çalışmaları
gözlemlenmelidir. Alo Şiddet Hattı yerel yönetimlerde 7/24 saat uygulanmalı.
Tüm mahallelerde acil durum butonu konulması gerekir. Sığınaktan ayrılan
kadınlara verilen süreli sosyal ekonomik destekler kadının çocuğu olup
olmadığına bakılmaksızın sağlanmalı, şiddet sonrası kadınların güçlenebilmesi
için sosyal politikaların gerektirdiği bütçe ayrılmalıdır. İlk adım
merkezlerinin ve buralarda çalışan personelin sayısının artırılması gerekiyor.
Göçmen ve mülteci kadınların 6284 sayılı Yasa’dan destek alabilmeleri için
istenen darp raporu ve benzeri resmî evraklar talep edilmemeli, göçmen
kadınlara ayrımcılık uygulanmamalıdır. Kadınların erkek şiddetinden korunması
için verilen gizlilik kararları kadınların eğitim, sağlık, kamu hizmetleri
almasında engel oluşturmamalı, bunun için gerekli düzenlemeler yapılmalıdır.
Belediyelerde eşitlik birimi ve kadın müdürlükleri açılmalı, sığınaklar ve
dayanışma merkezleri bu birimlere bağlı olmalıdır. Yazılı ve görsel basında
erkek egemenliğini besleyen, yaygınlaştıran dizi, film ve benzeri haberlere
yönelik olarak gerekli yaptırımın uygulanması gerekir. Tüm bunların
gerçekleşmesi için öncelikle toplumsal cinsiyete duyarlı bir bütçe gerekiyordu,
kadınlar için ayrı bir bütçe gerekiyordu, tabii ki bir kadın bakanlığı
gerekiyordu. 
(Mikrofon
otomatik cihaz tarafından kapatıldı) 
BAŞKAN
- Tamamlayalım lütfen.
ZÜLEYHA
GÜLÜM (Devamla) - Ancak biz bu bütçeye baktığımızda, ne toplumsal cinsiyete
duyarlı bir bütçe görüyoruz ne kadınların katılabildiği bütçe görüyoruz zira bu
bütçeyi yapanların yüzde 95’i erkek. Cinsiyet körü, eşitsiz bir bütçeyle karşı
karşıyayız. Böyle olması da kaçınılmaz. Zira tüm bunları yapabilmek için
önceliği kadın özgürlüğü olan, aileyi değil kadını güçlendiren bir anlayış
egemen olmak zorunda. Militarizmi, savaşı, kutuplaştırmayı, düşmanlaştırma
politikalarını politika olarak kurmayan, barışı, eşitliği, özgürlüğü,
kadın-erkek eşitliğini önceleyen bir iktidar olmak zorundaydı ama böyle bir iktidar
olmadığı için maalesef bütçeden kadınlara hiçbir şey çıkmadı, erkek
egemenliğini yücelten, büyüten bir bütçeyle karşı karşıyayız. O nedenle bu
bütçeyi de kabul etmiyoruz. (HDP sıralarından alkışlar) 
BAŞKAN
– Söz sırası, Diyarbakır Milletvekili Adnan Selçuk Mızraklı’da. 
Buyurun
Sayın Mızraklı. (HDP sıralarından alkışlar)
HDP
GRUBU ADINA ADNAN SELÇUK MIZRAKLI (Diyarbakır) - Sayın Başkan, değerli
milletvekilleri; hepinizi saygıyla selamlıyorum. 
Başlığımız
belli, bugün 3 bakanlık var, biri de Sağlık Bakanlığı. Benim meslektaşlarım
bilirler, geçmişte Sağlık Bakanlığı demezdik, Sağlık ve Sosyal Yardım Bakanlığı
derdik eskiden bunun adına çünkü “sağlık” dediğiniz şey hastanecilik hizmetleri
değildir, tedavi hizmetleri değildir, ondan çok daha fazla bir şeydir. Sosyal
güvenlik dedim, bakın orada “güvenlik” kavramını kullandım. Güvenlik de tank,
top, tüfek, uçak değildir, güvenlik dediğiniz kendinizi iyi hissetme durumudur.
İyi hissetme durumu da sadece silahların gölgesinde olmuyor. Yani yoksulsanız
kendinizi iyi hissedemiyorsunuz, yoksunsanız bazı şeylerden yine kendini iyi
hissetme durumu, iyilik durumu vuku bulmuyor. O yüzden biz hekimler “Sağlık,
ruhen, bedenen, sosyal ve siyasal iyilik durumudur.” diyoruz. Ama Türkiye’ye
baktığımızda neyi görüyoruz? Ekonomi diyalizde arkadaşlar yani bunu ben
söylemiyorum ekonomi bakanları söylüyor. Eğitimde solunum ve dolaşım yetmezliği
var. Biraz önce partinizden ve diğer partilerden arkadaşlar da o dolaşım
yetmezliklerine de kısmen işaret ettiler. Beraberinde, sokağa çıktığımızda
baskılar hakikaten toplumu felç etmiş durumda.
Sayın
Bakan “O parti hariç.” diye nasıl söyleyebiliyor; AKP’nin İçişleri Komisyon
Başkanı değil, İçişleri Bakanı olarak? Arkadaşlar, bir ülkede hukuk, adalet,
demokrasi herkes içindir. “O parti hariç.” diye İçişleri Bakanı başlarsa o
ülkede artık adalet de, hukuk da, hepsi de bitmiş demektir; böyle bir şey
olamaz. 
Arkadaşlar,
şimdi, bugünlerde Asgari Ücret Tespit Komisyonu çalışıyor. 1.603 lira. Ben
sizden rica ediyorum: Bir taneniz, 1.603 lirayla gitsin bir gecekonduyu
kiralasın. Ya, ibretiâlem için, o 1.603 lirayla nasıl hayatta kalınır -1 eşiniz
var, 1 çocuğunuz var; 2 çocuğunuz var da demiyorum- onunla nasıl yaşanırı
lütfen test edin ki… Hani böyle çok özür dileyerek söylüyorum, sizleri tenzih
ederek söylüyorum ama timsah gözyaşları dökmeye gerek yok. TÜRK-İŞ açıklıyor:
Açlık sınırı 1.942 lira. Biz de oturalım buradan bir komisyon tespit edelim; bu
ülkede nasıl yaşanır bu rakamlarla, hakikaten yaşanılabilir ücretlerse asgari
ücret dediğimiz şey, eyvallah diyelim, geçelim. 
Arkadaşlar,
büyük işler yapılabilir, büyük hava meydanları da yapabilirsiniz; piramitler de
yapıldı, piramitler binlerce yıldır ayakta -piramitleri nasıl ki firavunlar
yapmadıysa, bugün de nasıl firavunlar başta değilse- emekçiler yaptı. Ama o
emekçilerin o güvenlik durumundan, o iyilik durumundan da siz sorumlusunuz.
Orada eğer 200 bin civarında insan o üçüncü havalimanının inşaatında çalışmışsa
siz, 2 patronu değil, 200 bin insanı düşünmek zorundasınız. Eğer vicdan
üzerine, hak ve adalet üzerine konuşuyorsak, o zaman meselenin merkezine neyi
koymak durumunda olduğumuz çok açık ve net olarak çıkar.
Diyeceksiniz
ki: “Bütçeye gel.” Geleyim. Sağlık Bakanlığının bütçesine baktığımız zaman,
giderleri, SGK primlerini ve personel giderlerini çıkardığımız zaman geride 13
milyar 773 milyon liralık bir rakam kalıyor. Bunun içinde o şehir
hastanelerinin kira ödemeleri de var arkadaşlar, bu 13 milyar 773 milyon
liranın içinde. Sayın Albayrak onları söylerken muhtemelen sizler de
gözlemişsinizdir. Sağlığa bu paylar ayrılırken “Biz oranları şuradan şuraya
getirdik…” Geçmişte ben bu rakamları çok iyi hatırlıyorum, “Kişi başına sağlık
harcamalarında OPEC ülkeleri içinde şu rakamdaydık, 850 dolarlara geldik…” O
zaman dolar ucuzdu ya. Şimdi niye söylemiyorsunuz dolar bazında? Dolar
pahalandı değil mi? Ama sağlık hizmetleri de pahalanıyor arkadaşlar, dolar
pahalandıysa onlar da pahalanacak ve şu anda şu bütçeyle nasıl ki Cerrahpaşada
idrar tahlili yapılamaz hâle geldiyse, önümüzdeki yıl da birçok kamu işletmesi
zora girecek. 
Ben
sizleri biliyorum, diyeceksiniz ki: “Çok hastane açtık, yatakları çok artırdık,
ettik.” Evet, özel hastanelerin açılmasının yolunu açtınız. Bu ülkede AKP
döneminde özel hastaneler açıldı arkadaşlar ve özel hastaneler yetmedi, “kamu
hastaneleri” dedik, kamucu olduk. Ee? “Şehir hastaneleri açalım sizlere.”
dediler ama orada da başka bir özel işletmecilik yapıldı. Ne oldu? Şu anda
açılacak olan şehir hastaneleriyle 8.400 yatak üretiliyor arkadaşlar. Bu
maliyetin üretilmesi için 10,5 milyar dolarlık bir karşılık var. Kapatılan
yatak sayısı ne kadar? Kapatılan hastane sayısı ne kadar? Ona baktığınız zaman,
6.555 yatağa tekabül eden hastane kapatılıyor, 1.845 yatak için 10,5 milyar
dolar bu ülkede para ödeniyor. 
Ben
Avrupa’yı da gezdim -şimdi yurt dışı çıkış yasağım var silahlı terör örgütü
üyesi olmaktan, sadece, bir tek neşter kullanmayı biliyorum ama öyle-
Basel’deki hastaneyi gördüm, Hamburg’daki hastaneyi gördüm; arkadaşlar, en az
elli, altmış yıllık binalar, en az elli, altmış yıllık binalar. Çünkü onların
da bir hafızası vardır, biliyor musunuz? Nasıl hastaların hafızası varsa o
hastanelerde aldıkları hizmete ilişkin, o binaların da hafızası ve dili vardır.
Oraları kapattınız, şehirlerin dışında hastane şehirleri oluşturdunuz; şehir
hastaneleri oluşturmadınız. 
Lütfen
şunu çok iyi düşünün: O “1.200, 1.600 yatak” dediğiniz yerde hastasıyla,
refakatçisiyle, çalışanıyla, emekçisiyle, oradaki esnafıyla siz ilçeler
oluşturdunuz. Hastane şehri ilçesine gidiyorum, şehrin bir ucundan öbür tarafa
30 kilometre. “Ulaşılabilirlik”ti, değil mi arkadaşlar? Yani esas olanın ne
olduğu, hastanelerin nasıl çalışması gerektiğini söylemiştik.
Arkadaşlar,
bunların içinde emekçiler çalışıyor; hekimler, hemşireler, sağlık
teknisyenleri. Ne yaptınız? Ne olduğu belirsiz güvenlik soruşturmalarıyla,
onlarla… Hani, diyorduk ya bir zamanlar “Fişleme var, fişleme var.” fişlemenin
dik âlâsı var şu anda. Binlerce genç hekim, binlerce yeni mezun şu anda
güvenlik soruşturması bekliyorlar. Sayın Bakan da dinliyor, bunu biz
komisyonlarda da tartıştık: “Üç ay bekliyorlar, dört ay bekliyorlar…” Dedik ki:
“Bunu dört yüz elli güne düşürdünüz. Bu dört yüz elli günü bu üç dört ayın
neresinden başlatacaksınız?” Yani “Bakanlığa ilk başvuru gününden…” diye gün
pazarlığı yaptık. 
Bu
çocukları askere alıyor musunuz? Alıyorsunuz. Bu çocuklar hekim olarak
çalışsalardı yani terör mü enjekte edeceklerdi, terör hapları mı vereceklerdi
de askere alıyorsunuz, silah veriyorsunuz? Yapmayın. Hani derler ya: “Analara
kıymayın efendiler.” “Evlatlarınıza kıymayın beyler.” Bir gece bir kanun
hükmünde kararname çıkaracaksınız –insanları- ve âdeta bir infaz makinesine
döneceksiniz. Bu olmaz, infaz da yapılıyor. 
Hani
dedim ya güvenlik… Yol güvenliği… Yol güvenliği için sinyalizasyon kurmayanlar…
9 yurttaşımız yaşamını yitiriyor, aileleriyle beraber düşünürseniz, şu anda kaç
evde yas var? Beyler sinyalizasyonu yapmadan yolu hizmete açmışlar. Büyük
hizmetler yapıyoruz. Oturup bir soralım kendimize yani o sistemi kurmadan bu iş
yapılır mı? Bu iş yapılırsa, bu insanlar yaşamlarını yitirirlerse hiç mi bunda
bu işin sahiplerinin vicdani, hukuki, idari sorumlulukları yoktur? Orkestrada
eğer kemancı “gıy gıy” ediyorsa, orada orkestra şefinin hiç mi sorumluluğu
yoktur? Ya, insan çıkar, işin haysiyeti gereği der ki: “Ya, biz de bu işte
sorumluyuz.” “Yok, efendim, oradaki makasçı makası değiştirmeyi düşünemedi, 9
kişi gitti.” Olur mu öyle? Başka yerde 9 kişi olmuş olsaydı şimdi burada ne
halaylar tutulurdu, değil mi? 9 insan, orada da 9 insandır, burada da 9 insandır.
Ölüleri tasnif yapmayalım.
Arkadaşlar,
bütçeye baktığımız zaman… Faiz ödemelerine baktınız mı? Bu bütçenin her 8
lirasından 1 lirası faiz ödemesine gidiyor. Hani, Erbakan Hoca diyordu ya: “Siz
gidi faizciler, sizi.” Evet, o rakam nedir, biliyor musunuz arkadaşlar? 2001
krizinde hani “Biz kurtaracağız bu ülkeyi IMF’nin boyunduruğundan.” dediğiniz
zaman, ülkenin kurtarılması için -ekonomist arkadaşlar, biliyorsunuz- 21 milyar
dolarlık bir işlem yapılmıştı. O rakam, sadece bugün faizler için ödenen rakam 21
milyar dolardan çok daha fazladır arkadaşlar, 115 milyar civarında olması
lazım, rakamı çok fazla toplamadım. Aynı zamanda da hani diyorsunuz ya…
(Mikrofon
otomatik cihaz tarafından kapatıldı) 
ADNAN
SELÇUK MIZRAKLI (Devamla) – Başkan, özür diliyorum.
BAŞKAN
– Toparlayalım lütfen.
ADNAN
SELÇUK MIZRAKLI (Devamla) – Ülkemizin güvenlik sorunları, o güvenlik bütçesine
ayrılan kadar da faize para gitmektedir.
Arkadaşlar,
söylenecek çok söz var ama ben hani biraz böyle belki uhrevi olsun, şey olsun,
“onur” kelimesini sözlükten okuyayım: “Kişinin kendi varlığına, kendi
kişiliğine karşı beslediği saygı, insanı insan yapan iç değer.” diyor. Bu onur
kişilerde olduğu gibi kurumlarda da vardır, bu Meclisin bir onuru vardır;
denetim yapacak, yasama yapacak. Bütün bu işleri yaparken Meclisin bu hükmi
şahsiyetinin temsilcisi olan birisi otuz dokuz gündür açlık grevinde, onun
onuru bizim de onurumuzdur. Onun buradaki varlığını… Yasamanın bir üyesi
olarak, sadece tutuklu olan, hükümlü olmayan, hiçbir şekilde içeride tutulması
açısından anayasal olarak bir karşılık olmayan bir üyemiz eğer cezaevindeyse
bizim onun bu tutumuna sessiz kalmamız mümkün değildir. 
(Mikrofon
otomatik cihaz tarafından kapatıldı) 
ADNAN
SELÇUK MIZRAKLI (Devamla) – Dolayısıyla onun talebi talebimdir diyorum, sizleri
de bu konuda bir tutum almaya davet ediyorum.
Teşekkür
ederim. (HDP sıralarından alkışlar)
BAŞKAN
– Şimdi söz, Diyarbakır Milletvekili Semra Güzel’de.
Buyurun
Sayın Güzel. (HDP sıralarından alkışlar)
Süreniz
yedi dakika.
HDP
GRUBU ADINA SEMRA GÜZEL (Diyarbakır) – Teşekkürler Sayın Başkan.
Değerli
milletvekilleri, Türkiye Hudut ve Sahiller Sağlık Genel Müdürlüğü kurumu ve
Türkiye İlaç Tıbbi Cihaz Kurumu bütçelerine dair söz almış bulunmaktayım.
Sözlerime
başlamadan önce hukuka aykırı bir şekilde cezaevinde tutsak edilen Hakkâri
Milletvekilimiz Sayın Leyla Güven’in demokratik siyasetin önündeki en büyük
engel olan İmralı tecridinin kaldırılması için başlatmış olduğu süresiz,
dönüşümsüz açlık grevinin 39’uncu gününe girdiğini belirtmek istiyorum. Leyla
Güven’in sağlık durumu artık kritik bir aşamaya girmiştir. Ve yine bugün
itibarıyla 30 siyasi tutuklu daha aynı taleple süresiz, dönüşümsüz açlık
grevine girdiğini açıklamıştır.
Değerli
arkadaşlar, greve destek olanların il binalarımızdan gözaltına alınması
Hükûmetin çözümsüzlükte ne kadar da ısrarcı olduğunu göstermektedir. Bu
ısrardan vazgeçilmelidir, barışa köprü olmak isteyen Sayın Leyla Güven’in
sesine cevap verilmelidir. 
On
altı yıllık AKP iktidarı boyunca insan hak ve özgürlüklerinden, demokrasiden,
barıştan yana tavır alan kesimler terörize edildi; yargı, iktidarın bir sopası
hâline getirilerek siyasallaştı. Böyle bir süreçte bütçenin adaletinden söz
etmek mümkün değil. Bu bütçenin yoksulu, emeği, kadını, doğayı görmediğini,
demokratikleşmeyi önemsemediğini ve bütçe anlayışıyla hazırlanmadığını sanırım
söylememize gerek yok fakat yaptığınız yolsuzlukları da hatırlatmayı kendimize
görev biliriz.
Değerli
vekiller, adaletin olmadığı bir yerde adil bir bölüşümden bahsetmek imkânsız.
Örnek verecek olursak, konuşmamın başlığı olan Türkiye Hudut ve Sahiller Sağlık
Genel Müdürlüğüne 27 Haziran 2018 tarihinde Genel Müdür olarak atanan Sayın
Doktor Osman Kan’la başlamak istiyorum. Sayın Kan kimdir? AKP’li bir
milletvekilinin eşidir. Bunun basit bir tesadüf olmadığını düşünüyoruz. Siyasi
patronaj ilişkilerinin hâkim olduğu bir yerde hakkaniyetli ve eşit dağıtılmış
bir bütçeden söz edemeyiz. İktidar paydaşlarının aile şirketi hâline gelen bu
durum değişmediği sürece maliyenin nereye aktarıldığı konusu her zaman
tartışmaya açık olacaktır. Bütçeyi konuşacaksak önce bu paraların kimlerin
elinde olduğunu konuşalım. Burada liyakat ilkesiyle işin başında bulunan
yetkililer mi bu paraları yönetiyor yoksa iktidarın yandaşları mı? Birinizin
damadı hazinenin başında, birinizin kızı başdanışmanınız, birinizin kardeşi
teftiş kurulu başkanı, birinizin eşi Hudut ve Sahiller Sağlık Genel
Müdürlüğünün Başkanlığında. Maşallah, AKP’lilerin kendileri dışında aileleri ve
akrabaları da bürokratik görevlerde pek de maharetli. Bu maharet devlet
sevgisinden mi geliyor, yoksa işin içinde başka rantlar mı dönüyor bilemiyoruz.

Değerli
arkadaşlar, böyle bir kurumda böyle bir durum hâkimken ben size kurumun
unuttuğunuz asıl işlerini hatırlatayım: Sahil sınırlarında sağlık sorunlarının
giderilmesi ve önlenmesi. Peki, Orta Doğu’da başlatılan savaşla beraber sahil
sınırında kaç kişi Avrupa’ya gitmek isterken göçmen gemilerinde boğularak öldü?
Kaç kişinin ölmüş bedeni hâlâ o sularda kayıp biliyor musunuz? Suriye’nin
barbar IŞİD şiddetinden ailesiyle beraber kaçarken bedeni sahile vuran Kobanili
Aylan Kurdi bebek hâlâ belleğimizde. Bu fotoğrafta gördüğünüz gibi, sınır
sağlığı sadece boğazdan geçen gemilerin hastalık taşıyıp taşımadığına ilişkin
bir durum değildir, sınır sağlığı aynı zamanda savaşın yarattığı sağlık
sorunlarıyla da yakından ilgilidir. Bu sorunun çözümü başta Orta Doğu
coğrafyası olmak üzere savaşların bitmesidir. Aksi hâlde binlerce insan
savaştan, şiddetten kaçarken sınır sahillerinde yaşamdan kopmaya devam edecek.
Bu nedenle Orta Doğu’daki bu kanlı savaşın öznesi olduğunuz sürece sahil
sınırlarında hayatını kaybeden her insandan Hükûmetiniz bizzat sorumlu
olacaktır. 
Değerli
milletvekilleri, bütün bu yanlış politikalarla beraber giderek derinleşen
ekonomik krizle halkın sosyal hakları ve sosyal hakkına erişimde yaşadığı
aksaklıklardan bahsetmek istiyorum. Keza her biriniz en lüks hastanelerde, yurt
dışında tedavi görürken yurttaşlar bazen bir ilacı alabilmek için dahi mücadele
vermek zorunda kalıyor. İlaçlara erişimdeki sorunlar hastaların tedavilerindeki
aksamalara ve ciddi mağduriyetler yaşamasına neden oluyor; sürekli artan döviz
kurları nedeniyle kanser, diyabet gibi hastalıkların tedavisinde kullanılan
ilaçlara ulaşmakta zorluk çekiyor. Bu da bizlere gösteriyor ki siyasi iktidar
uyguladığı yanlış politikalar nedeniyle derinleşen ekonomik krizin faturasını
halklara kesmeye devam ediyor. Saraylarda altın varaklı bardaklarda
içeceklerini yudumlarken, hediye süsü verilerek satın alınan onlarca milyon
dolarlık uçan saraylara binerken halk sağlığından tasarruf etmenin bir izahatı
olabilir mi, merak ediyorum. Türkiye’de çok sayıda SMA hastası çocuk devletin
temin etmesi gereken ilaçlara erişemediği için yaşamdan kopuyor. AKP’li bir
bakan da “İlacın maliyeti ağır, karşılayamıyoruz.” diyor. 
Buradan
sormak istiyorum: Lüks yaşam içerisinde yaşadığınız ihtişamlı hayatın maliyeti
çok mu hafif? Onlarca milyon dolarlık uçan saraylara binerken ilaç temin
edemediği için yaşamdan kopan çocuklardan hiç mi utanmıyorsunuz?
Değerli
arkadaşlar, ekonomik kriz nedeniyle kamu ihalelerinin askıya alındığı bir
süreçte 54.538 adet tıbbi cihazın 10 milyar dolarlık satın alım ihalesinin
şartnamesinin 10’uncu maddesinde belirtilen “kısmi teklife kapalılık” ibaresi
nedeniyle ihalenin tamamının yabancı sermayeye peşkeş çekildiğini gördük. Bunun
neresi yerli ve millî? Yoksa bu ihalelerin arkasında yatan asıl nedenin yabancı
şirket ve devletlere kapalı kapılar ardında verilen birtakım siyasi sözlerden
kaynaklandığını itiraf mı edeceksiniz?
Bu
bütçe, en başında da itiraf ettiğimiz gibi, şaibelidir. Halkın parası MİT’e,
saraya ve savaşa ödenmiştir. Bir haftadır burada bütçe görüşülüyor, muhalefet
partileri bütçeye dair itirazlarını dile getiriyor fakat günün sonunda iktidar
partisi nasıl istiyorsa bütçe öyle kabul görüyor. Bu şartlar altında bütçenin
demokratik koşullarda hazırlandığını iddia edemezsiniz. Demokrasinin yolu üç
yıl önce tamamen kendi çıkarlarınız için devirdiğiniz çözüm masasından
geçmektedir. O masa devrildiğinden beri bu ülkede binlerce kişi öldürüldü,
tutuklandı, işsizliğe mahkûm edildi. 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen. 
SEMRA
GÜZEL (Devamla) - Bu ülkenin demokrasi sorunu Kürt sorununun çözümünden
geçmektedir ve bu sorunu çözemediğiniz takdirde bu ülkede ne adaletten ne
demokrasiden ne de adil bir bütçeden bahsedebiliriz.
Teşekkür
ediyorum. (HDP sıralarından alkışlar) 
BAŞKAN
- Halkların Demokratik Partisi Grubu adına son söz Iğdır Milletvekili Habip
Eksik’in. 
Buyurun
Sayın Eksik. (HDP sıralarından alkışlar)
Süreniz
altı dakika. 
HDP
GRUBU ADINA HABİP EKSİK (Iğdır) - Sayın Başkan, değerli milletvekilleri;
hepinizi saygıyla selamlıyorum. 
Sözlerime
başlamadan önce bu Parlamentonun bir üyesi, Hakkâri ilinin iradesi Sayın Leyla
Güven’in başlattığı açlık grevinin bugün 39’uncu günde olduğunu ve kritik
safhaya ulaştığını belirtmek isterim. Sayın Leyla Güven’in istekleri insanidir,
barış talebidir. Sayın Öcalan üzerindeki tecridin kaldırılması istemidir. Ki,
bu istek ülkedeki barışın kapısını aralayacak bir istemdir. Dolayısıyla ben
buradan bir kez daha Sayın Leyla Güven’i saygıyla selamlıyorum. Sayın Leyla
Güven bu Parlamentonun bir üyesi olmasına rağmen sadece Kürt olduğu için,
HDP’li olduğu için tutsak tutulmaktadır. Meclis Başkanı bu konuda inisiyatif
almalı ve sahip çıkmalıdır.
Değerli
arkadaşlar, bugün sokakta gezseniz, 10 kişiyi çevirseniz “Adalete güveniyor
musunuz?” diye sorsanız emin olun 10 kişiden 7’si “Hayır, güvenmiyorum ve Allah
kimseyi o adaletin eline düşürmesin.” diye cevap verecektir. Sayın Selahattin
Demirtaş hakkındaki AİHM kararına karşı Sayın Cumhurbaşkanı “Karşı hamlemizi
yaparız.” söylemiyle âdeta adalete talimat vermiştir. Demokratik bir ülkede
adalete karşı, mahkeme kararlarına karşı karşı hamleler yapılmaz kanunların,
yasaların, Anayasa’nın gereği yapılır arkadaşlar. Siz aslında bu karşı
hamleleri yaparak kendi yargınızı uluslararası camiada ciddi anlamda sıkıntıya
sokuyorsunuz ve emin olun bağımsızlığına, tarafsızlığına gölge düşürüyorsunuz.
Tüm bu baskılar hiçbir HDP’liye boyun eğdirmeyecektir. Bizim diz
çökmeyeceğimizi, boyun eğmeyeceğimizi siyasetin çöp sepetindeki siyasi
partilere bakarsanız çok iyi görürsünüz arkadaşlar. Bu diz çökmeyen irade 31
Martta sizleri sandığa gömecektir ve gereken dersi verecektir. 
SALİH
CORA (Trabzon) – Hadi oradan!
HABİP
EKSİK (Devamla) – Emin olun korkunuz ondandır, ondan dolayı zaten Selahattin
Demirtaş uykularınızı kaçırıyor. (AK PARTİ sıralarından gürültüler)
ŞAHİN
TİN (Denizli) – Saçmalama ya! Bırak ya bunları! 
BAŞKAN
– Arkadaşlar, lütfen…
HABİP
EKSİK (Devamla) – Hepinize birazdan cevap vereceğim, rahat olun, hiç sıkıntı
yok. 
BAŞKAN
– Sayın Hatip, Genel Kurula hitap edin.
HABİP
EKSİK (Devamla) – Bu iktidarı çöp sepetine atacak irade aha orada oturuyor,
zindanda açlık grevinde, onun için siz rahat olun, gideceksiniz, gittiğiniz gün
de bu sözlerimi hatırlayacaksınız. 
HASAN
ÇİLEZ (Amasya) – Millet iradesi bu, millet iradesi. 
HABİP
EKSİK (Devamla) – Değerli milletvekilleri, bu bütçe hakkaniyetle
hazırlanmamıştır. Ortada adil, eşitlikçi, barışı önceleyen bir bütçe yok.
Maalesef bütçe üzerinde saatlerce konuşsak bile bir şey değişmeyecek. İktidar
kendine göre bir bütçe hazırlamıştır. Bu bütçe yine savaş bütçesidir,
güvenlikçi politikalar esas alınarak zenginlerin bütçesi hazırlanmıştır, saray
bütçesidir arkadaşlar. Bu halk, sizin ve sizin her bütçede kolladığınız sermaye
kesimi gibi yaşamıyor, sizlerin sahip olduğu olanaklara sahip değildir. 
Değerli
milletvekilleri, Türkiye Sağlık Enstitüleri Başkanlığı kadro devşirme sistemine
dönüşmüştür. Şehir hastaneleri modeline baktığımızda, tamamen sermayeye rant
sağlama hedeflenmiştir. Şöyle ki: Gereksiz yatak, gereksiz kapalı alan,
gereksiz teknolojiyle donatılmış, diğer taraftan, sağlık ocakları -ASM’ler
dediğimiz bugün- ve devlet hastanelerine baktığımızda yüzde 70 oranında tıbbi
cihaz eksikliği yaşanırken, şehir hastanelerinde onlarca MR, tomografi ve
ultrason cihazı bulunmaktadır. 
Şehirlerin
kilometrelerce uzağına kurduğunuz şehir hastanelerinin halkın sağlığına hiçbir
katkısı olmayacaktır. Bu şekilde kurulan şehir hastaneleri birçok ilde sağlık
hizmetlerinden tam yararlanılmasına engel olacaktır, bu şekilde büyük paraların
harcandığı şehir hastaneleri yüzünden birçok il hizmetten mahrum kalacaktır. 
Değerli
milletvekilleri, ben size bu mesafelerin ne kadar büyük sorunlara yol açtığını
ortaya koymak için seçim bölgem Iğdır ilinden birkaç örnek vermek istiyorum.
Mesela, Iğdır’da kalp krizi geçiren hastalar kardiyovasküler anjiyo merkezi
olmadığı için 300 kilometre ilerideki Erzurum iline sevk edildiklerinden dolayı
ya hayatlarını kaybediyorlar ya da o yol süresi içerisinde gittiklerinde kalp
yetmezliğine giriyorlar. 
Yine,
değerli milletvekilleri, Türkiye’deki sağlık politikası, maalesef, koruyucu
sağlık hizmetlerini önceleyen bir sağlık politikası değildir. Tam tersine,
insanlarımızı resmen hasta etmeye odaklı, piyasa odaklı, sermayeyi önceleyen
bir sağlık politikasıdır; âdeta, insanlar hastalansın, daha çok ilaç kullansın,
hastaneye daha çok gelsin diye oluşturulmuş bir sağlık politikasıdır. İşte, bu
bütçe bu politikaya hizmet etmektedir.
(Mikrofon
otomatik cihaz tarafından kapatıldı) 
HABİP
EKSİK (Devamla) – Sayın Başkan…
BAŞKAN
– Tamamlayalım lütfen.
HABİP
EKSİK (Devamla) – Değerli milletvekilleri, Türkiye’de başta kanser olmak üzere
birçok hastalık, maalesef, son yıllarda çok artmaya başladı; âdeta bazı
hastalıklar patlama denilecek noktaya geldi. Yine, seçim bölgem Iğdır’da
gencecik insanlarımızın pankreas, akciğer, mide kanserlerinden öldüğünü
görüyoruz; Türkiye’nin de büyük yarası hâline gelmiştir. Temel sebebi, işte,
yürütülen, koruyucu olmayan, sermayeyi kollayan bu sağlık politikasıdır. 
Değerli
milletvekilleri, sağlık emekçileri çok yoğun çalışmaktalar. Maalesef hemen
hemen birçok ilde birçok doktor bir günde 120 hasta bakıyor ve hastalarımızın
çoğu sıra bulamıyor. Bakın, çok övündüğünüz sağlık politikalarınızla ilgili
Iğdır’da hasta kuyrukları. Diyorsunuz ya “182, 182”; bakın, insanlar sabahın
köründe oraya gidip sıra alamıyorlar ve perişan oluyorlar. Bir doktor 120 hasta
bakmak zorunda kalıyor. 120 hastaya beş dakika ayrılsa altı yüz dakika yapar ve
günlük on saat yapar.
(Mikrofon
otomatik cihaz tarafından kapatıldı) 
HABİP
EKSİK (Devamla) – Hâlbuki bir kişinin mesaisi günlük olarak sekiz saattir. Ve
siz bununla övünüp sürekli bir Alice Harikalar Diyarı çiziyorsunuz.
Teşekkür
ederim, Genel Kurulu saygıyla selamlarım. (HDP sıralarından alkışlar)
BAŞKAN
– Değerli arkadaşlar, böylece Halkların Demokratik Partisi Grubu adına
konuşmalar tamamlanmıştır.
RAVZA
KAVAKCI KAN (İstanbul) – Sayın Başkanım, biraz evvelki hatibin bazı sözleriyle
alakalı kayıtlara geçmesi açısından bir açıklama yapmak istiyorum izninizle. 
Hudut
ve Sahiller Sağlık Genel Müdürlüğünden bahsettiler, Genel Müdürün bir AK
PARTİ’li vekilin eşi olmasından. Doktor Osman Kan, benim eşim, 1985 Cerrahpaşa
Tıp Fakültesi mezunu. Ben milletvekili olmadan çok uzun zaman evvel Hudut ve
Sahiller Sağlık Genel Müdürlüğünde Genel Müdür Yardımcısıydı, ondan evvel
Üsküdar İlçe Sağlık Müdürüydü, ondan evvel de senelerce Şişli Etfal
Hastanesinde Başhekim Yardımcısı olarak vazife yaptı. Bunun ben kayıtlara
geçmesini istedim. Kendisinin vazifesinin benimle hiçbir alakası yoktur. İfade
etmek istedim.
Sağ
olun. (AK PARTİ sıralarından alkışlar)
BAŞKAN
– Teşekkür ederim. 
MEHMET
MUŞ (İstanbul) – Sayın Başkan…
BAŞKAN
– Sayın Muş, buyurun.
III.- AÇIKLAMALAR (Devam)
20.- İstanbul Milletvekili Mehmet Muş’un, “Sadece Kürt olduğu için
hapistedir.” ifadesini kabul etmelerinin mümkün olmadığına, AİHM’in Selahattin
Demirtaş için verdiği karara ilişkin açıklaması
MEHMET
MUŞ (İstanbul) – Sayın Başkan, burada biz mahkemelerle alakalı meseleleri
konuşmamaya özen gösteriyoruz fakat yapılan siyasi yorumlara biz de siyasi
olarak birkaç açıklık getirmek istiyoruz.
“Sadece
Kürt olduğu için hapistedir.” ifadesini kabul etmemiz mümkün değildir. Türkiye'de
hukuk insanların etnisitesine bakarak karar vermez, kimliğine bakarak karar
vermez. Dolayısıyla ne Kürt vatandaşlarımıza yönelik böyle bir açıklamayı kabul
edebiliriz ne de ülkemizde yaşayan 81 milyon vatandaşlarımızdan herhangi birine
karşı yapılacak böyle bir açıklamayı kabul etmemiz mümkündür. Kim ne yaptıysa
gayet iyi biliyor. Mahkeme bunların hesabını sormaktadır.
Diğer
konuysa şudur: Bu tutukluluk meselesiyle alakalı burada AİHM’in verdiği bir
karar, akabinde biliyorsunuz, bunun itiraz süresi var, süre dolmadan böyle bir
adım atılmayacağı açıktır, üç aylık bir itiraz süresi vardır ve sonrasında Türk
mahkemelerinin verdiği bir karar vardır. O kararı burada konuşan hatipler
getirsinler bir okusunlar. Neye göre karar vermiş mahkeme, hangi gerekçeleri
ortaya koymuş, hangi delilleri ortaya koymuş, neye istinaden bir tutukluluk,
bir hüküm kararı vermiş, onu da Meclis kürsüsünden okurlarsa faydalı olur
kanaatindeyim.
BAŞKAN
– Teşekkür ederim.
Sayın
Bilgen, talebiniz mi var?
AYHAN
BİLGEN (Kars) – Evet.
BAŞKAN
– Buyurun Sayın Bilgen.
21.- Kars Milletvekili Ayhan Bilgen’in, Manisa Milletvekili Erkan
Akçay’ın “Üç hilali de gösteren fotoğrafları sergilemek provokatif bir
davranıştır ve alçaklıktır.” ifadesinin kabul edilemez olduğuna ve
milletvekillerinin temiz dil kullanmaya özen göstermesi gerektiğine ilişkin
açıklaması
AYHAN
BİLGEN (Kars) – Sayın Başkan, biraz önceki tartışmayla ilgili daha önce
özellikle operasyonlar sırasında kimi asker ve polislerin kullandığı
sembollerle ilgili Genelkurmay Başkanlığının yayınladığı bir açıklama var.
Askerî işaret ve sembolleri ile armalarla ilgili düzenleme hatırlatılıyor hem
polisler hem askerler için ve hangi sembollerin kullanımının izne tabi olduğu,
hangilerinin yasak olduğu çok net ifade ediliyor ve gerek birtakım İslami
grupların sembolleri gerekse Türk milliyetçiliğinin sembollerinin
kullanılmasının yasak olduğu belirtiliyor; bu, işin hukuki boyutu. Bayrak
Kanunu da bu konuda çok nettir ve bayrağı her yerde kendi özel durumu, kendi
siyasal görüşü için kullanmanın kendisi de kabul edilemez. 
Siyaseten
bunu tartışıp tartışmamamız ayrı bir konu ama biraz önce, milletvekilimizin
konuşmasıyla ilgili, Sayın Akçay’ın…
(Mikrofon
otomatik cihaz tarafından kapatıldı)
BAŞKAN
– Buyurun Sayın Bilgen. 
AYHAN
BİLGEN (Kars) – Sayın Akçay’ın sözlerinin doğrudan milletvekilimizi hedef
almadığını düşünüyorduk ama tutanaklardan baktığımızda şu cümleyi aynen
görüyoruz; yani “Orada bu fotoğrafı göstermek provokatif bir davranıştır ve
alçaklıktır.” 
Şimdi,
biz burada seviyeyi yüksek tutma konusunda galiba grup başkan vekilleri olarak
daha sorumluyuz. Vekillerimizin zaman zaman tecrübesizlikten kaynaklı, öfke ya
da duygularını kontrol edememekten kaynaklı kimi davranışlarını da frenlemek,
engellemek, düzeltmek ve burada elbette ki katılmadığımız görüşleri birlikte
olgunca tartışmayı başarmak zorundayız. Dolayısıyla, bu ifade kesinlikle kabul
edilemez bir ifadedir. Bu konuda kendisinin muhtemelen bir açıklaması
olacaktır. Biz nasıl temiz dil konusunda bir bütün olarak hepimiz dikkat gösteriyorsak
bunun bizim payımıza düşen kısmı konusunda da diğer partilerin aynı özeni
göstermesini bekliyoruz.
Teşekkür
ederim. 
BAŞKAN
– Sayın Akçay, buyurun. 
22.- Manisa Milletvekili Erkan Akçay’ın, yaptığı açıklamada kullandığı
sözlerinin İstanbul Milletvekili Zeynel Özen’e yönelik olduğuna ilişkin
açıklaması
ERKAN
AKÇAY (Manisa) – Teşekkür ederim Sayın Başkan. 
Bizim
ifadelerimiz sadece hatibe yöneliktir; bunu hatırlatmak isterim. Seviye
konusunda da… Hiç kimse gerek şahsıma gerekse grubuma seviye konusunda bir
hatırlatma yapamaz. Ben on yıldır Türkiye Büyük Millet Meclisindeyim, hangi
dilin hangi üslupla kullanıldığını en iyi bilenlerden birisi olduğumu
düşünüyorum fakat ağır ithamı ima eder birtakım tutum gördüğüm için kürsüde bu
kadar sert ve hazmı zor bir üslup kullanmış olabilirim. Bu üslup meselesine de
bütün milletvekillerin ve bütün grupların elbette dikkat etmesi gerekir diye
düşünüyorum ve bunu artık uzatmanın da doğru olmadığı kanaatindeyim. 
(Mikrofon
otomatik cihaz tarafından kapatıldı)
ERKAN
AKÇAY (Manisa) – Tamamlıyorum Sayın Başkanım.
BAŞKAN
– Tamamlayalım.
ERKAN
AKÇAY (Manisa) - İnşallah, bu önümüzdeki süreçte daha gerilimsiz…
Konuşmacıların, söz alanların, hepimiz için geçerli olan bu hususta, bu konuda
daha dikkatli ve özenli olunması gerekir. Yalnız dediğim gibi sadece karşıdan
beklenmez bu, herkesin bu konuda tutarlı olmasında fayda olduğunu düşünüyorum.
Teşekkür
ederim.
BAŞKAN
– Birleşime on dakika ara veriyorum.
Kapanma Saati: 15.31
ÜÇÜNCÜ OTURUM
Açılma Saati: 15.46
BAŞKAN: Başkan Vekili Mustafa ŞENTOP
KÂTİP ÜYELER: Rümeysa KADAK (İstanbul), Burcu KÖKSAL (Afyonkarahisar)
-----0-----
BAŞKAN
– Türkiye Büyük Millet Meclisinin 34’üncü Birleşiminin Üçüncü Oturumunu açıyorum.
2019
Yılı Merkezi Yönetim Bütçe Kanun Teklifi ile 2017 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
II.- KANUN TEKLİFLERİ
İLE KOMİSYONLARDAN GELEN DİĞER İŞLER
(Devam)
A) Kanun Teklifleri
(Devam)
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) İÇİŞLERİ BAKANLIĞI
(Devam)
1) İçişleri Bakanlığı 2019 Yılı Merkezî Yönetim Bütçesi
2) İçişleri Bakanlığı 2017 Yılı Merkezî Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2019 Yılı Merkezî Yönetim Bütçesi
2) Emniyet Genel Müdürlüğü 2017 Yılı Merkezî Yönetim Kesin
Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2019 Yılı Merkezî Yönetim
Bütçesi
2) Jandarma Genel Komutanlığı 2017 Yılı Merkezî Yönetim
Kesin Hesabı
Ç) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2019 Yılı Merkezî Yönetim
Bütçesi
2) Sahil Güvenlik Komutanlığı 2017 Yılı Merkezî Yönetim
Kesin Hesabı
D) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2019 Yılı Merkezî Yönetim
Bütçesi
2) Göç İdaresi Genel Müdürlüğü 2017 Yılı Merkezî Yönetim
Kesin Hesabı
E) AFET VE ACİL DURUM YÖNETİMİ BAŞKANLIĞI (Devam)
1) Afet ve Acil Durum Yönetimi Başkanlığı 2019 Yılı Merkezî
Yönetim Bütçesi
2) Afet ve Acil Durum Yönetimi Başkanlığı 2017 Yılı Merkezî
Yönetim Kesin Hesabı
F) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2017 Yılı Merkezî
Yönetim Kesin Hesabı
G) AİLE, ÇALIŞMA VE SOSYAL HİZMETLER BAKANLIĞI (Devam)
1) Aile, Çalışma ve Sosyal Hizmetler Bakanlığı 2019 Yılı
Merkezî Yönetim Bütçesi
Ğ) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2017 Yılı Merkezî
Yönetim Kesin Hesabı
H) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2017 Yılı Merkezî
Yönetim Kesin Hesabı
I) MESLEKİ YETERLİLİK KURUMU BAŞKANLIĞI (Devam)
1) Mesleki Yeterlilik Kurumu Başkanlığı 2019 Yılı Merkezî
Yönetim Bütçesi
2) Mesleki Yeterlilik Kurumu Başkanlığı 2017 Yılı Merkezî
Yönetim Kesin Hesabı
İ) DEVLET PERSONEL BAŞKANLIĞI (Devam)
1) Devlet Personel Başkanlığı 2019 Yılı Merkezî Yönetim
Bütçesi
2) Devlet Personel Başkanlığı 2017 Yılı Merkezî Yönetim
Kesin Hesabı
J) SAĞLIK BAKANLIĞI
(Devam)
1) Sağlık Bakanlığı 2019 Yılı Merkezî Yönetim Bütçesi
2) Sağlık Bakanlığı 2017 Yılı Merkezî Yönetim Kesin Hesabı
K) TÜRKİYE HUDUT VE SAHİLLER SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller Sağlık Genel Müdürlüğü 2019
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2017
Yılı Merkezî Yönetim Kesin Hesabı
L) TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2019 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2017 Yılı Merkezî
Yönetim Kesin Hesabı
M) TÜRKİYE SAĞLIK ENSTİTÜLERİ BAŞKANLIĞI (Devam)
1) Türkiye Sağlık Enstitüleri Başkanlığı 2019 Yılı Merkezî
Yönetim Bütçesi
2) Türkiye Sağlık Enstitüleri Başkanlığı 2017 Yılı Merkezî
Yönetim Kesin Hesabı
N) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2017 Yılı Merkezî Yönetim
Kesin Hesabı
O) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2017 Yılı Merkezî Yönetim
Kesin Hesabı
BAŞKAN
– Komisyon yerinde.
Cumhuriyet
Halk Partisi Grubu adına yapılacak konuşmalara başlıyoruz.
İlk
konuşma Muğla Milletvekili Süleyman Girgin’e aittir.
Buyurun
Sayın Girgin. (CHP sıralarından alkışlar) 
Süreniz
on dakika.
CHP
GRUBU ADINA SÜLEYMAN GİRGİN (Muğla) – Sayın Başkan, değerli milletvekilleri;
hepinizi saygıyla selamlıyorum. 
Değerli
milletvekilleri ve bizleri izleyen sevgili yurttaşlarımız, bütçe nedir? Bütçe,
en basit tanımıyla gelirlerin nereden toplanıp nerelere dağıtıldığını gösteren
siyasal bir metindir. Bu anlamda, 2019 bütçesiyle ilgili iki soruyu sormak
istiyorum. Bir: Bugün yaşanan ekonomik kriz koşullarında getirilen bütçe
teklifi toplumun hangi kesimlerini korumaktadır, hangi kesimlerini
horlamaktadır?
İki:
Bugün yaşanan ekonomik krizi ortaya çıkaran koşulları mevcut bütçe giderecek
midir yoksa gidermeyecek midir?
Değerli
milletvekilleri, iktidarın on altı yıllık pratiğine baktığımızda kamu
hizmetlerine yeterince kaynak aktarmak, gerçek anlamda istihdam artırıcı
politikalar uygulamak, dolaylı vergileri azaltmak, temel tüketim mallarından
alınan KDV’yi sıfırlamak, asgari ücreti vergi dışı bırakmak gibi bir niyetinin
olmadığı gerçektir. Bugün bu ülkede en zengin yüzde 1’lik kesimin millî
gelirden aldığı pay, AKP iktidarı döneminde yüzde 38’den yüzde 56’ya çıkmıştır.
Geri kalan yüzde 99’luk kesim ise millî gelirin kalan yüzde 44’ünü
paylaşmaktadır. Yani AKP, iktidarı boyunca zenginlere çalışmış, zenginleri
koruyup kollamıştır; fakirin sofrasındaki
ekmeği fakirin sofrasından alıp zenginin sofrasına taşımıştır. 2019 bütçesi bu
anlamda zam bütçesidir, israf bütçesidir ve halkı koruyan bir bütçe değildir.
Öğrencilere, emeklilere, ev kadınlarına krizin faturasını ödetecek bir
bütçedir. Bu bütçe halka gelince, dar gelirli vatandaşa gelince “Ekonomik savaş
veriyorum, para yok.” garantili geçiş yöntemleriyle hazineyi boşaltan yandaş
şirketlere gelince “para çok” bütçesidir. Halka gelince “Acı reçete varsa bunu
hep beraber üstleneceğiz.”, kendilerine gelince “Kışlık saray, yazlık saray
yapacağız ve uçaklar alacağız.” bütçesidir. Hazine ve Maliye Bakanı “Acı reçete
varsa bunu hep beraber üstleneceğiz.” derken sevgili yurttaşlarımız, aslında
amiyane tabirle şunu demek istiyor: “Kebabı biz yedik, hesabı hep beraber
ödeyelim.” diyor. Ama unutmayın, bunlar kebabın da hesabın da hepsini
vatandaşlara ödetecekler. 
Değerli
milletvekilleri, bildiğiniz gibi, çarşamba günü yine bir tren kazası yaşandı ve
ne yazık ki 9 yurttaşımız hayatını kaybetti, 47 yurttaşımız yaralandı. Ama
buradan yine şunu söylemek istiyorum: Bu tren kazasında da istifa eden de
olmayacak ve hesap veren de olmayacak, ölen yine öldüğüyle kalacak, tıpkı
şimdiye kadar süren iş cinayetlerinde olduğu gibi. Bu ülkede Pamukova, Kütahya,
Çorlu tren kazaları; Soma, Ermenek, Şırnak, Çöllolar ve diğer maden kazaları;
Aladağ yurt yangını ve başta inşaat olmak üzere çeşitli iş kollarında katliam gibi
ölümler yaşandı. Madenlerde yaşlı anaların “O yüzme bilmezdi ki.” dediği
çocukları boğuldu. Askerler donarak öldü. Bunların hiçbirinde Hükûmet
yetkililerinden bir tek istifa dahi gelmedi. 
Sevgili
milletvekilleri, sevgili bakanlar; gerekli tedbiri almayarak kazaya ve ölüme
sebebiyet vermek suçtur ve unutmayın, cezasız bırakılan her suç daha sonrakinin
bir tohumudur, buna göre adımlarınızı atın. 
6
Aralıkta KİT Komisyonunda Ulaştırma Bakanı “Hızlı tren hatlarımızın tamamı
yirmi dört saat kameralarla kontrol ediliyor.” diyor. Sevgili yurttaşlarımız,
saray yapılırken “İtibardan tasarruf edilmez.” deyip de hızlı trene
sinyalizasyon yapılırken tasarruf edilirse kaza olur, cinayet olur. Bir de
kalkmış “O lokomotifin orada olmaması gerekiyordu.” demiş Sayın Bakan. Ben de
acizane şunu söylemek istiyorum: Senin de bu şartlarda Bakan olmaman
gerekiyordu, Bakan da kalmaman gerekiyordu. (CHP sıralarından alkışlar) Sizin
yönetiminiz yüzünden 3’ü makinist, 9 hayat söndü Sayın Bakan. Saray
bahçesindeki hurma ağaçları donmasın diye sistem geliştiriyorsunuz, binlerce
insanın bindiği trenler için bir sinyalizasyon yapmıyorsunuz. Yazıklar olsun
size! (CHP sıralarından alkışlar)
Değerli
milletvekilleri, çalışma hayatını denetleme, işçileri, emekçileri koruma görevi
olan Çalışma Bakanlığı ne yazık ki görevini yerine getirmemektedir, denetimler
yapmamaktadır. Çalışma Bakanlığı âdeta yandaş işverenleri koruma ve kollama
bakanlığına dönüşmüştür. İşverenlere teşvik ve destek olunca vakit
kaybetmeksizin kanun çıkarılması için dört elle sarılan Hükûmet, işçilerin ve
emekçilerin yasalardan gelen haklarını kullandırmayan patronlara kılını bile
kıpırdatmamaktadır. 
Bakınız,
üçüncü havalimanında yaşananlar bunu açıkça göstermektedir. İnşaat sektöründe
iş sağlığı ve güvenliği önlemlerini almayan işverenler için emeği korumakla
görevli devlet ne yapıyor, bunu sormak lazım. Önleyici tedbirlerin alınıp
alınmadığını kontrol etmiyor, denetlemiyor, iş cinayetlerinden sorumluları
yargılamıyor; yayın yasağı getiriyor sadece. Bu manzara ne yazık ki on altı
yıldır böyle. SGK tarafından kayıt altına alınan tüm ölümlerin yüzde 36’sı
inşaat, yüzde 14’ü taşımacılık, yüzde 8’i metal iş kolu, yüzde 8’i de
madenciliktedir. 2012 yılında 6331 sayılı İş Sağlığı ve Güvenliği Kanunu’nu
çıkardınız. Bu kanun çıktıktan sonra iş cinayetleri bırakın azalmayı, artarak
devam etti. Kanun yürürlüğe girdikten sonra 10.500 işçi hayatını kaybetti. Bu
da bize gösteriyor ki bu yasanın iş cinayetlerinin önlenmesinde veya
azaltılmasında hiçbir etkisi yoktur. Sayın Çalışma Bakanı, gelin, yol yakınken
bu sistemi değiştirelim, bağımsız bir denetim sistemi kuralım. Bu sistemi
piyasaya verirseniz, iş güvenliği uzmanlarını ve iş yeri hekimlerini işverene
bağlarsanız iş yeri eksenli denetim olmaz. 
Değerli
milletvekilleri, Anayasa’nın 73’üncü maddesi “Vergi yükünün adaletli ve dengeli
dağılımı maliye politikasının bir sosyal amacıdır.” demektedir. Anayasa’mızın
bu hükmüne rağmen, sabit ücretlilerin gelirleri yıl içinde artmamasına rağmen
verdikleri vergi artmaktadır ve verginin yükü adaletsiz şekilde çalışanların
üzerine işlemektedir. 
Sizlere
iki tane bordro göstermek istiyorum. Birincisi, asgari ücretlilerin bir
bordrosu. Şurada eylül ayından itibaren asgari ücretlinin vergisi artmaktadır.
Gerçi daha sonra yapılan düzenlemeyle, asgari geçim indirimi yoluyla bu gider
karşılanmıştır fakat bekâr işçi için karşılanmıştır, evli ve 3 çocuklu olan bir
aile, bir işçi için bu gider karşılanmamıştır. 
Bir
diğer olay, bu da 3.500 lira maaş alan bir işçinin bordrosu. Geliri yıl içinde
artmamış olmasına rağmen mayıs ayından itibaren vergi işlemekte ve yıl sonunda
işçinin almış olduğu maaş azalmaktadır. Adaletli vergi sistemi için mutlaka ve
mutlaka, ilk etapta, asgari ücretten alınmakta olan vergi sıfırlanmalıdır. Daha
sonraki maaşı alanlar için de asgari ücret olan kısmı kadar vergi sıfırlanmalı,
vergi asgari ücretin üzerinden başlamalıdır sevgili vatandaşlarım, sevgili
milletvekilleri.
Değerli
arkadaşlar, birkaç tane rakam vermek istiyorum. Kasım ayı itibarıyla açlık
sınırı 1.943 lira, yoksulluk sınırı 6.328 lira, asgari ücret 1.603 lira.
Sarayın 1 dakikalık harcaması 2019 tarihi itibarıyla 5.327 lira. Bakanlığın
rakamlarına göre neredeyse 6 milyon çalışan asgari ücretli çalışıyor. Dünyanın
hiçbir yerinde böyle bir şey yok. Enflasyon yüzde 25 ve enflasyon en adaletsiz
vergilerdendir. 3,5 milyon kişi de işsizdir. 846 şirket konkordato ilan etti.
İflas ve konkordato, haciz işlemlerinde de en fazla işçiler etkilenmektedir. 
Sayın
Bakan, İş Kanunu’ndaki kıdem tazminatları mutlaka öncelikli alacak hâline getirilmelidir.

Soruları
tekrarlayalım: Krizin faturasını kim ödeyecek? Ya halk ödeyecek ya da krizi
çıkaranlar ödeyecek. Bunların cevabını da ilk etapta halkımız verecek. 
İnternette
dolaşan bir sözü hatırlatmak istiyorum: “Fakir çalmasını bilmediği için değil,
hakkını aramadığı için fakir kalıyor.” İnanıyoruz ki halkımız meşru yollardan
hakkını arayacak, kısa çöp uzun çöpten mutlaka hakkını alacaktır diyorum. (CHP
sıralarından alkışlar) 
Değerli
milletvekilleri, Anayasa’mızda hak arama hürriyeti yazılıdır. Meşru yoldan hak
aramak için sokağa çıkanlar da anayasal haklarını kullanmış olurlar. Ama
vatandaşları hak aramak için sokağa çıkmalarından dolayı tehdit etmek ise
anayasal bir suçtur, despotluktur. 
Değerli
milletvekilleri, Yatağan, Milas, Kemerköy Termik Santrali ve kömür ocaklarının
satılmaması için özelleştirmeye karşı mücadele verdiğimiz süreçte “Mirasyedi
mantığıyla hareket etmeyin, millî varlıklarımızı satmayın, peşkeş çekmeyin.”
diye mücadele vermiş bir kardeşiniz olarak bir resim göstermek istiyorum,
özellikle İçişleri Bakanımıza. 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen.
SÜLEYMAN
GİRGİN (Devamla) – Tamamlayacağım.
Sayın
Bakanım, bu benim hemen yanı başımda cereyan etmiş bir olaydır. Ankara Kurtuluş
Parkı’nda 3 metre mesafeden işçinin yüzüne doğrudan sıkılan bir plastik
mermidir bu. 
Sayın
Bakan, özellikle şunu vurgulamak istiyorum: Bu insanlar bizim vatandaşlarımız.
Hak arayan insanlara karşı böyle tavır göstermeyin. Her yaptığınız doğruymuş
gibi sıkıştığınız zaman da “Biz sandıktan çıkıyoruz.” demeyin. Demokrasi sadece
sandıkta değildir, ifade özgürlüğündedir, düşünce özgürlüğündedir; farklı
seslere tahammül etmektir. Demokrasi hak aramaktır, protesto hakkıdır, gösteri
ve yürüyüş hakkıdır, grev hakkıdır, sendika hakkıdır.
Sayın
Çalışma Bakanı, bir günden bir güne sendikalı olduğu için işten atılan işçileri
ziyaret ettiniz mi? Gelin Muğla’ya ve Türkiye'nin birçok iş yerinde sendikalı
oldukları için işten atılanların yanına gidelim ve patronlara “Hukuku
çiğneyemezsiniz.” deyin, “Sendikalı oldular diye işçileri işten atamazsınız.”
deyin.
(Mikrofon
otomatik cihaz tarafından kapatıldı) 
SÜLEYMAN
GİRGİN (Devamla) - Değerli milletvekilleri, sözlerimi tamamlamadan önce
haklarını kullanan bütün insanlara reva görülen bu şiddeti kınıyorum. Hak
arayan işçiye plastik mermi sıkmayın. Hak arayan madenciyi tekmelemeyin. Hak
arayan havalimanı işçilerine terörist muamelesi yapmayın. Gidin tecavüzcülere
ve çocuk istismarcılarına gereken cezayı verin, gidin kadın cinayetlerine kafa
yorun. Bu ülkenin itibarı görgüsüzlük ifadesi saraylarla ölçülmez, bu ülkenin
itibarı emeğe verilen değerle ölçülür, kadına verilen değerle ölçülür diyorum,
saygıyla selamlıyorum herkesi. (CHP sıralarından alkışlar) 
BAŞKAN
– Söz sırası Bilecik Milletvekili Yaşar Tüzün’de. 
Buyurun
Sayın Tüzün. (CHP sıralarından alkışlar)
Süreniz
beş dakikadır.
CHP
GRUBU ADINA YAŞAR TÜZÜN (Bilecik) – Sayın Başkanım, sayın milletvekilleri;
İçişleri Bakanlığı Kamu Düzeni ve Güvenliği Müsteşarlığı hakkında Cumhuriyet
Halk Partisi Grubu adına söz almış bulunuyorum. Yüce heyetinizi saygıyla
selamlıyorum. 
Sevgili
arkadaşlar, aslında olmayan bir müsteşarlığın, kapanan bir müsteşarlığın
görüşmelerini gerçekleştiriyoruz. Kuşkusuz 2010 yılında Terörle Mücadele ve
başta MİT, Jandarma, Emniyet teşkilatının bilgilerini toplayabilme adına bir
havuz düşüncesiyle bu müsteşarlık kuruldu. Bu müsteşarlığın kurulmasıyla
birlikte dönemin İstanbul Valisi -hepinizin de yakinen tanıdığı- bu
müsteşarlığın başkanlığına görevlendirildi. Tabii, AKP, bugüne kadar yapmış
olduğu ve uygulamaya koymak istediği ama koyamadığı, her zaman olduğu gibi
yapboz denemesini bu müsteşarlıkta da denedi. Kuşkusuz belki de iyi niyetle
kurulan bu müsteşarlığın sonu gelmedi ve 4 Mart 2010 tarihinde kurulan bu
müsteşarlık İçişleri Bakanlığına bağlandı, çok değil bir yıl sonra Başbakanlığa
bağlandı, yine çok değil 2014’te bu müsteşarlık tekrar İçişleri Bakanlığına
bağlandı ve 2018 yılında kapatıldı. Yani bir varmış bir yokmuş misali, her
zaman olduğu gibi, demeden geçemeyeceğiz. 
Yine,
Kamu İhale Kurumunun nasıl değişikliklere uğradığını… Yüz seksen yedi aydır
iktidarda olan -AKP- yüz seksen yedi Kamu İhale Kanunu’nu değiştiren bir
iktidarla karşı karşıyayız.
Yine,
Telekomünikasyon İletişim Başkanlığı yani “TİB” adı altında kurulan bu
başkanlık kanuni düzenlemeyle yerine getirildi. Hatta ve hatta başta
başkanlığın ve kamu personelinin direkt “Başbakan tarafından atanır.” cümlesi
kanuna kondu ama geldiğimiz noktada Sayın Cumhurbaşkanı “Burası pislik yuvası.”
dedi ve kendi açtığı TİB Başkanlığını kendisi kapattı.
Sevgili
arkadaşlar, yolunu şaşıranlar başkasına yol gösteremez. AKP iktidarı yolunu
şaşırmış bir iktidardır. Bunu niçin söylüyorum? Bakınız, bu müsteşarlık başta
olmak üzere, TİB, Kamu İhale Kanunu’nda hep ama hep aynı “bir varmış bir
yokmuş” hikâyesini uygulamaya koydu. Dolayısıyla Türkiye’yi, 81 milyon Türkiye
Cumhuriyeti devletini bir esnaf zihniyetiyle, bir esnaf lokantası zihniyetiyle
yönetemezsiniz. 
Bakınız,
hazineye damat bakıyor, eğitime oğlu bakıyor, sağlığa eşi bakıyor, iletişime
kızı bakıyor. Dolayısıyla bir esnaf lokantası yönetimi anlayışıyla 81 milyonu
yönetemezsiniz. (CHP sıralarından alkışlar) 
Sevgili
arkadaşlar, evet, bu anlayış “bir varmış bir yokmuş” anlayışıdır. Bu anlayışı
lütfen değiştiriniz. Bugünkü Cumhurbaşkanlığı hükûmet sistemi modelinden ben de
yakinen biliyorum ki sizler muhalefet partisi milletvekillerinden daha fazla
muzdaripsiniz. Bu sistemin Türkiye standartlarında uygulanamayacağını benden
daha iyi biliyorsunuz ama sesinizi çıkaramıyorsunuz, çıkarmak istemiyorsunuz
çünkü “Bu sistemin yüz günlük bir iktidar sürecine, yüz günlük bir yönetim
sürecine ihtiyacımız var.” dediniz, “Yüz günlük bu yetkiyi verin.” dediniz,
kampanya yaptınız, “Yüz günde biz Türkiye’yi uçuracağız.” dediniz ama maalesef,
yüz günde Türkiye’yi kuru soğana muhtaç ettiniz. (CHP sıralarından alkışlar) Bu
anlayışın böyle gitmeyeceğini bir kez daha ifade etmek istiyoruz. 
Şimdi,
önümüzde 31 Mart yerel seçimleri var. Bu seçimlerde milletimiz, halkımız
gerekli dersi size verecektir ve 1 Nisan sabahı AKP’li yerel yönetimler “bir
varmış bir yokmuş” diyeceklerdir. Vatandaşımız gerekli cezalandırmayı sandıkta
yapacak diye düşünüyor, Genel Kurulu saygıyla selamlıyorum. (CHP sıralarından
alkışlar) 
BAŞKAN
– Teşekkür ederim Sayın Tüzün.
MEHMET
MUŞ (İstanbul) – Sayın Başkan… Sayın Başkan…
BAŞKAN
– Şimdi söz sırası Kahramanmaraş Milletvekili Ali Öztunç’ta.
Buyurun
Sayın Öztunç. (CHP sıralarından alkışlar) 
Süreniz
beş dakika.
CHP
GRUBU ADINA ALİ ÖZTUNÇ (Kahramanmaraş) – Teşekkür ederim Sayın Başkanım.
Değerli
milletvekilleri, Emniyet Genel Müdürlüğü bütçesi üzerinde Cumhuriyet Halk
Partisinin görüşlerini açıklamak üzere huzurunuzdayım. Hepinizi sevgiyle
saygıyla selamlıyorum.
Emniyet
Genel Müdürlüğü personelinin çok ciddi sorunları var. Bakın, personelin özlük
hakları ciddi bir problem, personelin çalışma saatleri ciddi bir problem. Seçim
meydanlarında 3600 ek gösterge konusunda her gittiğiniz yerde vaatlerde
bulundunuz. Siz değerli milletvekilleri, sizler söylediniz, Sayın Bakanım siz
söylediniz, Sayın Genel Başkanınız söyledi, “3600’ü halledeceğiz.” dediniz,
polisleri umutlandırdınız ama seçim bitti, oyları aldınız, Ankara’ya geldiniz,
bu koltuklara oturdunuz, saraya oturdunuz, polisleri unuttunuz; yazıktır,
günahtır. 3600 konusunda verdiğiniz sözü tutmaya davet ediyoruz sizi. 
Polisler,
emniyet teşkilatı sadece ülke güvenliğinin değil, aynı zamanda asayişin de
kontrolünü yapan insanlardır. Eğer onlar rahat çalışırlarsa bizler hayatımızı
rahat sürdürürüz. Emniyet Genel Müdürlüğü bir yandan terörle mücadele ediyor,
bir yandan da Emniyet Genel Müdürlüğü teröre bulaşmış. Bakın, rakam vereceğim,
Emniyet Genel Müdürlüğünün, daha doğrusu İçişleri Bakanlığının kadrolarının
içerisinde rakam yüzde 10. Bugün dağıtılan kitapçıkta var, 43.648 kişi İçişleri
Bakanlığından FETÖ nedeniyle ihraç edilmiş. Sayın Bakan, bu 43.648 kişinin
Bakanlığa alınmasında kimin imzası var? Bu Fetullahçıları bu Bakanlığa kim
aldı? (CHP sıralarından alkışlar) On altı yıldır Adalet ve Kalkınma Partisi
yönetiyor, on altı yıldır ülkeyi yönetenler mi aldı bunu? 
Bakın,
bir öneri: Arkadaşlar, Emniyet Genel Müdürlüğünde polislerin dörtte 1’i, yüzde
27,7’si –resmî rakamlar- asli görevi dışında çalıştırılıyor, çalışıyor, terör
tazminatından yararlanıyor, o parayı alıyor. Bir yandan, beline silah takıp,
gidip asayişi, güvenliği sağlayan, terörle mücadele eden polis ile kantinde
görev yapan polis aynı maaşı alıyor, aynı haklardan yararlanıyor. 152 sosyal
tesiste görevli 3.589 personelin 2.064’ü polis memuru, 165 kantindeki çalışanın
689’u polis memuru, 4 kreş ve gündüz bakımevinde çalışan 34 personelin 18’i
yine polis memuru. Bunlar diğer polislerle aynı hakları alıyorlar. Oysa
bunların yerine sivil memur çalıştırılsa hem devlet kâr edecek hem de bu
polisler de diğer arkadaşları gibi gidip görevlerini yapacaklar.
SELAMİ
ALTINOK (Erzurum) – Aynı hakları alamazlar, alamazlar Ali Bey.
ALİ
ÖZTUNÇ (Devamla) – Şu anda alıyorlar. 
SELAMİ
ALTINOK (Erzurum) – Size yanlış bilgi vermişler.
ALİ
ÖZTUNÇ (Devamla) – Hayır efendim, hemen söyleyeyim, Kamu Denetçiliği Kurumunun
resmî raporu. 
SELAMİ
ALTINOK (Erzurum) – Ben yaptım, alamazlar.
ALİ
ÖZTUNÇ (Devamla) – Sayın Genel Müdür, öyle yazıyor. 
Bakın,
benim Ekinözü ilçemden hemşehrim Mehdi Uzun, İstanbul’da polis memuru; izinli
olduğu gün bir hırsızlık vakasına denk geliyor, polis olmanın sorumluluğu
içerisinde hırsıza müdahale ediyor, bıçaklanıyor. Şehit oluyor, değil mi?
Şehittir, öyle değil mi arkadaşlar? Ama şehit haklarından faydalanılmıyor.
Yazık günah değil mi? Ne yapacaktı yani bu polis memuru? Sayın Bakanım, öyle mi
diyecekti? “Ben bugün izinliyim, ben müdahale etmeyeyim.” mi diyecekti polis
memuru? Şu anda şehit haklarından faydalanılmıyor. Bu konuda sizin özel
ilginizi beklediğimizi iletmek istiyorum. 
Çağlayancerit’te,
Fatih Mahallesi’nde 2 şehit var. Her 2 şehidin de ailelerinin evlerine
gittiğiniz zaman perişanlık; yolları yok, gerçekten ciddi sıkıntılar
yaşıyorlar. 
Bakın,
Sayın Sağlık Bakanımız, bugün çok şanslısınız çünkü İçişleri Bakanlığıyla aynı
bütçedesiniz. Yani Sayın İçişleri Bakanının kendi kişisel durumu nedeniyle,
Sayın Bakanın siyasetten gelen bir kimliğe sahip olması nedeniyle, polemiği
sevmesi nedeniyle bütün oklar Sayın İçişleri Bakanında. Sayın Sağlık Bakanımız,
çok rahatsınız. 
SALİH
CORA (Trabzon) – Ne polemiği? Gerçekleri söylüyor. 
ALİ
ÖZTUNÇ (Devamla) – İzin verirseniz birkaç laf etmek istiyorum. 
SALİH
CORA (Trabzon) – Polemiği siz yapıyorsunuz. Şu an polemik yapıyorsunuz.
ALİ
ÖZTUNÇ (Devamla) – Sayın Bakanım, Maraş’ın Elbistan diye bir ilçesi var.
Özbekistan değil, Türkmenistan değil, Kazakistan değil, Elbistan; Orta Asya’da
değil, Elbistan Anadolu’da bir ilçe. Doktor yok. Sayın Bakanım, bir hastane
yapıldı. Sayın Mahir Ünal burada mı bilmiyorum, kendisinin desteğiyle, Allah
razı olsun, yaptırdı. Ha, bir yıl geçti, dökülmeye başladı hastane ama olsun,
yine de yapıldı. Artık teknoloji şöyle değil Sayın Bakan: “Hastaneye hasta
girdiği zaman yeni hastane olduğu için o hasta iyileşir.” Yok böyle bir şey,
doktor olması gerekiyor. Kadın doğum doktoru yok. Orada yaşayan insanlar… Kâğıt
üstünde 4 tane görünüyor Sayın Bakanım. Şimdi diyeceksiniz ki: “4 doktor var.”
Ama hastanede doktor gerçekten yok arkadaşlar. Kâğıt üstünde 4 doktor, hasta
gidiyor, yok. Nöroloji uzmanı yok.
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen. 
ALİ
ÖZTUNÇ (Devamla) – Çağlayancerit Devlet Hastanesinde uzman doktor yok, Nurhak
Devlet Hastanesinde uzman doktor yok. Bu konularda özel ilginizi bekliyoruz. Bu
ilçelerde yaşayan insanlar da bu ülkenin vatandaşları, askerlik yapıyorlar,
vergi veriyorlar, devlete karşı olan her türlü, bütün sorumluluklarını yerine
getiriyorlar ama maalesef doktor bulamıyorlar.
Enerji
Bakanı iki gün önce burada dedi ki: “Afşin-Elbistan Termik Santrali’ni de
özelleştiriyoruz ama hiçbiri işten çıkartılmayacak, söz veriyorum, asla böyle
bir şey olmayacak.” Bakın, cuma günü 200’e yakın temizlikçi, güvenlikçi ve
makineci işten çıkartıldı. Çıkartılmışlar ve söylememişler -taşeron işçiler-
firma söylememiş çıkartıldılar diye. Bugün diyorlar ki: “Biz sizin işinize son
verdik ama çalışmaya devam edin. Tekrar bakalım, kadroya alabiliriz.” Bakın, bu
işçilere yazıktır, bu insanlara yazıktır, kış günü bu insanları ekmeğinden
etmeyin. Afşin-Elbistan Termik Santrali işçilerine verdiğiniz sözü tutun, bu
insanların işsiz kalmasına lütfen sebep olmayın diyorum.
Genel
Kurulu saygı ve sevgiyle selamlıyorum. (CHP sıralarından alkışlar)
BAŞKAN
– Sayın Muş, bu grup görüşmeleri tamamlandıktan sonra söz vereyim grup başkan
vekillerimize.
Şimdi
sıra Nevşehir Milletvekili Faruk Sarıaslan’da.
Buyurun
Sayın Sarıaslan. (CHP sıralarından alkışlar)
Süreniz
beş dakika.
CHP
GRUBU ADINA FARUK SARIASLAN (Nevşehir) – Sayın Başkan, değerli milletvekilleri;
hepinizi saygıyla selamlıyorum.
Jandarma
Komutanlığı bütçesi konusunda Cumhuriyet Halk Partisi adına konuşacağım. 
Bu
topraklarda kalıcı, güçlü ve lider ülke olmanın olmazsa olmazları vardır. Güçlü
bir ekonominiz, güçlü bir ordunuz olacak. Düşünen, tartışan, analiz yapan,
okuduğunu anlayan ve anlatan bir gençliğiniz olacak. Aklını, beynini dinci
geçinen FETÖ ve benzeri şarlatanlara kiraya vermeyecek. Yunus gibi, Mevlâna
gibi, Hacı Bektaşı Veli gibi alimleriniz olacak. Başkalarını suçlamak yerine
“Nerede hata yaptım?” diyen yöneticileriniz olacak. “Keramet baştadır, taçta
değildir. / Her ne arar isen kendinde ara. / Kudüs’te, Mekke’de, hacda
değildir.” Yani günümüze uygularsak Amerika’da, Avrupa’da aramayacaksın. “Küçük
dağları ben yarattım, büyükler babamdan kaldı.” demeyecek. Mevlâna gibi olacak
mesela, “Yüzde ısrar etme, doksan da olur. / İnsan dediğin noksan da olur. /
Sakın büyüklenme, elde neler var? / ‘Ben varım.’ deme, yoksan da olur.”
diyecek. Yunus gibi olacak mesela, “Beni bende deme, bende değilim. / Bir ben
vardır bende, benden içeri.” diyecek, Tanrı’ya yaklaşmak için şeyhe, şıha
ihtiyaç duymayacak; kendine, dinine, imanına, inancına güvenecek. İnsanlar
özgürce düşüncelerini söyleyecek, yazacak, tartışacak. Rakipleri mahkemeler
kullanılarak içeri atılmayacak. Hukuk geçerli kılınacak. Elbette zor da
kullanacak. Silahlı kalkışma yapanların üzerine de balyoz gibi inecek. 
Güçlü
ekonomi için üreten ve ürettiğini adaletli bir şekilde paylaşan, teknolojisini
kendi üreten, dünya ülkeleriyle bilgide rekabet eden üniversiteleriniz olacak.
Güçlü ordunuz olacak, ordunuzun gücünü ensesinde hissedenlerin kurduğu kumpasa
çanak tutan yöneticileriniz olmayacak. Bu kumpaslar sonucu açılan Ergenekon ve
benzeri davalarda olduğu gibi yüzlerce general, subay, astsubay tutuklanıp,
işkenceler görüp intiharlar olmayacak. Devletin gizli bilgileri dinci geçinen
şarlatanlar aracılığıyla yurt dışına servis edilmeyecek. 
Sayın
milletvekilleri, Ergenekon davasının sonunda ne oldu? Şunu özellikle AKP
milletvekili arkadaşlarımıza tavsiye ediyorum: İstanbul 1. Ağır Ceza
Mahkemesinin, 30/11/2018 tarihli (2017/16) esas hakkındaki mütalaası, hukukçu
arkadaşlarımızın özellikle okumasını istiyorum, şimdi size bazı alıntılar
yapacağım buradan. “Ergenekon kumpası teorik ve plan düzeyinde cemaatin
stratejistleri tarafından 2005 yılında hazır hâle getirilmiştir. Bu dava 2
temel aşamadan oluşan bir komplodur. Birinci aşama, terör eylemleri ve ajanları
aracılığıyla somut delil üretme aşamasıdır. İkinci aşama ise birinci aşamaya
dayanılarak Ergenekon davası aracılığıyla bastırma aşamasıdır. Bu bastırma ise
daha çok Türk Silahlı Kuvvetleri üzerinde olmuştur. Ergenekon kumpasının en
önemli ayaklarından birisi de liberallerle -yani AKP diyemiyor burada tabii
savcı- olan ittifaktır. Ergenekon kumpasının çok etkili olmasının nedeni –bunu
altını çizerek söylüyorum- onun iyi tasarlanmış olması değil, iç konjonktürdür.
Plan 2007 yılında hayata geçirilmiştir. Fetullah Gülen ve örgütünün kendine
karşı olan toplum kesimlerine yönelik başlatılan operasyonlar sonucu delilsiz,
hukuka aykırı, uydurma iddialarla başlatılıp adli hatalar ve sahte delillerle
sürdürülen bu davaların bir kumpas, komplo olduğu yıllar sonra ortaya
çıkmıştır.” Alıntıyı aynen yapıyorum bu esas hakkındaki mütalaadan: “Ergenekon
isimli bir terör örgütü gerçekte hiç olmamıştır.” İstanbul cumhuriyet savcısı
söylüyor bunu. Hukuk ve tarih, bu kumpas davalarına neden olanlardan bir gün
mutlaka ama mutlaka -altını çizerek söylüyorum- hesap soracaktır. Devlet
olarak, yaşananlardan ders alarak ordumuza, adaletimize, kamu kurum ve
kuruluşlarımıza sahip çıkmalıyız. Devlet içinde cemaat ve tarikatlar gibi
oluşumlara izin vermemeliyiz. Bunların ne zaman ve kimin güdümüne gireceğini
bilemeyiz. İstihbarat örgütlerimiz, kurgulanmış olanlara değil gerçek tehlikeye
odaklanmalıdır. 
(Mikrofon
otomatik cihaz tarafından kapatıldı)
BAŞKAN
- Tamamlayalım lütfen.
FARUK
SARIASLAN (Devamla) - Türk Silahlı Kuvvetleri bünyesinde, Millî Savunma
Üniversitesine, Jandarma ve Sahil Güvenlik Akademisine, diğer kamu kurum ve
kuruluşlarına alım yaparken, terfileri ve görevde yükselmeleri düzenlerken
herhangi bir din, mezhep, tarikat, cemaat, ideoloji ayrımı yapmaksızın, eşit
değerlendirmeyle fayda sağlayabilecek yeterli liyakate sahip olanları
belirleyerek ülkemizin geleceğini bunlara teslim etmeliyiz. Ülkemizde yaşayan
her bireyin, ordumuza, adalete, kamu kurum ve kuruluşlarının işleyişlerine
sonsuz güvenlerini sağlamalıyız.
Sözlerimi
Nazım Hikmet’in bir dizesiyle bitirmek istiyorum: “Dört nala gelip uzak
Asya’dan, Akdeniz’e kısrak başı gibi uzanan bu memleket bizim.” 
Hepinize
saygılar sunuyorum. (CHP ve İYİ PARTİ sıralarından alkışlar)
BAŞKAN
– Şimdi söz sırası Balıkesir Milletvekili Ensar Aytekin’de.
Buyurun
Sayın Aytekin, süreniz beş dakika. (CHP sıralarından alkışlar)
CHP
GRUBU ADINA ENSAR AYTEKİN (Balıkesir) – Sayın Başkan, değerli milletvekilleri;
görüşülmekte olan Sahil Güvenlik Komutanlığı bütçesi hakkında Cumhuriyet Halk
Partisi Grubu adına söz almış bulunuyorum. Hepinizi saygıyla selamlıyorum.
Değerli
arkadaşlar, Sahil Güvenlik Komutanlığı bütçesini görüşüyoruz. Geçmişte oramiral
rütbesinde bir komutanla idare edilen Sahil Güvenlik Komutanlığı, bugün
tuğamiral rütbesiyle idare edilmektedir. Yani tugay yönetmesi gereken rütbedeki
bir komutan bugün koca komutanlığı idare etmektedir. 
Önce
Ergenekon, Balyoz gibi kumpas ve yalan davalarıyla askerî üniforma giymiş
FETÖ’cü hainlerin tezgâhlarıyla tutuklanan komutanların dört yıl yatmasına
sesini çıkarmayanlar, hatta bu FETÖ’cü hainleri terfi ettirenler 15 Temmuz
akşamı demokrasinin gerçek sahibi millete çağrı yapmak zorunda kalmışlardı. 
Dünya
askerî güçleri karşısında dikkat çeken Deniz Kuvvetlerimiz ve göz bebeğimiz
Sahil Güvenlik Komutanlığı hainlerin neredeyse odak örgütü hâline gelmiştir. Bu
hainleri oraya kimlerin atadığını biliyoruz. Örneğin, Hakan Üstem, Sahil
Güvenlik Komutanı. 15 Temmuz gecesi Erdoğan’ın nerede kaldığını soran komutan.
Adam darbeci, bugün tutuklu; biz mi atadık? İşte belgesi değerli arkadaşlar;
atama kararının altında Abdullah Gül, Recep Tayyip Erdoğan, Efkan Ala imzası
var. 
Başka
bir olay, Kulaç kardeşler olayı. Tuğamiral Hasan Kulaç, Jandarma Kurmay Albay
Ömer Kulaç ve Yargıtay üyesi Hüseyin Kulaç kardeşler; bunlar da tutuklu.
Hüseyin Kulaç’ın eşinin ağabeyi ise Ergenekon, Oda TV gibi davaların savcısı,
eski İstanbul Cumhuriyet Başsavcı Vekili Cihan Kansız. Hem Kulaç’ı hem Kansız’ı
atayan kim? Hasan Kulaç’ı amiralliğe terfi ettiren kim? Belgesi burada;
Abdullah Gül, Recep Tayyip Erdoğan, İsmet Yılmaz. O hainleri, o rütbelere
atamayı yapanların bu işlerde sorumlulukları vardır. 
Orduda
asker kalmamış, asker! Ergenekon davası çöktü, en son mahkeme “Örgüt yok.”
dedi. Şimdi “Bu davanın savcısıyım.” diyenler mağdur ettiklerinden, zindanlara
attıklarından özür dileyecekler mi, merak ediyoruz. Bir insanın ahı yerden göğe
kadardır. Ali Tatar’ın ahı hepinizin üzerindedir. (CHP sıralarından alkışlar) 
Değerli
arkadaşlar, bu bütçe paranın nasıl israf edildiğini gösteren bir bütçedir. Bu
bütçe, yoksul halk çocuklarına sosyal devlet gereği üniversitede burs verirken
“Öğrenciler bursa değil, krediye yönelsin, azıcık sorumluluk alsınlar.”
diyenlerin kendi çocukları için iş adamlarını arayıp “Üç beş yolla bir şeyler.”
diyenlerin bütçesidir. Bu bütçe Abdullah Cömert’in duruşmasına katılmak için
Hatay’dan Balıkesir’e gelen annenin otobüs biletinden alınan verginin
bütçesidir. Bu bütçe yaşam alanlarına HES dikilen, mantar gibi türeyen maden
şirketlerine peşkeş çekilen Kaz Dağlarının çocuklarına başındaki göğü dar etme
bütçesidir. 
Son
bir yılda 195 mülteci kara sularımızda can vermiştir. Avrupa’ya kaçak yoldan
geçmek isteyenler Türk kara sularını tercih etmektedirler çünkü mülteciler
Türkiye’de yakalanmayacağını düşünmektedirler. Bunun acı sonucu ise ölümlerdir.
Bu bütçe emperyalizmin savaşından kaçarken karaya vuran Aylan bebeğin ahının
bütçesidir. 
“Şehit
cenazelerine CHP’yi almayın.” diyenlerin, Suriye’de 2 askerin yanarak,
Tunceli’de 2 askerin donarak şehit olmalarına göz yumanların ve utanmadan 4 bin
liralık kaşkolla olay yerine gidenlerin bütçesidir. (CHP sıralarından alkışlar)
1.600 liralık asgari ücretle çalışanlara 80 bin lira aylık alıp televizyonlarda
“Şükredin.” diyenlerin, zırhlı Mercedes’le namaza gidenlerin bütçesidir. Bu
bütçe şehir hastanelerinde hastalara müşteri olarak bakanların hastaneyi
yapanlara müşteri garantisi verdiği bütçedir. Bu bütçe otuz beş yıldır
çocuklarının kemiklerini arayan Cumartesi Annelerine sıkılan gazın, suyun
vergisinin artırıldığı bütçedir. “İsraf haramdır.” diyen Peygamberin itibardan
tasarruf etmeyen ümmetinin bütçesidir. Safa Merve arası koşan Hacer’in İsmail’i
aradığı suyu kutsal bilip ejder meyveli içeceklerle ağzını tatlandıranların
bütçesidir. 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen.
ENSAR
AYTEKİN (Devamla) – Değerli arkadaşlar, bu halkın itibarı bellidir. Bu halkın
itibarı çocuğuna elbise alamadığı için intihar eden İsmail Devrim’dedir. Bu halkın
itibarı donarak, yanarak şehit düşen askerlerdedir. Bu halkın itibarı
Çanakkale’de kazanılmıştır, bedeli Kafkasya’da ödenmiştir. Bu halkın itibarı
276 kiloluk mermiyi sırtlayan Seyit Onbaşı’dadır. Bu halkın itibarı “iki ayyaş”
deme gafleti ve cüretinde bulunduğunuz bu ülkenin kurucusu Mustafa Kemal’dir,
İsmet İnönü’dür. (CHP sıralarından alkışlar) 
Bu
bütçede bunların hiç birisi yoktur. Bu bütçede daha çok inşaat, daha çok ihale,
daha çok ejder meyvesi, daha çok şatafat vardır. Bu bütçe değerli arkadaşlar,
son tahlilde tahtırevanla seyahat edenlerin bütçesidir. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Söz sırası Gaziantep Milletvekili İrfan Kaplan’da.
Buyurun
Sayın Kaplan. (CHP sıralarından alkışlar)
Süreniz
beş dakika. 
CHP
GRUBU ADINA İRFAN KAPLAN (Gaziantep) – Sayın Başkan, değerli milletvekilleri;
hepinizi saygıyla selamlıyorum. 
On
altı yıldır AKP’nin iç politikadaki beceriksizliğine dış politikada da şahit
olduk, olmaya da devam ediyoruz. 
Dönemin
Dışişleri Bakanı Ahmet Davutoğlu’nun bir politika hedefi vardı. Neydi o hedef?
“Komşularımızla sıfır sorun politikası.” Evet “komşularla sıfır sorun” dediniz,
komşu bırakmadınız. “Demokrasi” dediniz, OHAL’i getirdiniz. “Dürüstlük”
dediniz, Kamu İhale Kanunu’nu 186 kez değiştirdiniz. “Barış” dediniz, “huzur”
dediniz, ülkeyi şehit mezarlığına çevirdiniz. “Fıtrat” dediniz, iş cinayetleri
rakamlarını zirveye çıkardınız. “Üretim” dediniz, her şeyi ithal eden bir
ülkeye çevirdiniz. “Hızlı tren” dediniz, raydan çıktı; daha üç gün önce 9 can
aldı. “Yolları yaptık." dediniz, yollar çöktü. “Köprüleri yaptık."
dediniz, köprüler yıkıldı. Velhasıl, ülkemizi batısından doğusuna, güneyinden
kuzeyine kangren olmuş, sorunlarla boğuşan ve can çekişen bir hâle getirdiniz. 
Değerli
arkadaşlarım, bildiğiniz gibi 17 Eylül 2009’da Suriye’yle anlaşma imzalandı ve
iki tarafta da vize kalktı. 15 Ağustos 2010’da Recep Tayyip Erdoğan’ın
Gaziantep’teki konuşmasında şöyle diyordu: “Esad kardeşimle oturduk, Türkiye
ile Suriye’yi bölgenin iki kardeşi, iki dost ülkesi hâline getirdik. Ekonomide,
ticarette, dış politikada, kültürde, sanatta, ulaştırmada iş birliği
anlaşmasını imzaladık. Şimdi, benim Gaziantepli kardeşim cebine pasaportunu
koyuyor, istediği gibi Halep’e, Şam’a gidiyor; oradaki kardeşim de cebine pasaportunu
koyuyor, Gaziantep’e geliyor. Kim kazandı? Gaziantep kazandı, değil mi?” Evet,
bir Gaziantepli olarak ben de sevindim, mutlu oldum. O dönemde Gaziantep’te
turizm canlandı, ekonomi canlandı, alışveriş canlandı.
Peki,
sonra ne oldu? Erdoğan’ın Gaziantep konuşmasından sadece beş ay sonra Suriye’de
ilk protestolar başladı, kısa sürede iç savaşa dönüştü. Mart 2011’de Erdoğan
ile Esad’ın arası bozuldu. Erdoğan’ın kardeşi Esad, oldu düşmanı Esed. Nisan
2011’de Suriye’den kaçanlar sığınmacı olarak Türkiye sınırına geldi. Ne kadar
cihatçı unsur varsa tamamı Türkiye üzerinden Suriye’ye geçti. Genel Başkanımız
Sayın Kılıçdaroğlu 24 Ağustos 2012’de Erdoğan’a bir mektup yazarak Suriye’nin
iç işlerine karışmanın doğru olmadığını, uzun vadede ülkemizi sıkıntıya sokacağını
söyledi, dinlemediler. 
Değerli
arkadaşlarım, hepimiz çok iyi biliyoruz ki Suriye politikası bir diplomasi
hezimetidir ve ülkemize çıkardığı fatura ortadadır. CHP’nin derdi mültecilerle
değil, mülteci yaratan politikalarladır. Türkiye’de yaklaşık 4 milyon Suriyeli
mülteci var. Çoğunluğu İstanbul, Urfa, Hatay, Gaziantep ve Kilis’te yaşıyor.
Suriyeli mültecilere 33 milyar dolar harcandı. Bu miktarın nerede, nasıl
harcandığı hakkında bir açıklama yok. Suriyeli mültecilere eğitimden sağlığa,
barınmadan istihdama kadar birçok hak tanınıyor, tanınmalı da. Cumhuriyet Halk
Partisi olarak bizim Suriyeli mültecilerle bir problemimiz yok; aksine,
savaştan kaçan, evinden, ailesinden, anılarından, yurtlarından olan bu
insanlara yardımcı olmak, kucak açmak hepimizin insani görevidir ancak AKP,
yanlış politikaları ve öngörüsüz tavırlarıyla Suriyeli mültecilerle vatandaşı
karşı karşıya getirdi. Kayıt dışı çalıştırılan Suriyelilerle birlikte Türk
vatandaşının işsizlik seviyesi yükseldi, hastanelerde tüm sağlık hizmetlerinden
ücretsiz yararlanan Suriyeliler ile 14 kalem ücret ödeyerek sağlık hizmeti alan
vatandaşlar karşı karşıya geldi. Kiralar yükseldi. Suriyeli mafyalar türedi.
Kapkaç olayları arttı. Gaziantep’te, Kilis’te her gün Suriyeli-Türk vatandaş
kavgasına şahit oluyoruz. 
İslahiye,
Adıyaman, Mardin’de kapatılan çadır kentleri çalışanları taşerondan kadroya
geçirilirken “Tayin olmayacak.” sözü verdiniz, altı ay sonra insanları
Türkiye'nin dört bir yanına gönderdiniz. Nasıl geçinecek bu insanlar? 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen. 
İRFAN
KAPLAN (Devamla) – Kısaca, kaş yapayım derken göz çıkardınız. AKP Hükûmeti
olarak Suriyeliler sorununu çözmek zorundasınız. 
Değerli
arkadaşlarım, AKP’ye sesleniyorum: Siz, bu bütçede Suriyeli mülteci sorununu
çözemiyorsanız, işsizliği çözemiyorsanız, en temel hak olan sağlık hizmetini
ücretsiz veremiyorsanız, emeklilikte yaşa takılanların kanun teklifini
reddediyorsanız, engellinin, öğrencinin, dar gelirli vatandaşın, çiftçinin,
üreticinin, işçinin, memurun, atanamayan öğretmenin, çocuğuna pantolon
alamadığı için intihar eden İsmail kardeşimin ve daha nice yaşam sıkıntısı
çeken vatandaşın hâlini, derdini anlamıyorsanız siz bu bütçeyle vatandaşı
değil, yandaşı besliyorsunuz. 
Hepinize
saygılar sunuyorum. (CHP sıralarından alkışlar) 
BAŞKAN
– Şimdi, söz sırası İzmir Milletvekili Kani Beko’da. 
Buyurun
Sayın Beko. 
Süreniz
beş dakika. 
CHP
GRUBU ADINA KANİ BEKO (İzmir) – Sayın Başkan, değerli vekil arkadaşlarım;
bugün, siz de biliyorsunuz asgari ücret konuşulmakta. Asgari ücretle ilgili
sözlerime başlamak istiyorum. Asgari ücretle çalışan işçi arkadaşlarımız insan
olmaktan kaynaklanan temel ihtiyaçlarını giderebilecek bir ücret müjdesi bizden
bekliyorlar. Ancak ondan önce ben sayın bakanlarıma sormak istiyorum:
Kendileriyle yıllarca Uluslararası Çalışma Örgütü ILO’da birlikte görev yaptık.
ILO’ya üye olan ülkelerin hemen hemen tamamı 4 kişilik bir aileyi baz alırken
Türkiye'de maalesef 1 işçi baz alınmaktadır. Oysa ki baktığımızda, işçilerin yani
asgari ücretle çalışan arkadaşlarımızın yüzde 70’inin ailesi var yani çocukları
var. Dolayısıyla bugün baktığımızda, arkadaşlar, asgari ücretin kesinlikle
2.200 lira olması gerekiyor ama vergi ve AGİ dışarıda kalması gerekiyor. 
Hatırlarsanız
bir dönemlerde biz vergi iadesi alıyorduk. Vergi iadeleriyle ilgili ne
yaptılar? Asgari ücret yüksek görülsün diye vergi iadelerini de asgari ücretin
içerisine koydular.
Bir
de her zaman söylediğimiz bir şey var, “İşçiler ve memurlar arasında ayrım
yapmayın.” demiştik. Bugüne geldiğimizde işçilerin ayrı, memurların ayrı asgari
ücretleri var, böyle şey olur mu? Dolayısıyla ben -memurların çok fazla ücret
aldığını değil- memur-işçi ayrımı yapmadan asgari ücretin tek ücret olması
gerektiğine inanıyorum.
Bir
başka şey, sevgili arkadaşlarım, asgari ücretten bir yılda 30 milyar maalesef
vergi alınmış, işverenler de 176 milyar vergi muafiyetinde bulunmuş.
Bu
komisyon yanlış bana göre. Bu komisyonun gerçekten demokratik bir komisyon
olabilmesi için bu komisyonun içerisinde mutlaka DİSK, TÜRK-İŞ ve HAK-İŞ gibi
işçi konfederasyonları ve tabii ki, asgari ücretle çalışan işçi
arkadaşlarımızın da olması gerekir inancındayım.
Asgari
ücret memleket meselesidir, şakaya gelmez. Sevgili arkadaşlarım, bir işçi
sabah, öğlen, akşam vermiş olduğu enerjiyi, vermiş olduğu kaloriyi alamazsa siz
o işçileri yaşarken öldürmüş olursunuz. Dolayısıyla asgari ücretin gerçekten
belirlenmesinde hepimize görev düşüyor. 10 milyona yakın asgari ücretli bizden
müjdeli bir haber beklerken, tekrar ediyorum, asgari ücretin kesinlikle en az
2.200 lira olması gerekir diye düşünüyorum. 
Bir
başka şey: Sayın Cumhurbaşkanı “Taşeron işçilere kadro veriyoruz.” dedi.
Kamuya, belediyelere ve özel idarelere taşeron işçileri aldılar almasına ama
-ben o zamanlar burada uyarmıştım- bu Meclisten 690 sayılı Kanun Hükmünde
Kararname’yle utanç verici bir yasa çıkardık. Ne çıkardık biliyor musunuz? 1
milyona yakın, kamuda, belediyelerde ve özel idarelerde çalışan bu
arkadaşlarımıza 2020 yılına kadar toplu sözleşme yok; kadroluya 4 ikramiye,
taşeron işçisine ikramiye yok; kadroluya sosyal hak var, taşeron işçisine
sosyal hak yok. Bu, eşitlik ilkesine ve Anayasa’ya aykırıdır. 2020 yılına kadar
verilecek olan ücret sadece yüzde 4, artı, yüzde 4; enflasyon yüzde 25 yani siz
resmî enflasyonu, bir de pazar enflasyonunu düşünecek olursanız bu
arkadaşlarımıza yapılan haksızlığı tekrar gözden geçirmek zorundayız.
Sevgili
arkadaşlarım, değerli kardeşlerim; ülkemizin kanayan bir yarası var, çocuk
işçiliği. DİSK Genel Başkanlığım döneminde bakanlarla birlikte “Çocuklar okulda
olsun, riskli ve tehlikeli iş yerlerinde olmasın.” diye bir proje başlattık ama
baktığımızda bir arpa boyu kadar yol alamadık. 2 bine yakın çocuk, fiziken ve
beynen hazır olmamasına rağmen hâlâ tehlikeli iş yerlerinde çalışıyorlar.
Dolayısıyla, Birleşmiş Milletler kararı, 4857 sayılı Yasa ve onunla birlikte
Uluslararası Çalışma Örgütünün kararlarına rağmen bu çocukları tehlikeli,
riskli iş yerlerinde çalıştırıyoruz. 
Sevgili
milletvekillerim, geçmiş yıllara baktığımızda, 2013 yılında 50 çocuk, 2014
yılında 54 çocuk, 2015 yılında 63 çocuk, 2016 yılında 56 çocuk, 2017 yılında 60
çocuk çalışırken maalesef yaşamını yitirdi. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
KANİ
BEKO (Devamla) – AKP Hükûmetinin yarattığı fason işverenler fabrikalarını
yakıyorlar; vergi, sigorta ve işçilerin kıdem tazminatlarını ödememek için yurt
dışına kaçıyorlar. 
İstanbul
itfaiyesinin istatistiklerine göre, sadece bu yılın altı aylık döneminde
İstanbul’da 78 fabrikada yangın çıktı, son beş yılda yanan fabrikaların sayısı
856’yı buldu.
Emeklilikte
yaşa takılanlar için burada konuştum, bir kez daha konuşuyorum. Sayın
Cumhurbaşkanının dediği gibi, bir yılda 750 milyar lira değil, bir yılda
emeklilikte yaşa takılan arkadaşlarımıza, 700 bine yakın arkadaşımıza maaş
bağlarsak, verilecek olan para 8 veya 10 milyar liradır. Daha önce de
söylemiştim, 40 milyar doları Suriyeli misafirlere veriyorsak, tabii ki bizim
ülkemizin çocuklarına 8-10 milyar lira kesinlikle vermemiz gerekir diye
düşünüyoruz.
“Gelecek
gençlerin, gençlerse öğretmenlerin eseri.” dediğimiz bu güzel sözün altında,
baktığımızda 500 bine yakın öğretmen işsiz, maalesef, bunların 100’e yakını
intihar etmiş. 
Arkadaşlar,
dolayısıyla, bu bütçe, işçilerin, köylülerin, esnafın, işsizlerin, halkın
bütçesi olmadığından dolayı, bu bütçeye “hayır” diyoruz, “hayır” diyoruz,
“hayır” diyoruz. (CHP sıralarından alkışlar)
BAŞKAN
– Şimdi söz sırası Samsun Milletvekili Neslihan Hancıoğlu’da. 
Buyurun
Sayın Hancıoğlu. (CHP sıralarından alkışlar)
Süreniz
beş dakika.
CHP
GRUBU ADINA NESLİHAN HANCIOĞLU (Samsun) – Sayın Başkan, değerli
milletvekilleri; Aile, Çalışma ve Sosyal Hizmetler Bakanlığı bütçesi üzerine
söz almış bulunmaktayım. Genel Kurulu saygıyla selamlıyorum.
Bu
Bakanlık için seneye 103 milyar 91 milyon 801 bin liralık bütçe ayıracaksınız,
yaklaşık 67 milyarı Sosyal Güvenlik Kurumu ve İŞKUR’a aktarıldıktan sonra 37
milyar gibi bir rakam kalacak. Bu rakamdan idari harcamalarınızı da çıkarınca,
sosyal politikaların finansmanı için elinizde kabaca 20 milyar lira kalacaktır.

Bu
noktada şunu belirtmek isterim: 2019’da yerel seçimler olacak ve dağıtacağınız
kömür ve makarnanın masrafını belediyelere fatura edeceğinizi varsayıyorum. O
yüzden elinize 20 milyar lira kalacak diyorum. 
Şimdi
gelelim kalan 20 milyar lirayla Bakanlığınızın yapması gereken işlere. Önünüzde
duran ilk iş, toplumun en temel yapı taşı olan aile kurumunu ayakta tutacak
projeleri finanse etmek. İktidarınızın on altı yıldır uyguladığı neoliberal
politikalar bugün ülkemize ekonomik ve sosyal travma yaşatıyor. İnsanca yaşam
olanakları büyük oranda ortadan kalktı. Vatandaşın alım gücü dibe vurdu. Gelir
adaletsizliği zirve yaptı. Bugün toplumumuz tarifsiz bir yozlaşma yaşıyor.
“Bunun mimarı iktidarınızdır.” demek hiç de abartı olmaz. İç politikada, dış
politikada, ekonomide, toplumsal yaşamda izlenen bütün politikalar çelişkiler,
çarklar, zikzaklarla dolu. Bu savrulmalar beraberinde yozlaşmayı getirdi. Bu
süreç topluma çözülme olarak yansıdı. 
Değerli
milletvekilleri, Sayın Bakan Komisyonda yaptığı bütçe sunumunda şöyle bir bilgi
verdi: Bakanlık 2012’den bu yana 22.500 kişiye aile bütünlüğü konusunda
danışmanlık hizmeti vermiş. Peki, sadece bu yıl kaç aile dağıldı, biliyor
musunuz? Ben söyleyeceğim: Tam 128.411 aile yani Bakanlığınızın altı yılda
verdiği danışmanlık hizmetinin tam 6 katı. Evlenme oranları düşüyor, boşanma
oranları hızla artıyor. Aile, toplumu meydana getiren kurumların temeliyse bu
tablo bize toplumumuzun temelden parçalandığını anlatıyor ve daha da acısı
yaptığınız çalışmaların dişe dokunur hiçbir faydası olmadığını belgeliyor. 
Sayın
Başkan, değerli milletvekilleri; toplum çözülürken insan unsurumuz da ne yazık
ki çürüyor. Birileri bu gerçeği perdelemeye çalışsa da geleceğimiz bağımlılık,
özellikle de madde bağımlılığı karanlığına gömülüyor. Sadece son üç yılda madde
kullanıcılarının sayısı yüzde 20 artarak 1,5 milyonu aştı. Ne yazık ki en
güncel veri 2016 yılına ait olduğundan o yılın rakamlarını verebiliyorum. O yıl
uyuşturucu yüzünden ölenlerin sayısı tamı tamına 920. Kullanım yaygınlığı
konusunda en riskli illerden biri -Uyuşturucu ile Mücadele Yüksek Kurulu
raporlarında da yer alıyor- benim seçim bölgem Samsun. Aileler endişeli,
çocuklarını okula korku içinde gönderiyor. Alınan tedbirler, yürütülen çalışmalar
bu korkuyu zerre kadar gidermiyor.
Değerli
milletvekilleri, toplumun da psikolojisi bozuk, insanımızın da. Bu bozuk
psikoloji şiddeti körüklüyor. Şiddet artık hayatımızın her alanında. Şiddete
maruz kalanlarsa ne yazık ki toplumumuzun en dezavantajlı grupları kadınlarımız
ve çocuklarımız. Sadece bu yıl 350 kadın şiddete maruz kalarak yaşamını
yitirdi. Daha iki hafta önce bugün Samsun’da Merve Özcan adlı kızımız boşanmak
üzere olduğu eşi tarafından 19 yerinden bıçaklanarak katledildi. Son on yılda Merve
gibi 2.439 kadınımız öldürüldü. Adalet Bakanlığı verileri yılda 8 bin çocuğun
cinsel istismara uğradığını ortaya koyuyor. Çocuklara yönelik istismar
vakalarının son on yılda 7 kat arttığı bilinen bir gerçek. Bu cinayetlerin, bu
istismarların önlenemiyor olması, en az benim kadar bu Bakanlığı yöneten
sizleri de kahretmeli.
Sayın
Bakan, değerli milletvekilleri; bütçesi üzerine söz aldığım Bakanlığın da
doğrudan sorumluluk alanı içine giren bu sorunlar bize gösteriyor ki iktidar bu
konuda son derece başarısızdır.
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen.
Buyurun.
NESLİHAN
HANCIOĞLU (Devamla) – Ne kadar kaynak aktarılırsa aktarılsın, politika
değişmedikçe bu sorunların çözülemeyeceğini düşünüyor, Genel Kurulu saygıyla
selamlıyorum. (CHP sıralarından alkışlar)
BAŞKAN
– Söz sırası, Tekirdağ Milletvekili Candan Yüceer’de.
Buyurun
Sayın Yüceer. (CHP sıralarından alkışlar)
Süreniz
beş dakika.
CHP
GRUBU ADINA CANDAN YÜCEER (Tekirdağ) – Sayın Başkan, değerli milletvekilleri;
Aile, Çalışma ve Sosyal Hizmetler Bakanlığı bütçesi üzerine Cumhuriyet Halk
Partisi adına söz aldım. Genel Kurulu saygıyla selamlıyorum. 
Takdir
edersiniz ki çok sayıda genel müdürlüğü içinde barındıran bir bakanlığı,
üstelik bütün bakanlıklar içinde en büyük 3’üncü bütçeyi beş dakikalık süreye
sığdırmak olanaksızdır. Gerçekten bu süre içinde, bu kadar kısa sürede
Sayıştayın tespit ettiği usulsüzlükleri mi anlatacağız, kadına şiddetin hız
kesmeden devam ettiğini mi, yoksa milyonlarca engellinin haklarını kullanamadıklarını
mı ya da bu “sosyal yardımlar” adı altındaki çarpıklığı mı? Gencinden kadınına
artık dayanılmaz bir hâle gelen işsizlikten mi söz edeceğiz, işsizler için
harcanması gereken fonda biriken paranın çarçur edildiğinden mi, yoksa
gazilerin ve şehitlerin yakınlarının sorunlarından mı bahsedeceğiz ya da
kandırdığınız EYT’lilerden, verdiğiniz sözü bir gecede unuttuğunuz taşeron
işçilerden mi söz edeceğiz, 3600 ek göstergeyle umutlandırdığınız ama daha
sonra yüz üstü bıraktığınız yüz binlerce kamu çalışanından mı, yoksa 30 bin
çalışan emekçinin hayatına mal olan iş cinayetlerine karşı vurdumduymazlıktan
mı? 
İki
büyük bakanlık birleşti; işçi, kadın, yoksul, yaşlı, engelli, çocuk, şehit ve
gazi haklarını koruması gereken iki bakanlık birleşti. İki ayrı bakanlıkken
çözüm üretmediğiniz, kulağınızın üstüne yattığınız sorunlara umarım tek
bakanlık çatısı altında çözüm üretebilirsiniz; temennimiz budur. Temenni bu ama
ortada duran bir gerçek var, alın size gerçek: Yürütmenin elindeki kadın
çalışmaları yapan tek kuruluşa yani Kadının Statüsü Genel Müdürlüğüne
ayırdığınız bütçe 13 milyon 154 bin TL. Aslında çokça örnek var ama zaman yok,
yalnızca bir karşılaştırma yapmak istiyorum. Cumhurbaşkanı, 2017 Sayıştay
raporuna göre, temsil ve ağırlama giderlerine 36 milyon 273 bin 650 lira
harcamış. Bu rakam, Çocuk Hizmetleri Genel Müdürlüğü bütçesinin 2 katı, Kadının
Statüsü Genel Müdürlüğü bütçesinin tam 3 katı. Bu rakamlar, kadının ve
çocukların iktidar açısından ne kadar öncelikli olduğunun, daha doğrusu
öncelikli olmadığının bir göstergesi. 
Sayın
Bakan bütçe sunumunda, Cumhurbaşkanının ifadesiyle, kadına şiddeti insanlık
suçu olarak gördüklerini ve sıfır tolerans ilkesiyle en üst seviyede bununla
mücadele ettiklerini ifade ediyor ama aynı Cumhurbaşkanının “Kadın ile erkek
eşit değildir.” söyleminden hiç söz etmiyor. Oysaki Sayın Bakan çok iyi biliyor
ki ülkeyi idare edenlerin bu eşitsizlik söylemleri maalesef, şiddeti
körüklemeye devam ediyor. 
Ülkemizde
kime dokunsanız bin ah işitiyorsunuz. Öncelikle sormak isterim, hangi ülke,
nasıl bir ülke kendisini feda etmiş şehitleri, kendisini ülkesine siper etmiş
gazileri arasında ayrım yapar? Bakın, 15 Temmuz şehitlerinin yakınlarından
ilkokul mezunu olanlar memur olabilirken, bu, diğer şehit ailelerine tanınmadı.
15 Temmuz gazilerine tazminat ödenirken, bu, diğerlerine tanınmadı. Bugün şehit
yakınları arasında, gazilerimiz arasında maaş farkı var. Bunun eşitsizliğe
sığmamasını geçtim ama ahlaka ve vicdana sığıyor mu? Bedel ödemiş insanlar
arasında ayrım yapılabilir mi? Adalet anlayışınız herhâlde bu sizin, adalet
anlayışınız bu. 
Yeri
gelmişken sormak da isterim buradan: 15 Temmuz şehitleri için toplanan
yardımlar nerede? Biz bunu soruyoruz şehit yakınlarına, diyorlar ki: “Bize
böyle bir para verilmedi.” İktidara soruyoruz “Biz bunu dağıttık.” diyorlar.
Tam anlamıyla, kedi buradaysa ciğer nerede, ciğer buradaysa kedi nerede? Tam
olarak söz konusu olan bu maalesef. (CHP sıralarından alkışlar)
Bakınız,
sayısı bilinmeyen engellilerimiz var. “Niye sayısı bilinmiyor?” diyeceksiniz. TÜİK
2002’de bir açıklama yaptı, bir tanımlama yaptı “8,5 milyon engellimiz var.”
dedi. Sonra 2011’de farklı bir tanımlama yaptı “4,8 milyon engellimiz var.”
dedi. Sayın Bakan gözetmesi gereken engellilerin sayısını bile bilmiyor. Bunu
niye ifade ediyorum? Çünkü bütçede “Şu kadar insana yardım ettik, şu kadar
engelliye yardım ettik.” diyor ama bunun sayısını telaffuz edemiyor. Bunu niye
söylüyorum? Eğer sizin elinizde sağlıklı ve gerçekçi bir veri tabanınız yoksa,
eksik hizmet götürürsünüz. Mesela, kenti, ulaşımı, erişimi ona göre
ayarlayamazsınız, ona göre istihdam sağlayamazsınız. Böyle olunca da ne olur? O
zaman, adaletsizlik, haksızlık başlar. 
Sonuç
olarak şunu söylemem lazım: Kadın-erkek eşitliğine inanmayanların, sosyal
yardım yapılan insanların sayısının bile milyonlarca olmasından, ifade
edilmesinden övünenlerin…
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen.
CANDAN
YÜCEER (Devamla) - …aile içi şiddet mağduru kadınları korumak yerine onların
nafaka hakkına göz dikenlerin, iş cinayetlerine fıtrat diye bakanların, engelli
yurttaşlarımızın haklarını aramasına bile engel yaratanların ve işsizlik
sebebiyle intihara sürüklenen insanlara kulaklarını tıkayanların yapacağı
bütçeden halka bir hayır gelmez. Dolayısıyla vatandaşımızın hayrına olmayacak
bu bütçeye, halkın olmayan bu bütçeye, sarayın bütçesine Cumhuriyet Halk
Partisi Grubu olarak “hayır” diyeceğimizi ifade ediyorum, saygılar sunuyorum.
(CHP sıralarından alkışlar) 
BAŞKAN
– Söz sırası, Zonguldak Milletvekili Ünal Demirtaş’ta.
Buyurun
Sayın Demirtaş. (CHP sıralarından alkışlar) 
Süreniz
beş dakika.
CHP
GRUBU ADINA ÜNAL DEMİRTAŞ (Zonguldak) – Teşekkür ederim Sayın Başkan.
Genel
Kurulu ve halkımızı saygıyla selamlıyorum.
Değerli
milletvekilleri, 2019 bütçesini konuşuyoruz ama bu bütçe maalesef işsizin
bütçesi değil arkadaşlar. Bu bütçe, emeklinin, esnafın, memurun, çiftçinin,
köylünün ve işçinin bütçesi değil arkadaşlar. Peki, bu bütçe kimin bütçesi? Bu
bütçe, sarayın bütçesi arkadaşlar. Bu bütçe, sarayın çevresinde dolarla ihaleler
alan yiyicilerin bütçesi. Bu bütçe, küresel tefecilerin, tuzu kuruların ve tüyü
bitmemiş yetimin hakkını yiyenlerin bütçesi arkadaşlar.
Değerli
milletvekilleri, elbette, iş ve çalışma yaşamı sorunlarla dolu bir alan. Ancak
AK PARTİ on altı yılda bu birikmiş hiçbir sorunu çözmemiştir. Çünkü on altı yıl
boyunca iş ve çalışma yaşamının sorunları karşısında üç maymunu oynadılar ve bu
sorunları çözmek için hiçbir çaba sarf etmediler.
Değerli
milletvekilleri, bugün Türkiye büyük bir ekonomik krizin içinden geçiyor ve bu
kriz derinleşerek devam ediyor. Seçimden sonra IMF kapısına gidileceği çok açık
ve net ortada, 60-70 milyar dolar gibi bir paraya ihtiyaç olacağı ifade
ediliyor. İşte bu büyük krizin faturasını da maalesef çalışanlar ağır bir
şekilde ödemeye başladılar arkadaşlar. Kayıt dışı çalışma, güvencesiz ve esnek
çalışma, düşük ücret, yasal hakların gasbı, işsizlik, yoksulluk ve iş
cinayetleri.
Değerli
milletvekilleri, işte AK PARTİ’nin yanlış politikalarının faturasını ödeyen bir
işçi, Sıtkı Aydın. Değerli arkadaşlar, Sayın Bakanım; bu Sıtkı Aydın
arkadaşımız, AK PARTİ üyesi, Samsun Çarşamba’da üye ve oyunu da Erdoğan’a
vermiş bir işçi. İnşaatta taşeron işçisi olarak çalışırken iş kazası geçiren
ama kendi deyimiyle bir köpek ölüsü gibi kapıya bırakılıp gidilen bir işçi
Sıtkı Aydın. Oyunu verdiği Erdoğan’dan bile iş isteyen ancak beş yılda iş
bulamayan ve borç batağına saplanmış olan bir işçi Sıtkı Aydın ve bu işçi
Aydın, son çare olarak Meclise geliyor ve sesini duyurmak için ne yapıyor
arkadaşlar? Kendini yakıyor ve ölmek istiyor Sayın Bakanım. 
İşte,
değerli arkadaşlar, Sıtkı Aydın kendini yakalı ne kadar oldu? Bir yıl oldu ama
bugün Sıtkı Aydın hâlâ mağdur. Değerli arkadaşlar, işte bu Sıtkı Aydın, bir
Türkiye gerçeğidir ve AK PARTİ’nin Türkiye’ye getirdiği acı tablodur. İşte bu
bütçede Sıtkı Aydın yok arkadaşlar. İşte bu bütçe, işçinin de, Sıtkı Aydın’ın
da bütçesi değil arkadaşlar. İşte biz bunun için bu bütçeye sarayın bütçesi
diyoruz arkadaşlar. 
Değerli
milletvekilleri, Türkiye’de kayıtlı çalışanların yüzde 43’ü asgari ücretle
çalışmakta ve asgari ücret miktarı 10 milyon çalışanı direkt
ilgilendirmektedir. Bu sebeple asgari ücret, Türkiye’deki en büyük toplu
sözleşmedir arkadaşlar. 
Bugün
TÜİK’e göre makyajlı enflasyon yüzde 25’tir ancak halkın gerçek enflasyonuysa
yüzde 40’tır. 2018 başında aylık 427 dolar alan bir asgari ücretli bugün 298
dolar almaktadır arkadaşlar. Yani asgari ücret dolar bazında yüzde 30 erimiştir
ve neredeyse Çin düzeyine gerilemiştir arkadaşlar. Bugün asgari ücret, açlık sınırının
altındadır ve sefalet ücretidir arkadaşlar. 
Evet,
değerli arkadaşlar, bugün asgari ücretten vergi ve SGK primi olarak kaynağında
yapılan kesintiler 426 TL’dir. Yine asgari ücretlinin dolaylı olarak ödemiş
olduğu vergi ise 269 TL’dir ve bir ayda asgari ücretlinin brüt maaşından 695 TL
kesinti yapılmaktadır ve yıllık toplamı da 8.340 liradır arkadaşlar. Ama
değerli arkadaşlar, bir de burada Man Adası’ndan 5 sterlinlik şirketten 15
trilyon lira çıkartanlar var arkadaşlar. Bunlar ne kadar vergi ödemiş, ona
bakıyoruz; evet, 15 milyon dolar yani 80 trilyona karşı ödenen vergi sıfırdır
arkadaşlar, sıfır. (CHP sıralarından alkışlar) 
RECEP
ÖZEL (Isparta) – O davaları kaybettiniz ya, sendika adına da ödersin bak.
ÜNAL
DEMİRTAŞ (Devamla) - Evet, asgari ücretli bir yılda 8.340 TL öderken Mancılar
devlete tek kuruş ödememiştir değerli milletvekilleri.
RECEP
ÖZEL (Isparta) – O davaları kaybettiğinizi anlat, Man davasını kaybettiğinizi.
Genel Başkanın davaları kaybetti.
ÜNAL
DEMİRTAŞ (Devamla) – Vicdanınıza sesleniyorum değerli milletvekilleri: Adalet
bunun neresinde? İnsanlık bunun neresinde? Vicdan bunun neresinde? İşte biz
bunun için bu bütçeye “işçinin bütçesi değil” diyoruz, işte bunun için bu
bütçeye “tüyü bitmemiş yetimin hakkını yiyenlerin bütçesi” diyoruz. 
Değerli
milletvekilleri, asgari ücret en az net 2.200 TL olmalı ve asgari ücretten
vergi alınmamalıdır. 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen. 
ÜNAL
DEMİRTAŞ (Devamla) – İşte biz bunu CHP’li belediyelerde yaptık arkadaşlar;
CHP’li belediyelerde asgari ücret net 2.200 TL’dir arkadaşlar, net. (AK PARTİ
sıralarından gürültüler)
YAŞAR
KIRKPINAR (İzmir) – Hani, nerede?
BAŞKAN
– Arkadaşlar, hatibin sözünü kesmeyelim.
RECEP
ÖZEL (Isparta) – Nerede yaptın ya? Belediyeleriniz para ödeyemiyor, para; para
ödeyemiyormuş belediyeleriniz.
ÜNAL
DEMİRTAŞ (Devamla) – Asgari ücretlilere hayırlı olsun, net 2.200 TL arkadaşlar.

RECEP
ÖZEL (Isparta) – Para ödeyemiyormuş ki, maaş ödeyemez.
BAŞKAN
– Arkadaşlar, başka kişiye söz vermedim, lütfen.
ÜNAL
DEMİRTAŞ (Devamla) – Değerli arkadaşlar, bugün 12 milyon emeklinin yüzde 70’i
asgari ücretin altında maaş almakta ve maaşlardan hastane ve ilaç katkı payı
kesilmektedir. Yüzde 80’i borç batağındadır emeklinin, 4 milyon emekli ya
çalışmaktadır ya da iş aramaktadır. Sizin tuzunuz kuru tabii, bilmeyebilirsiniz
bunları. Emeklilerin maaşları günden güne erimektedir arkadaşlar. İşte biz
bunun için diyoruz ki bu bütçe emeklinin bütçesi değildir, tuzu kuruların
bütçesidir. 
ABDULLAH
GÜLER (İstanbul) – 190 bin lira tazminat davası, 190 bin lira.
ÜNAL
DEMİRTAŞ (Devamla) - Evet, değerli arkadaşlar, bu bütçede Sayın Cumhurbaşkanı
kendisine yüzde 26 zam yapmıştır, 10 bin de emekli maaşı vardır; asgari ücretin
25 katı kadar ücret almaktadır. Tabii ki bizim, Sayın Cumhurbaşkanının maaşında
gözümüz yok ancak emekliye, işçiye, memura ne kadar zam yapacaksınız?
(Mikrofon
otomatik cihaz tarafından kapatıldı) 
ÜNAL
DEMİRTAŞ (Devamla) – Değerli arkadaşlar, eğer Cumhurbaşkanınız kadar zam
yapılması isteniyorsa emeklinin, işçinin, memurun maaşına da en az yüzde 26 zam
yapılmalıdır arkadaşlar.
Saygılarımla.
(CHP sıralarından “Bravo!” sesleri, alkışlar)
BAŞKAN
– Söz sırası, Adana Milletvekili Burhanettin Bulut’ta. 
Buyurun
Sayın Bulut. (CHP sıralarından alkışlar)
Süreniz
beş dakika. 
CHP
GRUBU ADINA BURHANETTİN BULUT (Adana) – Sayın Başkan, değerli milletvekilleri;
bütçede sağlık üzerine konuşuyoruz ancak her ne kadar konu sağlık olsa da,
çevre, hukuk, adalet gibi, güvenlik gibi vatandaş imtiyazında bir konu olsa da
maalesef, bütçeyi hazırlayan anlayış bunları birbirinden ayırmıyor; sağlığı da
genel bütçe anlayışının içerisine almış durumda. 
Bu
planlama ve bütçe hazırlığına bakıldığında, sağlığın iki önemli unsuru yani
hizmet sunucuları ile hizmet alıcıları maalesef, bu bütçede üvey evlat
muamelesi görmüş durumda. Hizmet sunucularına baktığınızda zaten bir mutsuzluk
hâkim, zaten bir şiddet hâkim; her ne kadar Meclis bunu şiddet yasasıyla
çözmeye çalışmış ise de maalesef bunu çözmüş değil. Bunun yanında, birçok
üniversite mezunu sağlık teknisyeni, diyetisyeni, anestezi teknikeri, sağlık
yönetim teknikeri, radyoloji, parametrikler, fizyoterapistler, eczane
teknisyenleri, perfüzyon teknisyenleri gibi sağlık teknisyenlerine kadro
açmamış olsa da görüntü, maalesef, bu sağlık sunucularını bu bütçe içerisinde,
bu uygulamanın içerisinde mutsuz kılarak sürdürmeyi vadediyor. 
Diğeri
de hizmet alıcıları yani hastalar, her ne kadar müşteri olarak görülse de.
Buraya baktığımızda, hizmet alıcılarına da “Paran kadar hizmet alabilirsin.”
diyor. Bunun göstergesi de şudur: Son bütçede yüzde 28 oranında artırılmış
durumda, 48 küsur milyara getirilmiş ancak buraya baktığınızda, özellikle şehir
hastanelerindeki rakamı çıkardığınızda, geriye hizmet sunucularına, sağlık
uygulamacılarına hiçbir şey kalmıyor. Yaklaşık yüzde 40’ına yakını inşaatlara
gidiyor. 
Diğer
taraftan, döner sermayeye baktığınızda, bütçeyi genel bütçeden daha fazla
yukarıya çıkararak yüzde 36’lık bir artışla 47 milyara getiriyor. Hâl böyle
olunca geriye şu kalıyor: Demek ki bu bütçe zaten vatandaşın cebinden
karşılayacağı bir bütçe hâline gelmiş. Bu konuda TÜİK’in bir rakamı var. TÜİK’e
göre geçen yıl yüzde 17 olan vatandaş tarafından karşılanan oranı yüzde 22,7’ye
çıkmış durumda. Yani 14 kalem ilave, vatandaşın ödedikleriyle bakıldığında,
içerisinde yatan hastaları, günübirlikleri, diyaliz reçetelerini de
çıkardığınızda vatandaş, sağlıkla ilgili uygulamaların yaklaşık yarısını zaten
karşılıyor durumda. Yani hizmet alıcılar, kamu hastaneleri de dâhil olmak üzere
aldıkları hizmetin -o demin bahsettiğim ana başlıklar dışındaki kalemlerde-
yarısını karşılıyor durumda. 
Tabii,
bu arada, işin ilaç kısmına bakıldığında, grip aşısı -Adana’da, Mersin’de,
Antep’te olmak üzere- kuduz aşısı gibi ilaçlar yokta. Hâl böyle olunca sağlık
ekonomisi ve memnuniyeti doğal olarak geçen yıllardan bu yana düşüyor. 
Peki,
hizmet sunucuları ve hizmet alıcıları bu konudan memnun değilse memnun olan
kim? O da sağlıktaki yeni dönemin adıyla “sağlıkta müteahhitler”, müteahhitler
mutlu durumda. Biz, sağlık bütçesine diğer bütçelerden ayrı olarak baktığımızda
ortak bir yön var, o da müteahhit. Sarayın 5 müteahhidi yine burada. AVM yapan,
hastane yapan aynı kişi; köprü yapan, hastane yapan aynı kişi. Görüntüde bu
bütçe, müteahhide açılmış, müteahhit üzerinden kurgulu bir bütçe hâline gelmiş
durumda. Yani Sayın Cumhurbaşkanının hayali şehir hastaneleri müteahhidin lüks
oteli olarak kalmış durumda. Hâlbuki böyle olunca diyorsunuz ki: “Bu kadar lüks
oteller en azından hizmetin kalitesini de artırır.” 
Yine
Cumhurbaşkanının “Artık kuyrukta ölen hasta olmayacak.” demesinin üzerinden üç
gün geçtikten sonra Adana’da bir adaşım, Burhan Sadık rahmetli oldu. Adana
Şehir Hastanesine getirilen bu hasta kalp sorunu yaşarken altı saat bu
hastanede bekletildi. Daha sonra “Uzman doktorumuz yok.” denilecek bu hasta
Maraş’a gönderildi, üç saatlik bir mesafedeki Maraş’a gönderildi. Orada da bu
imkânlar tam el vermediği için on gün sonra bu hasta rahmetli oldu, işte
sağlıkta müteahhit döneminin getirdiği sonuç budur. 
Değerli
milletvekillerimiz, Sayın Bakanıma sormak istiyorum, sürenin bir dakikasını da
orada kullanmak istiyorum.
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen. 
BURHANETTİN
BULUT (Devamla) – Bu yeni dönemde sizlerin siyasal bir sorumluluğu yok. Elbette
siz de bir önceki dönemde hangi sıfata koyarsanız koyun, müsteşar
diyebilirsiniz, teknik heyet diyebilirsiniz, ne fark eder, hiçbir şekilde bir
siyasal sorumlulukla değil bir atamayla geliyorsunuz. O vesileyle sizin en
önemli partnerinizin meslek odaları olması gerekiyor ama Türk Tabipleri
Birliği, Türk Dişhekimleri Birliği ve Türk Eczacıları Birliği sizden uzun
zamandır randevu alamıyorlar. Bu randevu almama gerekçesini anlamış değilim.
Eğer anlayış, zihniyet FETÖ’nün devletin o genetiğini bozan yapısıyla alakalı
yine yeni bir paydaş arıyorsanız başka kurumlarla bu ilişkileri götürecekseniz
durum 15 Temmuzda yaşananlardan farklı olmayacaktır. O anlamda bu yeni döneme
yeni bir sayfa açarak bu kurumlarla, kamu özelliği olan bu kurumlarla bir an
önce görüşmenizi öneriyorum.
Çok
teşekkür ediyorum. (CHP sıralarından alkışlar)
BAŞKAN
– Söz sırası Ankara Milletvekili Gamze Taşcıer’de.
Buyurun
Sayın Taşcıer. (CHP sıralarından alkışlar)
Süreniz
beş dakika.
CHP
GRUBU ADINA GAMZE TAŞCIER (Ankara) – Teşekkür ederim.
Sayın
Başkan, değerli milletvekilleri; Sağlık Bakanlığı bütçesi üzerine Cumhuriyet
Halk Partisi Grubu adına söz almış bulunmaktayım. Genel Kurulu saygıyla
selamlıyorum.
Birazdan
yapacağım konuşma hayal ürünü değil, tamamen gerçek rakamlara, kurumlara ve
mekânlara dayanan, insan sağlığını hiçe sayan bir iktidar tarafından yönetilen
güzelim ülkemizdeki gerçekleri yansıtmaktadır.
İlginç
bir bilgi vereyim: 324 milyon nüfuslu Amerika’da acil servise başvuranların
sayısı yıllık ortalama 130 milyon. 53 milyonluk İngiltere’de bu rakam yılda
ortalama 25 milyon. Türkiye’de ise acil servislere başvuran sayısı nüfusun
üzerinde, yılda ortalama 115 milyon. Buradan da anlaşılıyor ki koruyucu sağlık
hizmetleri iktidarınız boyunca sınıfta kaldı ve sınıfta kalmaya da devam
edecek. 
Genel
bütçe içerisindeki payı yüzde 4,7 olan sağlık bütçesi bu yılda da insanları
acil servislerde kahredecek. Sağlık Bakanlığı “Sağlıkta Dönüşüm” adıyla tedavi
hizmetlerine odaklanmaya, dolayısıyla inşaat firmalarına pastanın büyük payını
ayırmaya devam edecek. Yani kendi paramızla, emeğimizle oluşturduğumuz bütçe
2019 yılında da nitelikli ve ücretsiz sağlık hakkı sunamayacak bizlere. 
Tabii,
mesele sadece bütçe meselesi de değil. Sayın Bakanın kendi açıkladığı rakamlara
göre, 100 bin kişiye 351 hekimin düştüğü OECD ülkeleri ortalamasına karşın
ülkemizde bu rakam sadece 186 hekim. Doktor sayısı zaten azdı, bir de bunun
üzerine, sizin gibi düşünmediği için birçok değerli hocayı, pek çok genci ihraç
ettiniz ya da “güvenlik soruşturması” adı altında sağlık hizmeti sunmaktan
menettiniz. Bu yüzden mesele aynı zamanda da siyaset meselesi. 
“En
büyüğünü yaptık.” diye övündüğünüz bir de şehir hastaneleri meselesi var. Hasta
garantili hastanelerle övünmek “Bakın, benim ülkemde ne kadar çok kişi hasta
oluyor.”la övünmektir değerli milletvekilleri. Bakın, Elâzığ’da yapılan bir
şehir hastanesinde çalışanlar bir rapor hazırladı. Bu raporda yazanlar, şehir
hastanelerinin nasıl bir ucube proje olduğunu da ortaya koydu. Sadece büyüklük
takıntınız yüzünden ülkenin milyonlarca lirasını birilerinin cebine koydunuz.
Bütün dünyada kabul gören “Belli bir büyüklükten fazlası hastaneler için uygun
değildir.” gerçeği ortadayken sadece ve sadece “En büyüğünü yaptık.” diyebilmek
için yanlış iş yaptınız. 
Elâzığ’da
çalışanların raporuna göre, hastane merkeze öyle uzak ki gelmesi bir dert,
dönmesi ayrı bir dert. Eski devlet hastanesinde bakılan hastaların sayısı hem
polikliniklerde hem de acil servislerde yarı yarıya düştü. Diş tedavilerine
gelenler 5 kat azaldı. Yapılan protez sayısı yüzde 90 azaldı. 
RECEP
ÖZEL (Isparta) – Isparta’yı da söylesene Isparta’yı, yüzde 99 memnuniyet var. 
GAMZE
TAŞCIER (Devamla) - Ama tabii, burada siz kendinize toz kondurmayın, ben sizin
yerinize bunun açıklamasını da yapayım, “Elâzığ’a o kadar büyük, o kadar güzel
bir şehir hastanesi yaptık ki vatandaş baktıkça şifa buldu, baktıkça şifa
buldu.” demeniz sizi aklayacaktır. 
Bir
diğeri, hastane uzak olunca tabii Elâzığlılar mecbur ya üniversite hastanesine
ya özel hastaneye gidecek. Aslında sizin “sağlıkta devrim” dediğiniz vatandaşı
özel hastaneye mahkûm etmek. Üniversite hastanesi deseniz zaten dolup taşıyor,
sonuç olarak şehir hastaneleri şifa değil, bu millete cefa getirecek. Elâzığ
tabii sadece bu örneklerden bir tanesi. 
Üç
hafta boyunca komisyonlarda konuşuldu, bugün de bu kürsüden konuşuyoruz,
gördüğümüz şey çok net; bu bütçe genel olarak halkçı bir bütçe değil. Neden mi
bunu söylüyoruz? Çünkü sağlık harcamalarında halkın ödediği payda artış var ama
Bakanlığın hasta garantili hastanelerine aktarılan milyonlarda azalma yok. SMA
hastalarına yıllardır ilaç yok. Emekliye ücretsiz muayene yok. Personel maaşına
enflasyon oranında zam yok. Sayıları bini geçmeyen TİTCK eczacılarına gelince
para yok ama otel gibi hastanelerde fazladan milyonlar ödemeye para var. Sağlık
harcamalarının bütçe içindeki oranı OECD ortalamasının yarısı kadar ama o
harcamalar da sağlığa değil, ihale harcamalarına. Yani halk için sağlık bütçesi
yok, “Halkın parasını nasıl cebe indiririm.” bütçesi var. Özetle bu bütçe
sağlığa zararlıdır. 
Teşekkür
ederim. (CHP sıralarından alkışlar) 
BAŞKAN
– Cumhuriyet Halk Partisi Grubu adına son söz İstanbul Milletvekili Ali Şeker’e
ait. 
Buyurun
Sayın Şeker. (CHP sıralarından alkışlar)
Süreniz
beş dakika. 
CHP
GRUBU ADINA ALİ ŞEKER (İstanbul) – Sayın Başkan, sayın bakanlar; bir haftadır,
burada gelecek yıl toplanacak ve harcanacak vergileri, paraları konuşuyoruz ama
sayenizde geldiğimiz nokta “Kırk katır mı, kırk satır mı?” denilen garabet bir
durumu çağrıştırıyor. Bir sultan, bir suç işlemiş olarak karşısına getirilen
kişiye sormuş “Kırk katır mı istersin, kırk satır mı?” diye. Kırk satırla idam
edileceğini düşünen ve seçenek olarak kendisine kırk katır sunulduğunu sanan
adam “Kırk katır” demiş. Bedeninin her bir parçası katıra bağlanan adam ayrı
yönlere doğru giden katırların kırbaçlanmasıyla büyük acılar içerisinde parça
parça olmuş, bedeninin her bir parçası bir katırın peşinden gitmiş.
Peki,
bu millet ne büyük suç işledi de böyle bir garabet durumla karşılaştı?
Başkanlık sistemini getirdiniz, ondan dolayı. Geçen yıl 822 milyar olan bütçe,
yüzde 17 artışla 961 milyar TL’ye ulaşıyor bu sene getirdiğiniz bütçe
teklifiyle. Şimdi, eğer biz bu bütçeyi reddedersek ne olacak? Bu bütçeyi
reddedersek Cumhurbaşkanının açıkladığı yeniden değerleme oranı 23,73 oranında
artacak yani bu getirdiğiniz başkanlık sistemiyle 961 milyarlık bütçe
reddedilirse 1 trilyon 17 milyar yani 1 trilyonluk bir bütçeyi uygulayacak,
kullanacak Cumhurbaşkanı. Yani biz burada ret mi edelim, “evet” mi diyelim;
sayenizde şaşırdık. Böylesi garabet bir sistem getirdiğiniz sistem. 
Normalde,
bütçe hakkı milletindir. Millet adına milletin vekilleri o bütçe hakkını
kullanır. Oradan Kastamonu’nun da hakkı, Urfa’nın da hakkı, Kırklareli’nin de
hakkı o milletvekilleri vasıtasıyla kullanılır. Eğer bir sistem meşruiyetini
kaybederse çürür ve yok olur. Gelecek dönemlerde, yukarıdan dayatılan bu
sistemde istediği gibi bütçe reddedilse bile bunu artırarak kullanabilen bir
sistemde millet artık vergi vermemeye başlar, millet artık “Bu devlet benim devletim
değil.” demeye başlar. Onun için, milletin denetiminde olmayan, milletin
egemenlik hakkı olmayan bir sistem çürümeye, eninde sonunda bu millete
zulmetmeye devam edecektir.
2018
yılında, AKP’nin çökerttiği sağlık sisteminin bedelini hekimler ödüyor.
Hekimler ve sağlık çalışanları bunun bedelini… Fikret Hacıosman geçen sene bir
silahlı saldırı sonucunda hayatını kaybetti. Daha dün Doktor Ebru Kılıç, Urfa’da,
çürük raporu istedi ve vermedi diye bir hastası tarafından darbedildi. Biz
diyoruz ki: Sağlıkta şiddet yasası bir an önce çıksın, caydırıcı bir yasa
yapalım. Yoksa caydırıcılığı olmayan, şu andaki mevcut durumu devam ettiren
sistemin kimseye bir faydası yok. Altı yılda 70 bin sağlık çalışanı şiddete
maruz kaldı. Gelin, bu Parlamentodan esaslı bir sağlıkta şiddet yasası
çıkaralım. Sağlık Komisyonunda verdiğimiz yasa teklifi duruyor, o yasa teklifi
bir an önce hayata geçsin, yeni can kayıpları vermeyelim. Cumhuriyet Dönemi’nde
1 kişi hayatını kaybetmişti, AKP döneminde 11 hekim sağlıkta şiddette canını
verdi. Yani bu tesadüfi değil, bu neoliberal politikaların, bu sağlıkta yaşanan
sorunların doktorların canına mal olması meselesi. 
OECD
ülkeleri içerisinde en sondayız sağlık açısından, Meksika ve Şili’nin
gerisindeyiz. 
Şimdi,
burada bütçede bu sene artık ödenmeye başlayan şehir hastaneleri meselesi var,
dağ başına yapılan şehir hastaneleri. Ankara dışında, hemen hemen hepsi şehrin
dışında olan hastaneler. Arsaları şirketlere bedelsiz, iktidar tarafından
verilmiş. “Cebimizden bir kuruş çıkmayacak.” dediğiniz şeyler, artık, Sağlık
Bakanlığının cebinde de bir kuruş bırakmayacak. 2021’de Sağlık Bakanlığı
bütçesinin yüzde 25’i bu şehir hastanelerinin kira ve hizmet bedelleri için
ödenecek ve Süreyyapaşa Hastanesinin geçenlerde çatısı çöktü. Önümüzdeki yıllarda
bu çatı çökse Sağlık Bakanlığının kasasında o çatıyı onaracak para kalmayacak.
2021 yılında 16 milyar 960 milyon lira para ödenecek bu şehir hastanelerine.
Şimdi, çok seviyorsunuz Necip Fazıl’ın şiirini. Hani diyor ya: “Öz yurdunda
garipsin, öz vatanında parya.” Sağlık Bakanlığı bile öz vatanında kiracı
durumuna düştü Ankara’nın göbeğinde. Yani bu kadar kendi yurdumuzda Cengiz
İnşaatların, Kolin İnşaatların, Rönesans İnşaatların kiracısı olma durumuna
düşürmek kimin hakkı, kimin haddi. Burada çocuklarımıza borç bırakıyoruz,
çocuklarımıza zulmediyoruz. 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen. 
ALİ
ŞEKER (Devamla) – Çocuklarımıza büyük borçlar, ödeyemeyeceği borçlar
bırakıyoruz; çocuklarımıza, bu yandaşlara tanınan kapitülasyonlar yüzünden
satılmış bir memleket bırakıyoruz. 
Çocuklarımızı
koruyamadığımız gibi, on sekiz ayda 22 bin çocuğumuz maalesef çocuk gebeliğiyle
muhatap oldu ve bunların 15-18 yaş arasında olanları “Zorlama yoksa hukuki
işlemleri yapmayalım.” diye bildirilmiyor. Bu çocuklarımıza Sağlık Bakanlığı mı
sahip çıkacak, Aile, Çalışma ve Sosyal Hizmetler Bakanlığı mı, yoksa İçişleri
Bakanlığı mı, kim sahip çıkacak bu çocuklara? Bu çocukların yeri hamilelik
değil, çocuk anneliği değil, okullar ve okul sıraları. Çocuklarımızı örgün
eğitime vermek yerine maalesef evlendiren, çocuk işçiliğe muhatap eden bir
ülkeyiz. Sağlık herkese lazım, herkesin sağlığı tehdit altında. Bakanlığın
bütçesi maalesef inşaat şirketlerine gideceği için, Cengizgiller familyasına
gideceği için gelecek kuşaklarımız daha da sağlıksız olacak. Lütfen
çocuklarımızı düşünün diyorum. 
Teşekkür
ediyorum. (CHP sıralarından alkışlar)
BAŞKAN
– Değerli arkadaşlar, böylece Cumhuriyet Halk Partisi Grubu adına konuşmalar
tamamlanmıştır. 
Sayın
Muş, buyurun. 
III.- AÇIKLAMALAR (Devam)
23.- İstanbul Milletvekili Mehmet Muş’un, Bilecik Milletvekili Yaşar
Tüzün’ün, Kahramanmaraş Milletvekili Ali Öztunç’un ve Gaziantep Miletvekili
İrfan Kaplan’ın 10 sıra sayılı 2019 Yılı Bütçe Kanun Teklifi ile 11 sıra sayılı
2017 Yılı Kesin Hesap Kanunu Tasarısı’nın altıncı tur görüşmelerinde CHP Grubu
adına yaptığı konuşmalarındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, konuyla alakalı bir açıklık getirmek istiyorum. 
Az
önce Sayın Tüzün burada bir konuşma yaptı. Gerçekten yadırgadığımız, tasvip
etmediğimiz, çok yakışıksız ifadeler kullandı. Burada Sağlık Bakanını eleştirin
burada oturuyor işte. Yok, “Eşi Sağlık Bakanlığını yönetiyor.”, yok, “Kızı
iletişim…” Şimdi, değerli arkadaşlar, bu, bir hatibi büyütmez, küçültür. O
zaman biz de ne yapalım? Kılıçdaroğlu’nun torunundan mı başlayalım burada
anlatmaya? Öyle bir şey var mı? Bunu kaç kere konuştuk, insanların ailesiyle,
eşiyle, çocuğuyla ilgili bu kürsüde aslı astarı olmayan ifadeler kullanılmasın
diye? Sağlık Bakanı burada, dün de burada Millî Eğitim Bakanı vardı, çıkıp
konuşsaydınız. Orada oturuyor şu an Sağlık Bakanı. Dolayısıyla, bu anlamda
herkes kullandığı dili doğru kullansın. 
Bir
diğer konu Sayın Başkan, bu Afşin’le alakalı işten çıkarılma iddiası. Şimdi
konuyu özetlemek istiyorum: Burada santral devredildi -uzunca bir hikâyesi var
onun- tüm taşeron sözleşmeleri yeni firmaya aktarıldı burada; yani, burada,
temizlik, güvenlik hizmetleri satın alınıyordu. Bir temizlik firması yeni firmadan
yani bu devredilenden… Bunların arasında bir ihtilaf var; biri diyor “Şu kadar
ödeyeceksin.”, öbürü diyor “Ödemem.” Bir “Ödersin.” “Ödemezsin.” ihtilafı var.
Ve bu temizlik firması 169 personeline “İşe çıkarmayacağım.” tehdidinde
bulunuyor. Bu temizlik firması işe çıkmazsa eğer, 169 işçi yeniden, yeni
firmadan, mevcut sözleşme kapsamında işlerine devam edecekler. Dolayısıyla,
şöyle özetleyelim bunu: Bu devir sebebiyle hiçbir işçi işten çıkmayacak,
çıkmadı, çıkarılmayacak, bunu ifade etmek isterim.
ALİ
ŞEKER (İstanbul) – Çıkartılmış, çıkartılmış. 
ALİ
ÖZTUNÇ (Kahramanmaraş) – Mehmet Bey, çıkartıldı.
GÜLİZAR
BİÇER KARACA (Denizli) – Bunu bakan cevaplayacak.
BAŞKAN
– Bir dakika… Bir dakika… 
MEHMET
MUŞ (İstanbul) – Bir diğer konu şu Sayın Başkan… (CHP sıralarından gürültüler) 
BAŞKAN
– Bir dakika…
ALİ
ŞEKER (İstanbul) – Siz 1’inci partisiniz… 
GÜLİZAR
BİÇER KARACA (Denizli) – Buna bakan cevap verecek, tamam mı? Bakan mısınız?
Bakan ne yapıyor orada?
BAŞKAN
– Ne yapalım, sözünü mü keselim arkadaşlar? Ne istiyorsunuz anlamadım. Bir
dakika… Konuşsun.
ÖMER
FETHİ GÜRER (Niğde) – Sözünü kesmeyin de sorun şu: Taşeron da olmayacak,
kadroya alınacaklar.
BAŞKAN
– Ya, Gürer, yapma… 
Sayın
Muş, buyurun.
ÖMER
FETHİ GÜRER (Niğde) - Kadroya alınmamışlar Başkanım. 
MEHMET
MUŞ (İstanbul) – Sayın Başkan -bir diğer iddia- bunlar bizim grubumuza dönerek
bu ithamlarda bulunduğu için, Genel Kurulu bilgilendirme ihtiyacı hissettiğim
içindir. Eğer sakin olup dinlerseniz meselenin aslını öğrenirsiniz değerli
arkadaşlar.
Bir
diğer konu şu: Şimdi, bakın “Burada ne kadar cihatçı unsur varsa Türkiye
üzerinden Suriye’ye geçti.” Çok ciddi bir iddia. Şimdi, bunu ortaya atan hatip
gelip bunu bu kürsüden ispatlasın bakalım, nasıl bu kadar cihatçı -onun
tabiriyle- Suriye’ye Türkiye üzerinden geçmiş; getirsin, iddiasını burada bir
ispat etsin. Böyle şey olur mu ya?
Bir
diğer konu, Sayın Başkan, şimdi, Ergenekon’la alakalı davaya “Bu kumpas.”
Eyvallah ama 17-25’e “Bu gerçek…” İkisini de yapan aynı örgüt değil mi? Şimdi,
birine karşı çıkıyorken diğerini ayakta alkışlamanın bir anlamı yok. Yoksa
bunlar dile getiriliyorken bunu dile getirenler kendi içlerinde bir çelişkiye
düşerler. 
Genel
Kurulu saygıyla selamlıyorum.
BAŞKAN
– Sayın Altay, buyurun.
24.- İstanbul Milletvekili Engin Altay’ın, devletin bütün kadrolarına,
yönetim kademelerine ehliyete, liyakate bakmadan atama yapalırsa “kaza” adı
altında cinayet ve facialar olacağına ilişkin açıklaması 
ENGİN
ALTAY (İstanbul) – Ben de mevkidaşımın kullandığı süre kadar değerlendirme
yapmak istiyorum, müsaade ederseniz.
BAŞKAN
- Aşağı yukarı bir buçuk dakika demek ki, güzel.
ENGİN
ALTAY (İstanbul) - İki buçuk…
BAŞKAN
- Yok, hayır.
ENGİN
ALTAY (İstanbul) - Peki.
Şimdi,
Sayın Başkanım, siyasette benim de en kızdığım hususlardan biri şudur;
şüphesiz, hepimizin de müttefik olduğu bir husustur: Siyasetçilerin eş ve
çocuklarını siyasete bulaştırmayalım, siyasi polemiğin bir malzemesi
yapmayalım. Bunu yapmayalım tabii de buna meydan da vermemek lazım.
Siyasetçiler yapmazsa millet yapıyor. Yani aile efradını, eş dost, hısım
akrabayı ve siyasi akrabaları ehliyet ve liyakat noktasında bir değerlendirmeye
bakmaksızın siz böyle yerleştirirseniz, tayin ederseniz, atarsanız bırakın
siyasetçilerin konuşmasını, bunlar kamu vicdanını rahatsız eder, kanatır. 
Bakın,
yanlış bilmiyorsam, merhum Menderes oğlunun ticaret yapma arzusu ve talebini
reddetmiştir, “Ben Başbakanım, senin ticaret yapman yakışık almaz.” demiştir.
Şimdi, nereden nereye gelmişiz. Bu anlamda bu tartışmaları, ben, hakikaten, bir
siyasetçinin eşinin, çocuklarının siyasete malzeme yapılmasını istemem ama
benim şunu yapma hakkım var: Mesela, eski milletvekillerinin büyükelçi
yapılması ne kadar ahlaki bilemem. 
(Mikrofon
otomatik cihaz tarafından kapatıldı) 
BAŞKAN
– Buyurun.
ENGİN
ALTAY (İstanbul) – Mesela, bir partinin birçok eski milletvekilinin rektör
yapılması ne kadar ahlaki bilemem. Ondan sonra da devleti yöneten zat çıkıyor
“Beyin göçü var.” diyor. Beyin göçü niye olmasın? Sen ehliyete bakmadan, iyi
yetişmişliğe bakmadan, liyakate bakmadan devleti sana biat ve itaat edenlerle,
hatta ibadet edenlerle doldurursan Türkiye'nin iyi yetişmiş beyinleri gider. 
RECEP
ÖZEL (Isparta) – İbadet eden olur mu ya?
ENGİN
ALTAY (İstanbul) - Var var. Ya, söyleyeyim mi şimdi, söyleyeyim mi?
RECEP
ÖZEL (Isparta) – İbadet eden olur mu? 
ENGİN
ALTAY (İstanbul) – Ya, Allah Allah! 
RECEP
ÖZEL (Isparta) – O kadar da değil ama o kadar da değil.
ENGİN
ALTAY (İstanbul) - Birçok AK PARTİ’linin “Tayyip Erdoğan’a ibadet farz.” lafını
bilmiyor musunuz? Bırakın bu işleri.
RECEP
ÖZEL (Isparta) – Olur mu öyle bir şey ya?
ENGİN
ALTAY (İstanbul) - Şimdi, buradan da dün söylediğimde bazı AK PARTİ’li
arkadaşlarım kızdı. “Siz memleketteki bütün iyi şeyleri Tayyip Erdoğan’dan,
kötü şeyleri dış güçlerden ve Allah’tan biliyorsunuz, Allah’tan korkun.” dedim.
Devletin bütün mekanizmalarına ehliyet ve liyakate bakmaksızın…
(Mikrofon
otomatik cihaz tarafından kapatıldı)
ENGİN
ALTAY (İstanbul) – Bitiriyorum.
BAŞKAN
– Buyurun. 
ENGİN
ALTAY (İstanbul) – Devletin bütün kadrolarına, yönetim kademelerine ehliyet ve liyakate
bakmadan atama yaparsanız “kaza” adı altında cinayet ve facialar olur; sonra da
onları Allah’a havale etmeye hakkınız olmaz. 
Bu
bakımdan, arkadaşlarımız bir milletvekilimizin birinci derece yakınıyla ilgili
direkt şey yapmışlarsa bunu yapana değil biraz da yaptırana bakmak lazım
diyorum.
Teşekkür
ederim. (CHP sıralarından alkışlar)
MEHMET
MUŞ (İstanbul) – Sayın Başkan, kayıtlara girmesi açısından… Sayın Altay, bakın,
tutanakları bir okuyun. 
ENGİN
ALTAY (İstanbul) – Ne demiş?
MEHMET
MUŞ (İstanbul) – Şimdi “Sağlık Bakanlığını kim yönetiyor?” diyor. 
ENGİN
ALTAY (İstanbul) – Kim yönetiyor? 
MEHMET
MUŞ (İstanbul) – İfade kullanıyor. Bakın, yani yaptığınız doğru bir şey değil
Sayın Altay.
ENGİN
ALTAY (İstanbul) – Yaşar Bey kendisi cevabını verir. 
MEHMET
MUŞ (İstanbul) – Yaptığınız doğru bir şey değil. 
ENGİN
ALTAY (İstanbul) – 60’a göre Yaşar Bey’e söz verin, cevabını versin efendim.
BAŞKAN
– Sayın Muş… 
MEHMET
MUŞ (İstanbul) – Buradan ortaya attığınız iddiayı Sağlık Bakanı orada oturuyor;
sorun bakalım, nasıl yönetiyormuş? 
ENGİN
ALTAY (İstanbul) – Sağlık Bakanı kekeme değil ya, dilsiz değil, sağır değil ya;
verir cevabını. 
MEHMET
MUŞ (İstanbul) – Dolayısıyla burada kullandığınız ifadeler…
BAŞKAN
– Sayın grup başkan vekilleri, aranızda konuşmayın lütfen, kayda geçsin. 
MEHMET
MUŞ (İstanbul) – Sayın Başkan, bakın, bu üslubu reddettiğimizi ifade etmek
isterim. Eğer seviyeli bir tartışma yapacaksanız çıkın burada verilerinizle,
konuştuğunuz, ortaya getirdiğiniz eleştirileri ilgili bakanlıklar not aldı, partimiz
üzerinde olanlara da biz cevap verdik. Ama siz yani hazırlıksız çıkıp işte
“Böyle söylüyorlar, bunu burada yapıyorlar…” Elinizde doğru düzgün bir done
yok, ondan sonra “Buna da imkân vermemek lazım.” Hangisine imkân verildi?
Sağlık Bakanının yanında başka bir kişi mi oturuyor? Millî Eğitim Bakanının
yanında başka birisi mi oturuyor? 
Dolayısıyla
Sayın Başkan, bunlar kırıcı sözler. Eğer bunlarda ısrar edilirse bizim de
söyleyeceklerimiz olur.
Teşekkür
ederim. 
BAŞKAN
– Teşekkür ederim. 
İSMET
YILMAZ (Sivas) – Sayın Başkan… 
FARUK
SARIASLAN (Nevşehir) – Sayın Başkan, 60’a göre bir söz istiyorum.
İSMET
YILMAZ (Sivas) – Efendim, adımı kullanarak bir sataşmada bulundu, yerimden bir
cevap vermek isterim. 
BAŞKAN
– Tamam Sayın Yılmaz. 
Sayın
Tüzün…
YAŞAR
TÜZÜN (Bilecik) – Sayın Başkan, ben söylediğim cümlenin arkasındayım. Ben
Meclis Başkan Vekilliği yapmış biri olarak bu Parlamentoda en tecrübeli
milletvekillerinden biri olduğumu düşünüyorum. 
Şu
anki konum itibarıyla Hazine Bakanımız kimdir? Sayın Cumhurbaşkanının
damadıdır. “Hazineye damat bakıyor.” demek bir alınganlık olmamalı. Kamuoyunda
konuşulan, “Hanımefendinin sağlık kuruluşlarıyla ilgili şirketlerde ortaklığı
var.” deniliyor. 
MEHMET
MUŞ (İstanbul) – İspatlayın bunu; madem tecrübelisin. Sayın Tüzün, madem
tecrübelisin; ispatla hadi! İspatla! İspatla kardeşim, bir iddia atıyorsun
ortaya. 
BAŞKAN-
Bir dakika… Sayın Tüzün’ü dinleyelim, sonra cevap vermek isterseniz söz hakkı
vereceğim.
YAŞAR
TÜZÜN (Bilecik) – Bununla ilgili Sağlık Bakanımız, yürütmede bulunan arkadaş
burada, grup başkan vekiline söz hakkı düşse de bu mahiyetteki cevabı verecek
olan Sayın Bakandır. Az sonra vereceği cevapta Genel Kurulu bilgilendirir.
Teşekkür
ederim. (CHP sıralarından alkışlar) 
MEHMET
MUŞ (İstanbul) – Sayın Başkan, atıf yapılan Genel Başkanımızdır. Burada ortaya
attığı iddiaları ispatlamak Sayın Tüzün’ün görevidir. Ben 3 isim saydım,
ispatlamazsa müfteridir, açık ve net şekilde bunu ifade etmek isterim.
Partimizin Genel Başkanına söylüyor bunları. “Kamuoyunda böyle şeyler
konuşuluyormuş.” Ya, sen madem bu kadar tecrübeli bir hatipsin, Meclis Başkan
Vekilliği yaptın, belgeye, bilgeye dayanmadan konuşamazsın, insanlara iftira
atamazsın. (AK PARTİ sıralarından alkışlar) Böyle şey olmaz ya!
BAŞKAN
– Sayın Yılmaz, buyurun.
25.- Sivas Milletvekili İsmet Yılmaz’ın, Balıkesir Miletvekili Ensar
Aytekin’in 10 sıra sayılı 2019 Yılı Bütçe Kanun Teklifi ile 11 sıra sayılı 2017
Yılı Kesin Hesap Kanunu Tasarısı’nın altıncı tur görüşmelerinde CHP Grubu adına
yaptığı konuşmasındaki bazı ifadelerine ilişkin açıklaması
İSMET
YILMAZ (Sivas) – Teşekkür ediyorum Muhterem Başkanım.
Hatiplerden
birisi bu Sahil Güvenlik Komutanlığına yapılan atamayla ilgili Efkan Ala’nın,
bir başka atamada da Millî Savunma Bakanı olarak İsmet Yılmaz’ın adının geçtiğini
ifade ederek darbecileri atadığımızı söyledi. Devlette bu işler normaldir,
mahkeme kararıyla darbe yaptığı bizzat kesinleşen Kenan Evren’i Genelkurmay
Başkanı olarak Başbakan Bülent Ecevit ve kabinesi atadı. 
TAHSİN
TARHAN (Kocaeli) – O yaptı diye sen de mi yapacaksın? Olmaz ya! Sayın Bakanım
olmadı ya!
İSMET
YILMAZ (Sivas) - Dolayısıyla ne diyeceksin? Darbeyi yapan Genelkurmay Başkanını
atayan siz olduğunuzda normal oluyor da biz bakan olurken birisini atadığımızda
“Darbeciyi atadı.” demek doğru bir tabir değildir. (AK PARTİ sıralarından
alkışlar)
TAHSİN
TARHAN (Kocaeli) – Sayın Bakanım olmadı ya! O yaptı diye sen de mi yapacaksın?
BAŞKAN
– Buyurun.
FARUK
SARIASLAN (Nevşehir) – Başkanım, 60’a göre ben de bir söz istiyorum.
BAŞKAN
– Duyamadım arkadaşlar, bir dakika…
FARUK
SARIASLAN (Nevşehir) – Başkanım, 60’a göre ben bir söz istiyorum çünkü benim
söylediğim söze ilişkin bir açıklaması var, çarpıttı.
BAŞKAN
– Buyurun.
26.- Nevşehir Milletvekili Faruk Sarıaslan’ın, İstanbul Milletvekili
Mehmet Muş’un yaptığı açıklamasındaki bazı ifadelerine ilişkin açıklaması
FARUK
SARIASLAN (Nevşehir) – Sayın grup başkan vekili -benim konuşmama ilişkin-
Ergenekon davasıyla ilgili söylediğim şahsımın sözü değil. Ben bunu İstanbul
Cumhuriyet Başsavcısının hazırlamış olduğu esas hakkındaki mütalaada aldım,
aynısını buradan tekrar ediyorum. Bakın ne diyor? “İstanbul Ümraniye’de bir
evin çatısında 27 el bombası Trabzon’dan yapılan bir ihbar üzerine 12/6/2007
günü bulunduğu iddiasıyla başlayan Ergenekon davaları da FETÖ’nün bir
kumpasıdır. Fetullah Gülen’e ve örgütüne karşı toplum kesimlerine yönelik başlatılan operasyon sonucu delilsiz, hukuka aykırı
uydurma iddialarla başlatılıp adli hatalarla, sahte delillerle sürdürülen bir
davanın bir kumpas, komplo olduğu yıllar sonra ortaya çıkmıştır.” Sayın savcı
altını çizerek yazmış, ben de buradan okuyorum. 
BAŞKAN
– Süre yetmeyebilir, bitiyor.
FARUK
SARIASLAN (Nevşehir) – Bu, kendimin sözü değil. “Ergenekon isimli bir terör
örgütünün gerçekte hiç...”
(Mikrofon
otomatik cihaz tarafından kapatıldı) 
FARUK
SARIASLAN (Nevşehir) – Sayın Başkanım, bir saniye, hemen bir kelime...
BAŞKAN
– Ama bir şey söyleyeceğim, ben dinledim grup başkan vekilini, sizin dediğinizi
inkâr etmedi, dedi ki: “O öyleyse buna ne diyorsunuz?” Yani şey o.
FARUK
SARIASLAN (Nevşehir) – Hayır, bir şey söyleyeceğim, sanki ben söylüyormuşum da
öbürünü iddia ediyormuş gibi...
BAŞKAN
– Tamam yani 60’a göre bir dakika.
FARUK
SARIASLAN (Nevşehir) – Hemen bir cümleyi okuyacağım Sayın Başkanım.
BAŞKAN
– Tamam, bir dakika doldu, lütfen.
FARUK
SARIASLAN (Nevşehir) – “Ergenekon isimli bir terör örgütü gerçekte hiç
olmamıştır." diyor, ben bunu söylemiyorum.
BAŞKAN
– Ona bir itiraz olmadı zaten, sizin söylediğinize.
FARUK
SARIASLAN (Nevşehir) – İstanbul 4. Ceza Mahkemesinin 2017/16 esas hakkındaki
mütalaasında söylüyor. Bu benim uydurmam değil, nerede hukuksuzluk,
adaletsizlik varsa, 17’si, 25’i beni ilgilendirmez, ben hukukçuyum, avukatım,
ona da karşıyım. Benim “İlgilendirmez.” dediğim bu. Hukuksuzluk varsa adı, ismi
kim tarafından yapılarsa yapılsın hepsine karşıyım.
12
Eylül döneminde elimde çantalarla savunma yaptım, Kenan Evren döneminde de
yaptım, şimdi de yaparım. Kime nereden gelirse gelsin, herkesi hukukla
karşılamamız lazım. (CHP sıralarından alkışlar) 
BAŞKAN
– Peki, teşekkür ederim, sağ olun.
II.- KANUN TEKLİFLERİ
İLE KOMİSYONLARDAN GELEN DİĞER İŞLER
(Devam)
A) Kanun Teklifleri
(Devam)
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) İÇİŞLERİ BAKANLIĞI
(Devam)
1) İçişleri Bakanlığı 2019 Yılı Merkezî Yönetim Bütçesi
2) İçişleri Bakanlığı 2017 Yılı Merkezî Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2019 Yılı Merkezî Yönetim Bütçesi
2) Emniyet Genel Müdürlüğü 2017 Yılı Merkezî Yönetim Kesin
Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2019 Yılı Merkezî Yönetim
Bütçesi
2) Jandarma Genel Komutanlığı 2017 Yılı Merkezî Yönetim
Kesin Hesabı
Ç) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2019 Yılı Merkezî Yönetim
Bütçesi
2) Sahil Güvenlik Komutanlığı 2017 Yılı Merkezî Yönetim
Kesin Hesabı
D) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2019 Yılı Merkezî Yönetim
Bütçesi
2) Göç İdaresi Genel Müdürlüğü 2017 Yılı Merkezî Yönetim
Kesin Hesabı
E) AFET VE ACİL DURUM YÖNETİMİ BAŞKANLIĞI (Devam)
1) Afet ve Acil Durum Yönetimi Başkanlığı 2019 Yılı Merkezî
Yönetim Bütçesi
2) Afet ve Acil Durum Yönetimi Başkanlığı 2017 Yılı Merkezî
Yönetim Kesin Hesabı
F) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2017 Yılı Merkezî
Yönetim Kesin Hesabı
G) AİLE, ÇALIŞMA VE SOSYAL HİZMETLER BAKANLIĞI (Devam)
1) Aile, Çalışma ve Sosyal Hizmetler Bakanlığı 2019 Yılı
Merkezî Yönetim Bütçesi
Ğ) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2017 Yılı Merkezî
Yönetim Kesin Hesabı
H) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2017 Yılı Merkezî
Yönetim Kesin Hesabı
I) MESLEKİ YETERLİLİK KURUMU BAŞKANLIĞI (Devam)
1) Mesleki Yeterlilik Kurumu Başkanlığı 2019 Yılı Merkezî
Yönetim Bütçesi
2) Mesleki Yeterlilik Kurumu Başkanlığı 2017 Yılı Merkezî
Yönetim Kesin Hesabı
İ) DEVLET PERSONEL BAŞKANLIĞI (Devam)
1) Devlet Personel Başkanlığı 2019 Yılı Merkezî Yönetim
Bütçesi
2) Devlet Personel Başkanlığı 2017 Yılı Merkezî Yönetim
Kesin Hesabı
J) SAĞLIK BAKANLIĞI
(Devam)
1) Sağlık Bakanlığı 2019 Yılı Merkezî Yönetim Bütçesi
2) Sağlık Bakanlığı 2017 Yılı Merkezî Yönetim Kesin Hesabı
K) TÜRKİYE HUDUT VE SAHİLLER SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller Sağlık Genel Müdürlüğü 2019
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2017
Yılı Merkezî Yönetim Kesin Hesabı
L) TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2019 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2017 Yılı Merkezî
Yönetim Kesin Hesabı
M) TÜRKİYE SAĞLIK ENSTİTÜLERİ BAŞKANLIĞI (Devam)
1) Türkiye Sağlık Enstitüleri Başkanlığı 2019 Yılı Merkezî
Yönetim Bütçesi
2) Türkiye Sağlık Enstitüleri Başkanlığı 2017 Yılı Merkezî
Yönetim Kesin Hesabı
N) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2017 Yılı Merkezî Yönetim
Kesin Hesabı
O) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2017 Yılı Merkezî Yönetim
Kesin Hesabı
BAŞKAN
– Değerli arkadaşlar, şimdi Milliyetçi Hareket Partisi Grubu adına konuşmalara
başlıyoruz.
İlk
olarak Gaziantep Milletvekili Sermet Atay konuşacaktır.
Buyurun
Sayın Atay. (MHP sıralarından alkışlar) 
Süreniz
on dakika.
MHP
GRUBU ADINA SERMET ATAY (Gaziantep) – Sayın Başkan, değerli milletvekilleri;
İçişleri Bakanlığı, Emniyet Genel Müdürlüğü, Jandarma Genel Komutanlığı ve
Sahil Güvenlik Komutanlığının 2019 yılı bütçesi üzerinde konuşma yapmak üzere
Milliyetçi Hareket Partisi Grubu adına söz almış bulunmaktayım. Hepinizi
saygıyla selamlıyorum. 
Bildiğiniz
üzere, Cumhurbaşkanlığı hükûmet sistemine geçtikten sonra İçişleri Bakanlığında
yeniden yapılandırma meydana gelmiştir. Bu yapılandırmada Jandarma Genel
Komutanlığı ve Sahil Güvenlik Komutanlığı kuvvet komutanlığı bünyesinden
çıkarılarak genel kolluk hizmeti sınıfına
geçirilmiş ve İçişleri Bakanlığına bağlanmıştır. Bu değişiklik askerî yapı
içerisinde olup kolluk hizmeti yapan jandarmanın tam olarak görevinin
belirlenmesi açısından olumlu bir gelişmedir. Hâliyle bu değişiklikten sonra
birtakım aksaklıklar ve eksiklikler ortaya çıkmıştır.
Geçtiğimiz
günlerde Meclisimize gelen kanun tasarısıyla Jandarmanın İçişleri Bakanlığına
uyumu yönünde kanuni değişiklikler yapılmıştır. Ancak bunun yanı sıra, birtakım
sosyal ve özlük hakları yönünde düzenlemeye ihtiyaç duyulmaktadır. Şöyle ki
Jandarma ve Sahil Güvenlik Komutanlığının muadili İçişleri Bakanlığı bünyesinde
görev yapan Emniyet Genel Müdürlüğü personelidir. Polis teşkilatına sağlanan
sosyal hakların, örneğin polisevi gibi sosyal tesislerin Jandarma Genel
Komutanlığı ve Sahil Güvenlik Komutanlığına da yapılarak kurumlar arası eşitlik
sağlanması gerektiği düşüncesindeyiz.
Bunun
yanı sıra, Emniyet Genel Müdürlüğümüzde çalışan bir polisin terfide yaş sınırı
45 iken Jandarma Genel Komutanlığı ve Sahil Güvenlikte çalışan ve polis
memurunun muadili olan bir uzman jandarma ve uzman çavuşların terfilerinde yaş
sınırı 35 olarak belirlenmiştir. Bu durum, uzman jandarma ve uzman çavuşlar
aleyhine bir eşitsizlik ve haksızlıktır. Kolluk kuvveti olarak İçişleri
Bakanlığına bağlandığı hâlde terfi yönünden hâlâ Silahlı Kuvvetlerde görevli
uzman çavuşlarla mukayese edilmesi yanlış bir uygulamadır. Jandarma ve Sahil
Güvenlik Komutanlığında çalışan uzman çavuş ve uzman jandarmaların İçişleri
Bakanlığına bağlandığı ve bundan sonra Emniyet Genel Müdürlüğündeki polis
teşkilatında çalışan muadilleriyle beraber aynı terfi sistemine tabi olması
gerektiği düşüncesindeyiz.
Yine,
subay, astsubay ve polislerin okulda geçen eğitim süreleri hizmetten sayılırken
uzman jandarmalarımızın okulda aldıkları bir yıllık mesleki eğitimin hizmetten
ve sigortalılık süresinden sayılmaması uzman jandarmalarımız açısından büyük
bir mağduriyet yaratmaktadır.
Ayrıca,
ileride hemşire, polis, din görevlilerine uygulanması planlanan 3600 ek
göstergeden uzman jandarma ve uzman çavuşların da yararlandırılması gerektiği
düşüncesindeyiz. 
Sayın
Başkan, değerli milletvekilleri; 2018 Ekim ayı itibarıyla İçişleri Bakanlığı
bünyesinde 276.064 Emniyet personeli, 190.414 Jandarma personeli, 5.935 Sahil
Güvenlik, 52.935 güvenlik korucusu olmak üzere toplam 524.808 personelle iç
güvenlik hizmeti yürütülmektedir. Burada dikkat çekmek istediğimiz husus, 15
Temmuz hain darbe girişiminde bulunan, FETÖ darbesi içerisinde bulunan İçişleri
Bakanlığı personelinin durumudur. FETÖ elebaşı açıkça birçok defa televizyon
programlarında ve mülakatlarında devlet içerisinde öncelikle kadrolaşılması
gereken kurumun İçişleri Bakanlığı ve Adalet Bakanlığı olduğunu dile
getirmiştir. Bunun nedeni, bu iki bakanlığın adalet mekanizmasını, güvenliği ve
ülke yönetimini elinde tutmasıdır. Bu nedenle, FETÖ terör örgütü İçişleri
Bakanlığında kadrolaşmaya çalışmıştır. 15 Temmuz darbe girişiminden sonra
yapılan soruşturma ve tahkikatlarda FETÖ terör örgütüyle bağlantısı nedeniyle
İçişleri Bakanlığı tarafından toplam 38.789 kişi görevinden ihraç edilmiştir.
Bunun 428’i mülki idare amiri, 31.209’u Emniyet Genel Müdürlüğü, 4.139’u
Jandarma, 349’u Sahil Güvenlik Komutanlığı çalışanıdır. Bunlardan 1.873 emniyet
müdürü, 1.789 subay-orgeneral rütbesindedir. Bu da göstermektedir ki FETÖ terör
örgütü tarafından en fazla saldırıya uğrayan ve mağdur olan kurum İçişleri
Bakanlığıdır. İçişleri Bakanlığı, eksilen kadrosunu tamamlamak üzere 2018 yılı
içerisinde Emniyete 17.574, Jandarmaya 21.632, Sahil Güvenliğe 540, bekçiliğe
de 7.010 personel alıp bu eksikliği tamamlayarak görevine devam etmektedir. 
Sayın
Başkan, değerli milletvekilleri; burada bizim dikkat çekmek istediğimiz husus,
bir cemaatin bu kadar saldırısına maruz kalan Bakanlığın, yeni personel
alımında bir cemaatten kurtulup diğer cemaatin etkisi altında kalmaması
gerektiğidir. Hiçbir dinî cemaatin hiçbir bakanlıktaki personel alımında rol
oynamaması, kadrolaşmaması gerektiği düşüncesindeyiz. Aksi takdirde, bir
cemaatten kurtulup diğer cemaatin etkisi ve baskısı altına girilmesiyle yeni
bir tehlikenin doğacağı açıktır. Cemaat ve tarikat mensupları iç güvenlik
kurumlarımızdan temizlendikçe kurumlarımız daha da güçlenecek ve terörle
mücadelede daha etkin sonuçlar alınacaktır. 
Personel
alımında mutlaka ve mutlaka adil, hakkaniyetli bir sınav sistemi kurulup
başarılı olanların alınması gerektiği düşüncesindeyiz. Bu anlamda sonuna kadar
İçişleri Bakanımızla birlikteyiz.
Sayın
Başkan, değerli milletvekilleri; kahraman polislerimiz, Jandarmamız ve Sahil
Güvenlik Komutanlığı personelimizle, ülkemizin en büyük sorunlarından biri olan
terörle mücadele konusunda kararlı ve emin adımlarla etkin bir şekilde mücadele
edilmektedir. Allah’ın izniyle, topyekûn bir mücadeleyle terör kaynağında yok
edilecektir. Terörle mücadelede eski usuller bırakılmış olup, şimdi,
teröristlerin şehirde ve kırsalda hakimiyet kuramaması, lojistik desteğinin
kesilmesi, terörün ve teröristin kesintisiz bir şekilde bulunduğu yerde tespit
edilerek yok edilmesi usulü benimsenmiştir. Bu sayede teröristlerin hareket
alanları kısıtlanmış, maddi destekleri azalmış, teröre eleman kazandırma
imkânları ellerinden alınmıştır. Yurt içinde örgütlenemeyen, eylem yapamayan
PKK yurt dışına yönelmiş ve teröristleri savaş bölgesi olan Suriye ve Irak’a
yönlendirmiştir. 
Terörle
mücadele kapsamında bazı belediyelerin terör örgütünün kontrolüne girmesiyle 10
il, 69 ilçe, 22 belediyede, 94 bölücü terör, 7’si FETÖ terör örgütüyle
bağlantısı nedeniyle 101 belediye başkanı görevden alınarak yerine kayyum
atanmıştır. Görevden alınan belediyelerin birçoğunda terör örgütüne finans,
lojistik destek sağlandığı tespit edilmiş olup bu görevden alınmalarla terör
örgütlerine ağır bir darbe vurulmuştur. Devletimizin bölgede varlığını
hissettirmesi ve terör örgütünün belediyelerle ilişiğinin kesilmesini olumlu
bir gelişme olarak görüyor; Milliyetçi Hareket Partisi olarak bu tür
müdahalelerin yerinde ve gerekli olduğunu düşünüyoruz.
Sayın
Başkan, değerli milletvekilleri; PKK, KCK/TY terör örgütünün siyasi
temsilcileri devamlı suretle uyuşturucuyla mücadele eder gibi söylemlerde
bulunmakta olup, işin esasına indiğimizde PKK terör örgütünün bir yılda 1,5
milyar dolar uyuşturucudan gelir elde ettiğini görüyoruz. Türkiye’deki en büyük
uyuşturucu tedarikçisi ahlaksız ve şerefsiz PKK terör örgütüdür. Yapılan
operasyonlarla bu örgütün uyuşturucu gelir kaynaklarına darbe vurulduğunu
sevinçle izlemekteyiz. Bu anlamda kahraman Türk polisimizi ve jandarmamızı
kutluyor, başarılarının devamını diliyoruz. 
Ülkemizin
en büyük sorunlarından bir tanesi de Suriyeli mülteci problemidir. Özellikle
güneydoğuda, Gaziantep, Hatay, Şanlıurfa ve Kilis’te Suriyeli problemi gittikçe
büyüyen bir sorun hâline gelmiştir. Bu şehirlerin altyapısı çökmüş, hayat
pahalılaşmış, sosyal dokuları bozulmuştur. Suriye’de akan kanın bir an önce
durdurularak ülkemizde yaşayan Suriyelilerin güvenli bir şekilde ülkelerine
gönderilmesi gerektiği düşüncesindeyiz.
Kaygımız
şudur ki: Bu şahıslara ülkelerine dönme yolunda inisiyatif verilirse bunların
birçoğu ülkesine dönmeyecek olup bu durum ülkemiz açısından ciddi bir sıkıntı
doğuracaktır. 
Resmî
rakamlara göre ülkemizde 4 milyon 709 bin 135 yabancı uyruklu kişi yaşamakta
olup bunların 3 milyon 594 bini Suriyelidir. Biz bu Suriyelilerin gayriresmî
rakamlarla beraber en az 4 milyon olduğu düşüncesindeyiz. 
Sayın
Başkan, değerli milletvekilleri; Cumhurbaşkanımızın da girişimiyle çok önemli
bir hususa parmak basıldı ve bir trajediye son verildi: Ahıska Türkleri
meselesi. Ahıska Türkleri, İkinci Dünya Savaşı’ndan sonra tüm erkekleri
Ruslarla cephede olan 86 bin Ahıska Türkü, haksız ve vicdansız bir kararla Stalin
tarafından vagonlara üst üste bindirilerek Kazakistan, Kırgızistan ve
Özbekistan’a sürgüne gönderilmiştir. Bu yolda 20 bin Ahıska Türkü açlık, soğuk
ve hastalık nedeniyle hayatını kaybetmiştir. 
Ülkemiz
çok yerinde bir karar alarak yıllarca ezilen soydaşlarımızdan -2015 tarihli bir
Bakanlar Kurulu kararıyla Türkiye’de- 3.235 kişinin Erzincan Üzümlü ve
Bitlis’in Ahlat ilçesinde iskân edilmelerini kararlaştırmıştır. Göç İdaresi
2.763 kişinin iskân işlemlerini bitirmişken 472 kişinin iskân işlemleri hâlen devam
etmektedir. 
Ülkemizde
iskân edilen bu kişilerin Ukrayna’daki mesleklerini icra edebilmeleri açısından
diplomalarına denkliğin verilmesi, onlara iş imkânının sağlanması
gerekmektedir. Bu hususta şimdiye kadar hiçbir çalışma yapılmamıştır. Örneğin
Ukrayna’da doktorluk yapan, hemşirelik yapan, öğretmenlik yapan bir Ahıska
Türkü, Türkiye’de ne yapacaktır, mesleğini nasıl icra edecektir? Diplomalarına
denklik tanınacak mıdır?
(Mikrofon
otomatik cihaz tarafından kapatıldı) 
SERMET
ATAY (Devamla) – Sayın Başkan, bitiriyorum.
BAŞKAN
– Tamamlayalım lütfen.
SERMET
ATAY (Devamla) – Aksi takdirde bu mağduriyeti gidermek için Türkiye’ye
getirdiğimiz soydaşlarımızın yeni bir mağduriyeti ortaya çıkacaktır. Bakanlar
Kurulu kararının üzerinden yaklaşık dört yıla yakın bir süre geçmesine rağmen
hâlâ Türk vatandaşlığını kazanamayan ama Türkiye’de iskân edilen Ahıska Türkü
mevcuttur. 
Sayın
İçişleri Bakanımızdan bu hususu incelemesini, mağduriyete sebebiyet verilmemesi
açısından öncelikle vatandaşlığa geçmeyen Ahıska Türklerinin bir an önce
vatandaşlığa geçirilmesini ve bunların mesleklerini icra etmesi açısından
mevcut diplomalarına denklik işleminin sağlanmasını özellikle rica ediyoruz. 
Sözlerimi
tamamlarken İçişleri Bakanlığı, Emniyet Genel Müdürlüğü, Jandarma Genel Komutanlığı
ve Sahil Güvenlik Komutanlığı bütçelerinin memleketimize ve ülkemize hayırlı
olmasını diliyorum, saygılarımı sunuyorum. (MHP sıralarından alkışlar) 
BAŞKAN
– Şimdi söz sırası Düzce Milletvekili Ümit Yılmaz’da. 
Buyurun
Sayın Yılmaz. (MHP sıralarından alkışlar) 
Süreniz
on dakika. 
MHP
GRUBU ADINA ÜMİT YILMAZ (Düzce) – Sayın Başkan, değerli milletvekilleri;
İçişleri Bakanlığı bütçesi üzerine Milliyetçi Hareket Partisi Grubu adına söz
almış bulunuyorum, yüce Meclisimizi ve aziz milletimizi saygıyla selamlıyorum. 
Yer
aldığı bölge itibarıyla Türkiye, güvenlik politikalarını en üst seviyede tutması
gereken bir konumdadır. Ülkemizin güneyinde bulunan Suriye ve Irak’ın durumu
ortadadır. Diğer yandan, doğu sınırımızda bulunan bazı ülkelerle
ilişkilerimizde inişli çıkışlı bir süreç yaşanmaktaysa da özellikle son
yıllarda Afganistan’dan gelen kaçak göçmenlerin İran üzerinden ülkemize elini
kolunu sallayarak girmeleri millî güvenliğimizi tehdit etmektedir. 
Karadeniz’in
kuzeyinde bulunan komşumuz Rusya ile Ukrayna arasında yaşanan gerilim,
akrabalık bağlarımız bulunan Kırım’ın Rusya tarafından ilhakıyla
sonuçlanmıştır. Her ne kadar Rusya’yla olan ilişkilerimiz son dönemde artarak
devam etmekteyse de Kırım’ın ilhak edilmesinin tarafımızdan kabul edilmesi
mümkün değildir. Ayrıca Ukrayna-Rusya arasındaki gerilimin sıcak çatışmaya ve
savaşa dönmesi Avrupa Birliği-Rusya savaşına dönme ihtimalini doğuracak, bu da
bütün dünyaya sıçrama riski taşıyacaktır. 
Batı
komşumuz Yunanistan’la Ege adaları, kıta sahanlığı ve göçmenler konusunda
yaşanan sıkıntılar, Yunanistan’ın ve Kıbrıs Rum kesiminin, Akdeniz’de Kıbrıs
açıklarında Türkiye’yi ve Kuzey Kıbrıs Türk Cumhuriyeti’ni yok sayarak doğal
gaz ve petrol aramaları, petrol ve doğal gaz bölgesi oluşturmaları kabul
edilemez bir davranıştır. Bu konuda devletimizin uyguladığı “Biz de bölgede
varız.” politikasını son derece doğru ve başarılı buluyoruz. 
Son
yıllarda Suriye’de yaşanan gelişmeler millî güvenliğimizi çok yönlü olarak
tehdit etmektedir. Sınırımızın hemen kenarında terör bölgeleri oluşturulmakta,
IŞİD ile PKK’nın kolları olan PYD-YPG bölgeleri paylaşarak bulundukları
bölgelerden ülkemize saldırılar gerçekleştirmektedir. Bu gelişmeler
neticesinde, öncelikle IŞİD bölgesinde olan Çobanbey, Cerablus, Azez ve El Bab
24 Ağustos 2016’da başlayan Fırat Kalkanı Operasyonu’yla temizlenmiştir.
Akabinde Afrin’de örgütlenmeye ve yerleşmeye başlayan, sınırımızdan içeri sızan
ve saldırılar düzenleyen PKK/PYD-YPG terör örgütüne karşı Zeytin Dalı Harekâtı
düzenlenmiş, 4.500’ün üzerinde terörist etkisiz hâle getirilmiştir. Afrin’de de
asayiş sağlanmıştır.
Terörle
mücadele konusunda devletimizin son yıllardaki yaklaşımını doğru ve tutarlı
buluyoruz. Terör tehdidi nereden gelirse gelsin, millî bekamızı ve
güvenliğimizi tehdit eden kim olursa olsun yok edilmelidir. Müttefikimiz ve
stratejik ortağımız gibi görünen ikiyüzlü ABD’nin eteğinin altına saklanarak
binlerce tır silah yardımı alanların terör bölgesi oluşturmalarına izin vermek,
Gaziantep’i, Urfa’yı, Mardin’i, daha doğrusu bütün Türkiye Cumhuriyeti’ni
tehlikeye atmaktır. Türkiye Cumhuriyeti devleti güçlüdür. Türk milleti
büyüktür. Ordusunun ve polisinin her zaman yanında ve arkasındadır. Bölgesinde
hiç kimseye pabuç bırakmayacak kuvvet ve kudrettedir. 
Bizim
Milliyetçi Hareket Partisi olarak Fırat Kalkanı ve Zeytin Dalı Operasyonlarına
verdiğimiz destek tüm kamuoyu tarafından bilinmektedir. Ülke güvenliğinin
sağlanması için aynı desteğimizi Fırat’ın doğusuna yapılacak operasyonda da
vereceğimizi bilmenizi istiyoruz. Fırat Kalkanı ve Zeytin Dalı Operasyonlarına
karşı çıkanları tüm Türk milleti görmüş ve hak ettiği cevabı vermiştir. 
Değerli
milletvekilleri, sınırlarımız dışında bunlar yaşanırken içerideki
yansımalarının yakın tarihçesi ise şöyle gelişmiştir: 2002 yılında bitme
noktasına gelen eli kanlı terör, terörle mücadelede yapılan yanlışlıklar
neticesinde tekrar palazlanmaya başlamış, ülkemizin güvenliği riske atılmıştır.

Milliyetçi
Hareket Partisinin teröre karşı tutumunda geçmişten beri gelen uyanık ve hassas
duruşu oldukça açık ve nettir. Terörle müzakere değil, mücadele edilmesi
gerektiği acı tecrübelerle anlaşılmıştır. “Açılım süreci” olarak adlandırılan
çözülme sürecinde eli kanlı terör örgütü, şehir ve kasabalarımızda açılan
çukurlar, kurulan barikatlar, döşenen patlayıcılar ve kalkışma provasıyla
ülkemizi yangın yerine çevirmiştir, ancak hain ve sinsi bir hevesle ülkenin
parçalanmasını bekleyenlerin hevesleri kursaklarında kalmıştır. Şimdi tekrar
iştahları kabararak ülkeyi yeniden parçalama sürecine götürmek için ellerinden
gelen sinsi tezgâhları kurmaya çalışmaktadırlar. 
Sırtını
eli kanlı terör örgütüne yaslayanların, belediye araçlarıyla terör çukurları ve
barikatlar kazanların -sahte- “barış” ve “demokrasi” gibi tüm insanlığın
değerlerini kirletmeleri hazin olduğu kadar gülünçtür. İmralı’dan Kandil’i
kumanda etmeye çalışan eli kanlı terör örgütü elebaşının tecridini bahane
göstererek yapılan açlık grevinin Türk milletinin nazarında bir anlamı yoktur
ve olmayacaktır.
FETÖ,
PKK ve ülkeyi bölgesindeki diğer ülkeler gibi parçalanmaya götürmek isteyen
emperyalist güçler, açılım ve çözülme süreciyle başaramadığını 15 Temmuz hain
darbe girişimiyle denemiş, Allah’a şükür umduklarını bulamamışlardır. 
Uyuşturucu
kullanımının kötülüğünden bahisle şirin görünmeye çalışan, kız çocuklarının
haklarından bahisle sevgi yumağı taklidi yapan sahtekârların, PKK’nın
uyuşturucu ve kaçakçılıktan elde ettiği gelir de dağa kaçırılan kız çocuklarına
yaptığı iğrenç muamele de bütün dünyaca bilinmektedir. Kandil’e ses
çıkarmayanların milletin kürsüsünden barış güvercini edasıyla eli kanlı terör
örgütünün borazanlığını yapmaları, Milliyetçi Hareket Partisi olarak kabul
edebileceğimiz bir tutum değildir. 
Değerli
milletvekilleri, “açılım süreci” denilen çözülme sürecinin 2015 yılından
itibaren aklıselim devlet adamları ve yöneticiler tarafından bitirilmesiyle
terörle mücadele etkin bir şekilde başlamıştır. 15 Temmuz hain darbe
girişiminin ardından FETÖ elemanları güvenlik güçlerimizin ve devletin içinden
temizlenmiş, terör konusunda başarılı sonuçlar alınmaya başlanmıştır. Bu
mücadeleyi kararlılıkla uygulayan ve yürüten Sayın Cumhurbaşkanımızı, İçişleri
Bakanımızı, Türk Silahlı Kuvvetlerimizi ve tüm güvenlik güçlerimizi kutluyorum.
Burada, devletin üst kademelerinin gösterdiği kararlılığın yanı sıra Jandarma
teşkilatının, Emniyet teşkilatının ve Sahil Güvenliğin emeğini ve mücadelesini
görmezden gelmek tek kelimeyle vefasızlık olacaktır. Özellikle 15 Temmuz hain
darbe girişiminin ardından bu saydığımız kurumlardan temizlenen örgüt
elemanları kurumlardaki personel sayısını düşürmüşse de güvenlik güçlerimizin
terörle mücadeleyi etkin bir şekilde, gecesini gündüzüne katarak sürdürmesi
takdire şayandır.
Değerli
milletvekilleri, terörle mücadelede canı pahasına görev yapan polis ve
jandarmalarımızın özlük ve sosyal haklarının iyileştirilmesi gerekmektedir.
Polis teşkilatı mensuplarının bizden öncelikli olarak beklentileri 3600 ek
gösterge haklarının verilmesidir. Jandarma teşkilatında görev yapan uzman
jandarmaların ise en büyük beklentisi kadro ve özlük haklarındaki iyileştirmelerdir.
Terörle mücadelede canını ortaya koyan ve haklarını ödeyemeyeceğimiz bu iki
teşkilat da milletimizin göz bebeğidir ve beklentilerinin yerine getirilmesi
verdiğimiz sözler neticesinde boynumuzun borcudur.
Son
günlerde dikkat çeken, İçişlerine bağlı bir diğer kurum da il nüfus
müdürlükleridir. Yapılan kimlik kartı değişikliklerinin yanı sıra pasaport,
ehliyet gibi iş yükünü artıran yeni görevler, personel sayısı sabit kalan ve
dar bir alanda çalışan nüfus müdürlüklerini oldukça zorlamaktadır. İl ve ilçe
nüfus müdürlüklerinde yoğun mesai, seçim dönemi gibi bazı dönemlerde hafta sonu
da çalışılarak devam etmektedir. Kişiler hakkında alınan bazı mahkeme
kararlarının anında nüfus müdürlüklerince işlenmesi gibi ağır sorumluluğuna
rağmen il nüfus müdürlüğü makamının cetvelin alt kısmında bulunması, görevli
personeline yeterince önem verilmediğinin bir göstergesidir. Milliyetçi Hareket
Partisi Grubu olarak bu konularda bir düzenleme yapılması gerektiğini
düşünüyoruz. Konuyla ilgili teklifimiz hazırlanmış olup Meclise sunulacaktır. 
Değerli
milletvekilleri, Suriye’de yaşanan iç savaş ve Afganistan’daki gelişmelerle
ülkemizin son dönemde aldığı mülteci sayısı 4 milyon 900 bin kişiye ulaşmıştır.
Türkiye Cumhuriyeti devleti olarak Osmanlı İmparatorluğu’ndan aldığı mirasla
derin tarihsel bağlarımız olan bu kardeşlerimize sırtımızı dönmemiz tabii ki
mümkün değildir. Özellikle Suriye’de ortaya çıkan iç savaşta kadın, çocuk,
yaşlı demeden insanların katledilmesi millet olarak görmezden gelemeyeceğimiz
bir durumdur. 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen. 
ÜMİT
YILMAZ (Devamla) – Ancak son günlerde yaşanan bazı sıkıntılar ve az da olsa
mültecilerin karıştığı asayiş olayları rahatsız edicidir. Milliyetçi Hareket
Partisi olarak özellikle Suriye’den gelen mülteciler konusunda politikamız açık
ve nettir. Suriye’de güvenlikli bölgelerin bir an önce oluşturularak
ülkemizdeki Suriyeli kardeşlerimiz vatanlarına kavuşturulmalı ve bu bölgelere
yerleştirilmelidir. Bu arada, sayıları 850 bini bulan 17-44 yaş arasındaki
erkek mültecilerin güvenli bölgelerin oluşturulmasında ve düzenlenmesinde
değerlendirilmesi hem geri dönüşleri teşvik edecek hem de rahatsızlıkların
önünü kesecektir. 
Sayın
Başkan, değerli milletvekilleri; bu duygu ve düşüncelerle İçişleri Bakanlığının
2017 yılı kesin hesabı ile 2019 yılı bütçesinin milletimize ve devletimize
hayırlı olmasını diler, saygılarımı sunarım. (MHP ve AK PARTİ sıralarından
alkışlar)
BAŞKAN
– Teşekkür ederim. 
Şimdi
söz sırası Eskişehir Milletvekili Metin Nurullah Sazak’ta. 
Buyurun
Sayın Sazak. (MHP sıralarından alkışlar) 
Süreniz
on dakika. 
MHP
GRUBU ADINA METİN NURULLAH SAZAK (Eskişehir) – Sayın Başkan ve değerli
milletvekilleri; bugün Göç İdaresi Genel Müdürlüğü ile Afet ve Acil Durum
Yönetimi Başkanlığının 2019 yılı bütçelerini değerlendirmek üzere Milliyetçi
Hareket Partisi Grubu adına söz almış bulunuyorum. Yüce heyetinizi saygıyla
selamlıyorum. 
Milliyetçi
Hareket Partisi olarak bütün kurum ve kuruluşlarıyla desteklediğimiz
Cumhurbaşkanlığı hükûmet sistemiyle birlikte Afet ve Acil Durum Yönetimi
Başkanlığı yani kamuoyunda bilinen adıyla AFAD İçişleri Bakanlığına
bağlanmıştır. Bu kapsamda, AFAD’a bağlı geçici barınma merkezleri Göç İdaresi
Genel Müdürlüğüne devredilmiştir. Bunun bir sonucu olarak 2019 yılı bütçesi
yüzde 38 azalarak 1 milyar 406 milyon 671 bin liraya inmiş, Göç İdaresi Genel
Müdürlüğünün bütçesi ise yüzde 436 artarak 2 milyar 307 milyon 541 bin liraya
çıkmıştır.
Maalesef
ülkemiz, coğrafi olarak yıkıcı depremler, sel baskınları, heyelanlar ve
fırtınalar gibi, tabiatın bütün felaketlerine maruz kaldığı çetin bir
coğrafyadadır. Coğrafyamızdan geçen Kuzey Anadolu Fay Hattı, Marmara ve Düzce
depremleri gibi şiddeti yüksek olan yıkıcı depremlere sebebiyet vermiştir. Bu
depremler sadece Marmara Bölgesi’nde değil, bütün gönül coğrafyamızda
hissedilmiştir. Yarattığı tahribat sonucu binlerce vatandaşımız can vermiş, 100
binden fazla bina yıkılmış, milyonlarca insanımız ise olumsuz olarak
etkilenmiştir. 
Coğrafya
kaderimizdir. Ülkemizin geçmişte olduğu gibi gelecekte de bu tür maddi ve
manevi felaketlere maruz kalacağı beklenmelidir. Yaşadığımız bütün acılardan
sonra millet olarak yaralarımızı sardık ama anma töreninden ötesine geçemedik.
Tarifi olmayan bu acıların bir daha yaşanmaması için, ülke olarak afetlere
karşı bilimsel ve teknolojiye uygun düzenlemeleri acilen hayata geçirmeliyiz. 
Buradan
hareketle, bu coğrafyada yaşayan insanlar olarak AFAD‘ın misyonu hayatımızın
her aşamasında olmalıdır. AFAD’ın teknolojiyi kullanıp ihtiyaç sahiplerine daha
hızlı ulaşması için kurduğu AYDES’in, Afet Yönetim ve Karar Destek Sistemi’nin
büyük bir yenilik ve gereklilik olduğu kabul edilmelidir.
Ne
yazık ki son yıllarda süratli ve çarpık yapılaşma deprem toplanma ve çadır
alanlarını yok etmiştir. Ancak bundan sonra afet alanlarının imara açılmayacağı
sözünün Bakanlık tarafından verildiğini duymak sevindirici olduğu gibi, kamu
yararına olan bu alanların amacı dışında kullanılması hâlinde caydırıcı
müeyyidelerin yeniden düzenlenip uygulanması gerekmektedir. Kamuoyunun da kendi
güvenliği için bu alanlara sahip çıkması, basın ve medyanın gereken özeni
göstermesi gerekir. Mezkûr alanlar düzenli olarak teftiş edilmeli,
vatandaşlarımız bilgilendirilmeli ve imar düzenlemelerine kesinlikle yasak
olmalıdır.
Yeni
deprem yönetmeliklerine uygun ve adaletli olmak kaydıyla kentsel dönüşümler
olumludur. Heyelan, deprem -dere ağızları, sel yatakları- ve çığ tehlikesi olan
bölgelere konut yapılması yasaklanmalıdır. Köy, mezra ve yayla gibi, kırsal
alanlarda bulunan mevcut taş ve ahşap yapılar depreme dayanıklı beton, çelik
konstrüksiyon gibi malzemelerle yeniden inşa edilmelidir.
Bu
anlamda, planlı bir yapılaşmayla kültüre uygun olarak inşa edilen köy ve
mezralar cazibe merkezi hâline gelecektir. Bunun sosyal yansıması olarak tersine
bir göçle kentlere sıkışmış olan insanlarımızın topraklarına geri döneceği ve
bağlı olarak tarım ve hayvancılık üretiminde de artış gözleneceği açıktır. 
Doğal
afetlerin yanı sıra yüzyılın savaş tekniklerinden olan kimyasal, biyolojik,
radyolojik ve nükleer tehditlere karşı kamuoyunun nasıl davranması gerektiği ve
alınacak önlemlere yönelik AFAD çalışmalarıyla kamuoyunun dikkati çekilerek
toplumsal bilinç oluşturulmalıdır. 
Afet
durumunda ortaöğrenim ve yükseköğrenim kurumlarında her türlü kayıp azaltıcı
faaliyetleri yapabilecek yeterli bilgi ve beceriye sahip araştırmacı, girişimci
sivil savunma uzmanları yetiştirilmelidir. İlköğretim çağından itibaren doğada
hayatta kalma, yangın, sel ve depremden korunma gibi konularda bilinçli bir
nesil yetiştirilmelidir. Toplumu afetlere karşı bilinçlendirme ve eğitim
programları yapılmalı, sivil savunma uzmanları ve gönüllülerden meydana gelen
organize gruplarla -mahalle muhtarlarıyla iş birliği içerisinde- arama ve
kurtarma birimleri oluşturulmalıdır. 
17
Ağustos depreminin bize öğrettiği başka bir acı ders var, o da doğal afetler
sonrası haberleşmenin önemidir. Deprem sonrası çöken haberleşme sistemi
yüzünden bölgeye ulaşım sekteye uğramış, birçok vatandaşımız bu sebeple
hayatını kaybetmiştir. Buradan hareketle, AFAD’ın kolluk kuvvetlerinin kendi
aralarında istihbarat, irtibat ve koordinasyonu sağlayan birimler içine
alınması olumlu bir gelişmedir. Bu gelişmelerle beraber deprem haritacılığının
önemi de göz ardı edilmemeli ve teknolojinin bütün nimetlerinden faydalanılmalıdır.

Ayrıca
2018 Küresel İnsani Yardım Raporu’na göre geçtiğimiz yıl en çok insani yardım
yapan ülkenin yaklaşık 8 milyon dolarla Türkiye Cumhuriyeti olduğunu
memnuniyetle belirtmek isterim. AFAD’ın eş güdümünde Filistin’den Pakistan’a,
Myanmar’dan Somali’ye kadar birçok ülkeye insani yardımlar yapılmıştır.
Temennim odur ki soydaşlarımız olan mazlum ve masum Türkmenler ile zulüm gören
Doğu Türkistanlılara da yapılan yardımların artırılmasıdır. Bu yöndeki çabalar
kısmen de olsa soydaşlarımızın uğradığı zararı telafi edecektir. Bu yardım ve
çabalar Türk devletine ve milletine olan güveni artıracak, tarih boyunca
mazlumların yanında olan necip Türk milletinin lider ve örnek olma özelliğine
katkı sunacaktır. 
Emperyalist
politikaların bir sonucu olan düzensiz göç hareketleri sadece ülkemizin değil,
dünyanın da en büyük problemlerinden biri olmuştur. Afganistan’a müdahale
sonucu yaşanan göç ve Birleşmiş Milletlere göre “dünyanın en büyük göç dramı”
diye tanımlanan, her fırsatta insani şartların düzeltilmesi için medet umulan
ve sözüm ona “hümanist” denilen Batı’nın sınırlarını kapattığı Suriyeli
sığınmacıların göç dalgasından en fazla etkilenen ülke olduğumuz malumunuzdur.
Uzun süredir ülkemizin ana gündem maddelerinden biri ülkemizdeki Suriyeli
sığınmacılar olup kamuoyunda bu insanların sosyal ve hukuki statülerinin ne
olacağı, topluma olan sosyal ve kültürel farklılıklarının etkisi ile bu alanda
ortaya çıkan sorunların çözümü gibi konular tartışılmaktadır.
Emperyalist
politikalar ve kötü yönetimlerin bir sonucu olarak, elde edilen gelir ve
refahın adil bir şekilde bölüşülemediği bir gerçek olarak karşımızda
durmaktadır. Dünyanın bazı bölgelerindeki insanlar, refahı yüksek ve çılgınca
tüketirken geri kalanı sefalet içeresinde yaşamaya mahkûm edilmektedir. Dünyanın
ve Birleşmiş Milletlerin gözü önünde gerçekleşen katliamlara karşı birçok ülke
seyirci kalmaktadır. Birleşmiş Milletlere 193 ülke üye olmasına rağmen Güvenlik
Konseyinde veto yetkisine sahip 5 daimî üye olması adalet ve hakkaniyet
ilkeleriyle bağdaşmamaktadır. Haksız ve adil olmayan bu düzenin değişmesi
gerektiği yadsınamaz bir hakikattir.
Aksi
hâlde, kalkınmakta olan ülkeler olarak sözde insan hakları ve AİHM’den medet
bekleyen, entelektüel tanımlı dünya bireyi olduğunu zanneden, gerçeğindeyse
sınıflandırılmış özgür köleler olarak yaşamlarını idame ettireceklerdir. Bu
durum, malumun ilamı olarak Türk fıtratına aykırıdır, çakma özgürlüğe yanaşmaya
tahammül edemez.
Türkiye
Cumhuriyeti iki bin yıllık devlet geleneğinin devamıdır ve kurulduğu günden itibaren,
mağdur ve mazlum olan sığınmacılara hoşgörüyle yaklaşmış; din, dil ve ırk
ayrımı yapmadan bu insanlara kapılarını açarak dünyaya örnek olmuştur. Ülkemiz,
1923 yılından itibaren Balkanlar, Almanya, Halepçe katliamı ve Birinci Körfez
Savaşı dâhil olmak üzere 2011 yılına kadar 1,5 milyondan fazla insana ve malum
olduğu üzere 2011 yılında da Suriye'de başlayan iç karışıklık sonucu 3,6 milyon
Suriyeliye ve 100 binden fazla Afganlıya ev sahipliği yapmıştır.
Ülkemizin
coğrafi konumu gereği geçişlerin kontrol altına alınamaması, 1.855 kilometrelik
Irak, Suriye, İran sınırı ve bölgedeki kaos sonucu düzensiz göç faaliyetleri
hız kesmeden devam etmektedir. Ülkemizde bulunan Suriyeli sığınmacıların büyük
bir kısmı, sınıra yakın kamplarda değil kentlerde yaşamaktadır. Söz konusu
durumun, birtakım sosyal ve sağlık sorunlarına sebep olduğu ve olacağı
aşikârdır. Bu insanlar, sınırlara yakın bir şekilde ikamet etmeli, yapılan
yardımlarla insani ihtiyaçları giderilmeli ve yardımlar, hesap verilebilir
şekle getirilmelidir.
Yoğun
sığınmacı nüfusun Türk sağlık sisteminde, aile planlaması, gebe takipleri, anne
bebek ve sağlam çocuk izlemi, bağışıklama programı gibi birinci basamak
koruyucu sağlık hizmetleri üzerine doğrudan ve dolaylı etkileri
araştırılmalıdır. Nitekim bizde düzenli aşılanma sayesinde bitti dediğimiz
kızamık ve çocuk felci gibi hastalıkların, kamplarda yaşayan aşılanmamış
sığınmacılarda görüldüğü bildirilmiştir. Sadece bilinen bulaşıcı hastalıkların
değil, sığınmacıların taşıdıkları farklı mikroflora, hijyenik koşul
farklılıklarından dolayı toplumsal bir mikroflora değişikliği ve bunun
oluşturacağı hastalık çeşitliliği, bağışıklık ve ilaç dirençlerinin de toplum
sağlığı açısından oluşturabileceği tehditler gündeme alınmalıdır.
Sayın
vekiller, göç nüfusu içerisinde yetişmekte olan yaklaşık 1 milyon 250 bin
civarında, eğitim çağında, yorgun, korkmuş, vatansız ve aidiyeti kayıp bir
nesil vardır. Bu nesil Türk devletine sığınmış olmakla bütün bu talihsizlikler
içerisinde şanslıdır. 
Dalından
kopan yaprağın akıbetini rüzgârın belirlediği unutulmayarak bu coğrafyada
planların yüz yıl önceden yapıldığı hatırlanmalı, kısır tartışmalar ve günlük
magazinler yerine, tarihimize, kimliğimize yakışır uzun vadeli çözümlerle
hareket edilmelidir. Bu gelen misafirlerin teröre, art niyetlilere insan
kaynağı oluşturması engellenmelidir. Durumları ülkelerine dönmeye müsait
olanlar tespit edilip geri gönderilmeli, bunun yanı sıra, Suriye'deki iç
karışıklığın giderilmesi ve toprak bütünlüğünün bozulmaması için diplomatik
temaslar sağlanmalıdır. Ülke bütünlüğü sağlanmadığı sürece bölge âdeta bir
terör yuvası olmakta ve Türkiye'ye tehdit oluşturmakta, yaşanan göç dalgası
alınan önlemlere rağmen devam etmektedir. 
Suriye'nin
kuzeyine yapılan Fırat Kalkanı ve Zeytin Dalı askerî harekâtları sonrasında
Suriye'nin bütünlüğünü bozmaya yönelik bu tehditlerin önüne geçilmiştir.
Türkiye'nin yaptığı bu başarılı harekâtlar sonrasında küçük bir grup da olsa
Suriyeli sığınmacıların ülkelerine dönüşüne sebep olunmuştur. Bu harekâtlarda
gösterilen başarılar Fırat'ın doğusuna yapılacak bir harekâtla devam etmeli,
besleme ve dış destekli terör örgütleri bölgeden temizlenmeli, sığınmacılar
emniyet içinde ülkelerine dönmelidir.
Devletimizin
ve büyük Türk milletinin bu sorunları çözecek güçte olduğuna ve asli vazifesi
olan adaletin tesisine, cihan hâkimiyetine doğru yöneleceği inancıyla konuşmama
son vermeden önce, kardeş ülke Azerbaycan’ın merhum Cumhurbaşkanı Ebulfez
Elçibey'in sözünü bir kez daha hatırlatmak isterim: "Sen Türk olduğunu
unutsan da düşman asla unutmaz.”
Bütçenin
hayırlı olmasını diliyor, yüce heyetinizi saygılarımla selamlıyorum. (MHP ve AK
PARTİ sıralarından alkışlar)
BAŞKAN
– Teşekkür ederim Sayın Sazak, zamanlama güzeldi. 
Şimdi
sıra Kahramanmaraş Milletvekili Sefer Aycan’da. 
Buyurun
Sayın Aycan. (MHP sıralarından alkışlar)
Süreniz
yedi dakika. 
MHP
GRUBU ADINA SEFER AYCAN (Kahramanmaraş) – Sayın Başkan, değerli
milletvekilleri; Aile, Çalışma ve Sosyal Hizmetler Bakanlığı ile Devlet
Personel Başkanlığının bütçeleri üzerine Milliyetçi Hareket Partisi Grubu adına
söz almış bulunuyorum. Hepinizi saygıyla selamlıyorum. 
Sözlerime
başlamadan önce, iki gündür Kahramanmaraş’la ilgili, 1978’de yaşanan olayların
gündeme getirilmesini ve bu getiriliş şeklini uygun bulmadığımı belirtmek
istiyorum. Bunun dışında, o günün mağduru, o gün bir lise öğrencisi olarak
yaşadıklarımızı biz biliyoruz. Herhâlde içinizde o günü yaşayan başka da kimse
yoktur. O gün POL-DER tarafından darbedilen gençler biziz, evi kurşunlanan,
içme suyuna zehir konulan Kahramanmaraşlı da biziz. Bu durumu bile bile bana
söz verilmemesini de uygun bulmuyorum. Bu konuda yarın basın toplantısı
yapacağım. Türkiye Büyük Millet Meclisine saygımdan ve sorumlu siyaset
anlayışımdan dolayı da konuyu kapatıyorum. 
Şimdi
bütçeyle ilgili konuşacağım; aile, çalışma ve sosyal hizmetlerle ilgili
konuşacağım. Tabii, yedi dakikada ne konuşacağım? Birer cümle konuşacağım.
Öncelikle “aile sorunları” denildiği zaman çok şey konuşulabilir ama benim
içimi sızlatan boşanmalarla ilgili konuşacağım. Ne yaparsak yapalım Türkiye’de
evlilikler azalıyor. Buna karşın, boşanmalar artıyor. TÜİK verilerine göre,
2017 yılında evlenmeler yüzde 4 azalmış, boşanmalar ise yüzde 2 artmış. Yaşanan
boşanma sayısı 2017 yılında 128.400. Sokakta kavga var; sokakta kadın ile erkek
arasında kavga var, sokakta aileler arasında kavga var, sokakta kadın cinayeti
var. 
Şimdi,
boşanma, başlı başına bir sorundur ama çok daha önemlisi, çocuklu ailelerin
boşanmasıdır ve bu çocuklu ailelerin boşanması sonrasında yaşanan sorunlar var;
velayet sorunu var, çocukların icralık olması söz konusu, nafaka sorunu var.
Bunlarla ilgili, Milliyetçi Hareket Partisi Grubu olarak Meclise kanun teklifi
verdik. Bunun bir an önce gündeme getirilmesini bekliyoruz ya da siz teklif
verin sizin teklifinizi konuşalım ama bir an önce bu sorunları çözelim. 
Ve
bu sorunlar üstelik Medeni Kanun’dan kaynaklanan sorunlardır, bir kısmı. Medeni
Kanun’da “Hâkim, velayeti anne veya babaya verir." diyor. Bu,
haksızlıktır; bu, hukuksuzluktur. Boşanabilirsiniz ama annelik, babalık ebedîdir.
Kimseye “Çocuğunuzdan vazgeçin.” diyemezsiniz. Dünyanın geldiği nokta budur.
Bizim medeni hukukumuz ise çocuğun velayetini tek taraflı veriyor. Bunun
kaldırılması lazım. 
Tabii,
kadın kutsaldır; cennet, annelerin ayağı altındadır ama babalar da kötü
insanlar değildir, hepsini peşinen kötü olarak kabul etmek ve çocuğundan
vazgeçmesini istemek de hak değildir. Bunun dışında, kimse çocuğu kullanmasın.
Çocuğunu kullanarak icraya düşürmek, orada çocuk üzerinden siyaset yapmak ya da
çocuk üzerinden birbirini hırpalamak da hak değildir. Ve bir diğer konu da
velayet konusudur ve bu, velayetle birlikte icra konusudur ve bununla birlikte
özellikle nafaka konusudur. Özgürce, hürce, cesurca bu konuların üzerine gitmek
lazım. 
İkinci
konu, Çalışma Bakanlığı. Aslında bakanlığın esas işi -birleştirilmiş, ortada
karambole gidiyor- en önemli işi, çalışmayla ilgili görevdir, anayasal
görevdir. Anayasa’mızın 49’uncu maddesinde “Çalışma, herkesin hakkı ve
ödevidir." diyor. Devlet diyor ki: “Çalışmalısınız, bu, sizin göreviniz;
aynı zamanda da hakkınız.” Ve devlet diyor ki, Anayasa diyor ki: “Devlet,
işsizliği gidermeye yönelik politikalar geliştirir, çözüm üretir.” Yani Çalışma
Bakanlığının anayasal görevi budur aslında. İş imkânı yaratması lazım ama bir
gerçek var Türkiye’de: İşsizlik var. İşsizlik, resmî rakamlara göre yüzde 11. 3
milyon insan işsiz. Bu, bakış açısına göre böyledir, resmî rakam 3 milyondur
ama bence daha fazladır. O zaman iş imkânı yaratmamız lazım. 
Uzatmıyorum,
direkt Milliyetçi Hareket Partisinin görüşlerini söylüyorum: İstihdam
yaratmamız lazım, istihdam yaratıcı politikalar uygulamamız lazım, küçük
girişimciyi desteklememiz lazım, esnafı desteklememiz lazım, tarım sektörünü
desteklememiz lazım, hayvancılığı desteklememiz lazım, bireysel krediler vererek
girişimciliği artırmamız lazım.
Bunun
dışında, çok daha önemli bir sorun var: Yükseköğrenim görmüş gençlerde işsizlik
yüzde 20’dir. Bu, neyi gösteriyor? Türkiye’de bir planlama hatası olduğunu
gösteriyor. Bu kadar çocuğu üniversitelere alıyoruz ama o çocuklar okulu
bitirdiği zaman iş bulamıyor. Üniversite açıyoruz, açalım. 200’den fazla
üniversite olmuş, her ilçeye meslek yüksekokulu açmışız ve buradan birtakım
meslekler belirlemişiz, tanımı yok, görev tanımı yok, karşılığı yok. İşte,
çevre sağlığı teknisyeni, diyetisyen, optisyen, sayın dünya kadar meslek, hepsi
işsiz. O zaman yazık oluyor bu çocuklara. Bu çocuklara verilen emeğe, zamana,
harcamaya yazık oluyor. Bu ülkede eczacı işsiz. Böyle bir şey var mı? Ankara
Üniversitesi Eczacılık Fakültesinin mezunu işsiz. O zaman planlamada hatalar
var, yapamamışız, yıllardır yapamamışız. Devlet Planlama Teşkilatı vardı, insan
kaynaklarını planlaması gerekirdi; şimdi Devlet Planlama Teşkilatı da yok.
İnsan kaynakları ofisi kurduk, inşallah, bu sorunu halleder. 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen.
SEFER
AYCAN (Devamla) – Yükseköğrenim gençliği işsiz.
Peki,
bunları yerleştirdik, istihdam ettik, devletten iş istiyorlar, karşılığı Devlet
Personel Başkanlığı. Orada da yanlış yapmışız. Bunca zaman yanlış yapıyoruz ve
sürdürüyoruz. Anayasa 128, madde diyor ki: “Devletin asli işleri devletin
memurları tarafından görülür.” Evet, 657 Sayılı Kanun’da 4/B’lilik vardır ama
oradaki 4/B, sözleşmelidir ve sözleşme geçici işler, kısa süreli işler, özel
işlerle ilgilidir, daimî işlerle ilgili sözleşme yoktur. Sözleşmeli çalışmak,
Anayasa’ya aykırıdır. Her ne türden olursa olsun sözleşmeli tüm kadroların ve
taşeron kadrolarının hepsinin kadroya geçirilmesini istiyoruz. Milliyetçi
Hareket Partisinin görüşü budur. 
Konuşacak
çok şey var ama sürem bitiyor, biraz sonra da keseceksiniz, kesmeden
söylüyorum. 
Teşekkür
ederim, saygılar sunarım. (MHP sıralarından alkışlar) 
BAŞKAN
– Teşekkür ederim. 
Ben
kesmiyorum, sistem otomatik kesiyor. 
Şimdi
söz sırası, İstanbul Milletvekili Arzu Erdem’de. 
Buyurun
Sayın Erdem. (MHP sıralarından alkışlar) 
Süreniz
altı dakika. 
MHP
GRUBU ADINA ARZU ERDEM (İstanbul) – Teşekkür ederim. 
Sayın
Başkan, değerli milletvekilleri; Aile, Çalışma ve Sosyal Hizmetler Bakanlığı
bütçesi hakkında Milliyetçi Hareket Partisi Grubum adına söz almış
bulunmaktayım. Gazi Meclisi, ekranları başında bizi izleyen aziz Türk milletini
saygılarımla selamlıyorum. 
Değerli
milletvekilleri, şu an çok önemli bir bütçe görüşüyoruz, her biri çok önemli,
hem İçişleri Bakanlığı hem Aile, Çalışma ve Sosyal Hizmetler Bakanlığı hem de
Sağlık Bakanlığı ama Aile Bakanlığı dediğimiz vakit, hakikaten toplumun şu
anlamda, özellikle kadınlar noktasında yüzde 50’sini ilgilendiren ama diğer
yüzde 50’sini büyüten, besleyen, vatana millete hayırlı birer evlat durumuna
getiren yani “burada bulunan beyefendilerin anaları” dediğimiz baş tacı
kadınları da ilgilendiren bir bütçeden bahsediyoruz, bu açıdan çok çok önemli. 
Neler
var kadınımızın gündeminde? Kadınımızın gündeminde şiddet var, istismarlar var.
Evet, bunlarla ilgili çalışmaları hep birlikte yürütüyoruz, hepimizin bir kez
her şeyden önce boynunun borcu bir kadının, bir ananın, bir kardeşin, bir
evladın özellikle şiddete veya istismara uğramaması, bununla ilgili gerekli
çözümlerin bulunması. Eminim ki bu siyasetüstü meselede hepimiz aynı dili
konuşuyoruz, aynı dileği hep birlikte mutlaka temenni ediyoruz. 
Bu
açıdan, yapılması gerekenler neler, hep birlikte bir bakmamız gerekiyor. Bir
gözden geçirelim. Evet, kadın neden şiddete uğrar, neden istismara uğrar, neden
aslında toplumda “başımızın tacı” dediğimiz, “ana” dediğimiz, “bacı” dediğimiz,
“kardeş” dediğimiz, “evlat” dediğimiz kişi neden istismara uğrar? Bununla
ilgili bir değerlendirme yaptığımızda, aslında ekonomi geliyor işin başında
yani istihdam geliyor. “İstihdam” dediğimizde kadınımızın istihdama daha etkin
olarak katılım sağlaması yönünde üzerimize düşeni yapmamız gerekiyor. TÜİK
verilerine göre, erkeklerin çalışma oranlarıyla kadınların çalışma oranları
karşılaştırıldığında arada bir kere her şeyden önce yüzde 100 civarında bir
fark var. 
Kadınların
karar alma mekanizmalarında yer almaları, siyasette yer almaları, etkin olarak
toplumda söz hakkına sahip olmaları, hepimiz için çok önemli çünkü kadının olduğu
yere zarafet gelir, kadının olduğu yere güzellik gelir, kadının olduğu yere
disiplin gelir, kadının olduğu yere mutlak ve mutlak başarı gelir çünkü biz ne
yapıyorsak yüreğimizle yapıyoruz her şeyden önce.
O
açıdan, bu değerlendirmeler doğrultusunda yapılması gereken bir iki şey daha
var. Sayın Bakanımız buradayken, Hanımefendi, ben özellikle doğum borçlanmasına
değinmek istiyorum. Yaklaşık üç dört seneden beri ve daha öncesinde de
Milliyetçi Hareket Partisi Grubumuz olarak kadınlara doğum borçlanması hakkının
-SGK girişinden önce- verilmesi yönünde çalışmalarımız oldu, kanun
tekliflerimiz oldu. Anayasa'nın eşitlik ilkesi var. Eşitlik ilkesine göre,
erkekler SGK girişinden önce askerlik borçlanması yapabiliyorlar. Sayın
Bakanım, kadınlarımıza da SGK girişinden önce mutlak ve mutlak… Eğer eşitlik
ilkesini gözetiyorsak, baş tacı kadınlarımıza, yaşlanmış olup, yaş almış olup
burada prim gün sayısını doldurmaya çalışanlara bir şey yapmak istiyorsak gelin
hep birlikte buradan başlayalım ve doğum borçlanması hakkını hep birlikte
verelim kadınlarımıza, hakikaten dört gözle bekliyorlar.
Soru-cevap
bölümü için sisteme girmeye çalıştım ama maalesef 20’nci sıraya düştüm. Onun
için, Sayın Meclis Başkan Vekilimiz Şentop’u da zor durumda bırakmamak için
sormak istediklerimi buradan kürsüden sormak istiyorum.
Yine,
aynı şekilde, kadınlarımızla ilgili kadın sığınmaevlerine bakıldığına, nüfusu
100 binin üzerinde olan ilçelerin tamamında kadın sığınmaevi olması gerekiyor.
201 ilçemiz var bununla ilgili, özellikle kadın sığınmaevinin olması gereken.
Ve bunlarla ilgili biz bir önceki bakanımıza yönelik soru önergemizde şunu
sorduk, dedik ki: ”Belediye Yönetmeliği’ne göre kaç ilçemizde kadın sığınmaevi
olmalı, kaçında şu an mevcut?” 201 ilçeye karşılık 135 ilçede şu an kadın sığınmaevi
var. Bu da ne demektir? Aslında kadın sığınmaevlerinde de eksiğimiz var. Kadın
sığınmaevi açmak mı çok önemli yoksa kadını korumak mı çok önemli, kadının
şiddete uğramasında ön almak mı önemli yoksa şiddete uğradıktan sonra kadını
alıp koruyup kollamaya çalışmak mı önemli? Her ikisi de çok önemli, demek ki
koruyucu önlemleri de bizim, gerek yasal düzenlemelerle gerek diğer
düzenlemelerle birlikte mutlak ve mutlak almamız gerekiyor. 
Bir
diğer konu ise istihdam konusunda yapılması gerekenler. Özellikle dezavantajlı
gruba düşmüş olan, mağdur edilen, şiddete uğramış veya bu şekilde istismara
uğramış olan kadınların toplum hayatına kazandırılmaları yönünde,
sığınmaevindelerse eğer, bunlarla ilgili mutlaka istihdamın yaratılması, meslek
edindirilmeleri ve sığınmaevinden çıktıktan sonra tekrar şiddete uğradıkları
yere dönmemeleri için veya dezavantajlı durumlarının devam etmemesi için
istihdama daha öncelikli olarak bunların katılım sağlamasını mutlaka sağlamamız
gerekiyor.
Yine,
engellilerimiz… Hakikaten toplumumuzun -ben “engelli” demek istemiyorum-
aslında dezavantajlı gibi görünüp ama eli, bacağı, kolu olmadan toplum
hayatında hakikaten var olmaya çalışan, bu anlamda “Biz de varız, biz de
çalışmak istiyoruz.” demeye çalışan, gayret eden bir kitleden bahsediyoruz ve
sayısı hakikaten fazla. Avrupa’ya baktığınız zaman, sokakta engellileri
görürsünüz ve dersiniz ki: “Sayıca ne kadar çok engelli var burada.” Aslında
bizim toplumumuzun yani Türk milletinin engelli nüfusu ne yazık ki evlerde yani
evlerde oldukları için bir nevi toplum hayatından kopmuş durumdalar. Ne
yapmamız gerekiyor? Aslında bir araya gelmek, o evden dışarı çıkarmak için
bizim onların da istihdamını sağlamamız gerekiyor öncelikli olarak. 
Bu
açıdan, dün Sayın Millî Eğitim Bakanımızın engelli öğretmenlerimizle ilgili
yapmış olduğu açıklama bizleri çok sevindirdi. Engelli öğretmen alımının ocak
ayında yapılacağına dair özellikle bir açıklama yaptı. Engelli kardeşlerimizin
en büyük sorunu işsizlik, bu konuya her bakanlığın bence öncelik tanıması gerekiyor.
Yine,
biraz önce söylediğim gibi, yerimden soru soramadığım için, şimdi sistem
kesileceği için Sayın Başkanımızdan bir dakika ek süre isteyeceğim. 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen.
ARZU
ERDEM (Devamla) – Teşekkür ederim. 
Sayın
İçişleri Bakanımıza soru yöneltmek istiyorum. Her şeyden önce, İçişleri
Bakanlığımızın yapmış olduğu çalışmaları hakikaten çok önemsiyoruz,
vatanımızın, milletimizin savunmasında, müdafaasında hem Türk Silahlı
Kuvvetleri hem Emniyet teşkilatı hem de Emniyetin diğer bütün unsurlarını, ben,
buradan saygıyla selamlamak istiyorum ve diyorum ki Rabb’im askerimizin,
polisimizin, tüm Emniyet teşkilatında olanların ayağına taş, gözüne yaş
değdirmesin. 
Bu
açıdan, yine, Sayın Bakanım, vatan aşkının cinsiyeti yok diyorum ve polis özel
harekât alımında hep dile getirdiğim, sizden de söz aldığım, kadınlarımızın
polis özel harekâtçı olması yönündeki -sözünüz var zaten- alımın sadece
tarihini merak ediyorlar. Sayın Bakanım, bu konuyla ilgili sizden bir cevap
rica edeceğim.
Polislerimize,
kahraman polislerimize 3600 ek gösterge konusu var, o konuyla ilgili de bir
cevap verebilirseniz sevinirim. 
Bütçelerimizin
tüm bakanlıklara hayırlara vesile olmasını temenni ediyorum.
Gazi
Meclisi saygılarımla selamlıyorum.
Teşekkür
ediyorum. (MHP ve AK PARTİ sıralarından alkışlar)
BAŞKAN
– Teşekkür ederim.
Şimdi
sıra, Ankara Milletvekili Nevin Taşlıçay’da.
Buyurun
Sayın Taşlıçay. (MHP sıralarından alkışlar)
Süreniz
yedi dakika.
MHP
GRUBU ADINA NEVİN TAŞLIÇAY (Ankara) – Sayın Başkan, değerli milletvekilleri;
2019 Yılı Merkezi Yönetim Bütçe Kanunu Teklifi genelinde, Aile, Çalışma ve
Sosyal Hizmetler Bakanlığı, Devlet Personel Başkanlığı ve Mesleki Yeterlilik
Kurumu bütçe teklifleri üzerine Milliyetçi Hareket Partisi Grubu adına söz
almış bulunmaktayım. Gazi Meclisimizi ve ekranları başındaki büyük Türk
milletinin tüm fertlerini saygıyla selamlıyorum.
Devletler,
bütçeleriyle kaimdir ve bütçeler, devletlerin sembolik olarak bağımsızlık ve
egemenlik manifestosu anlamını taşırlar. Bütçeler, aslında, devletin gelir ve
gider kalemlerinin bir mizanından ziyade, devlet politikalarının içeriği ve
öncelikleri hakkında bizlere bilgi vermektedir.
Bu
minvalde, Aile, Çalışma ve Sosyal Hizmetler Bakanlığı bütçesinin, Hazine ve Maliye
Bakanlığı ile Millî Eğitim Bakanlığından sonraki en büyük 3’üncü bütçeye sahip
bakanlık olması, bizler için önemli ve kıymetli bir göstergedir. 
Yetki
alanında, kadın, çocuk, yaşlı ve engelliler gibi, toplumumuzda hassasiyetle
üzerinde durmamız gereken bireylerin bulunduğu ve aziz Türk milletinin temel
yapı taşı olan aile müessesesini de kapsayan Bakanlığımızın merkezî bütçe
içerisindeki yerinden duyduğumuz memnuniyeti dile getirmek istiyorum.
Bakanlığımızın
yükünün ağır, Sayın Bakanımızın sorumluluk alanının geniş olduğunun
farkındayız. Kadına yönelik şiddet, vicdanlarımızı yaralayacak şekilde
gündemimizi meşgul etmeye devam ediyor. Bu konuda toplumsal farkındalığı
geliştirmek ve toplumsal cinsiyet eşitliği politikalarının oluşturulmasında
katkı sağlamak, hepimizin boynunun borcudur diye düşünüyorum. 
Kız
çocuklarının okullaşma oranının artırılması, çocukların çalıştırılması
sorununun ve çocuk istismarının ortadan kaldırılması, şehitlerimizin ailelerine
bağlanan aylıklar ile muhtaç engelli aylıklarının artırılması,
maluliyetlerinden dolayı çalışma ortamlarında problem yaşayan gazilerimizin
emeklilik şartlarının yeniden değerlendirilmesi, takipçisi olduğumuz konular
arasındadır. Ortaya koyduğumuz öneriler doğrultusunda Bakanlığımızın yapacağı
çalışmalarda Milliyetçi Hareket Partisi olarak üzerimize düşen her konuda ve
her zaman olduğu gibi, sorunun değil, çözümün bir parçası olacağımızı tekraren
ifade etmek istiyorum. 
Kıymetli
milletvekilleri, Türk devlet teşkilatının tarihî süreç içerisinde kamu
yönetimine dair elde ettiği birikim ve tecrübe, tartışmasız bir biçimde mevcut
dünya devletlerinin hiçbirinde yoktur. Zira Türk devlet teşkilatını diğer dünya
devlet teşkilatlarından ayıran en önemli özelliği ise kadim devlet geleneğine,
adaletli ve liyakat sahibi insanlardan oluşan tecrübeli kamu yönetimine sahip
olmasıdır. Sayın Genel Başkanımız Devlet Bahçeli’nin “niyet, ehliyet, gayret”
düsturu ve Nizamülmülk’ün “Birlikte çalıştığı kişilerin sadakatini önceleyen,
günü kurtarır; liyakatini önceleyen ise tarihte kalıcı izler bırakır.” veciz
sözü, kamu yönetimine bakış açımızı ve yönetim anlayışımızı özetler
niteliktedir. 
Bu
bağlamda, öncelikle kamu yönetimi ve personele dair her türlü iş ve işlemlerin
sevk ve idaresi, kamu hizmetlerinin hızlı, etkin, kaliteli ve verimli olmasını
sağlamak amacıyla Devlet Personel Başkanlığı nezdinde çeşitli düzenlemeler ve
çalışmalar yapılması gerekmektedir. Öncelikle kamu çalışanları arasında ücret
adaleti sağlanmalı, statü ve istihdam uyumsuzluğu giderilmelidir. İşe giriş,
ilerleme ve yükselme aşamalarında liyakat göz ardı edilmemeli ve bütün bu
sayılanları temel prensip edinmiş bir personel rejimi uygulanmalıdır. 
Ayrıca,
kamu çalışanlarının özel hizmet tazminatları, ek gösterge ve ek ödemelerindeki
adaletsizlik giderilmeli ve bu ek ödemeler kamu çalışanlarına, emekli
aylıklarına yansıtılmalıdır. Eşit işe eşit ücret uygulaması sözde kalmamalı,
bir an önce hayata geçirilmelidir. 
Kamuda
kadro alamayan taşeron işçiler, 4/B’liler, sözleşmeli ve geçici çalışanların
kadroya geçirilmesi amacıyla verdiğimiz kanun teklifi, ivedilikle Türkiye Büyük
Millet Meclisi gündemine getirilmelidir. Yardımcı hizmetler sınıfı bütünüyle
kaldırılmalı, söz konusu kadroda görev yapanlar, genel idare hizmetleri
sınıfına alınmalıdır.
Uluslararası
rekabette elimizi güçlendirecek güçlü bir ekonominin varlığı, ancak ve ancak iş
ve çalışma hayatının ihtiyaç duyduğu nitelikli iş gücüyle buluşturulmasından
geçmektedir. Yine hiç kuşku yok ki bu, ancak etkin bir teknik ve mesleki eğitim
ile istihdam politikalarının ahenkli bir şeklide uygulanmasıyla sağlanabilir.
2006
yılında bürokrasimiz içerisindeki yerini alan Mesleki Yeterlilik Kurumu, Avrupa
Konseyi tarafından 2008 yılında Europass Merkezi olarak belirlenmiş; yeterlilik
sahibi, nitelikli iş gücü ve istihdam ilişkisi odaklı vizyonuyla ülkemizdeki
insan kaynakları algısına da tam da olması gerektiği gibi yenilikçi bir bakış
açısı getirmiştir. Geçtiğimiz yıl Avrupa Komisyonu tarafından kabul edilen
Türkiye Yeterlilikler Çerçevesi bağlamında Mesleki Yeterlilik Kurumunun ülkemiz
iş ve çalışma hayatına kazandırdıkları ortadadır. Gerek kendi kurumsal kimliği
gerek yetki verdiği 200’e yakın kuruluş aracılığıyla yaptığı standardizasyon,
eğitim ve belgelendirme çalışmaları önemlidir. Ancak işçi sağlığı ve iş
güvenliği hususunda atılması gereken adımlar bulunmakta, bu konudaki
eksikliklerimiz maalesef can yakıp canlar almaya devam etmektedir. Bu
sorunların giderilmesi adına gerekli olan idari, teknik, yapısal ve yasal
tedbirlerin alınması ve alınan bu tedbirlerin denetim ve kontrollerinin daha
sıkı şekilde yapılması gerektiği kanaatini taşıyoruz.
Ayrıca
belirtmek isteriz ki başta dile getirdiğimiz üzere, nitelikli ve yeterlilik
sahibi iş gücünün temini için çalışmalarda bulunan Mesleki Yeterlilik Kurumunun
güçlü bir ekonominin varlığı adına dikkate alması gereken en önemli konulardan
birinin de kadın konusu olduğunu düşünmekteyiz. Çünkü biliyoruz ki kadının
yeterli derecede temsil edilmediği her alanda olduğu gibi çalışma hayatındaki
eksik temsili de ilerlemeyi yavaşlatacak, gelişme ve büyüme beklentilerinin
sonuçsuz veya beklenenin altında kalmasına sebep olacaktır. Bu nedenle, Mesleki
Yeterlilik Kurumunun sunduğu mesleki eğitimlerde mobbing, toplumsal cinsiyet
eşitsizliği, mesleki cinsiyetçi dil gibi konular üzerine eğilmesi, bu konularda
bilgilendirme ve farkındalık çalışmaları yapması; yanı sıra, yetki vereceği
kurum ve kuruluşlar aracılığıyla kadınlara yönelik meslek edindirme
çalışmalarını artırması ve sonucunda kadının çalışma hayatındaki yeri ve
temsilinin kuvvetlendirilmesine katkı sağlaması gerektiğini düşünüyor,
çalışmaların bu doğrultuda yoğunlaştırılmasını temenni ediyoruz. 
Sözlerimi,
Aile, Çalışma ve Sosyal Hizmetler Bakanlığı personeli nezdinde, bütün kamu
çalışanlarına özverili çalışmalarından dolayı teşekkür ederek noktalamak
istiyorum. 
2019
yılı merkezî yönetim bütçemizin devletimize ve milletimize hayırlı olması
dileklerimle hepinizi saygıyla selamlıyorum. (MHP ve AK PARTİ sıralarından
alkışlar) 
BAŞKAN
– Teşekkür ederim. 
Söz
sırası, Adana Milletvekili Ayşe Sibel Ersoy’da. 
Buyurun
Sayın Ersoy. (MHP sıralarından alkışlar) 
Süreniz
altı dakika. 
MHP
GRUBU ADINA AYŞE SİBEL ERSOY (Adana) – Sayın Başkan, değerli milletvekilleri;
2019 Yılı Merkezi Yönetim Bütçe Kanun Teklifi ile 2017 Merkezi Yönetim Kesin
Hesap Kanunu Tasarısı’nın, Türkiye Büyük Millet Meclisi Genel Kurulunda, Aile,
Çalışma ve Sosyal Hizmetler Bakanlığı, Mesleki Yeterlilik Kurumu, Devlet
Personel Başkanlığı bütçeleri üzerinde Milliyetçi Hareket Partisi Grubum adına
söz almış bulunmaktayım. 
Aile,
Çalışma ve Sosyal Hizmetler Bakanlığı, ilgi alanı olarak, çalışanlar,
emekliler, kadınlar, çocuklar, engelliler ve aile gibi çok geniş bir alanda
toplumun her kesimini ilgilendiren sorunlarla mücadele etmekte ve çözüm
önerileri, projeler geliştirmektedir. 
Nüfus
artışıyla birlikte, ülkemiz ihtiyaçlarının karşılanması için beşerî ve sosyal
sermayeye yapılan yatırımların artırılması zorunlu hâle gelmiştir. Toplumun her
kesimindeki bireyin güçlendirilmesi, ülkemizin kalkınmasında potansiyel bir güç
olması bakımından büyük önem arz etmektedir. Bu nedenle, çocuk, genç, yaşlı,
toplumun her kesiminin ihtiyaçlarına cevap verebilmek ve onları desteklemek
ayrı bir önem kazanmıştır. 
Bilindiği
üzere, çocuk, genç, kadın, erkek, yaşlı, engelli her bireyin ihtiyaçlarının en
iyi cevap bulduğu yer ise ailedir. Türk milliyetçiliğinin, Türk kültürünün ve
sosyolojisinin önemli simalarından Ziya Gökalp, 28 Ocak 1919’da İngilizler
tarafından tutuklanarak gönderildiği Limni ve Malta Adalarından yazdığı
mektuplarda, sürgündeki bir insanın hissettiği yalnızlık ve hasret duyguları
ile aile ve vatan konusu üzerinde durmuştur. Bu mektuplarda, özetle, içinde
yaşadığımız toplumumuzun sorunlarının çözümünün insandan ve toplumun en küçük
yapı taşı olan aileden başladığını dile getirerek “Aile” adlı şiirinde “Ailedir
bu devletin, bu milletin esası.” demektedir. Yine mektuplarında “Aile cemiyeti,
millî cemiyetin temelidir. Aile ne kadar kuvvetli olursa millet de o kadar
kudretli olur.” tespitleriyle, Bakanlığımızın aslında ne kadar kritik bir rol üstlendiğini
ve sorumluluğunun ne kadar ağır olduğunu göstermektedir.
Aile,
inanç, kültür ve medeniyetimizin gelecek nesillere aktarılmasında çok önemli
bir görev icra etmektedir. Ekonomik kazanımlarımızla birlikte, aile değerlerini
yaşatarak çocuk ve gençlerimizin istikbalinin güvence altına alınması
gerekmektedir. Bu amaçla, aile yapımızın güçlendirilmesini, fonksiyonlarının
artırılmasını, sosyal yardım ve hizmetlerde aile yanında çözüm odaklı destek
politikalarının hayata geçirilmesini, çalışma hayatının iyileştirilmesini,
mesleki eğitim ve iş gücüne katılımın artırılmasını Bakanlığın yeni bir vizyon
olarak belirlemesi bizleri sevindirmekte ve tarafımızca desteklenmektedir. 
Aile
yapımızı ve değerlerimizi tehdit eden faktörlerin tespitiyle, aile bütünlüğünün
korunmasına yönelik ve Bakanlık politikalarına yön verecek olan ülkemizdeki
ergen profili, aile yapısı, yaşlılık, evlilik, boşanma ve bağımlılık gibi
konuların tespiti için yapılan Türkiye Aile Yapısı Araştırması’nı, Türkiye
Ergen Profili Araştırması’nı ve Türkiye Boşanma Nedenleri Araştırması’nı her
beş yılda bir periyodik olarak gerçekleştirilmesi olumlu olmakla birlikte,
zamanın sorunlarını yakalamak, hızlı ve yerinde çözümler sunmak üzere,
periyotların sıkıştırılmasının daha uygun olacağını düşünmekteyiz. 
Bakanlığımızın
belki de en hassas görevi, engelli vatandaşlarımızın günlük hayatta
karşılaştığı maddi ve manevi sorunları çözmek zorunda olmasıdır. Onların günlük
hayatın içerisinde aktif olarak yaşamlarını idame ettirmelerini sağlamak
gerekmektedir. Parti olarak samimiyetle engelli vatandaşlarımızın sorunları
için çıkarılacak olan yasalara elimizden gelen tüm katkıyı sağlayacağımızı
belirtmek isterim.
Kıymetli
vekiller, Mesleki Yeterlilik Kurumu, standartları temel alarak teknik ve
mesleki alanlarda ulusal yeterlilikleri tanımlayan ve tanıyan, denetim, ölçme
ve değerlendirme, belgelendirme ve sertifikalandırmaya ilişkin faaliyetleri
yürüten bir kurumdur. Ulusal Yeterlilik Sistemi, günlük hayatımızın her
aşamasında aldığımız hizmetlerin ve yapılan işlerin kalitesinin artırılması ve
belirli bir standart kazandırılması açısından önemli bir yere sahiptir. Verilen
hizmetler ve yapılan işler bazında kalitesinin artırılması ve standartlarının
yükseltilmesi, ülke ekonomisine katma değer sağlayacağı gibi, verimliliği de
artıracaktır.
Mart
2018 verilerine göre, toplamda 3 milyondan fazla kamu personelinin eğitim,
kadro, işe alım, mali ve sosyal hakları ve nakilleri gibi tüm işlemlerinden
sorumlu olan Devlet Personel Başkanlığı, yoğun bir şekilde çalışmaktadır.
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen.
AYŞE
SİBEL ERSOY (Devamla) - Kamu çalışanlarının hizmet kalitesinin artırılması ve
vatandaşlarımızın kamuda istihdam edilmesi noktasında kritik görevi olan
kurumun, atama, nakil ve yükselmelerde liyakat sisteminin tesisi, çalışan ile
çalışmayanın, bilen ile bilmeyenin ayırt edilmesi, performans sisteminin tesisi
gibi önemli konularda sorunları bulunmaktadır.
15
Temmuz ihanetinin gerçekleşmesinde, var olan performans ve liyakat sisteminin
istismar edilmesi ve yanıltılmasının etkisi göz ardı edilmeden liyakat ve
performans sisteminin sağlıklı bir şekilde esas edinilmesi ve gerekli kanuni
düzenlemelerin yapılması yüce Meclisin sorumluluğu altındadır. 
Son
olarak, konuşmamı bitirirken, görüşülmekte olan 2019 yılı merkezî yönetim
bütçesinin ülkemize, milletimize hayırlara vesile olmasını temenni ediyor, Gazi
Meclisimizi ve yüce heyetinizi saygıyla selamlıyorum. (MHP sıralarından
alkışlar) 
BAŞKAN
– Şimdi söz sırası Gaziantep Milletvekili Ali Muhittin Taşdoğan’da. 
Buyurun
Sayın Taşdoğan. (MHP sıralarından alkışlar) 
Süreniz
yedi dakika. 
MHP
GRUBU ADINA ALİ MUHİTTİN TAŞDOĞAN (Gaziantep) – Sayın Başkan, değerli
milletvekilleri, ekranları başında bizleri takip eden yüce Türk milleti; Sağlık
Bakanlığının bütçesi üzerinde MHP Grubu adına söz almış bulunmaktayım. 
Bugüne
kadar yapılan bütün bütçe planlamaları, devlet harcamaları -vatandaşlarımızın
harcadığı paralar dâhil olmak üzere- halk sağlığını istenilen düzeye maalesef
ulaştıramamıştır. Sürekli olarak personelin daha çok çalışması, yüksek hasta
memnuniyeti için polikliniklerde daha fazla mesai ve poliklinik hizmeti
beklentileri, hastanelerimizde huzurlu ve güvenli bir çalışma ortamını hâlâ
sağlayamamıştır. 
Yapılan
yatırımlar sayesinde temel sağlık göstergelerinde tabii ki önemli
iyileştirmeler sağlanmıştır fakat hâlâ gelişmiş ülkelerin gerisindeyiz. Sağlık
hizmetlerine erişim, koruyucu sağlık, kurumsal yapılanma, bulaşıcı
hastalıklarla mücadele ve hasta hakları başta olmak üzere, sağlık hizmetlerine
ilişkin önemli ilerlemeler kaydedilmiştir ancak fiziki altyapı ve sağlık
personelinin kent, kır ve bölgeler arası dağılımı hâlen dengeye
oturtulamamıştır.
Sağlık
hizmetlerinin sunumundaki hemen bütün çalışan kadrolarında Türkiye ile Avrupa
Birliği ve OECD ülkelerinin karşılaştırmalı sayısal analizinde aleyhimize büyük
farklar vardır.
Sağlık
Bakanlığına bu yıl sonuna kadar toplam 10 bin kişi alınacağını açıklayan
Bakanlığımız, bu müjdesiyle sağlık meslek lisesi mezunlarını çok
heyecanlandırmıştır. Devlet eliyle açtığımız okullardan mezun olan bunca
yetişmiş kalifiye sağlık personelinin atamalarını bir an önce tamamlamamız
gerekmektedir. Bu gençlerimizin mağduriyetlerinin de böylece giderilmesi
sağlanmalıdır. 
Taşeron
işçiler hastane içerisinde birtakım hizmetleri yaparken kadroya alındılar fakat
hastanelerde bilgi işlem (HBYS) personeli bu uygulamanın dışında kaldı. 10
Temmuz 2018’de Bakanlık devir teslimi sırasında eski bakan, HBYS çalışanlarıyla
ilgili çalışmanın yeni bakanımız tarafından açıklanacağını belirtmişti. Sayın
Bakanım, HBYS personeli verilen sözlerin tutulmasını bekliyor. Bunun dışında,
çeşitli bahanelerle kadro verilmeyen taşeron işçileri bir an önce kadroya
alınarak taşeron meselesi tarihe gömülmelidir. 
Yardımcı
hizmetler sınıfı personeli dediğimiz ve “YHS personeli” diye bilinenler ise iş
yerinde memurluk yapıyor, masa başında bilgisayar kullanıyor ve genel idari
hizmetler sınıfında memurlar gibi çalışıyor. YHS personeli ise “memur” unvanı
veya yaptığı işe göre “veri hizmetleri kontrol unvanı” almayı bekliyor.
Hastanelerimizde
hâlen birçok teknik dalda kadro eksikliği var. Örneğin, anestezi teknikerleri,
sağlık meslek liselerine ve sağlık meslek yüksekokullarına en yüksek puanlarla
girip zor bir eğitimin ardından çok yüksek KPSS puanı almalarına rağmen,
maalesef çok az sayıda atama yapılması nedeniyle atanamayarak işsizler ordusuna
katılmaktadırlar. Yönetmeliğe göre çalıştırılması gereken birçok teknik dalda
mezun işsizlerimiz var; örneğin, perfüzyon teknikerleri, elektronörofizyoloji teknikerleri,
radyoloji teknikerleri ve diğer birçok branş hâlâ hastanelerde iş bulamıyor. Bu
kadrolarda mevcut çalışanlar ise bir hafta gibi kısa süreli sertifika
eğitimleriyle görev yapıyorlar. Oysa bu branşlarda iyi eğitilmiş, iki veya dört
yıl teknik yüksek eğitim almış sağlık iş gücü vardır. Onlar da işsiz olarak
burada anlatamayacağımız kadar zor şartlarda bekliyorlar. 
Başka
bir pencereden, sosyolojik bir durum olarak şunu hatırlamak gerekir:
Anadolu’nun her ilinde olduğu gibi güzel memleketim Gaziantep’te de eskiden
çocukları evlenecek annelerin, babaların öncelikli tercihleri ebe ya da hemşire
kızlarımız olurdu. Şimdilerde işsizler ordusuna dönüşen sağlık meslek lisesi
mezunu erkek ve kızlarımız işsiz oldukları gibi, hayatlarını planlayıp yuva
bile kuramıyorlar. Peki, hastaların memnuniyetini düşündüğümüz kadar, sağlık
çalışanlarının da memnuniyetini yükseltmeyi düşünemez miyiz? Çalışırken
yıprandıkları stresli, zor koşullarda, hastalıkların tedavi edildiği her an bir
hastalığın bulaşabileceği zor koşullarda ve emekli olana kadar hastalık riski
altında kalınan ortamlarda çalışanların, onların özlük haklarını düzenlemek
gerekmez mi? 
Hasta
olduğumuzda kendimizi düşünüp koşa koşa gittiğimiz, hizmet aldığımız sağlık
çalışanlarının sorunlarından niçin kaçarız? Döner sermaye miktarının maaş içine
konulabilmesini, emekli maaşına da yansıtılabilmesini, ek göstergelerin
iyileştirilmesini niçin göz ardı ederiz?
Para
kaybedince paranın kıymetini, bir can yittiğinde ölenin kıymetini anlarız da,
sağlığımızı yitirdiğimizde sağlığımızın kıymetini biliriz de sağlık
personelinin kıymetini neden bilmeyiz? Bunun için, sağlıkta şiddeti kınamak
yetmez, hepimizin bildiği önlemleri bir an önce almalıyız. 
Fizyoterapistler,
paramedikler, diyetisyenler, psikologlar, çocuk gelişimcileri, çevre sağlığı
teknisyenleri, yaşlı bakım teknikerleri, evde hasta bakım teknikerleri, ATT’ler
ve benzeri unvanlı personelin durumu ne olacak? Bir kısmının görev tanımı dahi
hâlâ net değildir ve özel sektörde çalışmaları çok kısıtlıdır. Sağlık çalışanlarının
Meclisimizden beklediği, çalışanların kadrolu istihdam edilmeleridir. 
Sadece
personelin özlük ve kadro durumu için değil, sürdürülebilir bir sağlık
politikası için yapmamız gereken birçok şey vardır. Türkiye İlaç ve Tıbbi Cihaz
Kurumu tarafından eczacıların mağduriyetleri mutlaka giderilmedir. Son yıllarda
artan ilaç tüketimine ve bilinçsiz antibiyotik kullanımına da dikkat
edilmelidir. 
Bakanlığımızın
sağlık turizmiyle ilgili çalışmalarını dikkatle takip ediyor ve destekliyoruz.
Sağlık turizminin, ülkemizde, sağlık sektöründe yeni kapı açacağına
inandığımızın da altını çizmek isterim. 
Sayın
milletvekilleri, hasta memnuniyeti en çok övünülen konuydu ancak yüzde 75
seviyeleri civarına geldi ve durdu. Sebepleri çok ama en önemlilerinden biri,
nicelik artarken niteliğin düşmesidir. Bir başka sebep ise sağlık sigortası
için çalışanların prim ödemesine rağmen, çeşitli farklardan dolayı artık kasko
gibi yeni bir sigorta ihtiyacı doğmuş, “tamamlayıcı sağlık sigortası” kavramı
maalesef yaygınlaşmaya devam etmektedir.
(Mikrofon
otomatik cihaz tarafından kapatıldı)
ALİ
MUHİTTİN TAŞDOĞAN (Devamla) – Toparlıyorum Sayın Başkan.
BAŞKAN
– Tamamlayalım lütfen.
Buyurun.
ALİ
MUHİTTİN TAŞDOĞAN (Devamla) – Yine söylemeden geçemeyeceğim. Sağlık
hizmetlerinin ücret olarak karşılığı olan ve “SUT” diye bilinen Sağlık
Uygulamaları Tebliği’nde dokuz yıldır iyileştirme yapılmamıştır. Yani dokuz yıl
önce apendektomi ameliyatı 432 liraydı, hastaneye ödenen ücret budur, bugün de
432 liradır. Inguinal herni yani fıtık ameliyatı KDV dâhil 1.231 TL idi, beş ay
önce yapılan düzenlemeyle yüzde 14 düşmüş, 1.080 lira olmuştur. Hastaneler,
dokuz yıldır artan maliyetler nedeniyle bu farkı hastalardan, vatandaştan
çıkarmak zorundadır, dolayısıyla farklar artmaktadır. Beş ay önce yapılan düzenlemeyle
birkaç kalemde iyileştirme olmasına rağmen, röntgen, laboratuvar gibi ana
hizmet kalemlerinde yüzde 5 civarında da indirim yapılmıştır.
Sözlerimi
tamamlarken 2019 yılı Sağlık Bakanlığı bütçesinin yüce Türk milleti için
hayırlara vesile olmasını dilerim, hepinize şifalı günler dilerim. Genel Kurulu
saygıyla selamlarım. (MHP sıralarından alkışlar)
BAŞKAN
– Milliyetçi Hareket Partisi Grubu adına son söz İstanbul Milletvekili Hayati
Arkaz’a ait.
Buyurun
Sayın Arkaz. (MHP sıralarından alkışlar)
Süreniz
yedi dakika. 
MHP
GRUBU ADINA HAYATİ ARKAZ (İstanbul) – Sayın Başkan, değerli milletvekilleri;
2019 Yılı Merkezi Yönetim Bütçe Kanunu Teklifi görüşmelerinde Sağlık Bakanlığı
bütçesi üzerine Milliyetçi Hareket Partisi Grubu adına söz almış bulunmaktayım.
Dolayısıyla Genel Kurulu ve büyük Türk milletini saygıyla selamlıyorum.
Ben
tıp doktoruyum. Otuz yıldır özel teşebbüste hastane kurucusu ve yöneticisi
olarak çalışmaktayım. Şüphesiz ki tıp dünyası teknolojik olarak en hızlı
gelişen, kendini çok hızlı yenileyen bir bilim dalıdır. Son yirmi yılda
Türkiye’de yapılan tıp hizmeti, yapılan ameliyatlar dünya standartlarındadır.
Yani Avrupa’dan daha iyi, Amerika ayarındadır. (AK PARTİ sıralarından alkışlar)
Bunu yaşayan bir insan olarak söylüyorum ve biliyorum. Teşekkür ederim. Bu
ayarda özel hastaneler, araştırma hastaneleri, tıp fakülteleri… Hakikaten
Avrupa’nın kıskandığı bir dönem yaşıyoruz. Ben emeği geçen herkese buradan
teşekkür ediyorum. (MHP ve AK PARTİ sıralarından alkışlar) 
Yirmi
yıl önce kardiyovasküler cerrahide Türkiye’de ameliyat olmuyordu, imkânı
olanlar yurt dışına gidiyordu, olmayanlar da artık Allah’a bırakıyordu yani
kaderleri Allah’a emanetti. Şimdi ise gerek Avrupa’dan, Afrika’dan ve Asya’nın
her tarafından, özellikle Avrupa’nın gelişmiş ülkelerinden biz hasta
almaktayız. Bunu çok samimice söylüyorum. Bizde yurt dışından gelen hasta
patlaması var, kuyrukta. Bunları şimdi anlatacağım. Bu da bizim için gurur
vesilesidir. Teşekkür ediyorum efendim. 
Özellikle
genel cerrahide artık Da Vinci robotik ameliyatlara başlanmıştır, yani kapalı
ameliyatlardır. Dünyada en son teknoloji neyse biz genel cerrahideki, genel
batındaki tüm ameliyatları yapmaktayız. Kadın doğumda, tüp bebekte çok
ilerideyiz. Özellikle dört boyutlu ultrasonografiyle anne rahmindeki 2,5 aylık
çocuğun beyin anomalisinin teşhisi konmaktadır. 4,5 aylıkken de diğer
anomaliler ve çocuğun cinsiyeti belli olmaktadır. İnşallah ileride daha iyileri
olur. 
ADNAN
SELÇUK MIZRAKLI (Diyarbakır) – Ne kadar fark alıyorsunuz?
HAYATİ
ARKAZ (Devamla) – Ortopedide yine kapalı menisküs ameliyatları yapılmaktadır.
Ürolojide robotik cerrahiyle bütün kanser ameliyatları yapılmaktadır. İddia
ediyorum ki -şunu Genel Kurulda açıkça söylemek istiyorum- göz ameliyatlarında
lazerde inanın Avrupa’nın en iyisiyiz. (MHP ve AK PARTİ sıralarından alkışlar)
Bakın, burada doğruları -ben bir hekimim- söylemek zorundayım. Birazdan
eksikler varsa onları da söyleyeceğim. 
İSMET
YILMAZ (Sivas) – Onları da Bakanımız tamamlar. Güveniyoruz.
HAYATİ
ARKAZ (Devamla) – İnşallah. Bakan beye güvenirim, dostumdur, arkadaşımdır,
evet. (MHP ve AK PARTİ sıralarından alkışlar)
ÖMER
FARUK GERGERLİOĞLU (Kocaeli) – Belli oluyor. 
HAYATİ
ARKAZ (Devamla) – KBB ameliyatları yine öyle, kulak, burun, boğaz… 
Beyin
cerrahisinde beyin dokusuna hiç dokunulmadan bugün Türkiye’de ameliyatlar var.
Yani Amerika’da hangi teknoloji kullanılıyorsa Türkiye’de de o kullanılıyor.
Örneğin “nöronavigasyon” denilen ameliyatla beyin dokusuna dokunulmadan beyin
ameliyatları yapılmaktadır. 
Kardiyovasküler
cerrahide -demin söyledim- yirmi yıl önce hastalar kaderine bırakılıyordu. Şu
anda ise kalp ameliyatlarında, şunu çok samimi söylüyorum, çok iyi yetişmiş
hekimlerimiz var. İyi hastaneler var. Kalp ameliyatlarında stentlerde çok
başarılıyız.
Son
olarak söylüyorum: Hibrit cerrahisi kullanılıyor. Bu hibrit cerrahisi kalp
ameliyatlarında kapalı kalp ameliyatıdır. On sene önce, on beş sene önce bana
deseydiniz ki “Böyle bir şey yapılabilir mi?”, mucize derdim. Şu anda
yapılıyor. 
İngilizcesi
“beating heart” denilen yani atan kalpte, çalışan kalpte, kalbi durdurmadan
baypas ameliyatları yapıyoruz. Baypas ameliyatını biz eskiden, çıkarır, kalbi
durdururduk, ondan sonra yapardık. Şu anda baypas ameliyatları kalp durmadan
yapılıyor. Yani gerçekten insanlık için büyük bir hizmet. İyiyi alkışlayalım,
eksikleri de söyleyelim. (MHP ve AK PARTİ sıralarından alkışlar) 
Şimdi
burada iktidar kim olursa olsun… Ben Türk milliyetçisiyim, Milliyetçi Hareket
Partisi adına konuşuyorum. Sen hem milliyetçi olacaksın hem iyi şeyleri
desteklemeyeceksin, bu olmaz. (MHP ve AK PARTİ sıralarından alkışlar) Bizim
milliyetçiliğimiz bu. 
Evet,
50 kişi olabiliriz ama Allah Milliyetçi Hareket Partisini bu memlekette
ebediyen devam ettirsin. (MHP sıralarından alkışlar) 
Özellikle
plastik cerrahide artık eskisi gibi silikon kullanılmamaya başlandı. Kök
hücrelerden doku yapılıp daha orijinal ameliyatlar yapılıyor. 
Türk
plastik cerrahisi günümüzde dünyada saygın bir yerdedir. Son on yılda en
gelişmiş ülkelerde en gelişmiş cihazlarla yapılmaktadır. Örneğin yüz nakli,
plastik cerrahide yüz nakli yapılıyor ve bu, Türkiye’de çok iddialı bir şekilde
yapılmaktadır. Organ naklinde, özellikle böbrek, akciğer, karaciğer, kalp
naklinde gerçekten iddialı bir durumdayız. Bunların dışında, ekstremite yani
kol-bacak nakilleri de çok başarılı bir şekilde yapılmaktadır. Eğer kalp
naklinde kalp -çok zor bulunuyor- bulunmadığı vakit yapay kalp kullanıyoruz,
onun da ömrü bir sene falandır. O sürede hastaya bir zaman tanınıyor, o sürede
eğer kalp bulunursa naklediliyor. (Uğultular) 
Biraz
uğultuyu kesebilirsek arkadaşlar. 
Arkadaşlar,
özür diliyorum. İki saat önce acı bir haber aldım. Ben İstanbul’da yaşıyorum,
İstanbul Milletvekiliyim ama amcamın oğlu iki saat önce Sivas’ta rahmetli oldu.
(AK PARTİ sıralarından “Allah rahmet eylesin” sesleri) 
İSMET
YILMAZ (Sivas) – Allah rahmet eylesin. 
HAYATİ
ARKAZ (Devamla) – Sayın Başkan “Hemen gidebilirsin.” dedi, ben “Hayır,
konuşmamı yapıp öyle gideceğim.” dedim. Birazdan yola çıkıyorum. 
MUHAMMET
EMİN AKBAŞOĞLU (Çankırı) – Allah rahmet eylesin, başınız sağ olsun. 
HAYATİ
ARKAZ (Devamla) – Sebebi de şu: Günde iki paket sigara içiyormuş, gencecik 50
yaşında insan hiçbir şikâyeti olmadan rahmetli oldu. 
ORHAN
ÇAKIRLAR (Edirne) – Allah rahmet eylesin. 
ARSLAN
KABUKCUOĞLU (Eskişehir) – Allah rahmet eylesin. 
ALİ
ÖZKAYA (Afyonkarahisar) – Sigara içmeyin diyorsunuz yani. 
HAYATİ
ARKAZ (Devamla) – Yani, onu söyleyeyim buradan, haddimizi de aşmayalım. 
SÜLEYMAN
KARAMAN (Erzincan) – Sivaslılar içmiyor ki… Sivaslılar içmiyor. 
HAYATİ
ARKAZ (Devamla) – İnşallah efendim. 
Şimdi,
bu organ naklinde Türkiye’de sıkıntılar var. Organ bulunmuyor, organ bağışı kıt
biliyorsunuz. Avrupa’ya göre çok gerideyiz.
(Mikrofon
otomatik cihaz tarafından kapatıldı) 
CEMAL
ENGİNYURT (Ordu) – Beş dakika daha süre verin Sayın Başkan. 
BAŞKAN
– Tamamlayalım Sayın Arkaz.
HAYATİ
ARKAZ (Devamla) – Tamamlıyorum. 
Yalnız,
burada din adamlarımıza, Diyanete, müftülüklere, medyaya, Hükûmete,
belediyelerimize, hatta topyekûn hepimize görev düşmektedir. 
Başkanım,
bir dakika verdiniz mi? Sağlık turizminden bahsetmek istiyorum birazda bir iki
kelimeyle, müsaade eder misiniz? Sağlık bu, konuşalım Başkanım. Bizde atışma
yok, çekişme yok. 
BAŞKAN
– Devam edin Sayın Arkaz, otuz saniyeniz kalmış. 
HAYATİ
ARKAZ (Devamla) – Tamam. 
Sağlık
turizminde çok ciddi bir yerdeyiz, demin de anlattım. İnşallah ileride daha iyi
olacaktır. Otuz saniye şundan bahsetmek istiyorum: Hastaneler iyi, doktorlar
iyi, sıkıntılarımız var. Sıkıntılarımız şu: Sağlıkta kullandığımız sarf
malzemeleri ve tıbbi cihazların yüzde 85’ini dışarıdan alıyoruz. Bu, bizi
üzüyor. O kadar iyiliklere rağmen… 
KADİM
DURMAZ (Tokat) – Reklamlar bitti.
HAYATİ
ARKAZ (Devamla) – Reklam değil efendim, doğruları söyledim. Siz de yapın, 10
defa sizin için söyleyeceğim.
KADİM
DURMAZ (Tokat) – Hayır, işte, şimdi doğrulara gel.
HAYATİ
ARKAZ (Devamla) – Evet, sağlıkta kullanılan cihazların yüzde 85’i dışarıdan
alınıyor.
(Mikrofon
otomatik cihaz tarafından kapatıldı)
BAŞKAN
– “Tam eleştiri kısmına geldi, kesti.” demesinler diye bir dakika daha ilave
ediyorum Sayın Arkaz. (AK PARTİ ve MHP sıralarından alkışlar) 
Buyurun.
HAYATİ
ARKAZ (Devamla) – Teşekkür ederim Başkanım, sağ olun.
Şimdi,
ASELSAN’ın MR konusunda çalışmaları var. Bunu ben heyecanla bekliyorum.
İnşallah kendi MR’ımızı yaptığımızda mutlu olacağız. Ali Bey de karşımda
oturuyor, Cumhuriyet Halk Partisinin milletvekilidir, hemşehrimdir. Bu konuları
aynen onun da paylaştığından eminim çünkü aynı işi yapıyoruz.
ALİ
ŞEKER (İstanbul) – Yok, ben aynı şeyi paylaşmıyorum. O kendi adına, ben kendi
adıma konuşacağım.
HAYATİ
ARKAZ (Devamla) – Sayın Bakanım, özellikle yardımcı personelde, diyetisyenler,
psikologlar, fizyoterapistlerde –demin arkadaşım söyledi, tekrarlamıyorum-
işsizlik çok fazla. Ona da artık sizin dikkatinizi çekmek istiyorum.
Sözlerime
son verirken, İçişleri Bakanımız Sayın Süleyman Soylu Bey’e, memleketimiz için,
devletimiz için yaptığı çalışmalardan dolayı bir Türk milliyetçisi olarak
kendilerini kutluyorum, yalnız değilsiniz diyorum. 
Teşekkür
ederim efendim, sağ olun. (MHP ve AK PARTİ sıralarından alkışlar) 
BAŞKAN
– Teşekkür ederim Sayın Arkaz.
Böylece,
Milliyetçi Hareket Partisi Grubu adına yapılan konuşmalar tamamlanmıştır.
AYHAN
BİLGEN (Kars) – Sayın Başkan…
BAŞKAN
– Sayın Bilgen, buyurun.
III.- AÇIKLAMALAR (Devam)
27.- Kars Milletvekili Ayhan Bilgen’in, Konya Büyükşehir Belediyesine
ait araçların niçin Rakka’da olduğunun açıklanması gerektiğine, Galatasaray
taraftarları ile Trabzonspor taraftarları arasında yaşanan gerilime ve
uyuşturucunun yaygınlaşmasının sebeplerinin yanlış yerde arandığına ilişkin
açıklaması
AYHAN
BİLGEN (Kars) – Sayın Başkan, çok uzatmadan üç konuya kısaca değinmek
istiyorum.
Birisi,
sabahleyin burada gündem oldu, Konya Belediyesinin araçlarının Rakka’daki
görüntüleriyle ilgili. Ben Konya Belediyesinin açıklamasını buldum. Araçların
kamudan özele satıldığını, daha sonra Rakka’ya gittiğini iddia ediyorlar.
İddiayı, beyanı esas alıyoruz biz ama iş makinelerinin o dönemde, Rakka IŞİD’in
kontrolündeyken orada neden olduğuna dair açıklama yapma sorumlusunun galiba
Konya Belediyesi olması gerek. 
Yine,
bütçe görüşmelerinde, burada, IŞİD kontrolündeyken Suriye’nin kuzeyi, ticaret
rakamlarının ne kadar yüksek olduğuna dair net bulgular tutanaklarda var.
İdlib’in kurtarılması konusunda Nusra’ya ricada bulunma ifadeleri var ve “Rakka’da
bayram çok güzel.” diye Anadolu Ajansının haberleri var. Bütün bunlar kamu
kurumlarıyla ilgili.
İkinci
değinmek istediğim nokta bugün İstanbul’da yaşanan bir gerilimle ilgili. Sayın
Başkan, Galatasaray taraftarları ile Trabzonspor taraftarları arasında bir
gerilim yaşandı ve bir alışveriş merkezine Trabzonspor taraftarlarının
saldırdığı iddia ediliyor. Bununla ilgili sosyal medyada paylaşılan ifadeler,
öyle az sayıda takipçili falan değil, on binlerce takipçisi olan, bilinen
adreslerden kullanılan ifadeler nefret suçunun, nefret söyleminin özellikle
sosyal medyada ne kadar yaygınlaştığını gösteriyor; çok sayıda adres “Trabzonlu
Rum tohumları” ifadesiyle geçiyor değerli arkadaşlar. Bakın, işte bu ülkede
ırkçılığı, nefret söylemini nerede aramamız gerekiyor ve bunu ne kadar takip
ediyoruz, sorumlularından ne kadar hesap soruyoruz; galiba sosyal medya
dolayısıyla çok sayıda kişinin gözaltına alındığı, tutuklandığı bir ortamda
önemsemeliyiz. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Bilgen.
AYHAN
BİLGEN (Kars) – Son olarak da Sayın Başkan, önemi dolayısıyla uyuşturucuyla
ilgili burada sarf edilen sözler üzerinden dün ifade ettiğim şeyi bir kez daha
herkesin dikkatine sunmak istiyorum. Uyuşturucu kurbanlarının kimliklerinin, parti
aidiyetlerinin hiçbir anlamı yoktur; hepimizin çocukları bu kurbanlar ama
uyuşturucu ticareti ve pazar kontrolü başka bir şeydir. Bakın, tekrar ayrıntılı
isimler vermek istemediğim için farklı dönemlerde farklı siyasi aidiyetlere
gönderme yapan hatırlatmalar yapmak istiyorum.
Emniyet
Genel Müdür Yardımcısı Mustafa Yiğit’in -sanırım aynı zamanda INTERPOL’de
Türkiye’nin temsilciliğini yapmış- ifadelerine baktığınızda, dönemin İçişleri
Bakanı Asiltürk’e atfen, hangi siyasi partilerin milletvekillerinin uyuşturucu
ticaretine karıştığına dair çok somut bilgiler var. Şevket Bülent Yahnici’nin
12 Haziran 2000’de Radikal gazetesine verdiği röportajın başlığı: “Beyaz
Toroslar olmadan uyuşturucu ticareti yapılamaz.” Bunun üzerine tepkiler alıyor
Şevket Bülent Yahnici, diyorlar ki: “Polisleri yıpratıyorsun.” 
(Mikrofon
otomatik cihaz tarafından kapatıldı) 
BAŞKAN
– Son uzatmamız Sayın Bilgen.
AYHAN
BİLGEN (Kars) – Sayın Başkan, toparlıyorum.
O
da diyor ki: “Temiz polis olmadan temiz toplum olmaz. Ben polisi yıpratmıyorum,
aksine bu gerçeğe dikkat çekiyorum. Bu ilişki ağı ve paylaşım olmasa zaten bu
iş bu kadar yaygın olmaz.”
Son
olarak da Sayın Başkan, bu konuyla ilgili bir baron var, ismini asla
anmayacağım ama 22 ton esrarla yakalanmış -Türkiye'deki en büyük rakamlar
bunlar- bir isim, Balkanlarda, şimdi “FETÖ” diye tarif edilen yapılanmanın
okullarına yardım yapan bir hayırsever olarak birçok farklı siyasi partinin
temsilcisi tarafından onore edilmiş.
Genel
Kurulu saygıyla selamlıyorum. 
MEHMET
MUŞ (İstanbul) – Sayın Başkan…
BAŞKAN
– Sayın Muş, talebiniz mi var?
MEHMET
MUŞ (İstanbul) – Evet.
BAŞKAN
– Buyurun.
28.- İstanbul Milletvekili Mehmet Muş’un, Kars Milletvekili Ayhan
Bilgen’in yaptığı açıklamasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, bu, Konya’yla alakalı ısıtılıp ısıtılıp gündeme
getirilen bir hadise, belediyemizle hiçbir alakası olmayan bir araç. Fakat ara
vermeden önce bu gündeme geldiği zaman açıklama yapmamıza rağmen tekrar bu
gündeme getiriliyor. DEAŞ’a sorun, onlara demir yumruğu kim indirdi? “Türkiye
Cumhuriyeti devleti” der. Dolayısıyla DEAŞ’a en büyük darbeyi vuran Türkiye
Cumhuriyeti devletiyle kalkıp belediyeyle alakası olmayan bir araç üzerinden
bir iltisak kurmaya çalışmak hakikaten büyük kabiliyet gerektiren bir iş.
Bir
diğeri bu uyuşturucu meselesiyle alakalı. En son, biliyorsunuz, çok yüklü bir
miktarda yakalandı. Şimdi, Sayın Başkan, birkaç mesele anlatacağım size. Tabii,
uyuşturucu PKK terör örgütünün en büyük gelir kalemlerinden bir tanesi.
Emniyetin 2018 Uyuşturucu Raporu’nda 1,5 milyar dolar civarında bir geliri
kontrol ettiği ifade ediliyor. Burada, Lice’de geçtiğimiz sene 6 bin güvenlik
personelinin katılımıyla bir operasyon yapıldı. O operasyonda, daha tarlalarda,
oralarda ekilen bu… Lice’de belli bölgelerde bu terör örgütünün kontrolünde
bunlar ekiliyor. Buraya Emniyet birimleri müdahalede bulunuyorlar, bunları
söküyorlar, kaynağını da yok ediyorlar. Bakın, onları, oraları kollamakla
görevli olan teröristler sıkışıyor, emniyet güçleri müdahale ediyor ve -bunlar
ifadelere yansımıştır- “Ormanı yakın.” diyor; orada bulduğu, iltisaklı olduğu
kişilerle ormanı ateşe verdiriyorlar. Ve bu Meclis kürsüsünden “Operasyon oraya
değil, köylülere yapılıyor.” diye konuşmalar yapıldı, Meclis kayıtlarında var
hepsi. Ormana sıkışıp o yangından, kargaşadan kaçmaya çalışanlar, terör örgütü
mensupları, terör örgütü üyeleri, yangını çıkaran onlar.
(Mikrofon
otomatik cihaz tarafından kapatıldı) 
BAŞKAN
– Buyurun, son bir dakika.
MEHMET
MUŞ (İstanbul) – Bugün geriye doğru baktığımız zaman resim çok daha iyi çıkıyor
fakat Meclis kürsüsünden o dönem Diyarbakır milletvekilleri -kayıtlarda da var-
bu meseleyi eleştiren Diyarbakır milletvekili “Köylülere karşı müdahale
yapılıyor.” diye… 
Şimdi,
arkadaşlar, bakın, bu herkesi zehirliyor, bu bütün gençliğimizi zehirliyor.
Buna karşı bir irade konduğu zaman, kaynağında yok edilmeye gidildiği zaman
herkes vicdanını önüne koyacak ve bu işe destek olacak, “ama”sız “fakat”sız bu
işin arkasında duracak. 
Dolayısıyla,
bu hatırlatmayı da Genel Kurula yapmayı bir borç olarak kendime addettim. 
Teşekkür
ederim. 
BAŞKAN
– Sayın Altay…
29.- İstanbul Milletvekili Engin Altay’ın, Selim Yağmur’un “IŞİD iyi ki
varsın, Allah kurşununu azaltmasın.” ifadesine yönelik olarak AK PARTİ’den
ihraç edilip edilmediğini öğrenmek istediğine ilişkin açıklaması
ENGİN
ALTAY (İstanbul) – Sayın Muş sisteme girince ben girmesem olmaz diye girdim
ama…
BAŞKAN
– Dayanamıyorsun, evet. 
ENGİN
ALTAY (İstanbul) – Madem girdim, bir soru sorayım Sayın Muş’a, müsaade ederse. 
BAŞKAN
– Ama ben gideceğim, ara vereceğim şimdi. 
ENGİN
ALTAY (İstanbul) – Ara vereceksiniz?
BAŞKAN
– Evet. 
ENGİN
ALTAY (İstanbul) – Bir soru sorayım, kısa bir soru sorayım. 
BAŞKAN
– Fazla uzun olmasın. 
ENGİN
ALTAY (İstanbul) – Bir şeyi merak ediyorum: AK PARTİ Göksun meclis üyesi 23
Eylül 2014’te “IŞİD, iyi ki varsın, Allah kurşununu azaltmasın.” dedi. Bu şahsı
partiden ihraç ettiniz mi?
Teşekkür
ederim. 
BAŞKAN
– Değerli arkadaşlar, birleşime otuz dakika ara veriyorum. 
Kapanma Saati: 18.56
DÖRDÜNCÜ OTURUM
Açılma Saati: 19.34
BAŞKAN: Başkan Vekili Mustafa ŞENTOP
KÂTİP ÜYELER: Rümeysa KADAK (İstanbul), Burcu KÖKSAL (Afyonkarahisar)
-----0-----
BAŞKAN
– Türkiye Büyük Millet Meclisinin 34’üncü Birleşiminin Dördüncü Oturumunu
açıyorum.
2019
Yılı Merkezi Yönetim Bütçe Kanun Teklifi ile 2017 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
II.- KANUN TEKLİFLERİ
İLE KOMİSYONLARDAN GELEN DİĞER İŞLER
(Devam)
A) Kanun Teklifleri
(Devam)
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) İÇİŞLERİ BAKANLIĞI
(Devam)
1) İçişleri Bakanlığı 2019 Yılı Merkezî Yönetim Bütçesi
2) İçişleri Bakanlığı 2017 Yılı Merkezî Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2019 Yılı Merkezî Yönetim Bütçesi
2) Emniyet Genel Müdürlüğü 2017 Yılı Merkezî Yönetim Kesin
Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2019 Yılı Merkezî Yönetim
Bütçesi
2) Jandarma Genel Komutanlığı 2017 Yılı Merkezî Yönetim
Kesin Hesabı
Ç) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2019 Yılı Merkezî Yönetim
Bütçesi
2) Sahil Güvenlik Komutanlığı 2017 Yılı Merkezî Yönetim
Kesin Hesabı
D) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2019 Yılı Merkezî Yönetim
Bütçesi
2) Göç İdaresi Genel Müdürlüğü 2017 Yılı Merkezî Yönetim
Kesin Hesabı
E) AFET VE ACİL DURUM YÖNETİMİ BAŞKANLIĞI (Devam)
1) Afet ve Acil Durum Yönetimi Başkanlığı 2019 Yılı Merkezî
Yönetim Bütçesi
2) Afet ve Acil Durum Yönetimi Başkanlığı 2017 Yılı Merkezî
Yönetim Kesin Hesabı
F) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2017 Yılı Merkezî
Yönetim Kesin Hesabı
G) AİLE, ÇALIŞMA VE SOSYAL HİZMETLER BAKANLIĞI (Devam)
1) Aile, Çalışma ve Sosyal Hizmetler Bakanlığı 2019 Yılı
Merkezî Yönetim Bütçesi
Ğ) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2017 Yılı Merkezî
Yönetim Kesin Hesabı
H) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2017 Yılı Merkezî
Yönetim Kesin Hesabı
I) MESLEKİ YETERLİLİK KURUMU BAŞKANLIĞI (Devam)
1) Mesleki Yeterlilik Kurumu Başkanlığı 2019 Yılı Merkezî
Yönetim Bütçesi
2) Mesleki Yeterlilik Kurumu Başkanlığı 2017 Yılı Merkezî
Yönetim Kesin Hesabı
İ) DEVLET PERSONEL BAŞKANLIĞI (Devam)
1) Devlet Personel Başkanlığı 2019 Yılı Merkezî Yönetim
Bütçesi
2) Devlet Personel Başkanlığı 2017 Yılı Merkezî Yönetim
Kesin Hesabı
J) SAĞLIK BAKANLIĞI
(Devam)
1) Sağlık Bakanlığı 2019 Yılı Merkezî Yönetim Bütçesi
2) Sağlık Bakanlığı 2017 Yılı Merkezî Yönetim Kesin Hesabı
K) TÜRKİYE HUDUT VE SAHİLLER SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller Sağlık Genel Müdürlüğü 2019
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2017
Yılı Merkezî Yönetim Kesin Hesabı
L) TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2019 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2017 Yılı Merkezî
Yönetim Kesin Hesabı
M) TÜRKİYE SAĞLIK ENSTİTÜLERİ BAŞKANLIĞI (Devam)
1) Türkiye Sağlık Enstitüleri Başkanlığı 2019 Yılı Merkezî
Yönetim Bütçesi
2) Türkiye Sağlık Enstitüleri Başkanlığı 2017 Yılı Merkezî
Yönetim Kesin Hesabı
N) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2017 Yılı Merkezî Yönetim
Kesin Hesabı
O) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2017 Yılı Merkezî Yönetim
Kesin Hesabı
BAŞKAN
– Komisyon yerinde.
İYİ
PARTİ Grubu adına yapılacak konuşmalara başlıyoruz.
İlk
konuşma Mersin Milletvekili Behiç Çelik’e ait.
Buyurun
Sayın Çelik. (İYİ PARTİ sıralarından alkışlar) 
Süreniz
on beş dakika.
İYİ
PARTİ GRUBU ADINA BEHİÇ ÇELİK (Mersin) – Sayın Başkan, değerli milletvekilleri;
anılan teklif ve tasarı üzerinde İYİ PARTİ Grubu adına söz aldım. Saygıdeğer
Genel Kurulu ve bizi izleyen aziz yurttaşlarımızı saygılarımla selamlıyorum.
Konuşmamın
konusu İçişleri Bakanlığı, Emniyet Genel Müdürlüğü ve Afet ve Acil Durum
Yönetimi Başkanlığı hakkında olacaktır.
Değerli
milletvekilleri, İçişleri Bakanlığı idare
tarihimizin en köklü, en istikrarlı, en işlevsel 4 bakanlığından biridir. Dönem
dönem “mülkiye, dâhiliye” isimlerini alsa da daima yurdun iç muvazenesini
sağlayan, istikrara büyük katkıları olan önemli bir Bakanlıktır. 
Sözümün
başında “Vatan namustur.” şiarıyla hareket eden, verilen her emri büyük
hassasiyet ve dikkatle canı pahasına yerine getiren, ülkemizi her zaman ve her
yerde korumakta azimli kahraman İçişleri camiasını ve mülki idareyi; Emniyeti,
Jandarmayı, Sahil Güvenliği, korucularımızı ve bekçilerimizi, sair yetki
verilenleri, itfaiye ve zabıtayı en derin hürmet ve saygılarımla selamlıyorum. 
Yüz
seksen üç yıldır var olan İçişleri Bakanlığı yurdun idaresinde dâhilî ve haricî
şer odaklara, teröre, saldırılara karşı durmasıyla vatan, millet, bayrak ve
mukaddesat için binlerce personelini şehit vermiştir. En son Rize Emniyet
Müdürünün ve Mersin’de dört gün önce Turhan Kara polisimizin şehadetine
tanıklık ettik. Altuğ Müdür ve Turhan polis asla son şehidimiz olmayacaktır. Bu
vesileyle camiamızın gazilerinden hayatta olanlara sağlık ve afiyetler dilerken
ebediyete intikal edenleri de şehitlerimizle birlikte rahmetle yâd ediyorum.
Değerli
milletvekilleri, İçişleri Bakanlığı deyince halk arasında çoğunlukla polis ve
jandarma akla gelmektedir. Ancak devletin genel işleyişinin mihenk taşı olan
idari yapıları Bakanlığın bünyesinde barındırdığını da unutmamak lazımdır.
İller İdaresi, Nüfus ve Vatandaşlık, Mülkiye Teftiş Kurulu, Emniyet, Jandarma,
AFAD, Göç İdaresi, Personel, Sivil Toplumla İlişkiler, başkanlıklar ve
akademiler birimlerinden oluşan devasa bir teşkilattır. Bakanlığın merkez
teşkilatından başka çok güçlü bir taşra teşkilatının olduğunu da belirtmek
gerekir. Tüm bunlardan başka devleti ve Hükûmeti temsil eden mülki idare
amirliği İçişleri Bakanlığının ayrılmaz bir parçasıdır. Bu sebeple mülki
makamlar üzerinden Türkiye genelinde yönetim, yürütme, denetim yapabilmek,
yargıda ve askerî hususlarda mevzuat çerçevesinde ilişki ağı oluşturabilmek
İçişleri Bakanlığı için hiç de zor değildir.
Değerli
milletvekilleri, İçişleri Bakanlığı kamu düzenini sağlamakla yükümlüdür. AK
PARTİ hükûmetleri on altı yıllık iktidar döneminde, ileride bedeli çok ağır
olacak olan kusurlar da işlemiştir. Özellikle, 2004-2014 arası, AK PARTİ’nin
küresel güç odakları ve FETÖ’yle iş birliği hâlinde Türk milletine ve ülkeye
verdikleri zararın cesameti çok ürkütücüdür. 
Değerli
arkadaşlar, yerel yönetimlerin Türkiye’de alışılmış bir düzeni mevcuttu. 1864
yılından bu yana yerel yönetimler, il, belediye, köy idareleri olarak tasnif
edilmiştir. İl yerel yönetimiyse özel idare olarak belirlenmiştir.
Belediyelerse genellikle kent yerel yönetimi olarak tanımlanır. Köyler 442
sayılı Köy Kanunu uyarınca küçük bir yerel yönetim birimi olarak kabul edilir.
AK PARTİ ne yazık ki bu sistemi altüst etmiştir. 30 ilde özel idareler
kaldırılmıştır. Bu 30 ilde mevcut olan 20 bine yakın köy mahalleye
dönüştürülmüş olup bu yolla kırsal kesime büyük zararlar ve maliyetler fatura
edilmiştir. Diğer taraftan, belediye sayısında azaltmaya gidilerek 1.397’ye
düşürülmüştür. Bu karmaşanın bedeli ileride anlaşılacak ve büyük maliyetler
ortaya çıkacaktır. Burada bizim, küreselleşme ve yerelleşmenin idari yapımızda
yapacağı tahribata karşı dikkatli olmamızı özellikle belirtmek isterim. AK
PARTİ bu düzlemde en az on bir yıl malum odakların değirmenine su taşımıştır.
Bu gaflet döneminde İçişleri Bakanlığı tarumar olmuş, toparlanması birkaç yıl
almıştır. Ülke yönetiminin bütünüyle mankurtlaştığı talihsiz dönemde açılım
politikası, akil adamlar, stratejik derinlik, Oslo, Kandil, İmralı, Dolmabahçe
mutabakatı, demokratikleşme paketi, Habur rezaleti, hendek isyanı, Türk Silahlı
Kuvvetlerini itibarsızlaştırma operasyonu, BOP eş başkanlığı gibi -daha
sayılabilir- en hafifiyle aymazca yapılmaz icraatlar olmuştur. 
2004
yılı MGK kararıyla FETÖ âdeta terör örgütü, irticai örgüt olarak ilan edilmiş
olmasına rağmen bu karar hiç yokmuşçasına örgüt kollanmış hatta devlet birlikte
yönetilmiştir. 2010 yılı Anayasa değişikliğiyle sözde “yargı reformu” adı
altında yargı erki de FETÖ’ye teslim edilmiştir. 
Diğer
taraftan, dönemin İçişleri Bakanı 81 ilin 74 emniyet müdürünün FETÖ’cü olduğunu
itiraf etmiştir. O dönemde 30’un üzerinde il valisinin de FETÖ’cü olduğu ortaya
çıkmış, mülki idare mesleğinde büyük yıkımlar yaşanmıştır. Kariyer ve
liyakatten uzaklaşan bir hükûmet ayakta kalamaz. FETÖ üzerinden yaşanan bu
tahribat süreci hainlerin kapıya dayanmasına kadar sürmüştür. 
Değerli
milletvekilleri, bizim yönetim müktesebatımızın, ecdadın kıymet hükümlerinin,
jeopolitik gerçeklerimizin göstergeleri ne ise çıkış noktamız da odur. İçişleri
Bakanlığı bu yönüyle âdeta bir laboratuvar gibidir. Biz Sayın İçişleri
Bakanından, yardımcılarından, diğer yönetici ve komutanlardan devlet ve millet
bekası için bilinçli hizmetler bekliyoruz. Asla yılgınlık, yorgunluk ve
bıkkınlığa düşmesinler. 
Sözde
Cumhurbaşkanlığı hükûmet sistemine gelince, kurumların aşınmasını
hızlandırmıştır çünkü otokratik ve oligarşik bir yönetimin varabileceği bir
hedef olamaz. Kurumlar hızla aşınır, toplumda millîlik vasfı gittikçe azalarak
cemaat, aşiret, oba alt sosyal katmana geriler, büyük kentler gettolaşır. Güçlü
olanın haklı olduğu, adaletin tükenmeye yüz tuttuğu bir tünele girilir. Bu
gidişat bütünüyle değerleri aşındırır, malum düzeni sürdürmek zorlaştıkça
demokrasi daha da aşınır, baskı ve şiddet artar. Dinî istismar, sahte hocalar,
Atatürk düşmanlığı hortlar. Yabancı istihbarat örgütlerinin uşağı bir sürü
türedi tipler sokaklarda boy gösterir. İşte, İçişleri Bakanlığı böyle bir
dönemde en çok başı ağrıyacak olan bakanlıktır. Ancak, Bakanlığın tüzel
kişiliğinin hafızasında hâlâ bir şuurun olduğunu biliyorum. 
Değerli
milletvekilleri, Mahalli İdareler Genel Müdürlüğü son teşkilat düzenlemesiyle
lağvedilmiştir. Eşiti olan yerel yönetimler Şehircilik Bakanlığı bünyesinde
kurulmuştur. Bu, Anayasa’nın 127’nci maddesine aykırıdır, İçişleri Bakanlığı
Mahalli İdareler Genel Müdürlüğünü yeniden diriltmelidir. Terör gerekçesiyle
görev yapmaları sakıncalı görülen belediyelerin başkan, başkan vekili, meclis
üyeleri görevden alınarak yerlerine atama yapılıyor. 674 sayılı KHK’nin 38’inci
maddesiyle getirilmiştir. Bu ilginç bir uygulamadır. 1580 sayılı Yasa’da da bu,
mansup reislik olarak vardı. Yine başa dönmüş olduk. Artık biz AK PARTİ’ye
“Türkiye gerçekleriyle hareket edin, ülkeyi yapboz tahtasına çevirmeyin.”
diyoruz. 
6360
sayılı Yasa’yla 30 büyükşehir ilinde ayrıca YİKOB’lar -Yatırım İzleme
Koordinasyon Birimleri- oluşturulmuştur. Bu hiçbir zaman özel idarenin
karşılığı olamaz. O yüzden 30 ilde lağvedilen özel idareler yeniden
kurulmalıdır diyorum. 
Yerel
yönetimler iyice karmaşıklaşmıştır, buna bir çözüm bulunmalıdır. Köyler yeniden
ihdas edilmelidir. Nüfusu 5 bini geçen kasabalarda yeniden belediyeler
kurulmalıdır. Tüm mahallî idarelerin birbirleriyle ilişkisini düzenleyecek bir
mahallî idareler çerçeve kanunu çıkarılmalıdır. Muhtarlıklar yeniden tanzim
edilmelidir. 
Değerli
milletvekilleri, içkili yerlerin ruhsat denetim hijyeni sağlam esaslara
bağlanmalıdır. Alkollü içkilere yapılan zamlar kaçak içki imalat ve satışını
patlatmıştır. Bu yüzden onlarca insanın metil alkolden öldüğünü biliyoruz.
Denetimsizlik toplum sağlığını ve genel ahlakı tehdit etmektedir. 
Mülki
idare amirlerinin özlük haklarının yeniden gözden geçirilmesinde yarar vardır.
Özellikle kaymakam ve valilerin yeni ücret maaş skalasında geride kalmamaları,
statülerinin korunması önemli bir husustur. Vali unvanı valilerden geri
alınmamalıdır. 
Değerli
milletvekilleri, toplam mevcudu 270 bine ulaşan Emniyet Genel Müdürlüğü gerçek
bir vatansever ve şehitler ocağıdır. Geçmişte silah arkadaşları olmaktan gurur
duyduğum bu müstesna kuruma desteğimiz her zaman vardır. Vatandaşın en çok
aradığı şey asayiş hizmetleridir. Yüz kızartıcı suçlarla mücadelede daha etkin
olmalı, sokaklar suç makinalarından arındırılmalıdır. Bekçilik kurumunun
diriltilmesi isabetli olmuştur. 
İstihbarat,
KÖH, KOM, TEM gibi önemli birimler nitelikli elemanlarla takviye edilmelidir. 
Emniyet
teşkilatımızın ihtiyacı olan en öncelikli iş disiplindir. Disiplin olmadan
Emniyet Genel Müdürlüğümüz vardır denemez. Bu sebeple, FETÖ ihanetinden sonra
sarsılan teşkilat yapısını sıralı amirlerin sık sık denetleyerek moral ve
motivasyonu artırması aynı zamanda disiplinin yükselmesine de katkı yapacaktır.

Teşkilatın
en büyük düşmanı lakaydidir. 
52.395
olan güvenlik korucusunda ise sayının artırılmasında yarar vardır, bu, devlete
güç ve kudret verecektir. 
Değerli
milletvekilleri, Emniyet teşkilatımızın hukuki, idari, insani ve sosyal
sorunlarının olduğu malumdur. Kısaca bunlara değinmek istiyorum. İstatistiklere
göre her on üç günde 1 polis memuru intihar ediyor, birçok polis de yakınlarını
vurduktan sonra intihar ediyor. Daha geçen gün bir emniyet müdürü intihar etti,
Allah rahmet eylesin. Rize Emniyet Müdürü Altuğ Verdi’nin katli de iyi analiz
edilmelidir. Demek ki buna bir çözüm bulmak gerekiyor. 
Çalışma
saatlerinin insani boyutlarda düzenlenmesi, angaryaya dönüşmemesi gerekir. Bu
konuda Kamu Denetçiliği Kurumunun 2013/171 sayılı Karar içeriği hayata geçirilmelidir.
Polisin sendikal haklarına ilişkin Anayasa Mahkemesinin 2014 yılı kararı
vardır. Burada karşı oy görüşüne önem verilmeli, değerlendirilmelidir. 
3600
ek göstergeyi söylemeyeceğim, bu konuyu mutlaka yapmalıyız. 
Maç,
konser gibi toplantılarda görevli polislerin içeride ve dışarıda olmasına
bakmaksızın hepsine ödeme yapılırken dışarıda veya içeridekiler bütünüyle
yararlandırılmalıdır.
FETÖ’ce
bozulan sicil affı ve ikinci şark uygulaması gibi uygulamalar yeniden
düzenlenmelidir. 
Diğer
bir sorun ise kentlerde gittikçe bozulan huzur, emniyet ve asayiş sorunlarıdır.
Nitekim uluslararası yaşam kalitesi ve güvenlik istatistikleri ülkemizi geride
göstermektedir. En önemli göstergelerden biri de kadın cinayetleridir. Son on
beş yılda 15 bin kadının katledildiğini istatistiklerden öğreniyoruz.
Suriyeliler ve diğer düzensiz göçmen unsurlar ülkemizin asayişsizliğinin
potansiyel sorumlularıdır, Suriyeliler ülkelerine mutlaka bir şekilde
gönderilmelidir. İYİ PARTİ olarak biz teşkilatın bütçesine olumlu oy vereceğimizi
özellikle belirtmek istiyoruz. 
AFAD’a
gelince; AFAD 5902 sayılı Yasa’yla kurulmuş ancak 7126 sayılı mülga Sivil
Savunma Kanunu’nun hükümlerini içermesine rağmen bu hizmetleri görememektedir.
Dolayısıyla İçişleri Bakanlığımız yeni bir sivil savunma kanunu hazırlamalı ve
yüce Meclise sunmalıdır diyorum.
İçişleri
Bakanlığı, bu arada, birçok proje uygulamalarıyla da dikkat çekmektedir:
Kırmızı Düdük, İZDES, GAMER, İLYAS gibi; Açık Kapı, MUHATAP, PERDİS, KADES,
UYUMA gibi birtakım projeleri hayata geçirmektedir.
Biz
iyi yapılan işleri de tebrik ve takdir etmeyi bir vicdan borcu olarak
görüyoruz. Ancak idare kültürü yok edilmemeli, çok kültürlülüğe veya
kültürsüzleşmeye mani olunmalı; ulus devlet, üniter devlet yapısına saldırılar
durdurulmalı, yerel yönetim karmaşası sona erdirilmeli, siyasal özerklik
zorlamalarının önüne geçilmelidir.
Sayın
Başkan, değerli milletvekilleri; Atatürk diyor ki: “Kendi planımıza tabi
olacağız, Türk milletinin düşmanlarını planımıza tabi kılacağız.”
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen. 
Buyurun.
BEHİÇ
ÇELİK (Devamla) - Bu duygularla, 2019 mali yılı bütçesinin İçişleri
Bakanlığına, Emniyet Genel Müdürlüğüne, AFAD’a ve Türkiye’mize hayırlara vesile
olmasını diliyorum.
Hepinize
saygılar sunuyorum. (İYİ PARTİ sıralarından alkışlar)
BAŞKAN
– Teşekkür ederim.
Şimdi
söz sırası İstanbul Milletvekili Ümit Özdağ’da.
Buyurun
Sayın Özdağ. (İYİ PARTİ sıralarından alkışlar)
Süreniz
on dakika. 
İYİ
PARTİ GRUBU ADINA ÜMİT ÖZDAĞ (İstanbul) – Sayın Başkan, değerli
milletvekilleri; Jandarma Genel Komutanlığı Türkiye'nin PKK terörüne karşı
elindeki en önemli ve etkin güçlerin başında gelmektedir. 1984 yılında doğrusu
zayıf bir kuvvet olan Jandarma, aradan geçen yıllar içinde terörle mücadele
sürecinde büyük deneyim ve etkinlik kazanmıştır. Diğer bir ifadeyle, Jandarma,
bugün, mükemmel bir düşük yoğunluklu savaş ordusu veya hibrit savaş ordusu
hâline gelmiştir. 
15
Temmuz FETÖ’cü darbesi sonrasında Jandarmaya sızmış FETÖ’cülerin çok büyük bir
kısmı tasfiye edilmiştir. Jandarmanın hibrit savaş ordusu olma özelliğini
güçlendirici adımlar atılmıştır. Jandarmanın İHA güçleri büyümüş ve etkili
şekilde kullanılmıştır. Jandarmanın zırhlı araç sayısında önemli gelişmeler
olduğunu görüyoruz. Jandarma komando sayısı artmış, tamamı uzman erbaşlardan
oluşan komando tabur sayısı 82’ye yükselmiştir. PKK’yla yurt içinde de etkili
bir mücadele sürdürüldüğünü görüyoruz. Bunlar, doğrusu Jandarma adına ve
İçişleri Bakanlığı adına olumlu ve takdir edilmesi gereken gelişmelerdir ancak
unutulmamalıdır ki Türkiye'nin başındaki iki büyük terör belası, PKK, geri
dönmek üzere büyük ölçüde Suriye’ye çekilmiştir; FETÖ ise geri dönmek üzere
dünyaya dağılmıştır. Selefi cihatçı terörist örgütlenmeler ise Türkiye içinde
kozalarını hızla örmeye devam etmektedirler. 
Değerli
milletvekilleri, geri dönmek üzere hazırlanan FETÖ dışında Türkiye'nin
önümüzdeki yıllarda bir hibrit savaş olan Orta Doğu iç savaşından ülkemize
yönelik kaynaklanan tehditlerin daha da artacağı anlaşılmaktadır. Bundan
dolayı, Jandarma Genel Komutanlığının güçlendirilmesine devam edilmesi
gerekmektedir ancak bu güçlenmenin doğru kimlik üzerine inşa edilmesi
gerekiyor. 
Jandarma
Genel Komutanlığı Türk Silahlı Kuvvetlerinin bir parçasıyken 15 Temmuz
sonrasında Türk Silahlı Kuvvetlerinden koparılmıştır. Önce, FETÖ’cü sızmanın
ağır tahribatına maruz kalan Jandarma Genel Komutanlığı 15 Temmuz sonrasında
ise askerî statüsünü tamamen kaybetmiş ve kimlik sorunları yaşamaya
başlamıştır. 2803 sayılı Yasa’nın 5’inci maddesinde, Jandarma, askerî statülü
kolluk kuvvetinden silahlı genel kolluk kuvvetine dönüştürülmüştür. Ancak
Jandarmanın adını ne koyarsanız koyun Jandarma bir ordudur ve Türk Ordusu’nun
parçasıdır.
Değerli
milletvekilleri, Jandarma Genel Komutanlığına “silahlı genel kolluk kuvveti” de
deseniz Jandarma güçlerinden sınır ötesi operasyonlarda istifade ediyorsunuz.
Sınır ötesi operasyonlarda Jandarma çok başarılı operasyonlar, çok etkin
operasyonlar yapıyor ve hâlen Suriye'nin kuzeyinde birçok Jandarma elemanı
görev yapmaya da devam ediyor. Afrin Harekâtı’nda da en fazla şehidi
Jandarmanın verdiğini görüyoruz. Jandarma Genel Komutanlığı bünyesinde 60 bin
Mehmetçik vatani hizmetlerini yapmaya devam ediyorlar. Üstelik temmuzda bu
kaldırılacak ama bunun da devam etmesi lazım Jandarmanın çalışmalarını sağlıklı
bir şekilde yürütebilmesi için.
Değerli
milletvekilleri, Türkiye Büyük Millet Meclisinin görevi ülkemiz lehine
düzenlemeler yapmaktır. Burada yapılması gereken Jandarma Genel Komutanlığı
Yasası’ndaki askerî statülü kolluk kuvveti konumunu güçlendirmektir, fiilî
durum zaten budur, gerekli olan da budur.
Değerli
milletvekilleri, Türk devlet kurumlarını FETÖ'ye teslim etmek çok büyük bir
hataydı. Fatih Sultan Mehmet, çok güçlenen ve siyasete müdahale eden bir
tarikatın tüm mensuplarını İstanbul’da kılıçtan geçirtmiştir. Devlet ortak
kabul etmez, ettiği zaman ortaya paralel devlet çıkar. Ve 5 bin senelik Türk
tarihinde paralel devletin ortaya çıktığı tek zaman var, o da sizin Türkiye'yi
yönettiğiniz dönem, başka hiçbir dönem yok. Hadi, bana tarihten bir paralel
devlet verin. Yok. Bugün de Jandarma Genel Komutanlığında FETÖ'cü örgütlenmenin
yerini bir başka tarikatın örgütlenmesi alıyor. Orduda tarikat bağı olmaz,
cemaat bağı olmaz, orduda bir tek bağ olur, o da silah arkadaşlığı bağıdır. (İYİ
PARTİ sıralarından alkışlar) 
Jandarma
Genel Komutanlığı konusundaki bir diğer sıkıntı, Jandarmanın siyasileşmesidir.
Eğer subaylar tayin ve terfi için il başkanı ve milletvekili aramaya başlarlar
ise ne ülkenin güvenliğini ne de Türk milletinin varlığını böyle bir subay
kadrosuna emanet etmek mümkün olmaz.
Değerli
milletvekilleri, Jandarmayla ilgili yapılması gereken bir başka düzenleme,
Jandarmaya ülke çapında istihbarat yetkisinin verilmesidir. Bugün polisin bu
yetkisi var, Millî İstihbarat Teşkilatının da var ve olmalı ama Jandarma kendi
yetki alanıyla sınırlı yapabiliyor bunu ve Türkiye’nin nüfusunun çok büyük bir
bölümü Jandarmanın yetki alanı dışında. Bu da Jandarmanın kırsalda başladığı
takibi kentte devam ettirmesini engelliyor özellikle teknik takipte. Keza
Selefi terörizmle mücadele konusunda da Jandarmanın kapasitesine önümüzdeki
dönemde daha fazla ihtiyaç duyulacak, bunun da kullanılmasını engelliyor. 
Değerli
milletvekilleri, FETÖ’nün TSK ve Jandarma içindeki yapılanmasına yönelik
operasyonlar devam ediyor ve etmeli. Bu operasyonların bir bölümünün de
ankesörlü telefon operasyonları olduğunu biliyoruz ancak bu ankesörlü telefon
operasyonlarında da ağır hataların yapılmaya başladığını görüyoruz. Örneğin,
2010 senesinde bir yüzbaşı bir tek kez bir ankesörlü telefondan aranmış,
görevden alınıyor; yapmayın bunu.
SELAMİ
ALTINOK (Erzurum) – Bir kezle olmaz, bir kezle olmaz o.
ÜMİT
ÖZDAĞ (Devamla) – Bu, doğru değil. Sayın Genel Müdür…
SELAMİ
ALTINOK (Erzurum) – Bir kezle olmaz, size bunu yanlış vermişler. 
ÜMİT
ÖZDAĞ (Devamla) – Hayır, doğru bu.
SELAMİ
ALTINOK (Erzurum) – Yok öyle bir şey.
ÜMİT
ÖZDAĞ (Devamla) – Bakın, ben bu tür konularda araştırma yapmadan konuşmam, bunu
biliyorsunuz. 
SELAMİ
ALTINOK (Erzurum) – Yok Hocam, yanlış olmuş.
ÜMİT
ÖZDAĞ (Devamla) – Bir defa aranmış ve görevden alınmış. Bu, yeni bir Ergenekon
çıkarmasın karşımıza. Bakın, bu iş çok cıvıyor, bu iş çok cıvıyor, bu cıvımanın
arkasından birilerinin FETÖ için genel affı gündeme getirdiğini göreceksiniz.
Bunu bilinçli olarak yapıyorlar. 
SELAMİ
ALTINOK (Erzurum) – Hocam, yanlış bilgi vermişler size, yanlış bilgi vermişler.
ÜMİT
ÖZDAĞ (Devamla) – Değerli milletvekilleri, Jandarma Genel Komutanlığı, terörle
mücadele deneyimi yüksek, profesyonellik seviyesi ileri bir ordudur. Yapılması gereken,
Jandarmanın sivilleştirilmesi fantezilerini bir yana koyarak ve yeni tarikat
yapılanmalarını engelleyerek Jandarma Genel komutanlığını terörle mücadelede
güçlendirmektir. Bu, aynı zamanda Türk Silahlı Kuvvetlerini terörle mücadele
dışına çıkarmamıza imkân verecek ve jandarmayı, sınır içinde ve sınır ötesinde
terörle mücadele eden tek güç hâline de getirebilecektir. Türkiye'nin
önümüzdeki süreçte gerçekten böyle bir orduya ihtiyacı vardır ve biz, İYİ PARTİ
olarak böyle bir jandarma gücünün geliştirilerek devam etmesini arzu ediyoruz.
Jandarmayla ilgili bütçeyi de İYİ PARTİ olarak kabul ediyoruz. 
Hepinizi
saygıyla selamlıyorum. (İYİ PARTİ sıralarından alkışlar)
BAŞKAN
– Teşekkür ederim.
Şimdi
söz sırası Isparta Milletvekili Aylin Cesur’da. 
Buyurun
Sayın Cesur. (İYİ PARTİ sıralarından alkışlar)
Süreniz
on dakika.
İYİ
PARTİ GRUBU ADINA AYLİN CESUR (İstanbul) – Kalan iki dakikayı bana verirsiniz
değil mi Sayın Başkan?
BAŞKAN
– Tamam. 
AYLİN
CESUR (Devamla) – Sayın Başkan, değerli milletvekilleri; yüce Meclisimizi
saygıyla selamlıyorum.
Aile,
Çalışma ve Sosyal Hizmetler Bakanlığı bütçesi üzerine konuşmak üzere
huzurlarınızdayım.
Önceki
konuşmamda, Türkiye Cumhuriyeti kurulalı beri görev alan hükûmetlerin tamamının
ülkemize kazandırdıklarına değinmiştim ve Devlet Su İşleri bütçesi üzerine
konuştuğum için, doğal olarak 9’uncu Cumhurbaşkanımız Süleyman Demirel’den ve
onun eserlerinden de söz etmiştim. Bolu Tüneli’ni de saymış, hatta “Marmaray’ın
dahi altında imzası var.” da demiştim.
RECEP
ÖZEL (Isparta) – Allah, Allah!
AYLİN
CESUR (Devamla) – Havuz medyası buna içerlemiş ve benimle ilgili “yalancı”
filan diye haberler yapmış. Gönderdiğim belgeleri de yayınlamadılar, onun
üzerine biz de belgelerle burada cevap verelim istedik.
Bolu
Tüneli’nin yapımına 49’uncu Hükûmette, Demirel’in Başbakan olduğu hükûmette
başlanmıştır. 27 Aralık 1992, gördüğünüz gibi, Süleyman Demirel ve Başbakan
Yardımcısı Erdal İnönü beraberce temel atma törenindeler. Arkada da burada
proje…
RECEP
ÖZEL (Isparta) – Bakayım bir, o neyin temeli?
BAŞKAN
– Sayın Özel, lütfen… Bir sürü hatip var.
AYLİN
CESUR (Devamla) – Ben size yollarım. 
RECEP
ÖZEL (Isparta) – Sayın Başkan…
BAŞKAN
– Tamam, sonra söz veririm sana.
AYLİN
CESUR (Devamla) – Yine, Başbakan Demirel, 1-5 Aralık 1992’de Japonya’ya gider,
10 milyar dolarlık paket sunar İstanbul tüp geçidinin de içinde olduğu
projelerle ve müzakereler sürer daha sonrasında ve 15 Şubat 2000 tarihli Resmî
Gazete’de Marmaray için Japonlarla anlaşma olduğu yayınlanır -şurada, evet,
şurada- ve Cumhurbaşkanı Demirel ve Başbakan Bülent Ecevit; bir koalisyon
hükûmeti var. Burada diğer belgeler var. Dolayısıyla, merak edenler için,
özellikle televizyondan izleyenler için söylüyorum; sosyal medya hesaplarımda
tüm belgeler detaylarıyla yayınlanmış vaziyette. 
Sayın
milletvekilleri, tabii, biz çok şey öğrendik kendisinden ama en çok da bu
milletin kürsüsünde, Meclisin kürsüsünde milletin karşısına belgelerle çıkmak
gerektiğini öğrendik. Bunları yaparken ne yaptılar biliyor musunuz? Aynı
zamanda devleti milletiyle ve birbirleriyle ayrıştırmadan yaptılar, anayasal
hukuk devletlerinin gereklerine uygun olarak yaptılar. Büyük Atatürk’ün kurduğu
cumhuriyetimiz kurulalı beri taş üstüne taş koyan kim varsa herkesten,
hepsinden Allah razı olsun, yüce Allah’tan hepsine, hayatta olmayanlara rahmet
diliyorum, hayatta olanlara sağlıklı uzun ömürler diliyorum. 
Şimdi,
madem yapılanlardan söz etmemiz çok fazla hoşunuza gitmedi, o zaman biraz da
satılanlardan söz edelim bugün. Geldiğinizden beri 62,5 milyar doları bulan
özelleştirme yaptınız. Cumhuriyetin kuruluşuna tanıklık eden en güzide
kuruluşlar birer birer satıldılar. Özelleştirmeye karşı değiliz ama her şeyin
makulü ve esas olanı, esasları önemli, nasıl yapıldığı önemli. On beş yılda
kamunun elindeki en değerli 10 liman, 81 santral, 40 işletme, 3.483 taşınmaz, 3
gemi, 36 tane maden sahası yerlilere ve yabancılara satıldı. TÜPRAŞ ve PETKİM
gibi hem kâr eden hem de ülke açısından son derece stratejik öneme sahip
kuruluşlar 6,2 milyar dolara elden çıkarıldı. 
Son
üç yılda Elektrik Üretim Anonim Şirketinin elindeki 20’den fazla baraj yaklaşık
1,9 milyar dolara satıldı. Şimdi, Yeni Ekonomi Programı’na bakıyoruz ve
hedeflere göre, önümüzdeki dört yılda elde kalan son kamu mallarını da satıp 48
milyar liralık özelleştirme geliri elde etmeyi planlıyorsunuz. Bunun içinde
hidroelektrik santralleri var -sayamayacağım- köprüler; Boğaziçi, Fatih Sultan
Mehmet köprüleri; Antep, Şanlıurfa, İzmir, Ankara çevre yolları; Türkiye
Denizcilik İşletmelerinin yüzde 51 hissesiyle özelleştirilen değerli arsa,
arazi binaları; Sümer Holdingin Kuzey Kıbrıs Türk Cumhuriyeti’ndeki sigara
fabrikası dâhil fabrikalar, işletmeler; şeker fabrikaları; 14’ü satışa
çıkarıldı, şimdi 12 tane daha geliyor. Yani buna aslında bir mirasyedi programı
desek çok da yanlış bir şey yapmış olmayız. (İYİ PARTİ sıralarından alkışlar)
Şimdi,
konumuz, Aile, Çalışma ve Sosyal Hizmetler Bakanlığı bütçesi. Kadın yoksulluğu
ve kadına şiddet konusunda bu kürsüde ben çok fazla konuşma yaptım. Sizleri
tekrar aynı rakamlara boğmak istemiyorum. Her şeyden daha fazla önemsiyoruz ve
kadınların işsizlik oranlarının bugün erkeklerden çok daha fazla olduğunu
hepimiz biliyoruz. Bütçe en önemli şey elbette yürütme organı için. Şimdi, 2017
yılı merkezî yönetim bütçesi içinde Aile ve Sosyal Politikalar Bakanlığının
payı yüzde 4’tü. 2018 yılında bu oran yüzde 3,5’a inmiş. Ben buradan
üzüntülerimi ifade etmek istiyorum. Bence yürütmenin elinde bütçe olmalı ki
daha çok işler yapılabilsin.
Alınacak
tüm önlemlerden en önemlisi de bana göre eğitim konusu. Şimdi, çocuklarımızın
okullaşma oranı TÜİK verilerine göre azalmakta. Sosyal güvenceden mahrum olarak
çalışan çocuklarımız iş cinayetlerine kurban gidiyor ve 2 milyona yakın çocuk
eğitimden mahrum, bunun 1 milyonu da çalışıyor maalesef. Son on yılda çocuk
istismarı davaları yüzde 700 artmış ve 18 yaşın altındaki 400 bini aşkın kız
çocuğu da evlendirilmiş. Şimdi, ben sormak istiyorum: Aile, Çalışma ve Sosyal
Hizmetler Bakanlığı bütçesinde kadına yönelik şiddetin, çocuk istismarının
önlenmesi için, bu konuda herhangi bir kaynak ayrılmış mı? Ve bakanlığın
bütçesinde kadınla ilgili birim için ayrılan paranın binde 1 oranında olduğunu
görüyoruz. Şimdi, bu konuda, tabii, daha çok olması gerektiğinin altını çizmek
istiyorum. 
Yine,
Engelli ve Yaşlı Hizmetleri Genel Müdürlüğü konusuna değinmek istiyorum. Yeni
açıklanan İkinci 100 Günlük Plan’da Aile Bakanlığı bölümünün ilk maddesinde
2019 yılının “Yaşlı Yılı” ilan edilmesi öngörülmüş. Çok destekliyorum. Şimdi,
Cumhurbaşkanlığı yönetim sisteminde birleştirilen, görevi içinden çıkılmaz bir
hâle gelen bakanlıklardan biri bana göre Aile, Çalışma ve Sosyal Hizmetler
Bakanlığı. Bu Bakanlığımızın genel müdürlüklerinden birisi de “Engelli ve Yaşlı
Hizmetleri” olarak adlandırılmış. Şimdi, Sayın Bakanımız yeni ve kendisi
muhtemelen bunun sorumlusu değiller ancak yaşlılar ile engellileri aynı
kategoriye koyarak ikisine birden hizmet vermeye çalışmak hangi aklın sonucu
bilmiyorum. Bu iki kesimin sorunları ve çözüm önerileri de ortak değil ki aynı
müdürlükte neden birlikte düşünüldüler? Şimdi bu bana şunu hatırlatıyor: Bir
zamanlar İzmir’de körler ve sağırlar okulu açılmıştı. Demişlerdi ki: “Sağırlar
görüyor, körler işitiyor; onlar birbirlerine destek olsunlar.” Ama kazın ayağı
öyle olmadı, 1950’li yıllarda bu bozuldu ve Millî Eğitim Bakanlığına bağlandı,
o zamandan beri ayrı ayrı okullar olarak işliyor. Şimdi, özürlüler
araştırmasına göre Türkiye’de toplam nüfusun içinde engellilerin oranı yüzde
12, sayıları 10 milyonu buluyor ve nüfusumuzun giderek yaşlandığı da dikkate
alındığında, bu iki kesimin ayrı ayrı örgütlenmelerinin doğru olduğuna
inanıyorum. 
Gelelim
memurlara: Memur aylıklarına, son olarak, temmuzda yüzde 3,5 artış yapılmış.
Enflasyon oranının artmasına bağlı olarak memurların ve emeklilerin yüzde 7,17
oranında alacakları mevcut. Memur ve emeklilerin aylıklarını düzenleyen 4’üncü
Toplu Sözleşme 2019 yılı Ocak ayı için yüzde 4, Temmuz ayı için yüzde 5 artış
öngörmüştü. Oysa 2019 yılı enflasyon tahmini yüzde 15,9. Bu ne demek oluyor?
Bu, şu demek oluyor: Demek ki bu toplu sözleşme çöktü, tekrar yenilenmesi
gerekiyor, revizyona uğraması gerekiyor. 2018 yılı kayıplarının, yılbaşı öncesi
memurlara ödenecek bir ikramiyeyle karşılanması bana göre mümkün. Bütçe
teklifinde yok ama bunu da dikkate almak gerektiğini söylemek istiyorum. 
Bir
diğer konu “hizmetli” olarak bildiğimiz, bugün sayıları 110 bin civarında olan
yardımcı hizmetler personeli. Şimdi, bunların yaptığı işler taşeron işçilere
devredildi bir KHK’yle ve buradaki personel, eğitim durumlarına göre, başka
işlerde kullanılıyor. Zaten eğitimlerini de yenilediler bunlar zaman
içerisinde. Şimdi ben, burada, sayıları 110 bini bulan çok ciddi bir sayıda
vatandaşımızdan bahsediyorum; bunların fiilen, eğitim durumlarına göre, Aile,
Çalışma ve Sosyal Hizmetler Bakanlığımızda memur kadrolarına geçirilmelerinin
uygun olduğunu düşünüyorum ve öneriyorum. 
Değerli
milletvekilleri, belki aya şu meşhur 4 şeritli yol yapılamadı ama israfta aya
çıkıldı, doğal gaz, benzin ve temel tüketim mallarında da uzaydayız çok şükür.
İşsizlik oranlarımız enflasyon gibi her ay düzenli olarak artıyor. Resmî
rakamlara göre, 3 milyon 715 bin işsiz var, gerçekte 10 milyon olduğu tahmin
ediliyor.
Şimdi,
2002 ve 2018 tarihleri arasında fondan 6 milyon 182 bin 363 kişiye 20 milyar
657 milyon 493 bin lira ödeme yapılmış. İşsizlik ödeneği için toplanan para,
kamu bankalarının sermaye yetersizliğini düşürmek için düşük faizle bankalara
ödünç verildi. Yarın İşsizlik Sigortası Fonu’ndaki para bittiğinde yani
musluklar kesildiğinde ne yapacaksınız? Vallahi ben kara kara düşünüyorum,
Allah kolaylık versin. Kamu kaynaklarını kullanarak faizleri düşürmeye
çalıştığınızı, göstermelik hazine borçlanma ihalelerine sadece kamu
bankalarının teklif verdiğini hepimiz biliyoruz. 18 yaş üstündeki nüfusumuz 55
milyon ve 28 milyon icra dosyası var. Bu demek ki 2 kişiden 1’i icralık. 
Bakınız
değerli arkadaşlar, 1 kilo kıyma için Almanya’daki işçi otuz dört dakika,
Türkiye’deki işçi beş saat çalışmak zorunda kalıyor. Peki, sonuç olarak,
gelinen nokta ne? Türkiye’den 2017 yılında 253.640 beyin göçü gerçekleşti yani
insanlar kaçıyorlar buradan.
(Mikrofon
otomatik cihaz tarafından kapatıldı) 
AYLİN
CESUR (Devamla) – İki dakika…
BAŞKAN
– Tamam, buyurun.
AYLİN
CESUR (Devamla) – Özellikle gençler ülkemizden kaçıyor çünkü geleceğe karşı
umutsuzlar. Sorun sadece işsizlik ve para değil arkadaşlar. Mesele demokrasi,
mesele özgürlük, mesele insan hakları ve mesele hukukun üstünlüğü. 
Ve
bir diğer konu: Sağlık Bakanlığı verilerine göre, ülkemizde yaklaşık 9 milyon
kişi ruh ve sinir hastalıkları nedeniyle doktora başvuruyor yani dokuz yılda
antidepresan kullanımında yüzde 160 artışla rekor kırmışız yine. Bunun başvuru
nedenleri not edilmiş; yoksulluk, işsizlik, göç, travmalar, toplumsal
çatışmalar ve gelecek kaygısı.
Şimdi,
geçen sene 3.069 kişinin intihar ettiğini de belirterek artık gerçekten,
toplumumuzun sesine, artık çatlayan bu sese kulak vermemiz gerektiğini, hep
beraber buradan çözüm üretmemiz gerektiğini düşünüyorum.
Ve
değerli arkadaşlar, 2019 bütçesi “Ayağını yorganına göre uzat.” sözüne inat,
yatırım değil harcama bütçesi. Umarım olmaz ama, bu bütçede bu giderler oldukça
ve bu müsriflik devam ettiği sürece, bırakın Türk kaynaklarını, borç alacağımız
kaynaklar da tükenecek. Bu bütçelerle, bırakın yeni üretim yapacak yatırımların
önünü açmayı, bu faiz politikalarıyla ülke maalesef mevcut üretim
kapasitesinden de uzaklaştı, uyguladığınız para ve maliye politikalarıyla ülke
üreten değil tüketen ekonomi oldu. “Yarın ne olacak?” kaygısının hüküm sürdüğü
bir ülkede sanayileşme gerçekleşemez, oysaki ilacımız üretim ve sanayileşme.
Şimdi,
istikrar önemli ve istikrarı, siyasi istikrarı kuvvetler ayrılığının kalkması
ortadan kaldırıyor. Yani öncelikle hukuk devletinin tesisi esas.
Hükûmetler
geçici değerli arkadaşlarım, ebet olan Türkiye Cumhuriyeti devletidir ve devletimizin
yolu açık, milletimizin bahtı yaver olsun diyor, hep beraber daha iyi bütçeler
yapabilmeyi Yüce Allah inşallah bize niyaz eder diyor, hepinizi saygıyla
selamlıyorum. (İYİ PARTİ sıralarından alkışlar) 
BAŞKAN
– Teşekkür ederim.
Şimdi
sıra, Adana Milletvekili İsmail Koncuk’ta.
Buyurun
Sayın Koncuk. (İYİ PARTİ sıralarından alkışlar) 
Süreniz
on dakika. 
İYİ
PARTİ GRUBU ADINA İSMAİL KONCUK (Adana) – Sayın Başkan, değerli
milletvekilleri; yüce heyetinizi saygıyla selamlıyorum.
İYİ
PARTİ adına Devlet Personel Başkanlığı ve Mesleki Yeterlilik Kurumuyla ilgili
söz almış bulunmaktayım. 
Değerli
milletvekilleri, 703 sayılı Kanun Hükmünde Kararname’yle Devlet Personel
Başkanlığının bir yıl içerisinde ortadan kaldırılması planlanıyor. Sayın
Bakanım da burada. Bu, son derece yanlış bir karar. Devlet Personel gibi
personel işlerinde ciddi bir bilgi birikimi olan bir Başkanlığın, yine Aile,
Çalışma ve Sosyal Hizmetler Bakanlığı bünyesinde bu tecrübeyle işine devam
etmesi dururken bu kurumun lağvedilmesi anlamına gelen bu uygulama son derece
yanlış. Çünkü Devlet Personel Başkanlığı gerçekten bu konuda çok tecrübelidir
ve kurumlar arasında da birtakım konularda, personel rejimiyle ilgili, personel
haklarıyla ilgili koordinasyon yapan bir kurumdur. Dolayısıyla bunun muhafaza
edilmesi, devletin sisteminin sağlıklı yürümesi açısından son derece önemli bir
durum olacaktır. 
Değerli
milletvekilleri, çalışma hayatı iktidarınız döneminde âdeta hercümerç edildi
yani 2002 yılından bu yana çalışma hayatında uyguladığınız yeni istihdam
türleri kamu sistemini yerle yeksan etti, kamu çalışanlarını gerçekten mutsuz
kıldı. Bakın, 4/B, 5393 sayılı Kanun’un 49’uncu maddesine göre çalışan belediye
çalışanları, idari hizmet sözleşmesi adı altında çalışanlar, vekil ebe, vekil
hemşire, vekil imam sizin döneminizde icat edilmiş çalışma biçimleridir
maalesef; artık buna bir son vermek lazım. 
Aslında
Sayın Bakana soru önergesiyle de bu konularda ne düşündüğünü sorduk ama hâlâ
bir cevap gelmedi. Sayın Bakanımız, inşallah, bu ilgili bölümü, bu cevapları
vermekte geciken bölümü uyarır ve bu konuda Çalışma Bakanlığının ne
düşündüğünü, nasıl bir planlama yaptığını en azından bilmek durumunda oluruz,
ona göre değerlendirmeler yaparız. 
Değerli
arkadaşlarım, bu 4/B sistemi -aslında hepsine 4/B diyebiliriz- kabul
edilebilecek bir sistem değildir. Gerçekten bir hukuk devletine yakışır bir
sistem değildir çünkü aynı şeyi yapan insanların farklı hukuki normlara tabi
tutulması, özlük hakları bakımından farklı farklı haklara sahip kılınması
gerçekten kamuda hem verimliliği azaltmakta hem de huzuru, çalışma barışını
ortadan kaldırmaktadır. Dolayısıyla bu sistemin, tamamının kadrolu olacak
şekilde yeniden düzenlenmesi önemlidir. 
Şimdi,
tabii, Çalışma Bakanlığı Sendikalar Kanunu’yla ilgili çalışmalar da yapıyor.
Sendikalaşmayla ilgili de ciddi problemlerimiz var. Mesela, işçi sendikalaşması
son derece zayıf. Düşünün, 13 milyonun üzerinde işçi var ülkemizde,
sendikalaşma oranı 11.95. Aslında kayıt dışı çalışanları dâhil ettiğimizde bu
oran 10,3’e düşüyor, korkunç bir rakam. Yani 13 milyon 581 bin resmî çalışan
içerisinde 1 milyon 623 bin çalışan var, bunlar sendikalı; bunun dışında
kalanlar hâlâ sendikalaşmanın dışında. Düşünebiliyor musunuz -gelişmiş
dünyadan- ILO Sözleşmesi’ni imzalamış olan -sendikal haklar konusunda- bir
ülkenin işçi sendikalaşmasının oranı 10,3. 
Memur
sendikacılığı bakımından her ne kadar iktidarınız zaman zaman övünse de ciddi
bir mesafe aldığımız düşünülemez. Mesela, geçen, Kamu Personeli Danışma Kurulu
yapıldı. Yılda 2 kez yapılır. Bağlayıcı bir kurul değil, öyle dostlar
alışverişte görsün misali yılda 2 kez toplanır, çay içilir, pasta yenir. Orada
karar da alınmaz, alınan kararlar varsa onlara da uyulmaz. Geçmişte alınan
kararlar var burada; mesela disiplin affı var. 2005 yılında bir disiplin affı
çıkarılmıştı, o günden bugüne geçen on üç yıl içerisinde bir disiplin affı
çıkarılmadı mesela. Neden bu uygulanmaz, bunu anlamak mümkün değil. Bu
uygulanmadı. 
Üniversiteli
işçiler diyoruz. Bunlar aslında memur işi yapıyor ama işçi pozisyonunda
çalışıyor, üniversite derecesi var, diyor ki: “Ben, bitirdiğim üniversite
derecesine uygun bir istihdam modeli istiyorum -yani memur olmak istiyor- imza
yetkisine sahip olmak istiyorum, görevde yükselme hakkına sahip olmak
istiyorum.” Bu, karar altına alınmasına rağmen yani bir toplu sözleşme hükmü
olmasına rağmen -ki toplu sözleşme hükmünü uygulamak Anayasa gereğidir- bugüne
kadar yerine getirilmedi. 
İzinlerin
iş günü esasına göre kullanılması hâlâ düzenlenmedi, bu KPDK kararıdır.
Yardımcı hizmetler sınıfına ek gösterge verilmesi, bu da KPDK kararıdır;
kulakları çınlasın, taa, Sayın Faruk Çelik döneminde alınan bir karardır, hâlâ
hayata geçmedi. 
Değerli
milletvekilleri, emeklilikte yaşa takılanlar konusunda Sayın Aile, Çalışma ve
Sosyal Hizmetler Bakanımızdan bir söz duymadım, bir açıklama duymadım. Aslında,
kamuoyuna en doğru bilgileri vermesi gereken bakanlık Aile, Çalışma ve Sosyal
Hizmetler Bakanlığıdır ama bu konuda yeterli bilgilerle teçhiz edilmedik.
Mesela, böyle bir kanun çıktığında, emeklilikte yaşa takılanlarla ilgili, ilk
etapta -bir yılda, iki yılda, üç yılda- kaç kişi bundan etkilenecek? Bunun kamu
maliyesine yükü nedir? Bunları net olarak bilmemiz gerekir. Zannederim, bazı
milletvekili arkadaşlarımız bu sayıları da sordu ama Çalışma Bakanlığından
bugüne kadar emeklilikte yaşa takılanlar konusunda bilgilendirici, aydınlatıcı
bir cevabı alamadık. 
Tabii,
bu emeklilikte yaşa takılanlardan daha ne kadar kaçabileceğinizi doğrusu merak
ediyorum. AK PARTİ’nin de bu konuda ne yapacağını merak ediyorum. Yani geçen
yıl Anayasa Mahkemesi bir karar vermiş, aslında, emeklilikte yaşa takılanların
haklı olduğunu ifade ediyor bu karar ama diyor ki “Mecliste bir düzenleme
yapılması gerekir.” Haksız olsaydı, efendim “Böyle bir hakkınız yoktur.” diye
karar verirdi. Mecliste bir düzenleme yapılması gerektiğine Anayasa Mahkemesi
karar vermiş ve binlerce insan bizden böyle bir kanun çıkarmamızı bekliyor ama
sallıyorsunuz. Bu, gördüğüm kadarıyla emeklilikte yaşa takılanlar da 31 Mart
seçimlerinde sizi sallayacak gibi görünüyor. Ne kadar sallar, hep beraber
göreceğiz. (İYİ PARTİ sıralarından alkışlar)
Değerli
milletvekilleri, 100 bin tıbbi sekreter var -bu not olarak bana iletilmiş-
bunların yerine, sertifika alan 300 kişinin atandığı bilgileri geliyor. Yani
elimizde dört yılık fakülte mezunu olan 100 bin tıbbi sekreter var ama
bunların, diplomaları esas alınarak öncelikli olarak atanması gerekirken
sertifika alanların aynı öncelikle atandığı bilgileri geliyor. Bu doğru bir
yaklaşım değildir. Elbette, sertifikası olanlar da atansın ama öncelik
diplomaya olmalıdır bu ülkede, her alanda. Bunu yapmak zorundayız. Bunu da
dikkatlerinize sunmak istiyorum.
4/C’den
4/B’ye geçenlerin emeklilik hakkı. Burada çok sıklıkla konuşuyoruz. Emeklilikte
yaşa takılanlarla ilgili konuşurken şöyle bir savunma yapıyorsunuz: “Efendim,
erken yaşta emeklilik bu.” Erken yaşta emekliliğe karşı mısınız? Karşısınız. O
hâlde, şunu cevaplamanız lazım: 4/C’den 4/B’ye geçen bazı sözleşmelilerin
emekli maaşı almaya hak kazandığı andan itibaren sözleşmeleri yenilenmiyor,
kadrolular 65 yaşına kadar isteğe bağlı çalışırken bunlara diyorlar ki: “Hayır,
efendim, siz emekli olacaksınız.” 48 yaşında olabilir, 50 yaşında olabilir.
Efendim, hani erken yaşta emekliliğe karşıydık? Defalarca dile getirdik, geçmiş
dönemlerde Çalışma Bakanlarına bunları anlattık ama hâlâ bu sözleşmelilerin
sözleşme metninde bu madde duruyor. Hem “Erken yaşta emekliliğe karşıyız.”
diyeceksiniz hem de bu sözleşmelilerin sözleşmesini “Emekli maaşı almaya hak
kazandınız.” diye feshedeceksiniz.
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen.
İSMAİL
KONCUK (Devamla) – Bu ciddi bir mantık hatasıdır, ciddi bir mantık hatasıdır.
Dolayısıyla eğer erken yaşta emekliliğe gerçekten karşıysanız bu sözleşmeli
personelin de 65 yaşına kadar -isteğe bağlı olarak tabii- çalışmalarına izin
vermek durumundasınız.
Belediyelerle
ilgili taşeron konusu var. Taşeronlara kadro verdiğinizi ifade ediyorsunuz ama
belediyede çalışanlar hiç öyle düşünmüyor. Yani “Biz, bir şirketten başka bir şirkete
geçtik.” diyorlar ve kadro istiyorlar. Dolayısıyla bunlara istedikleri -söz
verdiğiniz üzere- kadroyu vermek durumundasınız. 
Yardımcı
hizmetler sınıfının memur kadrolarına alınmasıyla ilgili talebi burada benden
önce konuşan arkadaşlarımız da ifade etti. 
İnşallah…
Başka şeyler de söyleyebiliriz ama zamanımız kalmadığı için ben teşekkür
ediyor; tekrar bütçenin hayırlı, uğurlu olmasını diliyorum. 
Saygılar
sunuyorum. (İYİ PARTİ sıralarından alkışlar) 
BAŞKAN
– Söz sırası Antalya Milletvekili Tuba Vural Çokal’da.
Buyurun
Sayın Vural Çokal. (İYİ PARTİ sıralarından alkışlar) 
Süreniz
on beş dakika.
İYİ
PARTİ GRUBU ADINA TUBA VURAL ÇOKAL (Antalya) – Sayın Başkan, değerli
milletvekilleri; 2019 Yılı Merkezî Yönetim Bütçe Kanun Teklifi Sağlık Bakanlığı
bütçesi hakkında konuşmak üzere söz almış bulunmaktayım. Heyetinizi saygıyla
selamlıyorum. 
Sağlık,
temel bir insan hakkıdır. Anayasa’mızın 3’üncü maddesine göre sosyal devlet
ilkesinin de gereğidir. Biz hekimler, sabah işe gitmek için evinden çıkıp iş
yerinde şifa vermek için çaba harcadığımız insanlar tarafından öldürülmeyi
kabul etmiyoruz. Şanlıurfa Mehmet Akif İnan Eğitim ve Araştırma Hastanesinde
darba uğrayarak şiddete maruz kalan meslektaşım dahiliye uzmanı Ebru Kılıç
Güneş’e de buradan acil şifalar diliyorum. 
Biz
doktoruz, doktorluk yapmak istiyoruz. Sözde şiddet yasalarıyla bir defa daha
sağlıkta şiddetin önlenemeyeceğini görmekteyiz. Bu süreci hazırlayan nedenleri
biliyoruz. 2003 yılında Sağlıkta Dönüşüm Programı ilk uygulamaya başlandığı
zamandan bu yana doktorlar olarak söylüyoruz: Bu program piyasa odaklı bir
programdır. Bu program sağlık hizmetine meta, hastaya müşteri olarak
yaklaşmaktadır. Bu programda nitelik değil, nicelik esastır. Bütün bunlar hekim
ile hastayı karşı karşıya getirmektedir. Performansa dayalı ek ödeme sistemi
uygulamada hastalara gereksiz işlemlerin yapılmasına ve sağlık harcamalarının
artmasına neden olmaktadır. Sürekli revize edilmesi ve gözden geçirilmesinde
fayda vardır. 
Her
şeyin başı önce sağlık diyoruz ama Türkiye, OECD ülkeleri arasında sağlığa en
az kaynak ayıran ülkelerin başında gelmektedir. Türkiye, 35 OECD ülkesi
arasında gayrisafi yurt içi hasıladan sağlık sektörüne yüzde 4 ile 6 arasında
kaynak ayıran bir ülke konumundadır. Diğer taraftan Türkiye, OECD ülkelerinde
ilaç ve tıbbi malzemeye en fazla harcama yapan ülkeler arasında yer almakta,
ayrıca hasta başına doktor, hemşire ve yatak sayısı bakımından da OECD ülkeleri
arasında en son sıralarda yer almaktadır. Tüm bu oranlara baktığımız zaman
yıllardır birinci basamak sağlık hizmetlerinin sunumunda ve kullanım
seviyesinin artırılmasında istenilen başarıya ulaşamadığımızı görmekteyiz. 
Sağlık
Bakanlığının bütçe görüşmelerinde değinmek istediğim en önemli konulardan bir
tanesi de yapımına girişilen şehir hastaneleridir. Türkiye’de 1.514 hastane
vardır, bunun 560’ı özel hastanedir. Peki, neden kamu-özel ortaklığıyla şehir
hastaneleri yapılıyor? Neden büyük mali bedel ve mali risklerle devlet karşı
karşıya bırakılıyor? 
Sayın
Bakanımız da buradayken sormak istediğim birtakım sorular var. Bu hastanelerin
yapımıyla ilgili ihale şartları nelerdir, neden kamuoyuna açıklanmamaktadır?
İhalelere hangi firmalar girmiştir? Bu hastaneler ortalama kaç TL’ye
yapılmıştır? Çoğu hastaneden yapılacak bölge için ÇED raporu istenmiş midir? Şirketin
işletme süresi yirmi beş yıl mıdır? Bunlara verilen garantiler nelerdir? Bu
inşaatların yapımıyla ilgili denetimler nedir? Bugüne kadar her bir hastane
için ne kadar ödeme yapılmıştır, önümüzdeki dönemde daha ne kadar ödeme
yapılacaktır? Sağlık Bakanlığı şirkete yıllık ne kadar kira ödeyecektir, bu
ödemeler döviz kurundan mı yapılacaktır? Açılan şehir hastaneleri için sağlanan
dış finansman desteğinin döviz cinsinden toplamı ne kadardır? Yapım
şirketlerine yüzde 70 doluluk oranı garantisi verilme gerekçesi nedir? Bu
doluluk oranı neye göre belirlenmiştir? Açılan şehir hastanelerine ulaşım ve
hizmet konusunda şikâyette bulunan vatandaş sayısı kaçtır? 
Çoğu
hastane yapımında şehir planlamasına çok dikkat edilmemiş ve şehrin dışına
yapılmıştır. Açılan şehir hastanelerinin bulunduğu illerde ayrı ayrı
belirtilmek suretiyle toplam kaç devlet hastanesi kapatılmıştır ve kapatılan
hastanelerdeki araç gereç ve ekipmanların durumu nedir? Şehir hastanelerinin
kira bedeli, hizmet bedeli, yurt dışına transfer edilen bedelin 2018 yılında
yaklaşık 2,5 milyon lira olduğu, 2021 yılında bunun yaklaşık 17 milyon lira
olacağı gündeme düşmüştür. Bu rakamlar gerçekçi midir?
Sağlık
Bakanlığının döner sermaye hariç bütçesinin bugün yüzde 6,8’ini bu kira
bedelleri ve hizmet bedelleri oluşturmaktadır. 2021 yılında da yaklaşık yüzde
25’e geleceğe doğru mudur? Bu konularda açık, şeffaf bir bilgilendirme maalesef
mevcut değildir ve büyük bir gizlilikle bence bu projeler devam etmektedir.
Yüzde 70 doluluk sağlanmaması durumunda “Eksik kısmının tamamlanacağı.” sözünü
de yapan şirkete devlet taahhüt etmektedir. KDV’den, Kamu İhale Kanunu’ndan,
damga vergisinden ve her türlü sair harçtan muaf tutulan bu sağlık AVM’lerini
yapan şirketlerin uluslararası kredilerine de tam hazine garantisi
verilmektedir. “Siz hizmete bakın; maliyetlere bakmayın, nasıl yapıldığına
bakmayın, etik boyutlarını fazla kurcalamayın." deme hakkına hiçbir
sorumlunun sahip olduğunu düşünmüyoruz. Dolayısıyla kamuoyunu düzgün bir
şekilde bilgilendirmek gerektiğini düşünmekteyiz.
AK
PARTİ iktidarının şehir hastanelerinde düşünemediği bir nokta vardır. İhalesini
verdiği 6 holdingden 1 tanesi battığı zaman sağlık hizmeti verilen şehir
hastanelerinin durumu ne olacaktır? Kalkınma Bakanlığının raporuna göre, bugüne
kadar tamamlanan şehir hastaneleri için kira bedeli olarak yirmi yılda 30,3
milyar dolar ödenecektir. Yapılması planlanan 32 tane şehir hastanesi için 2050
yılına kadar toplamda kira bedeli olarak 50 milyar doların üzerinde ödeme
yapılacaktır. Bu da devletimizi büyük bir borç yüküyle karşı karşıya
getirecektir. Şehir hastaneleri projeleri daha önce İngiltere’de uygulanmış
olup bugünkü sağlık sistemi aksaklıklarının suçlusu olarak görülmektedir.
Akademik çevrelerin uyarılarına rağmen İngiltere sağlık sistemine çöküşü
getiren bu proje ülkemizde de başarısız olursa nasıl hesap vereceksiniz?
Sayın
milletvekilleri, bir başka önemli sorun ise pabucu dama atılmış olan kamu
hastaneleridir. Kamu hastanelerine, şehir hastaneleri açılacak diye yatırım
yapılmamaktadır. Bunun en büyük sebebi ise şehir hastanelerine verilen
kotalardır. Kamu hastanelerinin tıbbi cihazları teknolojik olarak geride
bırakılarak hastalar şehir hastanelerine mahkûm edilmektedir. Kamu
hastanelerinde çalışanlar ve vatandaşlar bu durumdan şikâyetçi oldukları kadar
da mağdurdurlar. Örneğin kamu hastanesi yönetimi ihtiyacı olan cihazı
istediğinde “Kapanacak hastanenin cihazını göndereceğiz.” diye cevap
almaktadırlar. 
Kamu
hastanelerinde bir de insan kaynakları yönetimi problemi vardır. Bakanlığın
yeni yapılanmasında görev yapmak üzere 85 genel sekreter, 255 başkan sözleşmeli
olarak maaşa bağlandı. Kimileri sağlık alanıyla ilgili hiç deneyimi olmayan
yüksek maaşlı bu yöneticilerin atamalarını perfüzyonistinden patoloğuna,
fizyoterapistinden paramediğine, 470 bin atama bekleyen sağlık personeli
ordusuna hangi yüzle anlatacaksınız?
Bir
başka konu ise, kişi başına hekime müracaat eden hasta sayısıdır. SGK
verilerine göre 2010 yılında 276 milyon, 2017 yılında 519 milyon sağlık hizmet
sunucularına başvuru yapılmıştır. Bu rakamlar doktorların hastasının öyküsünü
alacak kadar zaman bulamamasının bir göstergesi midir yoksa? 
Türkiye'deki
toplam hastane yataklarının bölgelere göre dağılımı da nüfusla orantılı
değildir, dengesizdir. Yine, verilen resmî rakamlara göre 10 bin kişiye düşen
yatak sayısının 2007’de 25 iken, 2017’de 27 şeklinde arttığı ancak bu artış
oranlarının gene de çok düşük seviyelerde olduğu açıkça görülmektedir. Yani bu
kadar “Şehir hastaneleri yapıyoruz.” iddiasında bulunurken her 10 bin kişiye
düşen yatak sayısının maalesef yine de düşük oranlarda kaldığı gözükmektedir.
Özellikle
randevu sistemi doğru bir sistemdir ama uygulamasındaki aksaklıklardan ve
insanların randevu alamamaktan şikâyetleri nedeniyle kendilerini acile
attıklarını bilmekteyiz. İnsanlar muayene olabilmek için bir hafta önceden
randevu alamıyor, nitelikli sağlık hizmetine ulaşamadığı için acillere
başvuruyor. Aslında, acil olmamasına rağmen acillerde bu kadar yoğunlaşma,
sağlık emekçilerine ve hekime yönelik şiddette de çok önemli bir rol
oynamaktadır. Hatta aciliyeti olmayan hastalar gün içerisinde normal muayeneye
gitmeyip “Daha hızlı muayene olurum.” diye akşamı bekleyip acil servislere
başvurmaktadırlar. Bu da acil servislerde yığılmalara yol açmaktadır. 2017
yılında acil polikliniğine başvuru oranı Sağlık Bakanlığı kurumlarında yüzde
29’a ulaşmıştır. 
600
milletvekiline sormak istiyorum: Hanginiz her gün telefon almıyorsunuz? Hepiniz
her gün, bence, bir hastaya muayene randevusu almak için telefon
alıyorsunuzdur. Yani ben yeni başlayan bir milletvekiliyim, iki ay oldu şurada
başlayalı; en az her gün bir telefon aldığımı biliyorum “Şu hastaneden randevu
alır mısınız?” diye. Madem bu kadar büyük, güzel bir randevu sistemi kurdunuz,
neden her gün aranıp randevu almak için milletvekillerine bulunduğumuz
ilçelerden, illerden telefon gelmektedir diye bir düşünmeye davet ediyorum.
Ekonomik
krizin olduğu ülkemizde doksan iki yıllık tarihî Sağlık Bakanlığı binasını
boşalttınız, 2,5 milyon TL artı KDV gibi fahiş bir fiyatla yeni bir binaya
taşındınız. Neden böyle bir uygulama yaptınız ?
Sayın
Bakan, ilaçta “yerli ve millî”den söz ediyorsunuz ama ilaç fabrikalarını kim
kapattı? AK PARTİ Hükûmeti Bomonti’deki Sosyal Sigortalar Kurumu İlaç
Fabrikasını 2005 yılında kapattı. Dönemin Sağlık Bakanı Recep Akdağ kapatma
kararını “Bizim, ilaç fabrikamız olsun diye bir niyetimiz yok.” diye savundu.
Aradan geçen on üç yıldan sonra, yaşanan ilaç sıkıntısı ve yüksek fiyat
sorununu çözmek için yerli ilaç çağrısı yapıyorsunuz. Yerli ilaç üretimini
iktidarınız döneminde sonlandırdınız. Türkiye’yi bu anlamda dışa bağımlı ithal
ilaca mahkûm eden siz değil misiniz?
Sayın
milletvekilleri, bu noktada şunu hatırlatalım: Son on beş yılda Türkiye’de
ithal-yerli ilaç dengesinin ithal ilaçlar lehine bozulduğunu görmekteyiz. 2002’de
ülkemizde yerli ilaç pazarının büyüklüğü yüzde 66 iken günümüzde yüzde 42’ye
kadar gerilemiştir. Günümüzde piyasada satılan her 4 ilaçtan 1 tanesi ithal
ilaçtır. 
Hasta
katılım paylarından da bahsetmek istiyorum. Hasta katılım paylarının, muayene
ücretlerinin eczanelerden tahsilinde hastalarımızın mağduriyetleri iktidar
tarafından devam ettirilmektedir. Sağlıkta Dönüşüm Projesi öncesinde
hastalardan ilaç katılım payı emekliden yüzde 10, çalışandan yüzde 20 olarak
alınmaktaydı. İktidar “Sağlığı parasız hâle getirdik.” demesine rağmen,
günümüzde vatandaşlardan farklı adlar altında ilaç katılım payı, muayene
katılım payı ve reçete katılım payı gibi maliyetlerin tahsil edilmesi, işi
eczacıların sırtına yükleyerek eczacıları bir anlamda veznedara dönüştürmüştür.

İktidar
kendi vatandaşına sağlık alanında mağduriyetler yaşatırken aynı mağduriyetleri,
maalesef, Suriyeli mültecilere yaşatmamaktadır. Göç İdaresinin ekim ayı
verilerine göre Türkiye’de şu an 3 milyon 600 bin civarında Suriyeli mülteci
bulunmaktadır. Mültecilerin insan haklarını, sağlıklarını korumak elbette
görevimizdir fakat Türkiye Cumhuriyeti vatandaşı 14 kalemde katılım payı
öderken, Suriyeli mültecilerin bu payı ödememesi insanlarımızın ve sağlık
çalışanlarının önemli bir kesimi tarafından tepkilere yol açmaktadır.
Bütçe
sunumunuzda “Sağlıklı beslenmeyle ilişkili hastalıkların önlenmesi…” diye
başlayan cümleler var. Ekonomik krizin bu kadar derinleştiği bir dönemde bir
asgari ücretlinin ya da bir işsizin, bir yoksulun “Hangi parayla besleneceğiz?”
sorusuna daha ne kadar kulağımızı tıkayacağız? Sosyal medyada paylaşım
rekorları kıran TBMM yemek fişlerinin yarın vicdanlarımıza ağır gelen daha
farklı yakınma araçlarına dönüşmeyeceğini mi sanıyorsunuz?
Denetimini
veterinerlerden alıp mühendislere verdiğiniz ithal hayvanlardan da bahsetmek
istiyorum. Hem eti yiyen vatandaşı hem de yerli hayvan sahibi, tek derdi geçim
olan çiftçimizi ne hâle getirdiğinize hep beraber şahit olduk. Şarbon, kâbus
gibi her bir haneye korku salmadı mı? Üç beş zengin mandıracıya verilen
imtiyaza bir de devletin kurumunu aracı ederek insanımızın sağlığına
kastedilmesine nasıl müsaade ettiniz? Sizler de aynı korkularla et yediğinizi
inkâr edebilir misiniz? 
Sözlerimin
sonunda, aile sağlık merkezlerini konuşmak istiyorum. Birinci basamak sağlık
hizmeti olan aile hekimliğinin koruyucu hekimlik odaklı olması gerekmektedir.
Aile hekimlerinin sağlık sisteminin dolgu malzemesi hâline dönüştürülmesi, işlevsiz
ve değersiz bırakılması sağlık maliyetlerini de arttırmaktadır. Bugün, aile hekimleri
performansa dayalı sözleşmeli çalışmaya zorlanmakta, hasta baskısı ve şiddetine
maruz kalmaktadır. Birinci basamak sağlık hizmetleri, kiralanmış derme çatma
binalarda ve standartlardan uzak bir şekilde görülmeye çalışılmaktadır. 
Aile
hekimlerinin, havuza girmek için hepatit raporlarından ehliyet raporlarına
kadar akla gelen hemen her konuda rapor verme görevi vardır. Asıl işleri
koruyucu hekimlik yapmak yani hastalık ortaya çıkmadan önlemek olan aile
hekimleri reçete tekrarı, laboratuvar, poliklinik hizmetleriyle boğulmaktadır.
Hekimler ve personel ağır iş yükü altında ezilmektedir. Bir aile hekimi
düşünün; günde 100 hastaya bakıyor, kronik hastalıkları, anaokulundan liseye
kadar okul çocuklarını, gebeleri, bebekleri takip ediyor; yetmiyor, annelere
emzirme eğitimi veriyor, pansuman yapıyor, kan alıyor, defin ruhsatı veriyor,
tahlillerin laboratuvara gönderilmesini kontrol ediyor, sonuçların getirilmesi
süreçlerini takip ediyor, başka kurum, fakülte ve hastanelerin yaptığı
araştırma ve anketlere yardımcı oluyor, rahim ağzı kanseri taraması, bağırsak
kanseri taraması testleri yapıyor. Ehliyet mi alacaksın, işe mi gireceksin,
okula mı başladın, rapor mu gerekli; istikamet aile hekimi. Bir aile hekimi tüm
bu iş yoğunluğunun yanında kirasını takip etmek, yanında çalışan personele
maaşını vermek, aile sağlık merkezinin bakımını, temizliğini yapmak, yaptırmak
zorunda kalmaktadır. Devlet adına çalışıyor diğer kamu görevlisi statüsünde ama
stopaj ve çevre vergisi vermekle mükellef. 
Aile
hekiminin ve personelimizin izin mevzuatı yok. Yıllardan beri izin kullanmayan
aile hekimleri var. Doğum izni sonrası ücretsiz izin hakkı aile hekimliğinde
yok. On altı haftalık doğum izninde yerine vekâlet edecek bir doktor bulursa
sıkıntı yok ama bulamazsa Bakanlık bir doktor gönderiyor ve aile hekimi
ücretinin yarısını vekâlet eden doktor alıyor. 
Tüm
bu yaşananlar hem sağlık çalışanlarının hem toplumun aile hekimine olan
ilgisini azaltmaktadır. Aile hekimleri angaryadan, izin kullanamamaktan, kira
baskısından, performans baskısından ve şiddetten yılmış, motivasyonunu
kaybetmiş durumdadır. Biz hekimlerin ve sağlık çalışanlarının güvenli
ortamlarda, şiddet görmeden, iş güvencesini de içeren, mesleki bağımsızlığını
koruyan, iyi hekimlik değerlerine ve mesleki eğitime katkı sunan bir ortamda
çalışmamız en doğal hakkımızdır. 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen. 
TUBA
VURAL ÇOKAL (Devamla) – Sağlık hizmeti sağlamada kalite odaklı düşünmek ve
davranmak gibi bir niyetimiz var ise, vatandaşın aldığı hizmet memnuniyetinin
hekimin memnuniyetine doğrudan bağlı olduğu gerçeğini görmezden gelemeyiz deyip
hepinizi saygıyla selamlıyorum. 
Teşekkür
ediyorum. (İYİ PARTİ sıralarından alkışlar)
BAŞKAN
– İYİ PARTİ Grubu adına son söz Eskişehir Milletvekili Arslan Kabukcuoğlu’na
ait. 
Buyurun
Sayın Kabukcuoğlu. (İYİ PARTİ sıralarından alkışlar)
Süreniz
on dakika. 
İYİ
PARTİ GRUBU ADINA ARSLAN KABUKCUOĞLU (Eskişehir) – Sayın Başkan, değerli
üyeler, televizyon ekranlarında bizi izlemekte olan büyük Türk milleti;
hepinizi saygıyla selamlıyorum. 
2019
Bütçe Kanunu Teklifi’nde Türkiye Hudut ve Sahiller Sağlık Genel Müdürlüğünün
bütçesi hakkında İYİ PARTİ Grubu adına söz almış bulunmaktayım. 
Kurumun
daha önceki bütçeleriyle kıyaslandığında çok fazla fark olmadığı görülmektedir.
Bütçe açısından olumlu olarak gördüğüm gelişme, önceleri yüzde 50 civarı geliri
giderinden fazla olan kurumun 2019 yılında giderinin yüzde 115 fazlası gelir
elde etmesinin öngörülmesidir. 
Bu
vesileyle Sahil Güvenlik Komutanlığı hakkında da birkaç söz söylemek istiyorum.
Ülkemiz 8.333 kilometre kıyı şeridine sahiptir. Sahil Güvenlik Komutanlığımızın
sorumluluk sahası yaklaşık 400 bin kilometrekare olarak toplam kara alanımızın
yarısına sahiptir. Karasal alanlarımızda güvenliği sağlamak için görevlendirdiğimiz
jandarma ve emniyet personelinin sayısı yaklaşık 400 bindir. Yarısı kadar yüz
ölçümüne sahip olan denizlerimizin güvenliği ise 2 bini bilfiil denizde görev
yapan 4.500 personelle sağlanmaktadır. Sahillerimizde görev yapan, yaklaşık 120
kilometre aralıkla 69 unsurumuz bulunmaktadır. Ülkemiz coğrafi olarak hem
uyuşturucu hem kaçakçılık hem de insan ticaretinin geçiş güzergâhındadır. Bu
suç örgütleri bizim denizlerimizi kullanmaktadır. Sahil Güvenlik Komutanlığının
bu kadar personelle ne kaçakçılığı ne ticareti ne de uyuşturucu ticaretini
engellemesi mümkün değildir. Nitekim, istatistiklere bakıldığında karadan ele
geçirilen uyuşturucu miktarı tonla ifade edilirken denizlerden elde edilen,
yakalanan uyuşturucu miktarları gramlarla ifade edilmektedir. İnsan
kaçakçılığında ise genellikle kıyılardan ceset toplanmasından başka bir işlem
yapılmadığı açıktır. 2019 bütçesine baktığımızda Hükûmetin bu konuda herhangi
bir gelişme kaydetmek istemediği, âdeta duruma sessiz kalarak onayladığı
izlenimi doğmaktadır. Hükûmetin önceliği toplumsal tepkinin, protestoların
önlenmesi amacıyla polis ve jandarma sayısını artırmaktan öteye gitmemektedir. 
Bütçenin
geneli hakkındaki bazı görüşlerimi aktarmak istiyorum. Hükûmetin Meclise sunmuş
olduğu 2019 bütçesi 2002 yılından itibaren yürütülen AK PARTİ iktidarlarının
bir devamı niteliğindedir. Bütçenin geneline baktığımızda, her yıl olduğu gibi
yine çiftçi yok, işçi yok, üretici, üretim, teknoloji, refah, emekli yok,
adalet yok, eğitim yok, sağlık hizmeti yok, kalkınma yok, soğuktan donan
askerlerimiz yok. Çalışan ve emekliler için öngörülen ise sadece kemer sıkma ve
sabır. Gelişmiş, ilerlemiş her vatandaşımızın geleceğe ümitle bakacağı bir
bütçe için yine bir şey yapılmıyor. Bu Hükûmetin uyguladığı politikaların bütçede
de yansımalarını görüyoruz. Ne yapıyor peki bu Hükûmet? Bütçeden de
anlaşılacağı gibi Hükûmetin önceliği seçim endeksli bir politika izlemek.
İktidarda kalabilmek için kendi zenginliğini, kendi devletini, kendi medyasını
yaratan Hükûmet bütçenin rutin kamu hizmeti dışında tüm kaynağını bu amaçla
kullanmaya devam etmektedir. 2002 yılından beri izlenen politikalarla üretimden
uzaklaşan, betona dayalı büyüme politikası güden iktidar, iç ve dış kaynağının
tükenmesi, küresel sermayenin ana vatanına geri dönmesi yüzünden eskisi gibi
bol kaynakla borçlanamamaktadır. Bu sebeple 2018 yılındaki krizle yüzleşmek
zorunda kaldık. Hükûmet her ne kadar bu krizin faturasını yerli ve yabancı
papazlara kesmeye çalışsa da Türk insanı artık gerçekleri görüyor. 2018 yılındaki
kriz bize üretim politikalarına dönülmeden, araştırma, geliştirme
desteklenmeden, eğitimde ilk 20’ye girmeden, tarafsız bir yargı sistemi hayata
geçirilmeden, işsizliğin, enflasyonun ve faizlerin kalıcı olarak
düşürülemeyeceğini, kalıcı büyüme sağlanamayacağını göstermiştir. Ülkemiz şu
anda tam olarak orta gelir tuzağındadır. Açıkçası orta gelir tuzağında da
tutunmaya çalışıyoruz, son krizle onu da kaybetme ihtimali olduğunu görmüş
olduk. 
Bildiğiniz
gibi Hükûmeti denetleme yetkisi Sayıştaydadır. Her türlü baskıya rağmen
Sayıştayın millet adına ortaya koyduğu tablo durumun ne kadar vahim olduğunu
bir kere daha gözler önüne sermektedir. Üst düzey idarecilerin gerek faaliyet
raporları yayınlamayarak gerekse de tespit edilen yolsuzluklarla ilgili hiçbir
düzenleyici faaliyette bulunmayarak çok rahat bir tavır sergilemeleri ve
milleti temsil eden milletvekillerinin sorularına bile cevap verme gereği
duymamaları devlet içindeki çürümüşlüğün en bariz göstergesidir. Ülkemizin
geldiği nokta maalesef şudur: Her türlü gücü elinde tutan bir tek adam vardır,
tüm kurumlar sadece ve sadece ona hesap verir, o ne derse o olur, onu razı
ederseniz kimse size dokunamaz, onu kızdırırsanız hakkınızı hiçbir yerde
arayamazsınız. 
Hükûmet
tarafından hazırlanan bütçe sunum konuşmalarına baktığımızdaysa şu tabloyla
karşılaşmaktayız: Kâr eden bütün yerleri sattınız ama hırsınıza yetmedi, daha
da fazlası lazım. Doların bol olduğu zamanlarda çok ucuza ve çok miktarda
borçlandınız. Bu parayı üretime, yatırıma harcamanız gerekirken fütursuzca
betona gömdünüz. Milleti düşünmek demek, yönetimin yaptığı gibi günübirlik
çözümler üreterek tüketimi artırmak, eğitim deyince beşiğe koyup sallamak değil
milletin gerçek ihtiyaçlarına, eğitimine, işsizliğinin azaltılmasına kaynak
ayırmaktır. Ülkeye çakılan her çiviyi ya borçla ya alım garantisiyle ya da
işçilerden topladığınız İşsizlik Fonu bütçesiyle yaptınız. 2017’de deniz bitti,
önümüzdeki seçimleri kazanabilmeniz için yabancı sermaye temsilcileri size borç
vermek için ülkeyi ipotek etmenizi istedi, siz de Varlık Fonu’nu oluşturdunuz.
Halkın tansiyonunu düşürmek için benzin fiyatlarını bir müddet düşürdünüz.
Bayramlarda emeklilere biner lira harçlık verdiniz. Bu icraatlarınızla 24
Haziran seçimini kazandınız ancak oluşan bütçe açığını kapatabilmek için
bedelli askerlik ve imar barışını çıkarmak zorunda kaldınız. 
Artık
bütçeyi sürdürebilmeniz mümkün gözükmüyor ama bırakıp da gitmek istemiyorsunuz.
Önümüzdeki dönemde vergileri artıracak, Türklerde de para kalmadı, artık
birtakım finansal enstrümanlarla dışarıdan para temin edeceksiniz. Ülkeyi daha
da borçlandıracaksınız. Başka ülkelerin ödedikleri maliyetin 3 katına da mal
olsa para bulmak için başka çareniz yok. 
Bu
düşüncelerle bütçemizin ülkemize hayırlı olmasını diler, hepinize teşekkür
ederim. (İYİ PARTİ sıralarından alkışlar)
BAŞKAN
– Teşekkür ederim. 
Değerli
arkadaşlar, böylece İYİ PARTİ Grubu adına konuşmalar tamamlanmıştır. 
Şimdi
grubu bulunmayan siyasi parti mensuplarından Ankara Milletvekili, Büyük Birlik
Partisi Genel Başkanı Sayın Mustafa Destici’ye söz veriyorum. 
Buyurun
Sayın Destici.
III.- AÇIKLAMALAR (Devam)
30.- Ankara Milletvekili Mustafa Destici’nin, İçişleri, Sağlık, Aile,
Çalışma ve Sosyal Hizmetler Bakanlığının hizmetlerinin parayla ölçülemeyecek
kadar mühim olduğuna, bütçenin ülkemiz, milletimiz, devletimiz için hayırlara
vesile olmasını niyaz ettiğine ilişkin açıklaması
MUSTAFA
DESTİCİ (Ankara) – Teşekkür ederim.
Sayın
Başkan, değerli milletvekilleri ve yürütmenin şu anda Türkiye Büyük Millet
Meclisindeki temsilcileri; hepinizi şahsım ve camiam adına saygıyla ve
muhabbetle selamlıyorum. 
İçişleri,
Sağlık, Aile, Çalışma ve Sosyal Hizmetler Bakanlığı ve bunlara bağlı
kuruluşlarımızın bugün bütçeleri görüşülüyor. Öncelikle hayırlı olmasını ve
emeği geçenlere de teşekkürü ifade etmek istiyorum. 
Tabii,
özellikle terörle mücadeledeki üstün gayret ve başarılarından dolayı başta
İçişleri Bakanımız Sayın Süleyman Soylu olmak üzere tüm yetkililere ve güvenlik
güçlerimize şahsım ve camiam adına teşekkür ediyorum, şehitlerimizi rahmetle
anarken gazilerimize şükranlarımı sunuyorum. Rabb’im her daim güvenlik
güçlerimizin yâr ve yardımcısı olsun diyorum. 
Tabii,
bu arada özellikle İçişleri Bakanlığımızın son dönemlerdeki asayiş,
uyuşturucuyla mücadele, yollar ve şehir girişlerindeki güvenlik uygulamalarının
da çok yerinde ve faydalı uygulamalar olduğunu ifade ediyorum. Özellikle teröre
yeltenenlerin korkulu rüyası hâline gelindiğini de burada ifade etmek
istiyorum. 
Tabii,
Sağlık Bakanlığımızın, Aile, Çalışma ve Sosyal Hizmetler Bakanlığımızın da yine
gerçekten başarılı olması hepimizin dileğidir çünkü Meclisin kararı,
milletimizin onayı ve Rabb’imizin takdiriyle yeni kurulmuş bir sistem ve şu
anda da yeni oluşmuş bir Hükûmet , yeni bakanlarımız ve ilk bütçeleri. Tabii,
bizim burada eksiklikleri, noksanlıkları ifade ederek, doğruları dile getirerek
başarı dilememiz ve hep birlikte yardımcı olmamız lazım çünkü bu
bakanlıklarımız başarılı olduğunda milletimiz sağlıklı, mutlu ve daha güvende
olacaktır. 
(Mikrofon
otomatik cihaz tarafından kapatıldı)
BAŞKAN
– Buyurun. 
MUSTAFA
DESTİCİ (Ankara) – Teşekkür ederim. 
Tabii,
özellikle aile Türk toplumunun en önemli varlığıdır. Ailemiz ne kadar güçlü
olursa ve aile bireylerimiz, fertlerimiz ne kadar mutlu olursa, ne kadar
müreffeh olursa toplumumuz da milletimiz de o kadar mutlu ve müreffeh olur.
Onun için burada özellikle engelli vatandaşlarımıza dikkat çekmek istiyorum.
Türkiye’de 10 milyonun üzerinde engelli vatandaşımız var ve bu
vatandaşlarımızın hayatını kolaylaştırmak için son dönemde atılmış önemli adımlar
var ama bu adımlara yeni adımların da eklenmesinin bir zaruret olduğunu ifade
etmek istiyorum çünkü sağlıklı olan bizler de, her birimiz de engelli adayıyız.
Bunun bilincinde olarak engelli vatandaşlarımızın, kardeşlerimizin hayatını
kolaylaştırmak adına atılacak adımları da yine hep birlikte desteklemeliyiz. 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen Sayın Destici. 
MUSTAFA
DESTİCİ (Ankara) – Teşekkür ediyorum. 
Yine,
toplumumuzun refah payının gelişmesi adına Aile, Çalışma ve Sosyal Hizmetler
Bakanlığımızın özellikle emekli vatandaşlarımızın, yaşlı vatandaşlarımızın, dul
ve yetimlerimizin hayatlarını rahat bir şekilde sürdürmeleri için yine, evet,
birtakım gayretleri var ama bunun üstüne yeni birtakım uygulamalar ve gayretlerin
de gerektiğini ifade etmek istiyorum. 
Tabii,
bu üç bakanlığımız da, diğer bakanlıklarımız da önemlidir lakin bu üç
bakanlığımızın bütçelerini görüşüyoruz. Bunların hizmetlerinin parayla
ölçülemeyecek kadar büyük ve mühim hizmetler olduğunu ifade ediyor ve bütçenin
ülkemiz, milletimiz, devletimiz için hayırlara vesile olmasını yüce Rabb’imden
niyaz ediyor, hepinizi saygıyla ve muhabbetle selamlıyorum. 
Başarılar
diliyorum. (AK PARTİ sıralarından alkışlar)
BAŞKAN
– Teşekkür ederim.
II.- KANUN TEKLİFLERİ
İLE KOMİSYONLARDAN GELEN DİĞER İŞLER
(Devam)
A) Kanun Teklifleri
(Devam)
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal Güvenlik
Kurumlarına ve 10 Adedi Diğer Kamu İdarelerine Ait Olmak Üzere Toplam 195 Adet
Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11) (Devam)
A) İÇİŞLERİ BAKANLIĞI
(Devam)
1) İçişleri Bakanlığı 2019 Yılı Merkezî Yönetim Bütçesi
2) İçişleri Bakanlığı 2017 Yılı Merkezî Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2019 Yılı Merkezî Yönetim Bütçesi
2) Emniyet Genel Müdürlüğü 2017 Yılı Merkezî Yönetim Kesin
Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2019 Yılı Merkezî Yönetim
Bütçesi
2) Jandarma Genel Komutanlığı 2017 Yılı Merkezî Yönetim
Kesin Hesabı
Ç) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2019 Yılı Merkezî Yönetim
Bütçesi
2) Sahil Güvenlik Komutanlığı 2017 Yılı Merkezî Yönetim
Kesin Hesabı
D) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2019 Yılı Merkezî Yönetim
Bütçesi
2) Göç İdaresi Genel Müdürlüğü 2017 Yılı Merkezî Yönetim
Kesin Hesabı
E) AFET VE ACİL DURUM YÖNETİMİ BAŞKANLIĞI (Devam)
1) Afet ve Acil Durum Yönetimi Başkanlığı 2019 Yılı Merkezî
Yönetim Bütçesi
2) Afet ve Acil Durum Yönetimi Başkanlığı 2017 Yılı Merkezî
Yönetim Kesin Hesabı
F) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2017 Yılı Merkezî
Yönetim Kesin Hesabı
G) AİLE, ÇALIŞMA VE SOSYAL HİZMETLER BAKANLIĞI (Devam)
1) Aile, Çalışma ve Sosyal Hizmetler Bakanlığı 2019 Yılı
Merkezî Yönetim Bütçesi
Ğ) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2017 Yılı Merkezî
Yönetim Kesin Hesabı
H) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2017 Yılı Merkezî
Yönetim Kesin Hesabı
I) MESLEKİ YETERLİLİK KURUMU BAŞKANLIĞI (Devam)
1) Mesleki Yeterlilik Kurumu Başkanlığı 2019 Yılı Merkezî
Yönetim Bütçesi
2) Mesleki Yeterlilik Kurumu Başkanlığı 2017 Yılı Merkezî
Yönetim Kesin Hesabı
İ) DEVLET PERSONEL BAŞKANLIĞI (Devam)
1) Devlet Personel Başkanlığı 2019 Yılı Merkezî Yönetim
Bütçesi
2) Devlet Personel Başkanlığı 2017 Yılı Merkezî Yönetim
Kesin Hesabı
J) SAĞLIK BAKANLIĞI
(Devam)
1) Sağlık Bakanlığı 2019 Yılı Merkezî Yönetim Bütçesi
2) Sağlık Bakanlığı 2017 Yılı Merkezî Yönetim Kesin Hesabı
K) TÜRKİYE HUDUT VE SAHİLLER SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller Sağlık Genel Müdürlüğü 2019
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2017
Yılı Merkezî Yönetim Kesin Hesabı
L) TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2019 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2017 Yılı Merkezî
Yönetim Kesin Hesabı
M) TÜRKİYE SAĞLIK ENSTİTÜLERİ BAŞKANLIĞI (Devam)
1) Türkiye Sağlık Enstitüleri Başkanlığı 2019 Yılı Merkezî
Yönetim Bütçesi
2) Türkiye Sağlık Enstitüleri Başkanlığı 2017 Yılı Merkezî
Yönetim Kesin Hesabı
N) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2017 Yılı Merkezî Yönetim
Kesin Hesabı
O) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2017 Yılı Merkezî Yönetim
Kesin Hesabı
BAŞKAN
– Şimdi şahıslar adına söz talebi var.
Lehinde
olmak üzere, Aksaray Milletvekili Cengiz Aydoğdu…
Buyurun
Sayın Aydoğdu. (AK PARTİ sıralarından alkışlar) 
Süreniz
beş dakika. 
CENGİZ
AYDOĞDU (Aksaray) – Sayın Başkan, yüce Meclisin kıymetli üyeleri; yeni dönemde
yaptığımız bütçe üzerine şahsım adına söz aldım. 
İçinden
geldiğim ve mensubu bulunduğum mesleğim hakkında yüce Meclisin hoşgörüsüne
sığınarak arz etmek istiyorum. 
İçişleri
Bakanlığı ve münhasıran mülki idare müessesesinin idari yapımız içindeki yeri
-idari gelenek kolay oluşmuyor- halk nezdindeki meşruiyeti, otorite kaynakları
çok eski tarihî zamanlara dayanıyor ancak yakın çağlara da intikal ediyor,
modernizmin tahribatına rağmen hâlâ ayakta duran birtakım kıymet hükümlerine,
değerlere istinat ediyor. Bu değerler yönetim erkinin toplumsal sahaya intikali
sırasında kıymetini bulan, kısmen irrasyonel ama idarenin halka hizmet sunumu
esnasında oldukça reel tesirleri görünen, asıl önemlisi millet olmak için
gereken hâletiruhiyenin inşasına da katkı sunan değerlerdir. Artık modern Batı
dünyası bile yeniden şeref, haysiyet, dürüstlük, doğruluk, adalet, hakkaniyet,
açıklık, sadakat, güven, komşuluk, hemşehrilik, vatanseverlik, fedakârlık,
feragat, yardımlaşma gibi modernlik öncesi ahlaki değerleri aramaktadır.
İnsanlığın yeniden, hem de en açık anlamıyla, en kadim anlamıyla ahlakı
aradığını rahatlıkla söyleyebiliriz. Değişim, dönüşüm, reform veya ihtilal,
ıslahat zamanları milletleri inşa eden ve bir arada tutan kıymet hükümlerine ve
birim değerlerine, eskilerin tabiriyle vahidikıyasilere dikkat kesilmemiz
gereken zamanlardır. Ünlü fütürolog, gelecek bilimci Drucker “Fetret
dönemlerinde, değişim zamanlarında temellerden gözlerimizi ayırmayalım.” diyor.
İdari yapımızın temel taşıdır, kıymetli arkadaşlar, mülki idare amirliği. Halk
nezdinde sahip olduğu meşruiyet itibarıyla da hiç kuşkusuz demokratikleşmemizin
de yapı taşı mahiyetindedir. Bakanlıkla birlikte ama Bakanlıktan ayrı,
Bakanlıktan daha eski, kendine has bir serüvenin içinden gelir. Mülki idare söz
konusu olduğunda devlet memurluğunun bazen devletliği, bazen memurluğu ön plana
çıkar, Türk idare sisteminin gözlerden kaçan dramı budur. Devletlik ve memurluk
arasındaki gerilim yani yönetmek ile hükmetmek, yönetmek ile hizmet etmek
arasındaki gerilim. Bu gerilimi halledebildiğimiz gün idari maceramız yeni bir
safhaya geçecektir
Tanzimat’ın
Keçecizade Fuat Paşa’sı “Hiçbir ıslahat, vasıflı memur yetiştirmenin yerini
tutamaz.” diyordu. İnanın, Türkiye o günden beri memurunun vasıfları üzerinde
hiçbir zaman düşünme fırsatı bulmadı hep telaşlı, hep bir şeylere yetiştirme
telaşıyla. Türkiye modernleşmesini buna rağmen memurları eliyle tamamladı, bu
vasıfları hakkında düşünme fırsatı bulamadığımız aktörlerle. Rahmetli Mümtaz
Turhan Hoca’nın ifadesiyle “Biz zoraki kültür değişmelerimizi devlet ve
memurlar eliyle tamamladık.” İdari gelenek kolay oluşmuyor dedik. Türkiye’de
mülki idare amirliği kadar saygın ve meşru yeni bir idari bir aktörü yeniden
inşa etmeye kalkarsak inanın bu iş yıllar alır. 
Sayın
Bakanım, mülki idare amirliğinin bu yeniden yapılanma sürecinde, idareyi
yeniden inşa ettiğimiz süreçte özlük haklarıyla beraber… 
Ancak
buradan mülki idare amiri kardeşlerime de sesleniyorum: Onların da Türkiye’nin
gidişatına uygun kendilerini yeniden inşa etmesi idari geleneğimizi,
demokratikleşmemizi, Cumhurbaşkanlığı hükûmet sistemimizi yeni bir safhaya
sokacaktır. Kaldı ki, dünyanın her yerinde, tarihin her devrinde merkezî
idarenin taşrada bir temsilcisine daima ihtiyaç duyulur, her zaman merkez
taşrada bir aktöre ihtiyaç duyar. Başkentli idarelerin olmazsa olmaz şartıdır
bu, başkent ve vilayetler. Usul ve esasları farklılıklar gösterse de idarenin
merkezi ve taşrasıyla irtibatı hayati bir zorunluluktur. Bu irtibatın kalitesi
ülkedeki yönetimin kalitesidir. 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen Sayın Aydoğdu. 
CENGİZ
AYDOĞDU (Devamla) – Bu kaliteyi artıracak tanzim imkânlarının adına demokrasi diyoruz.

Sayın
Bakanım, burada bir hususu da arz etmek istiyorum: Mahallî İdareler Genel
Müdürlüğünü başka bir bakanlığa verdik, idari bir zaruret olarak verdik ancak
Mahalli İdarelerin İçişlerine bakan veçhesinin mutlaka geliştirilmesinin
İçişleri Bakanlığının da Mahallî İdarelerin de bir ihtiyacı olduğunu
düşünüyorum. 
Bütçenin
lehinde oy kullanacağımı söylüyor, yüce Meclisi saygıyla selamlıyorum. (AK
PARTİ ve İYİ PARTİ sıralarından alkışlar) 
BAŞKAN
– Teşekkür ederim. 
Değerli
arkadaşlar, şimdi, yürütme adına sayın bakanlara söz vereceğim. 
İlk
olarak Sağlık Bakanı Fahrettin Koca. 
Buyurun
Sayın Koca. (AK PARTİ sıralarından alkışlar) 
Süreniz
yirmi üç dakika. 
SAĞLIK
BAKANI FAHRETTİN KOCA – Sayın Başkan, değerli milletvekilleri; 2019 Yılı Bütçe
Kanunu Teklifi kapsamında Sağlık Bakanlığının ve bağlı kuruluşlarının 2019 yılı
bütçesi ve 2017 yılı kesin hesabının görüşülmesi dolayısıyla huzurlarınızda
bulunuyorum. Hepinizi şahsım ve Bakanlığım adına saygıyla selamlıyorum. 
Öncelikle
Sağlık Bakanlığımızın bütçesi üzerinde söz alan, fikir beyan eden, yapıcı
eleştirileriyle çalışmalarımıza yön veren iktidarıyla muhalefetiyle
milletvekillerimiz Sayın Arife Polat Düzgün, Sayın Recep Şeker, Sayın Mustafa
Açıkgöz, Sayın Selim Gültekin, Sayın Adnan Selçuk Mızraklı, Sayın Semra Güzel,
Sayın Habip Eksik, Sayın Burhanettin Bulut, Sayın Gamze Taşcıer, Sayın Ali
Şeker, Sayın Muhittin Taşdoğan, Sayın Hayati Arkaz, Sayın Tuba Vural Çokal ve
Arslan Kabukçuoğlu’na teşekkürlerimizi sunarım. (AK PARTİ ve İYİ PARTİ
sıralarından alkışlar) 
Anayasa'mızın
56’ncı maddesine göre sağlık, devletin dolaylı veya doğrudan sorumluluğunu
üstlendiği bir kamu hizmetidir. Sağlık Bakanlığı olarak nihai vizyonumuz tüm
toplum olarak sağlıklı hayat tarzının benimsendiği, herkesin sağlık hakkının
korunduğu, ihtiyaç hâlinde herkesin vaktinde ve kaliteli sağlık hizmetine
kolayca erişebildiği bir Türkiye'ye sahip olmaktır. Bunun kamu-üniversite ve
özel sektör ayrımı yapılmaksızın tüm ülke kaynaklarının seferber edildiği,
riskli grupları önceleyerek toplumun en ücra köşesine ulaşabilen, tüm toplumu
sağlıklı olmaya teşvik eden, verimli, hakkaniyetli, sürdürülebilir,
vatandaşımızın alışkanlıkları, inançları ve beklentilerine saygı göstererek
onların ihtiyaçlarını karşılayan bir sağlık sistemine sahip olarak başarılabileceğine
inanıyorum. Böyle bir sistem için gelişen toplum beklentilerini ve yeni ortaya
çıkan durumları başarıyla karşılayacak sağlık insan gücünün en uygun sayıda ve
yüksek kalitede eğitilmesini sağlamalıyız.
Bugün
ihtiyaç duyduğumuz sağlık personeli değil, geleceğin sağlık teknolojilerini
ustalıkla kullanabilecek sağlık profesyonellerini yetiştirmeliyiz. Meslek
eğitiminde hedefimiz sadece kontenjan değil, kaliteli eğitim olacaktır. Yine,
insan gücü süreç ve teknoloji verimliliğini ölçülebilir ve kıyaslanabilir hâle
getirerek performans yönetimiyle ilişkilendirilmiş bir hizmet modelini ortaya
koyacağız.
Toplumun
yapı taşları olan bireylerin ve sivil grupların sadece sağlık hizmeti
tüketicileri olmaları değil, sağlık avukatlığı yapma bilincine ulaşmalarını
sağlamak, sağlıklı bir toplum yaratmanın ön şartıdır. Sağlıklı bir gelecek için
tütün, alkol, madde ve teknoloji dâhil her türlü bağımlılığı ve kötüye
kullanımı engelleyeceğiz. Hızlı bir şekilde yaşlanan toplumumuzda aile
hekimlerimizden başlayarak etkin bir kronik hastalık yönetimi sistemiyle
insanlarımızın sağlıklı yaşlanmasını temin etmek zorundayız. Anne ölümü, bebek
ölümü, bağışıklama ve kronik hastalık yükü dâhil tüm temel sağlık
göstergelerinde en üst düzeye ulaşmak hedefimizdir. 
Yeni
açmaya başladığımız şehir hastanelerini bir fırsata dönüştürüp
üniversitelerimizle birlikte sinerji oluşturacak bir modelle en modern
teknoloji ve en uygun mekânların en yüksek nitelikteki insan kaynağıyla
birlikte vatandaşımızın hizmetine sunulduğu bir döneme geçmek istiyoruz.
Oldukça düşük maliyetlerle vatandaş memnuniyetini yüksek tutmayı başaran sağlık
sistemimize yeni katacağımız hizmet modeliyle ülkemizi sağlık turizmi üssü
hâline getirmek zor değildir. Sağlık alanında dijitalleşmeye hız vererek
vatandaşlarımızın sağlık hizmetinin her aşamasına erişimini kolaylaştırmayı,
doğru zamanda doğru yerde hizmet almalarını sağlamayı ve karar destek
sistemleri yardımıyla kaynakların daha verimli kullanılmasını hedefliyoruz.
Aşı, ilaç ve tıbbi cihaz teknolojisini olabildiğince yerelleştirip ülkemizin
jeopolitik durumu ve son dönemde bölgesinde kazandığı nüfuzu da göz önüne
alarak önemli bir ekonomik fırsat oluşturmak mümkündür.
Sayın
Başkan, değerli milletvekilleri; Bakanlığımızın ana misyonu, insan merkezli
yaklaşımla birey ve toplumun sağlığını korumak ve geliştirmek olacaktır. Sağlık
Bakanlığının temel görevlerinden olan koruyucu ve temel sağlık hizmetleri
öncelik verdiğimiz konuların başında gelmektedir. Koruyucu hizmetler her zaman
önceliğimiz olmuştur, koruyucu ve temel hizmetler için ayrılan bütçe 2002-2018
döneminde 823 milyon liradan yaklaşık 14 milyar Türk lirasına ulaşarak 17 kat
artmıştır. 2019 için bu konuda ayrılan bütçe miktarı 18 milyar 66 milyon Türk
lirasına çıkarılmaktadır. 
Her
anne ve çocuğumuz bizim en kıymetlimizdir. Doğum öncesi anne adaylarımızı en az
1 kere kontrol oranımız yüzde 99’a ulaşmıştır. Artık, hastane doğumlarının
tamamı bebek dostu hastanelerde yapılmaktadır. Bebek başına izlem sayısı, yılda
8,5’la gelişmiş ülkeler seviyesindedir. Erken teşhis ve tedaviyle kalıcı
sakatlığın önüne geçmek için, bebeklerimizde yaptığımız taramalarda başarı
oranımız yüzde 99 seviyesine kadar ulaşmıştır. Ayrıca, ücretsiz demir ve
ücretsiz D vitamini desteğimiz devam etmektedir. 
Bildiğiniz
gibi, aşı, sadece yapılan bireyin değil, toplumun bütününün ve gelecek
nesillerin de sağlığını korumak için en önemli araçtır. Genişletilmiş
Bağışıklama Programı çerçevesinde, 12 ayrı hastalığa karşı en geniş aşılama
programı uygulayan ülkeler arasındayız. Nüfus büyüklüğüne oranla aşılama
başarısında dünya lideriyiz. Aşılama konusunda yıllardır süregelen ısrarlı
politikamızı sürdürmede kararlıyız. Bu çabaların neticesi olarak, dünyada anne
ve bebek ölüm hızını en hızlı düşüren ülkelerin başında geliyoruz. Sezaryenin
kadın ve bebek sağlığını riske sokacak şekilde gereksiz yere yapılmasını önleme
çabamız devam etmektedir. Bu konuda kamu hastanelerinde hedefimize ulaşmış
durumdayız. Normal doğumu teşvik etmek ve endikasyon dışı sezaryen doğumları
önlemek için, Doğum Eylem Planı’nı uygulamaya koyuyoruz. 
Aile
hekimlerimiz artık ailelerin bir parçası oldular. Artık sadece doktorluk
yapmıyor, ileri yaş hastalıklarından korunmak için taramalar yapıyor, eğitimler
veriyorlar. 
Birinci
basamak sağlık hizmetlerinin kuvvetlendirilmesi için, 24 binden fazla aile
hekimi ve yine, aynı sayıda aile sağlığı çalışanıyla ülke genelinde hizmet
vermekteyiz.
Bağışıklama
ve anne çocuk sağlığı hizmetlerinin yanında, artık aile hekimlerimizin kronik
hastalık yönetiminde de etkinliğini artırıyoruz. Şiarımız, her zaman, her
yerde, her ortamda, her durumda sağlıklı hayattır. Yürütülen farkındalık
çalışmaları, kamu spotları, teşvik programlarıyla hareketliliği artırmayı
hedefliyoruz. Tüm gelişmiş ülkelerde olduğu gibi obezite ülkemizde de önemli
bir sorun hâlini almıştır. Maalesef çocuklarımızda da obezite sıklığı
artmaktadır. Yapılan araştırmalarda her 4 çocuğumuzdan birinin fazla kilolu
veya obez olduğu görülmektedir. Erişkin ve çocukluk çağı obezitesiyle ilgili
eylem planlarını güncelleyerek Sağlıklı Beslenme ve Hareketli Hayat Programı’nı
uygulamaya devam ediyoruz. Okul gıdası logosuyla okullarda satışı yapılabilecek
gıdaları belirliyoruz. 
Vatandaşlarımızın
temiz hava alma hakkını güvence altına almak görevimizdir. Tütünle mücadelemizi
hiç gevşetmeden sürdüreceğiz. 5 Aralıkta yürürlüğe giren yasal düzenleme bu
konuda elimizi çok güçlendirecek uygulamalar içermektedir. Artık sigara
paketleri tek tip olacak ve üzerlerinde cazibeyi artırıcı herhangi bir unsur
bulunduramayacaktır. Sağlık, spor ve eğitim hizmeti veren yerlerde sigara
satışına da yasaklama getirilmiştir. (AK PARTİ sıralarından alkışlar) Ayrıca,
sinema, tiyatro hatta internet ortamında sigara reklamı anlamı taşıyabilecek
herhangi bir görüntünün bulunması da yasaklanmıştır. Bu konudaki mücadelemizi destekleyen
yüce Meclisimize teşekkür ediyorum. 
Hedefimiz
yaşlılarımızın sağlık talebini karşılamaktan öte, sağlıklı yaşlanmayı temin
etmektir. Kronik hastalıklarla akademik camia ve sivil toplum örgütleriyle
birlikte kararlılıkla mücadele ediyoruz. Ortak eylem planlarımızı yaptık. 2025
yılına kadar kalp ve damar hastalıkları, kanser, diyabet veya kronik akciğer
hastalıklarına bağlı 70 yaş altı erken ölümlere yol açan sebepleri yüzde 25
azaltmayı hedefliyoruz. Kronik hastalıkların önlenmesine yönelik yürüttüğümüz
başarılı çalışmaların Birleşmiş Milletler Sürdürülebilir Kalkınma Hedefleri’ne
ulaşılması için sağladığı olağanüstü katkılar sebebiyle, bildiğiniz gibi,
Birleşmiş Milletler özel ödülüne layık görüldük. Bu ödül Birleşmiş Milletler
Genel Kurul toplantısı esnasında Sayın Cumhurbaşkanımıza takdim edildi. 
Sayın
Başkan, değerli milletvekilleri; ülkemizde kamu hastaneleri, özel hastaneler,
üniversite hastaneleri başta olmak üzere ilgili tüm paydaşlarla birlikte
nitelikli sağlık hizmeti sunulması için çalışıyoruz. Poliklinik ve acil
servislerin etkinliğinin sağlanmasından nitelikli yatak sayısının artırılmasına
ve özellikli hizmet branşlarının geliştirilmesine, acil servislerdeki
yoğunluğun azaltılmasından hasta ve çalışan memnuniyetinin artırılmasına, sağlıkta
kullandığımız malzeme ve cihazların yerlileştirilmesine kadar birçok alanda
ülkemizin daha iyi bir noktaya gelmesini hedefliyoruz.
Hastanelerimizde
koğuş tipi odalardan müstakil, tuvaleti ve banyosu olan, mahremiyete özen
gösteren nitelikli odalara geçiyoruz.
Sağlıkta
Dönüşüm Programı’nın başında yüzde 6 olan nitelikli yatak oranımızı bugün
itibarıyla yüzde 70’e çıkarmış bulunmaktayız. Hedefimiz, 2023’te tüm
odalarımızın nitelikli olmasıdır. Yoğun bakım yatak sayısının artışı, kritik
bakım gerektiren hastaların bakım ve tedavisinde önemli bir sorunu çözmüştür.
Kritik bakım eksikliği sebebiyle ölüme terk edilen hasta hikâyeleri artık
ülkemizin gündeminden çıkmıştır.
Vatandaşlarımızın
cepten yaptıkları sağlık harcamaları yaklaşık yüzde 16 seviyesindedir. OECD
ortalamasının yüzde 19 seviyesinde olduğunu hatırlatırım. Bunu daha da azaltmak
için gerekli tedbirleri almaya devam edeceğiz.
Yatan
hastalar için günübirlik dâhil kanser ilaçlarının hastanelerimizce teminini
zorunlu hâle getirdik. Hastaların kemoterapi gibi yıpratıcı bir tedavi
öncesinde ilaç teminiyle uğraşmasını önledik. Bakanlık merkezinden toplu alım
yaparak fiyat avantajı sağladık. En son, toplu alım yaparak önemli 2 kanser
ilacında yüzde 71 oranında indirim sağladık. Döviz dalgalanmasının olduğu bu
dönemde bu sağlanmış oldu. Ayrıca, özel sağlık kuruluşlarında kanser
hastalarına yapılacak ameliyatlarda ilave ücret alınmasını engelledik. 
Yatağa
bağımlı hastalara evde tıbbi bakım hizmeti sunarak devletimizin şefkatli elini
uzatıyoruz. Evde sağlık hizmetleriyle 2012 yılından bugüne kadar 1 milyon 200
bin kişiye hizmet sunduk. 2019 yılında bu rakamı 1 milyon 350 bin kişiye
ulaştırmayı hedefliyoruz. 
Hastane
acil servislerini yeniden yapılandırıyoruz. Acil servislere başvuruları
azaltmak için mesai dışı poliklinik hizmetleri başlatılmıştır. Hasta yoğunluğu
fazla olan eğitim araştırma hastanelerimizde acil servis fiziki mekânlarını
yeniden düzenliyoruz. Ayrıca, sahada çalışan sağlık personelimizin iş yükünü
azaltmak ve hastalarımıza daha kaliteli sağlık hizmeti vermek adına önümüzdeki
aylarda acil tıp teknikerliği, veri hazırlama işletmenliği, ambulans şoförlüğü
gibi alanlarda 6.500 kişilik atama yapıyoruz. 2019 yılında pratisyen hekim,
uzman hekim, diş hekimi ve eczacı olmak üzere toplam 25 bin sağlık personelinin
atamasını gerçekleştireceğiz. 
27’nci
Dönemde Türkiye Büyük Millet Meclisinin ilk yasama faaliyetlerinden biri,
sağlık çalışanlarının uzun süredir beklediği özlük haklarıyla ilgili düzenleme
oldu. Sayın milletvekillerimizin destekleriyle hekim ve diş hekimlerinin emekli
maaşlarında ek ödeme, iyileştirme yapıldı. Tüm sağlık çalışanlarımızın
beklediği fiilî hizmet zammı verilmiş oldu. Sağlık personelimizin bu
kazanımları için verdikleri desteklerinden dolayı sayın milletvekillerimize
ayrıca teşekkür ediyorum. 
Şiddet,
her yönüyle bir insanlık ayıbıdır. Şiddet, görevi insana hizmet olan biz
sağlıkçılar için hiçbir şekilde duymak istemediğimiz bir kavramdır. Sadece
sağlıkçılara yönelik olarak değil, bütün insanlar için kabul edilemez bir
durumdur. Maalesef hemen her gün şiddet olaylarının haberlerde yer alması
hepimizi üzmektedir. Sağlık çalışanları da ne yazık ki şiddet mağdurları
arasında fazlasıyla yer almaktadır. Bu husus sadece bizim değil birçok ülkenin
önemli bir sorunudur. Bunun için, sadece Sağlık Bakanlığı olarak değil toplum
olarak şiddete karşı bir tutum geliştirmek zorunda olduğumuza inanıyorum.
Konuya sadece bir asayiş sorunu olarak yaklaşmak ve çözümünü sadece bir noktada
aramak netice vermeyecektir. Bunun için çok yönlü bir yaklaşımla tedbirlerimizi
artırmak zorundayız. 
Kapsamlı
bir sağlıkta şiddeti önleme eylem planı hazırlıyoruz. Bu kapsamda, hasta ve
sağlık personelinin buluştuğu fiziksel ortamların rehabilitasyonu, sağlık
personelinde yorgunluk ve bitkinliğe yol açan aşırı iş yükünün azaltılması,
doktorlarımızın malpraktis ve tazminat tehdidinden kurtarılması,
vatandaşlarımızın sağlık okuryazarlığının artırılması, sağlık hizmeti verme ve
hizmet alma kültürünün toplumsal barış anlayışıyla geliştirilmesi, hasta-hekim
iletişimini geliştirici eylemlerin hayata geçirilmesi ve nihayet, caydırıcı
cezai yaptırımların uygulanması gerekmektedir. Vatandaşlarımızın ve sağlık
çalışanlarının karşılıklı itimat ve saygıya dayalı iletişimin sağlıklı
kurulabildiği ortamlarda bir araya gelmesini hedefliyoruz. Hasta ve sağlık
personeli olarak her iki tarafın da kendini güvende hissettiği bir hizmet
ortamının oluşturulmasını sağlamalıyız. Meslektaşlarımızın güvenli bir ortamda
hizmet vermelerini sağlamak, şiddeti caydırmak ve suçluların hak ettikleri
biçimde cezalandırılmalarını temin etmek kamunun sorumluluğudur. Yüce
Meclisimizce kabul edilerek yürürlüğe giren yeni yasal düzenlemeye göre, sağlık
personeline karşı şiddet uygulayanların, şikâyete gerek kalmaksızın, doğrudan
kolluk kuvvetlerince yakalanarak, karakolda serbest bırakılmaksızın, adli
işlemleri tekemmül etmek üzere cumhuriyet savcılığına sevk edilmesi, cumhuriyet
başsavcılığınca dosyanın tekemmül ettirilmesi, müşteki, mağdur veya tanık olan
sağlık personelinin ifadesinin iş yerinde alınması yasal zorunluluk hâline
gelmiştir. Bu kanuni düzenlemenin sağlıkta şiddette caydırıcılığa önemli oranda
katkı vereceğine inanıyorum.
Değerli
milletvekilleri, nüfusu yıllara göre artış gören ülkemizde vatandaşlarımıza
yerinde, nitelikli sağlık hizmetinin verilmesi amacıyla yeni sağlık
tesislerinin eklenmesi, mevcut olanların yenilenmesi kaçınılmaz bir
gerekliliktir. Hastanelerimizin yaş ortalaması kırk dokuz yılı bulmuşken yeni
yapılan yatırımlarla bu ortalama ancak on üç yıla indirilebilmiştir. Ülkemizde
10 bin kişiye düşen hastane yatak sayısı 28 iken, OECD ortalaması 47, Avrupa
Birliği ortalaması 50’dir. Nüfusa göre yatak sayısında gelişmiş ülkelerin
düzeyine ulaşmak için çalışmaya devam ediyoruz. 2019-2021 yılları arasında
19.782 yataklı 168 hastanemizi tamamlamayı hedefliyoruz. Önümüzdeki yıl 67
hastaneyi daha hizmete alarak 6.480 nitelikli yatak kapasitesi daha
kazandırmayı hedefledik.
Kamu-özel
ortaklığı projeleriyle Türkiye’de geleceğin hastanelerini vatandaşlarımızın
hizmetine sunmaya başladık. 2023 hedefine yürüyen güçlü Türkiye’de şehir
hastanelerini sağlıkta gelinen ve hizmetin alınabildiği son nokta olarak
planlıyoruz. Amacımız, bu hastanelere başvuran her hastanın sağlıkla ilgili
sorunlarının tamamını bir merkezde sonuçlandırabilmesidir. Şehir hastanelerinin
kapılarını üniversitelerimize açarak buralarda mükemmeliyet merkezleri kurmayı
planlıyoruz. Şehir hastanelerimizin üniversitelere açılması hem hizmet
kalitesine hem de üniversitelerimizin yeni bir açılım yapmasına fırsat
sağlayacaktır. Nitelikli insan kaynağına altyapısı güçlü modern tesislerde
görev yapma fırsatının verilmesi, bu esnada belli teşvik modelleriyle
desteklenmesi, ileri eğitim ve beceri gerektiren özellikli tıbbi hizmetlerin
başarıyla verildiği mükemmeliyet merkezleri kurmamızı kolaylaştıracaktır. 
Ayrıca,
Türkiye’yi sağlık turizminde önemli bir marka hâline getirmek hedefinin en
önemli yapı taşlarından birisi 30 bin nitelikli yatağıyla şehir hastaneleri
olacaktır. Şu ana kadar Adana, Isparta, Mersin, Yozgat, Kayseri, Elâzığ,
Eskişehir ve Manisa şehir hastaneleri hizmete girmiştir. Önümüzdeki günlerde
3.704 yataklı dünyanın 3’üncü büyük hastaneler kompleksini Ankara’da açmayı
hedefliyoruz.
Değerli
milletvekilleri, bu arada şehir hastaneleriyle ilgili asılsız söylemlere
cevaben bazı hususlara değinmek istiyorum. Kamu-özel iş birliğiyle hastane inşa
süremiz çok kısalmış, ortalama sekiz on yıldan iki üç yıla inmiş olmasının
yanında, yatırım yükünün uzun yıllara yayılması ve uzun süreli tüm bakım ve
onarım maliyetleri ile idame risklerinden kamunun sıyrılması gibi avantajları
bilinmektedir.
Kamuoyunda
bazı platformlarda ve burada dile getirildiği gibi, şehir hastanelerinde
özellikle garanti konusu çok konuşulan bir konu. Altını çizerek söylüyorum,
hasta garantisi verildiği iddiaları gerçek dışıdır. Ne acil hizmetlerinde ne
poliklinik muayenelerinde ne yatan hastada -yani yatak doluluk oranında- ne de
herhangi bir ameliyat sayısında herhangi bir taahhüt ve garanti söz konusu
değildir. 
(Mikrofon
otomatik cihaz tarafından kapatıldı) 
BAŞKAN
– Buyurun. 
SAĞLIK
BAKANI FAHRETTİN KOCA (Devamla) – Laboratuvar ve görüntüleme gibi miktara bağlı
hizmet alımları konusu da çarpıtılmaktadır. SUT fiyatlarına göre önemli bir
oranda indirim yapılması için belirlenen eşik değerler sayesinde, laboratuvar
ve görüntüleme hizmetleri dünyanın hiçbir yerinde göremeyeceğimiz oranda ucuza
temin edilmektedir. 
MURAT
EMİR (Ankara) – Sözleşmeleri tartışacağız, çarpıtmayalım Sayın Bakan.
SAĞLIK
BAKANI FAHRETTİN KOCA (Devamla) - Beni lütfen dinleyin, dediğimi anlarsınız.
Yüzde
70’e kadar yüzde 40 indirim yapılmakta; yüzde 70’in üzerinde görüntüleme için
yüzde 40, laboratuvarlar için ayrıca yüzde 15 indirim yapılmakta. (AK PARTİ
sıralarından alkışlar) 
ALİ
ŞEKER (İstanbul) – Kiralar çok yüksek, kiralar.
SAĞLIK
BAKANI FAHRETTİN KOCA (Devamla) - Şu an hepimizin şikâyet ettiği SUT fiyatları
yani bunlarla hizmet üretilemez dediğimiz fiyatlar hiçbir şekilde değişikliğe
uğramadan, aynı fiyatlar üzerinden indirim yapılarak sağlanmakta yani MR 62
lirayla, bu indirim sayesinde 23 liraya kadar inebilmektedir, dünyanın hiçbir
yerinde böyle bir hizmet yoktur. 
ÖMER
FETHİ GÜRER (Niğde) – Ne söylerseniz tersi çıkıyor, bunun da tersi çıkar Sayın
Bakan.
SAĞLIK
BAKANI FAHRETTİN KOCA (Devamla) – Başka bir konuyu özellikle söylüyorum:
Ayrıca, bu, hizmet alımları için yirmi beş yıl değil, bunun altını özellikle
çiziyorum; bu yüzde 70 dediğim…
(Mikrofon
otomatik cihaz tarafından kapatıldı) 
BAŞKAN
– Sayın Bakan, tamamlayalım lütfen.
SAĞLIK
BAKANI FAHRETTİN KOCA (Devamla) – Başkanım, bitmez bu. 
MURAT
EMİR (Ankara) – Sayın Bakan, sözleşmeleri paylaşın, hep beraber tartışalım.
BAŞKAN
– Bitmez ama süre bitiyor.
SAĞLIK
BAKANI FAHRETTİN KOCA (Devamla) – Bakanlarım üç beş dakika versinler. Bu konu
önemliydi biraz.
BAŞKAN
– Bir dakika içerisinde toparlayalım lütfen.
SAĞLIK
BAKANI FAHRETTİN KOCA (Devamla) – Ayrıca, bu hizmet alımları yirmi beş yıl
değil, sadece beş yıl için geçerlidir; bunu lütfen unutmayın. 
MURAT
EMİR (Ankara) – Sayın Bakan, sözleşmeleri kamuyla paylaşın.
SAĞLIK
BAKANI FAHRETTİN KOCA (Devamla) - Yani Yozgat ve Isparta şehir hastanelerimiz
üç yıl sonra, var olan firmanın hiçbir ayrıcalığı olmadan, herkesin
katılabildiği bir ihale dönemiyle verilecektir; yirmi beş yıl değil. 
Ayrıca,
şehir hastaneleri projesinde hastanenin yapılacağı arazinin verildiği
söylenmektedir, yüklenici firmaya ücretsiz verildiği iddia edilmektedir; bu
durum asla söz konusu değildir. Yirmi beş yılın sonunda arsa ve bina tüm
takyidatlarından arınmış bir şekilde kamuya bırakılmaktadır yani üst hakkı
verilmektedir yani arsa bedelsiz verilmemektedir, arsa bizimdir. (AK PARTİ
sıralarından alkışlar) 
(Mikrofon
otomatik cihaz tarafından kapatıldı) 
BAŞKAN
– Sayın Bakan, tamamlayalım lütfen.
SAĞLIK
BAKANI FAHRETTİN KOCA (Devamla) – Bir başka çok önemli konuyu söyleyeceğim:
İddia edildiği gibi kamu-özel iş birliğine yönelik, özelde şehir hastanelerine
yönelik ne Sağlık Bakanlığı ne Hazine ve Maliye Bakanlığı hiçbir şekilde,
hiçbir sözleşmeye borç yüklenim anlaşması imzalamamıştır. Bir daha söylüyorum… 
ALİ
ŞEKER (İstanbul) – Hazine garantisi…
SAĞLIK
BAKANI FAHRETTİN KOCA (Devamla) – Asla yok, diyorum. 
Hiçbir
şekilde ne Hazine ve Maliye ne Sağlık Bakanlığı, borç yüklenim anlaşması
imzalamamıştır. (AK PARTİ sıralarından alkışlar)
ARSLAN
KABUKCUOĞLU (Eskişehir) – Sözleşmeyi niye açıklamıyorsunuz ?
KAMİL
OKYAY SINDIR (İzmir) – Sözleşmeleri niye saklıyorsunuz Sayın Bakan?
SAĞLIK
BAKANI FAHRETTİN KOCA (Devamla) – Ayrıca, bu ihaleler şeffaf yapılmaktadır. 
KAMİL
OKYAY SINDIR (İzmir) – Sayın Bakan, sözleşmeleri niye saklıyorsunuz?
SAĞLIK
BAKANI FAHRETTİN KOCA (Devamla) – Sözleşmeler şeffaf.
KAMİL
OKYAY SINDIR (İzmir) – “Şeffaf.” Nerede?
SAĞLIK
BAKANI FAHRETTİN KOCA (Devamla) – Şu an açık. 
ARSLAN
KABUKCUOĞLU (Eskişehir) – Gizli, gizli!
SAĞLIK
BAKANI FAHRETTİN KOCA (Devamla) – Ben size izah edeyim, beni dinleyin, izah
edeyim. (CHP sıralarından gürültüler) 
Sözleşmeler
nasıl yapılıyor, Resmî Gazete’yi okuyabilirseniz bunu da anlarsınız. 
(Mikrofon
otomatik cihaz tarafından kapatıldı) 
BAŞKAN
– Sayın Bakan, Genel Kurula hitap edin. 
SAĞLIK
BAKANI FAHRETTİN KOCA (Devamla) – Başkanım… (AK PARTİ sıralarından alkışlar)
BAŞKAN
– Buyurun.
SAĞLIK
BAKANI FAHRETTİN KOCA (Devamla) – Bakın -tüm evreler- 4 evreden oluşmakta
ihale. Öncelikle, ön yeterlilik ihale ilanına çıkılmakta -hepinizin
okuyabileceği şekilde- firmaların ilk teklif vermesi, nihai eşitlenmiş
tekliflerin değerlendirilmesi ve açık eksiltmeyle şeffaf bir şekilde
yürütülmektedir ve bu ihaleye giren firmalar da 3 tane değildir.
KAMİL
OKYAY SINDIR (İzmir) – Niye denetlenmiyor Sayın Bakan?
SAĞLIK
BAKANI FAHRETTİN KOCA (Devamla) – Bugüne kadar 17 tane olmuştur, 17 tane. (AK
PARTİ sıralarından “Bravo!” sesleri, alkışlar)
KAMİL
OKYAY SINDIR (İzmir) – Niye denetlenmedi bugüne kadar, İhale Kanunu’na tabiydi?
İhale Kanunu’na niye tabi değil, niye denetlenemiyor?
MURAT
EMİR (Ankara) – Sayın Bakan, biz nihai sözleşmeyi söylüyoruz, nihai imzalanan
sözleşmeleri, ihale şartnamesini söylemiyoruz.
FEHMİ
ALPAY ÖZALAN (İzmir) – Soru-cevap başlamadı daha!
BAŞKAN
– Arkadaşlar, dinleyelim, lütfen. Dinleyelim, Sayın Bakan açıklama yapıyor.
MURAT
EMİR (Ankara) – İmzalanan son sözleşmeyi görmeden o sizin anlattıklarınız
ortada kalır. 
BAŞKAN
– Sayın Emir…
SAĞLIK
BAKANI FAHRETTİN KOCA (Devamla) – Ben sadece…
İnşaatı
bilenler bilir, şehir hastanelerinin -bize teslim edilen 8 hastaneden
bahsediyorum bu rakamı iyi analiz edebileceğinizi düşünüyorum- metrekaresinin
bize maliyeti 4.855 liradır, bugünün güncel rakamı yani 895 dolar. 5 katı
dediğiniz maliyet nerede? (AK PARTİ sıralarından alkışlar) 
(Mikrofon
otomatik cihaz tarafından kapatıldı) 
ALİ
ŞEKER (İstanbul) – Kira sonunda ne kadar maliyeti, sözleşme bitiminde?
KAMİL
OKYAY SINDIR (İzmir) – 27 milyar liralık iş yaptınız. 
SAĞLIK
BAKANI FAHRETTİN KOCA (Devamla) – Sağlıkta tasarruf olmaz. En pahalı sağlık
hizmeti, kalitesiz olanı; bedeli en ağır sağlık hizmeti ise erişilemeyenidir
çünkü bedeli canla ödenir. (AK PARTİ sıralarından alkışlar)
BAŞKAN
– Sayın Bakan, ne yapacağız? Vermiyorlar.
KADİM
DURMAZ (Tokat) – Sayın Bakanım, o sözleşmelerden siyasi parti gruplarına birer
tane gönderebilir misiniz?
SAĞLIK
BAKANI FAHRETTİN KOCA (Devamla) – Yerelleşme konusu var, sağlık turizmi konusu
var, “Sağlık Market” konusu var, var da var.
BAŞKAN
– Soru-cevapta onları tamamlarsınız inşallah.
SAĞLIK
BAKANI FAHRETTİN KOCA (Devamla) – Peki, o zaman soru-cevapta tamamlayayım.
BAŞKAN
– Selamlayın, kapatalım.
SAĞLIK
BAKANI FAHRETTİN KOCA (Devamla) – Sayın Başkan, değerli milletvekilleri; 1
milyonu aşkın sağlık çalışanımızın fedakâr çalışmalarıyla bu başarılara imza
attık ve daha nicelerine atacağımıza inanıyoruz. Kendilerine şükranlarımı
sunuyorum. (AK PARTİ sıralarından alkışlar)
FATMA
KAPLAN HÜRRİYET (Kocaeli) – Üniversite hastaneleri borç içinde. Üniversite
hastanelerini nasıl kurtaracaksınız Sayın Bakan?
SAĞLIK
BAKANI FAHRETTİN KOCA (Devamla) – Sayın Başkan, değerli milletvekilleri;
sözlerimi sonlandırırken 2019 yılı bütçemizin ve bu bütçeyle
gerçekleştireceğimiz çalışmaların hayırlara vesile olmasını diliyor,
yapacağınız katkılar için şimdiden teşekkürlerimi sunuyor, sağlık dolu günler
diliyorum. (AK PARTİ, MHP ve İYİ PARTİ sıralarından alkışlar)
BAŞKAN
– Teşekkür ederim Sayın Bakan.
ÖMER
FETHİ GÜRER (Niğde) – Bütçeden bütçeye bakan görüyorlar, alkışlayacaklar, ne
yapsınlar!
BAŞKAN
– Sayın Gürer, rahatsız mı oluyorsun?
ÖMER
FETHİ GÜRER (Niğde) – Bütçeden bütçeye görüyorlar. 
BAŞKAN
- Değerli arkadaşlar, bir şey istirham edeceğim. Salonda bir uğultu var.
Kürsüdeki hatibin sesini yoruyoruz, sesini duyurabilmek için mecburen daha
fazla yorulmak, bağırmak zorunda kalıyor. Burada konuşacak olan arkadaşlarımız
konuşmaları mühimse lütfen kulislerde konuşmalarını yapsınlar ama salonda böyle
bir uğultu doğmasına sebebiyet vermesinler.
ÖMER
FETHİ GÜRER (Niğde) – O tarafa bak, 1’inci parti konuşuyor.
FATMA
KURTULAN (Mersin) – Başkanım, muhalefet dinliyor, orası dinlemiyor.
BAŞKAN
- Kimse kimseyi işaret etmesin, herkes, konuşanlar herhâlde kendilerini
biliyorlardır, ona göre tedbir alsınlar, lütfen.
Sayın
Altay, buyurunuz.
III.- AÇIKLAMALAR (Devam)
31.- İstanbul Milletvekili Engin Altay’ın, Sağlık Bakanı Fahrettin
Koca’dan şehir hastanelerine yönelik gerek yapım gerekse işletme sözleşmelerini
yüce millet adına talep ettiklerine ilişkin açıklaması
ENGİN
ALTAY (İstanbul) – Çok teşekkür ederim Sayın Başkan, Sayın Bakana da teşekkür
ederiz.
Bir
kargaşa oluştu yani bizi izleyen vatandaşlar bakımından da. Bizim sağlıkla
ilgili konuşan arkadaşlarımızın iddiaları var idi, Sayın Bakan da “Öyle değil,
böyle.” dedi. Şimdi millet hangisine inanacak? İkisi de vatan evladı. 
HALİS
DALKILIÇ (İstanbul) – Millet doğru olana inanacak.
ENGİN
ALTAY (İstanbul) - Efendim, bir müsaade edin. 
Şimdi
biz diyoruz ki: Parlamentoda 5 siyasi grup var. Sayın Bakan, sizden rica
ediyoruz. Bu gerek yapım gerek işletme sözleşmelerinin birer nüshasını gruplara
gönderirseniz bizim arkadaşların iddiası yanlışsa ben yarın ya da -ne zaman
elimize gelirse- ertesi gün buradan çıkarım, sizden özür dilerim. 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Başkanım,
tutanaklarda var, oradan alırsınız. 
ENGİN
ALTAY (İstanbul) – Efendim, tutanak… Sözleşme diyoruz biz, sözleşme. 
ALİ
ŞEKER (İstanbul) – Neyi saklıyorsunuz?
MURAT
EMİR (Ankara) – Bizden saklıyorsunuz.
ENGİN
ALTAY (İstanbul) – Sayın Bakan, biz yüce millet adına bu sözleşmelerin birer
nüshasını talep ediyoruz. 
Arz
ederim efendim. 
ALİ
ŞEKER (İstanbul) – Ne yükümlülüğe girmişler?
MURAT
EMİR (Ankara) – Görmek istiyoruz. 
ALİ
ŞEKER (İstanbul) – Ticari sır deyip vermeyecekler. 
ENGİN
ALTAY (İstanbul) – Öyle şey olur mu ya!
BAŞKAN
– Teşekkür ederim.
SAĞLIK
BAKANI FAHRETTİN KOCA – Sayın Başkan…
BAŞKAN
– Cevap mı vereceksiniz?
SAĞLIK
BAKANI FAHRETTİN KOCA – Evet.
MURAT
EMİR (Ankara) – Cevap verin ama sözleşmeleri de verin Sayın Bakan.
BAŞKAN
– Buyurun.
32.- Sağlık Bakanı Fahrettin Koca’nın, Sağlık Bakanlığı olarak hiçbir
şekilde geri ödeme anlamında, borç yüklenimi anlamında sözleşmeye imza
atılmadığına ilişkin açıklaması
SAĞLIK
BAKANI FAHRETTİN KOCA – Bu konuyla ilgili şu an bütçe rakamlarımızla bizim ne
kadar kira verdiğimiz ne kadar hizmet bedeli verdiğimiz çok net ortada, benim
dediklerim de ortada …
KAMİL
OKYAY SINDIR (İzmir) – Sözleşme, sözleşme...
SAĞLIK
BAKANI FAHRETTİN KOCA – Bunları ben çok net, basit, anlaşılır izah etmeye
çalıştım. Buna rağmen anlaşılmadık bir durum varsa anlamıyorum. (AK PARTİ
sıralarından alkışlar, CHP sıralarından gürültüler) 
KAMİL
OKYAY SINDIR (İzmir) – Sayın Bakan, sözleşme, sözleşme.
SAĞLIK
BAKANI FAHRETTİN KOCA – Ben, Bakanlık olarak hiçbir şekilde geri ödeme
anlamında, borç yüklenimi anlamında sözleşmeye imza atılmamıştır diyorum. Buna
inanmıyorsanız ben ne diyeyim? (AK PARTİ sıralarından alkışlar) 
BAŞKAN
– Teşekkür ederiz.
Değerli
arkadaşlar…
ÜNAL
DEMİRTAŞ (Zonguldak) – Sözleşmeyi istiyoruz.
ENGİN
ALTAY (İstanbul) – Evet, sözleşmeyi bekliyoruz. 
BAŞKAN
– Değerli arkadaşlar, şimdi…
SAĞLIK
BAKANI FAHRETTİN KOCA – Ben nerede konuştuğumu biliyorum. Burası kutsal yüce
Meclis. Burada söylediğimin arkasındayım. (AK PARTİ sıralarından alkışlar) 
GÜLİZAR
BİÇER KARACA (Denizli) – Sözleşmenin arkasında değil misiniz? Anlaşılmadı. 
BAŞKAN
– Değerli arkadaşlar, bağırmayalım… Tamam…
KAMİL
OKYAY SINDIR (İzmir) – Burası kutsalsa, sözleşmeyi bu kutsal mekâna
sunacaksınız. 
BAŞKAN
– Değerli arkadaşlar… Sayın Sındır… 
MEHMET
MUŞ (İstanbul) – Sayın Başkan, böyle bir usul yok.
MURAT
EMİR (Ankara) – Sözleşmeyi istiyoruz. 
MAHMUT
TANAL (İstanbul) – Sözleşmeyi istiyoruz.
BAŞKAN
– Değerli arkadaşlar…
KAMİL
OKYAY SINDIR (İzmir) – Bu yüce Meclise sözleşmeyi sunun Sayın Bakan. 
BAŞKAN
– Sayın Sındır… Arkadaşlar…
II.- KANUN TEKLİFLERİ
İLE KOMİSYONLARDAN GELEN DİĞER İŞLER
(Devam)
A) Kanun Teklifleri
(Devam)
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) İÇİŞLERİ BAKANLIĞI
(Devam)
1) İçişleri Bakanlığı 2019 Yılı Merkezî Yönetim Bütçesi
2) İçişleri Bakanlığı 2017 Yılı Merkezî Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2019 Yılı Merkezî Yönetim Bütçesi
2) Emniyet Genel Müdürlüğü 2017 Yılı Merkezî Yönetim Kesin
Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2019 Yılı Merkezî Yönetim
Bütçesi
2) Jandarma Genel Komutanlığı 2017 Yılı Merkezî Yönetim
Kesin Hesabı
Ç) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2019 Yılı Merkezî Yönetim
Bütçesi
2) Sahil Güvenlik Komutanlığı 2017 Yılı Merkezî Yönetim
Kesin Hesabı
D) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2019 Yılı Merkezî Yönetim
Bütçesi
2) Göç İdaresi Genel Müdürlüğü 2017 Yılı Merkezî Yönetim
Kesin Hesabı
E) AFET VE ACİL DURUM YÖNETİMİ BAŞKANLIĞI (Devam)
1) Afet ve Acil Durum Yönetimi Başkanlığı 2019 Yılı Merkezî
Yönetim Bütçesi
2) Afet ve Acil Durum Yönetimi Başkanlığı 2017 Yılı Merkezî
Yönetim Kesin Hesabı
F) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2017 Yılı Merkezî
Yönetim Kesin Hesabı
G) AİLE, ÇALIŞMA VE SOSYAL HİZMETLER BAKANLIĞI (Devam)
1) Aile, Çalışma ve Sosyal Hizmetler Bakanlığı 2019 Yılı
Merkezî Yönetim Bütçesi
Ğ) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2017 Yılı Merkezî
Yönetim Kesin Hesabı
H) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2017 Yılı Merkezî
Yönetim Kesin Hesabı
I) MESLEKİ YETERLİLİK KURUMU BAŞKANLIĞI (Devam)
1) Mesleki Yeterlilik Kurumu Başkanlığı 2019 Yılı Merkezî
Yönetim Bütçesi
2) Mesleki Yeterlilik Kurumu Başkanlığı 2017 Yılı Merkezî
Yönetim Kesin Hesabı
İ) DEVLET PERSONEL BAŞKANLIĞI (Devam)
1) Devlet Personel Başkanlığı 2019 Yılı Merkezî Yönetim
Bütçesi
2) Devlet Personel Başkanlığı 2017 Yılı Merkezî Yönetim
Kesin Hesabı
J) SAĞLIK BAKANLIĞI
(Devam)
1) Sağlık Bakanlığı 2019 Yılı Merkezî Yönetim Bütçesi
2) Sağlık Bakanlığı 2017 Yılı Merkezî Yönetim Kesin Hesabı
K) TÜRKİYE HUDUT VE SAHİLLER SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller Sağlık Genel Müdürlüğü 2019
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2017
Yılı Merkezî Yönetim Kesin Hesabı
L) TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2019 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2017 Yılı Merkezî
Yönetim Kesin Hesabı
M) TÜRKİYE SAĞLIK ENSTİTÜLERİ BAŞKANLIĞI (Devam)
1) Türkiye Sağlık Enstitüleri Başkanlığı 2019 Yılı Merkezî
Yönetim Bütçesi
2) Türkiye Sağlık Enstitüleri Başkanlığı 2017 Yılı Merkezî
Yönetim Kesin Hesabı
N) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2017 Yılı Merkezî Yönetim
Kesin Hesabı
O) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2017 Yılı Merkezî Yönetim
Kesin Hesabı
BAŞKAN
– Şimdi yürütme adına söz sırası Aile, Çalışma ve Sosyal Hizmetler Bakanı Zehra
Zümrüt Selçuk’ta.
Buyurun
Sayın Selçuk. (AK PARTİ sıralarından alkışlar) 
Süreniz
yirmi dört dakika Sayın Bakanım.
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – Sayın Başkan, değerli
milletvekilleri; 2019 Yılı Merkezi Yönetim Bütçe Kanunu Teklifi görüşmeleri
kapsamında Aile, Çalışma ve Sosyal Hizmetler Bakanlığımız ile bağlı ve ilgili
kuruluşlarımız tarafından gerçekleştirilen 2018 yılı faaliyetleri ve 2019 yılı
hedefleri hakkında konuşma yapmak üzere huzurlarınızda bulunmaktayım, hepinizi
saygıyla selamlıyorum. (AK PARTİ sıralarından alkışlar) 
Hükûmetlerimiz
döneminde aile, çalışma ve sosyal hizmetler alanında büyük bir değişim ve
dönüşüm sürecini başarıyla gerçekleştirdik. Bugün millî gelirini sürekli
artıran, çalışan ve değer üreten bir Türkiye var. Tüm dünyaya örnek teşkil eden
bir sosyal devlet anlayışını benimsemiş bir Türkiye var. 
“Güçlü
Türkiye” vizyonuyla çıktığımız bu yolda Aile, Çalışma ve Sosyal Hizmetler
Bakanlığı olarak ortak paydaların birleşmesinden kaynaklanan sinerjiyle daha
bütüncül ve daha sistemli politik uygulamaların gerçekleşmesine imkân tanıyor,
ülkemizi 2023, 2053, 2071 hedeflerimize daha hızlı ve daha etkin bir şekilde
ulaştırmayı açmıyoruz. 
Sayın
Başkan, değerli milletvekilleri; Bakanlık olarak aile yapımızı koruyarak
toplumumuzu daha güçlü kılmak, çocuklarımız, kadınlarımız, yaşlılarımız,
engellilerimiz, şehit yakınlarımız ve gazilerimiz başta olmak üzere büyük ailemizi
oluşturan tüm bireyleri güçlendirmek, koruyucu ve önleyici hizmetlerimize
öncelik vererek sosyal hizmetlerde çözüm odaklı destek politikalarımızı
yaygınlaştırmak, iş gücüne katılımı ve istihdamı artırmak, çalışma hayatının
tüm paydaşlarca daha yenilikçi yaklaşımlarla ele alınmasını sağlamak, mesleki
gelişimin teşvikiyle daha nitelikli bir iş gücü kaynağına kavuşmak yeni
vizyonumuzun temel taşlarını oluşturmakta.
Çağımızın
değişen toplumsal yapıları göz önüne alındığında ailenin, koruyucu ve yol gösterici
rolünün ne kadar önemli bir görev icra ettiği hepimizin malumu. Zira ancak aile
değerlerimizi yaşatarak, inanç, kültür ve medeniyetimizi gelecek nesillere
aktarabilir, çocuklarımızın ve gençlerimizin istikbalini güvence altına
alabilir ve müreffeh bir toplum inşa edebiliriz. Bu çerçevede ailelere ve
toplumun tüm kesimlerine yönelik sosyal hizmetlerimizi tek çatı altında
toplayarak sosyal hizmet merkezlerimiz aracılığıyla sunmaya devam ediyoruz.
2018 yılında 42 merkez daha açarak sosyal hizmet merkezi sayımızı 316’ya
çıkardık. Sosyal Yardımlaşma ve Dayanışma Fonu, vakıflarımız aracılığıyla da bu
hizmetlerimizi yurdumuzun dört bir köşesine ulaştırıyoruz. 
Aile
Sosyal Destek Programı’mız -ASDEP- ile sosyal politika uygulamalarında talepten
ziyade ihtiyaçların yerinde tespitini ve çözümünü içeren arz odaklı bir hizmet
anlayışına geçerek sosyal yardım ve hizmetlerde yeni bir dönem başlattık. ASDEP
görevlilerimiz ile bugüne kadar 1 milyonu aşkın hanede yaklaşık 2,5 milyon
vatandaşımızla görüşme yaptık. Hem sosyal hizmet merkezi sayımızı hem de ASDEP
personel sayımızı artırarak hizmetlerimizi daha da yaygınlaştırmaya ve ziyaret
edilen hane sayısını 2019 yılında muhtarlarımızın da desteğini alarak 2
milyonun üstüne çıkaracağız. 
Güneydoğu
Anadolu ve Doğu Anadolu Bölgeleri başta olmak üzere ülkemizin birçok yerinde
kadınlarımızın psikososyal, mesleki ve kişisel yönden gelişmelerine destek
olmak üzere aile destek merkezlerimizi –ADEM- açtık. Aynı şekilde, Roman
vatandaşlarımızın daha yoğun olarak yaşadığı bölgeler başta olmak üzere 24
sosyal dayanışma merkezini hizmete açtık. SİROMA Projesi kapsamında 4 bini
aşkın kamu görevlimize sosyal içerme eğitimi verdik. SİROMA’daki
kazanımlarımızı Bakanlığımızın kurumsal kapasitesi ve Roman Strateji
Belgesi’yle uyumlu biçimde geliştirerek devam ettiriyoruz. 
Değerli
milletvekilleri, ailenin güçlendirilmesine yönelik yürüttüğümüz önemli
çalışmalarından biri de eğitim ve farkındalık çalışmaları. Gençlerimizi yuva
kurmaya özendirmek, sorumluluk duygusunu pekiştirmek amacıyla evlilik öncesi
eğitim ile aile eğitim programlarını başlattık. Bugüne kadar 934 bin gencimize
evlilik öncesi eğitim, 1,3 milyon vatandaşımıza ise aile eğitimi verdik. Ayrıca
aile bütünlüğünü korumak ve boşanmaları azaltmak amacıyla da danışmanlık
hizmetini sunmaya devam ediyoruz. 2019 yılında da aile eğitimi ve danışmanlığı
hizmetlerimizi geliştirerek yaygınlaştıracağız. Ayrıca yeni evlenecek
gençlerimize yönelik başlattığımız konut hesabı ve çeyiz hesabı
uygulamalarındaki azami devlet katkısı miktarını da yükselttik. Aileye yönelik
sağlıklı politikalar oluşturmak, tehditlere karşı aile yapımızı koruyarak
tedbirler almak amacıyla Türkiye aile yapısı araştırması, Türkiye üniversitesi
gençliği profil araştırması, Türkiye ergen profil araştırması gibi birçok bilimsel
araştırmayı da sürdürmekteyiz. Ayrıca, 2019 yılında aileyi güçlendirmek ve
aileyi zayıflatan etmenleri ortadan kaldırmak için ilgili tüm paydaşların iş
birliğinde Aile Şûrası’nı düzenleyeceğiz.
Sayın
Başkan, değerli milletvekilleri; aileyi ve dolayısıyla toplumu olumsuz
etkileyen bir diğer konu da bağımlılık. Madde bağımlılarının tedavi ve
rehabilitasyon sonrası topluma uyumunu sağlamak ve yeniden uyuşturucuya
başlamalarını önlemek amacıyla 15 sosyal uyum birimini açtık. Bu mücadeleyi
daha da etkinleştirerek sosyal il müdürlerimle Yeşilay iş birliğinde
yaygınlaştırmaya devam ediyoruz. 
Bakanlığımız
göç, terör, doğal afet ve acil durum sonucu aile ve toplum üzerinde oluşan
travmaların ortadan kaldırılması amacıyla psikososyal destek hizmetleri de
vermekte ve bugüne kadar 760 bin kişiye psikososyal destek hizmeti verdik.
Sayın
Başkan, değerli milletvekilleri; geleceğimizin teminatı çocuklarımızın hayata
en iyi şekilde hazırlanması, sağlıklı gelişimlerinin sağlanması en büyük
önceliğimiz. Çocukları kuruluş bakımına almadan önce aile odaklı hizmetlere
öncelik vererek çocuklarımızın ailelerinden kopmamalarını sağlıyoruz. Bugün
Sosyal ve Ekonomik Destek Programı’yla 121 bin çocuğumuzu kendi aileleri
yanında destekliyoruz. 2019 yılında devlet korumasındaki çocuklarımız için
Çocuk Destek, Gelişim ve Eğitim Programı’nı (ÇODEP) başlatacağımızı da burada
ifade etmek isterim. Çocuklarımızın sıcak bir yuvada büyümeleri için 23 bini
aşkın çocuğumuzu evlat edindirme ve koruyucu aile modellerimizden
faydalandırdık. Aile yanında bakımı mümkün olmayan çocuklarımız ise kuruluş
bakımına alınıyor. Rehabilitasyona ihtiyaç duyan 1.557 çocuğumuza da
ihtisaslaşmış çocuk destek merkezlerinde hizmet sunmaktayız.
Değerli
milletvekilleri, Bakanlığımız çocuk işçilere ilişkin aktif mücadelesine temel
olan Çocuk İşçiliği ile Mücadele Ulusal Programı kapsamında “Çocuk işçiliğine
hayır” diyoruz. Malumunuz 2018 yılı, Çocuk İşçiliği ile Mücadele Yılı ilan
edildi. 20 Kasım 2018’de gerçekleştirdiğimiz 19’uncu Ulusal Çocuk Forumu’nun
deklarasyon önerisiyle çocuk işçiliğiyle mücadeleyi, Sayın Emine Erdoğan
Hanımefendi himayesinde, 81 ilimizin gönül elçileri aracılığıyla sürdüreceğiz.
Sokakta çalıştırılan çocuklarımız için 130 mobil ekip kurduk. Alan
çalışmalarında 11.760 çocuğumuza müdahale ettik. Çocuklarımızın dijital ve
sosyal medya ortamlarının olumsuz etkilerinden korunması amacıyla “Ekranla
Değil, Akranla Büyüsün Çocuklar” farkındalık kampanyasını başlatarak 94 bin
çocuğumuza ve 13 bin ailemize ulaştık. Ayrıca, Bakanlığımızın Sosyal Medya Çalışma
Grubu, sosyal medyada ve dijital ortamlarda çocuklarımızı etkileyebilecek
riskleri tespit ederek önleyici çalışmalarda da bulunmakta. 
Devlet
korumasında yetişmiş evlatlarımızın çalışma hayatına katılımlarını da
destekliyoruz ve bugüne değin 45 bini aşkın gencimizi kamu kurumlarında
istihdam ettik. Bu ay içinde 3.274 gencimizin daha atama kurasının yapılacağı
müjdesini de vermek isterim.
Sayın
Başkan, değerli milletvekilleri; medeniyetimizin, aile yapımızın öznesi
kadınlarımızın toplumsal statüsünün yükseltilmesine büyük önem veriyoruz çünkü
biliyoruz ki ancak kadın güçlü olursa aile de toplum da güçlü olur. Bu
anlayışla şartlı nakit transferi, kız yurtlarının yapımı ve farkındalık
çalışmalarıyla kız çocuklarımızın eğitimine katkı sağladık. Saygıdeğer Hanımefendi
Emine Erdoğan’ın himayesinde yürütülen “Haydi Kızlar Okula” kampanyasıyla yüzde
79,9 olan kadınlarda okuryazarlık oranını yüzde 94,1’e yükselttik. 
Yine,
biliyoruz ki kadınlarımız eğitim seviyeleri arttıkça karar alma
mekanizmalarında daha fazla yer almakta ve ülkemizin geleceğinde söz sahibi
olmaktalar. Bunun en güzel yansımasını işte burada, 2002’de yüzde 4,4 olan
kadın milletvekili oranını 2018 yılında yüzde 17,45’e yükselten bu Gazi
Meclisimizde görmekteyiz.
Toplumsal
farkındalığın artması, uyguladığımız teşvik politikalarının karşılık bulması
neticesinde kadınların iş gücüne katılımında ve istihdamında da önemli
mesafeler katettik. Bugün kadın iş gücüne katılım oranında yüzde 34,9; kadın
istihdam oranında ise yüzde 29,7 seviyesini yakaladık. Son on yılda kadın
istihdamımızı 3,4 milyon artırarak 9,1 milyona ulaştık. 
Kadınlarımızın
çalışma hayatına katılımını desteklemek amacıyla kadın kooperatiflerini
güçlendirmeyi önemsiyoruz. Bu kapsamda, Bakanlığımız koordinasyonunda Tarım ve
Orman Bakanlığı ve Ticaret Bakanlığıyla birlikte Kadın Kooperatiflerinin
Güçlendirilmesi İşbirliği Protokolü’nü yürürlüğe koyduk. Kadınlarımız çalışma
hayatında yer alırken çocuklarını ve ailelerini ihmal etme endişesi
yaşamasınlar diye doğum yardımı, doğum izninde yapılan düzenlemeler, kreş
desteği, sigorta prim destekleri, yarı zamanlı çalışma imkânı gibi birçok
kolaylaştırıcı imkânla buluşturuyoruz. Yarım çalışma ödeneği uygulamasını da
başarılı bir şekilde devam ettiriyoruz. İşte Anne Projesi’yle kadınlarımızı
istihdam garantili mesleki eğitim kurslarına ve işbaşı eğitim programlarına
yönlendiriyoruz. Kadınlarımızın herhangi bir iş yerinde istihdamı kadar
girişimci olarak kendi işinin sahibi olmalarını da önemsiyoruz. İŞKUR
vasıtasıyla bugüne kadar verdiğimiz girişimcilik eğitimi katılımcılarının
yarısını kadınlarımız oluşturmakta. 2019 yılında da kadın girişimciliğinin
e-ticaret yoluyla desteklenmesi projesini gerçekleştirerek daha fazla kadın
girişimcimize ulaşmayı hedefliyoruz.
Değerli
milletvekilleri, kadının sosyal hayata katılımının, kendini geliştirmesinin
önündeki en önemli engellerden biri de şiddet. Şiddeti, kime uygulanırsa
uygulansın, Saygıdeğer Cumhurbaşkanımız Recep Tayyip Erdoğan’ın ifadeleriyle,
insanlık suçu olarak görüyor ve mücadelemizi “sıfır tolerans” ilkesiyle en üst
seviyede sürdürüyoruz. Bu anlayışla, şiddetle mücadeleye yönelik hukuki, sosyal
ve ekonomik tedbirleri hayata geçirdik ve yasal altyapıyı güçlendirdik. Kadına
yönelik şiddetle mücadele kapsamında, 71 bin polisimize, 65 bin sağlık personelimize,
48 bin din görevlimize eğitim verdik. Ayrıca bu yıl 32 bin kamu personelimize
de ulaştık. Millî Savunma Bakanlığımızla eylülde başlayan iş birliğimiz
çerçevesinde, bedelli askerlik yapan 45 bin kişiye “Aile İçi ve Kadına Yönelik
Şiddetle Mücadele” konulu seminerler verdik.
Değerli
milletvekilleri, kadın mağduriyetlerini önlemek için hizmet birimlerimizi
çeşitlendiriyor, yeni uygulamalarla kalite ve standartlarımızı yükseltiyoruz.
Koruyucu, önleyici hizmetler kapsamında, 79 ilimizdeki şiddet önleme ve izleme
merkezleri aracılığıyla 342 bin vatandaşımıza hizmet verdik. Bugün, yerel
yönetimler, STK’ler ve diğer kamu kurumlarıyla birlikte kadına yönelik şiddetle
mücadelede yatılı kurumsal hizmet birimleri olan 144 kadın konukevimiz
bulunmakta. Şiddetle mücadelede kurumlar arası iş birliği ve politikalar
geliştirmek üzere Bakanlığımız ile Adalet Bakanlığı ve İçişleri Bakanlığı
arasındaki veri entegrasyonunu tamamladık. Şiddete karşı mücadelede tam bir
dayanışma içerisinde birlikte hareket etmeye, eğitim ve farkındalık
çalışmalarını yaygınlaştırmaya devam edeceğiz. 
Sayın
Başkan, değerli milletvekilleri; engelli bireylerin eğitimden istihdama hayatın
her alanında fırsat eşitliğine kavuşması için önemli adımlar attık. Engelli
vatandaşlarımız için erişilebilirliği en temel insani hak olarak görüyor,
sosyal hayata katılımlarını sağlamak üzere fiziki şartlarını iyileştirmeye
devam ediyoruz. Bakanlık olarak erişilebilirlik destek projeleri kapsamında
birçok kamu binasını erişilebilir hâle getirdik. Son sekiz yılda yükümlülüğü
bulunan kurumlarımızda 10 bin personelin eğitimlerini tamamladık. “Her birey
çalışma hayatında yer alabilir.” anlayışıyla engelli kardeşlerimizin mesleki
anlamda gelişimine ve istihdamına özel önem veriyoruz. Son on altı yılda
yaklaşık 42 bin engelli kardeşimiz mesleki eğitim kurslarımızdan faydalandı,
382 bin engelli vatandaşımızın ise istihdamını sağladık. 2002’de kamu
kurumlarında 5.777 engelli memur istihdam edilirken bugün bu rakamı yaklaşık 10
kat artırarak 54 bine ulaştırdık. 24 aralık tarihinde de inşallah 2.500 engelli
kardeşimizin daha atama kurasını yapacağımızın müjdesini vermek isterim.
Destekli istihdam yönteminin uygulama modeli olan iş koçluğu sistemi esas
alınarak yürütülen “İşe katıl, hayata atıl.” projesiyle de engelli bireylerin
sürdürülebilir istihdamını destekliyoruz. 
Değerli
milletvekilleri, Bakanlığımıza bağlı merkezler ve yetkilendirdiğimiz özel bakım
merkezlerinde yatılı ve gündüzlü bakım hizmet modelleri sunmayı sürdürüyoruz.
Bu kapsamda, 317 bakım merkezimizde 23 bin engelli bireye yatılı bakım hizmeti
sunmaktayız. 
Yaşam
koşullarının iyileşmesi, sağlık imkânlarının erişiminin kolaylaşması, aktif
yaşlanma konusundaki bilincin artması sonucu hem dünyada hem ülkemizde ortalama
yaşam sürelerinin uzadığını görmekteyiz. Ülkemizde doğuşta beklenen ortalama
yaşam süresi 2000’de 70 iken şu anda ortalama 78 yıl. Bugün dünya nüfusunun
yüzde 8,7’si 65 yaş üstünde. Ülkemizde ise yaşlı nüfus oranı 2002 yılında yüzde
7,5 iken 2018 yılında yüzde 8,7’ye yükseldi. Bu oranın 2023 yılında yüzde 10’un
üzerine ve 2040 yılında yüzde 16,3’e ve 2060 yılında ise yüzde 22,6’ya
ulaşacağı öngörülmekte. Dolayısıyla ülke olarak öncelikle, Sayın
Cumhurbaşkanımızın vurguladığı gibi, doğum oranlarını artırarak nüfusumuzun
yaşlanmasını önlemeliyiz. Aynı zamanda, yaşlılık evresindeki vatandaşlarımızın
daha sağlıklı ve mutlu bir yaşam sürmeleri için yenilikçi sosyal politikalar ve
hizmet politikaları geliştirmek durumundayız. 
İşte
bu saikle kuşaklar arası dayanışmayı ve büyüklerimize karşı toplumsal duyarlılığı
artırmak amacıyla 2019 senesi Yaşlı Yılı ilan edildi. Sayın Cumhurbaşkanımızın
himayesinde düzenleyeceğimiz Yaşlılık Şûrası’nda da yaşlılık vizyonumuzu
açıklayacağız. 
146’sı
Bakanlığımıza, 250’si diğer kurum ve kuruluşlara ait toplam 396 huzurevi, yaşlı
bakım ve rehabilitasyon merkezinde de yaşlılarımıza hizmet sunmaktayız. Ayrıca,
65 yaş üstü yaşlılarımıza, kendi ev ortamlarında evde bakım ve sosyal hizmet
uygulamalarıyla yaşamlarını daha da kolaylaştıran Yaşlı Destek Programı’yla,
ihtiyacı olan tüm yaşlılarımıza ulaşmayı hedefliyoruz. 
Çalışıp
üreterek ülkemize değer katan, bugünlerimizi borçlu olduğumuz emeklilerimizin
de daima yanında olduk ve olmaya devam ediyoruz. Hükûmetimiz emekli ikramiyesi,
bayram ikramiyeleri ve promosyon gibi birçok sosyal ve ekonomik desteği hayata
geçirerek emekli vatandaşlarımıza yönelik ciddi mali katkılar sunmakta.
Hükûmet
olarak ayrıca, vatanımızın bütünlüğü ve milletimizin bağımsızlığı için
canlarını feda eden şehitlerimizin bizlere emanet bıraktığı ailelerinin ve gazilerimizin
her daim yanındayız. Zira biz şehit yakınlarımızı, gazilerimizi ve gazi
yakınlarımızı kendi ailemiz olarak görüyor, yaptığımız ziyaretler ve
buluşmalarla bağlarımızı kuvvetlendiriyor ve şehitlerimizin aziz hatırasını her
yerde yaşatmaya devam ediyoruz. 
Bildiğiniz
gibi, şehit yakınlarımızın 1 olan istihdam hakkını 2’ye çıkardık, gazilerimize
istihdam hakkı tanıdık. Bakanlığımızca bugüne kadar şehit yakını, gazi ve gazi
yakınlarından 24.144 kişinin istihdamını gerçekleştirdik. Ayrıca eğitim desteği,
faizsiz konut kredisi desteği, ücretsiz seyahat hakkı, ÖTV muafiyeti gibi
birçok alanda sosyal ve ekonomik destek vermeye devam ediyoruz. 
Bu
vesileyle aziz şehitlerimizi bir kez daha rahmetle, minnetle yâd ediyor,
kahraman gazilerimize şükranlarımızı sunuyorum. 
Değerli
milletvekilleri, “İnsanı yaşat ki devlet yaşasın.” perspektifiyle sosyal
hizmetleri, sosyal yardımları ve sosyal güvenliği içeren sosyal koruma
ağımızdan toplumun tüm kesimlerinin ihtiyaçları oranında faydalanmasını
sağlayarak tüm dünyaya örnek teşkil edecek bir sosyal devlet anlayışını
sürdürmekteyiz. Son on altı yılda ekonomik büyümeyle elde ettiğimiz kaynakları
vatandaşlarımıza aktararak sosyal adaleti sağlama ve yoksullukla mücadele
alanında büyük bir dönüşüm gerçekleştirdik. Türkiye, Dünya Bankası tarafından
yayınlanan “Sürdürülebilir Kalkınma Hedefleri” adlı çalışmasına göre dünyada
yoksulluk oranlarını en fazla azaltan ülke oldu. Elbette bu başarıyı on altı
yıllık süreçte yardım kuyruklarına son veren, insan odaklı uyguladığımız sosyal
politikalar sayesinde elde ettik. Bu dönemde vatandaşlarımıza yaklaşık 283
milyar lira tutarında sosyal yardım yaptık. Hazırlanan Birinci 100 Günlük
İcraat Programı kapsamında da çoklu doğum yardımı ile cihaza bağlı olarak
yaşamlarını sürdüren hastalarımıza yönelik Elektrik Desteği Programı’mızı 12
Kasım itibarıyla hayata geçirerek uyguladığımız sosyal yardım program sayısını
42’ye yükselttik. (AK PARTİ ve Komisyon sıralarından alkışlar) Yine, bu dönemde
sosyal yardım ve istihdam ilişkisini güçlendirerek sosyal yardım alan
çalışabilir durumdaki 223 bin vatandaşımızın 2018 yılında İŞKUR’a
yönlendirilmesini ve istihdamlarının teşvik edilmesini sağladık. Düzenli sosyal
yardımlardan faydalanırken istihdam edilen kişilerin işveren sigorta prim
ödemelerini 2019 yılında da sürdüreceğiz. 
Sayın
Başkan, değerli milletvekilleri; 2007 yılında iş gücüne 22,2 milyon kişi
katılırken 2018 yılında bu rakam 33 milyona ulaştı. İş gücüne katılım
oranlarına baktığımızda da yüzde 44,3’ten 10 puan artarak yüzde 54,3’e yükseldiğini
görmekteyiz. Böylelikle OECD ülkeleri arasında iş gücüne katılımı en fazla
artıran ülke olduk. Dünya genelinde istihdamda ciddi daralmalar yaşanırken son
on altı yılda istihdamı 20,2 milyondan 29,3 milyon kişiye çıkarttık. 
Sayın
milletvekilleri, geleceğimizin teminatı gençlerimizi meslek seçimi ve kariyer
yolculuğunda desteklemeye devam ediyor ve istihdamlarına özel önem veriyoruz.
2018 yılında 18 ila 29 yaş aralığındaki gençlerin ilk defa BAĞ-KUR kapsamına
girmesi hâlinde primlerinin devlet tarafından karşılanmasını sağladık. İşe İlk
Adım Projemizle işbaşı eğitim programına katılan gençlerimizin iki yıla kadar
istihdamda kalmalarını sağlayacağız. Meslekî Eğitim ve Beceri Geliştirme
İşbirliği Protokolü’müz MEGİP’le de meslekî beceri eğitim programları düzenleyerek
kamu-özel sektör iş birliğini artırıyoruz. Gençlerimizin eğitimden iş yaşamına
geçişini de hızlandırmaktayız. Çırak ve aday çıraklığıyla işletmelerde mesleki
eğitim gören, staj ve tamamlayıcı eğitime devam eden öğrencilere ücret desteği
sağlıyor, eğitim-iş hayatı arasındaki ilişkileri güçlendiriyoruz. Bu
desteğimizi de 2021 yılı sonuna kadar uzattık. Üniversite öğrencilerimizin
çalışma hayatıyla tanışmasını, çalışma disiplini kazanmasını ve sosyal izdüşüm
becerilerinin gelişmesini sağlamak amacıyla hazırladığımız Sosyal Çalışma
Programı’nı 2019 yazından itibaren uygulamaya başlayacağımızın müjdesini de
burada gençlerimize vermek isterim.
Değerli
milletvekilleri, Hükûmetlerimiz döneminde iş gücü piyasa politikalarının
kapsamını genişleterek sunduğumuz hizmetlerin niteliğini ve niceliğini
artırdık. 2002 yılında sadece 24 bin kişi olan özel sektörde işe yerleştirme
sayısını 2018’de tarihî bir rekorla 1 milyon 100 bin kişiye yükselttik.
İstihdamın sürdürülebilir olması için iş gücümüzün niteliğinin artırılması,
çağın gerektirdiği mesleki donanımlara ulaşması için elzem. Bu anlamda,
işverenlerimizin iş gücü ihtiyaçlarını ve bu iş gücünde aradıkları nitelikleri
tespit etmek amacıyla İŞKUR aracılığıyla iş gücü piyasası araştırmalarını
gerçekleştiriyoruz. Bu araştırmalarımızın sonuçlarına göre iş gücümüzün,
bugünümüzün ve yarınımızın koşullarının yetiştirilmesine yönelik mesleki eğitim
kursları düzenliyoruz. Bugüne değin, düzenlediğimiz kurs ve programlardan 3
milyonu aşkın kişi yararlandı.
ÖMER
FETHİ GÜRER (Niğde) – Emeklilikte yaşa takılanları, taşeronu hiç konuşmadı, bir
süre verin de anlatsın, bilelim. 
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) – 2019 yılında
da en az 500 bin kişinin kurs ve programlardan yararlanmasını sağlıyoruz. Pasif
istihdam programlarımız aracılığıyla da işini kaybedenlere, konjonktürel
olaylardan etkilenen işverenlerimiz ve işçilerimize, çeşitli nedenlerle ödeme
güçlüğüne düşen işverenden ücret alacağı bulunan çalışanlarımıza destek
vermekteyiz. 
ÖMER
FETHİ GÜRER (Niğde) – Taşeronlar sizi televizyondan izleyip mesaj atıyorlar. 4
Aralık mağdurları, kamudaki bu şoförler… 
BAŞKAN
– Soru cevap başlamadı Sayın Gürer. 
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) – 2018 yılında
attığımız reform niteliğindeki adımla alt işveren kapsamında çalışan
işçilerimizi kadroya aldık. Asgari ücret 2002 yılında 184 liradan, 2018 yılında
1.603 liraya çıkarak son on altı yılda reel olarak yüzde 102,6, nominal olarak
yüzde 770 oranında arttı. 
ÖMER
FETHİ GÜRER (Niğde) – Şu EYT’lilerimizin sorularını Bakan açıklasın.
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) – Bu sene 6
Aralıkta başladığımız 2019 yılı Asgari Ücret Tespit Komisyonu çalışmalarımızı
da -çalışma barışına olumlu katkıda bulunacak…-
ALİ
ŞEKER (İstanbul) – EYT’liler soruyor, EYT’liler. 
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) – …ülkemizin
koşullarına, işçilerimizin ve işverenlerimizin taleplerine uygun bir seviyede
asgari ücretin tespit edilmesi için sosyal taraflarla istişareyle
yürütmekteyiz. 
Sayın
Başkan, değerli milletvekilleri; sürdürülebilir ve ulaşılabilir bir sosyal
güvenlik sistemini hedeflemekteyiz. Sosyal Güvenlik Kurumunun gelirlerinin
giderlerini karşılama oranına baktığımızda, 2002 yılında bu oranın yüzde 71,5
iken bugün yüzde 93,6’ya kadar yükselmesi bu hedef doğrultusunda olumlu bir
trende kavuştuğumuzu göstermekte. 
Bizim
için diğer önemli bir gösterge ise sigortalı sayılarımızdaki artışlar. Toplam
aktif sigortalı sayısı 2009 yılında 15 milyon iken, 2018 yılında 22,5 milyona,
toplam pasif sigortalı sayımız ise dosya bazında 2009 yılında 8,5 milyon iken
2018 yılında 11 milyon 750 bine yükselmiştir. 
Sosyal
güvenlik hizmetlerimizin ulaşılabilirliğini artırmak için de hizmetlerimizi
e-Devlet platformuna aktararak vatandaşlarımızın ayağına götürüyoruz. 2018
yılında yaptığımız çalışmalarla hizmetlerimizden 128’ini e-Devlet üzerinden
gerçekleştiriyoruz. 
ÖMER
FETHİ GÜRER (Niğde) – Sayın Bakan, asgari ücret ne olacak? On yedi saniye
kaldı, bunları anlat bize ya. 
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) – Ayrıca, 2019
yılında ikinci 100 Günlük Eylem Planı’mız çerçevesinde, kolay belge, kolay
hizmet elektronik uygulamasını hayata geçirerek kolay işveren uygulamasını
apartman ve iş hanı görevlilerini kapsayacak şekilde genişletiyoruz. Askerlik
ve doğum borçlanmasını da e-Devlete taşıyacağız. 
Sayın
milletvekilleri, sigorta prim borçlarını yapılandırma imkânı getirdik. 
(Mikrofon
otomatik cihaz tarafından kapatıldı) 
FATMA
KAPLAN HÜRRİYET (Kocaeli) – Yarım saat daha verelim, anca asgari ücrete geliriz
Sayın Başkan. Yarım saat daha verelim Sayın Bakana.
BAŞKAN
– Tamamlayalım Sayın Bakanım. 
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) – Ayrıca, bu
yıl başlattığımız yeni nesil teşvik uygulamasıyla da başta imalat ve bilişim
sektörleri olmak üzere sigorta primi ve vergi teşviki getirdik. 
Değerli
milletvekilleri, Sayın Cumhurbaşkanımız liderliğinde gerçekleştirdiğimiz sosyal
güvenlik reformu dünyanın en iyi uygulamalarından biri olarak kabul edilmekte.
Reformun birçok ülke tarafından örnek alınan “herkese sağlık güvencesi”
uygulaması bugüne kadar olduğu gibi bundan sonra da devam edecek. 
Vatandaşlarının
tamamını genel sağlık sigortası şemsiyesi altına alan ve herkese birinci sınıf
sağlık hizmeti sunan tek ülkeyiz. Sağlık alanında da pek çok hizmeti yerine
getirmeye, vatandaşlarımızın sağlık hizmetlerine eşit şartlarda erişimini
sağlamaya devam ediyoruz. 2018 yılı için toplam sağlık harcamamızın yaklaşık 92
milyar lira seviyesinde gerçekleşeceğini tahmin ediyoruz. 
Sayın
Başkan, değerli milletvekilleri; iş sağlığı ve güvenliği alanında da
uluslararası normlara uyumlu İş Sağlığı ve Güvenliği Kanunu, kapsayıcılığı ve
önleyici bakış açısıyla önemli yenilikler getirdi. Her zaman önemle öncelik
verdiğimiz iş sağlığı ve güvenliği alanında iş kazalarına ve meslek
hastalıklarını önlemeye yönelik sektörlere özgü çözümler üretiyoruz. 
(Mikrofon
otomatik cihaz tarafından kapatıldı)
BAŞKAN
– Sayın Bakanım, tamamlayalım lütfen. 
FATMA
KAPLAN HÜRRİYET (Kocaeli) – Bir yarım saat daha…
SÜLEYMAN
GİRGİN (Muğla) – Asgari ücrete gelin Sayın Bakan, asgari ücrete. 
FATMA
KAPLAN HÜRRİYET (Kocaeli) – Asgari ücrete geliyor muyuz Sayın Bakan, ne olacak
şu asgari ücret?
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) – Sayın
Başkan, değerli milletvekilleri; Bakanlığımızın tüm faaliyetlerinde kamu kurum
ve kuruluşları, üniversiteler, iş dünyası, sivil toplum kuruluşları,
konfederasyonlar ve sendikalar yerel yönetimlerle iş birliğine önem verdiğimizi
burada özellikle belirtmek isterim. 
FATMA
KAPLAN HÜRRİYET (Kocaeli) – Masalları geçelim, gerçeklere gelelim Sayın Bakan. 
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) – Sözlerime
son verirken 2019 yılı bütçemizin ülkemiz, devletimiz ve milletimiz için
hayırlı olmasını diliyorum. 
ÖMER
FETHİ GÜRER (Niğde) – Taşeronlar, EYT ne olacak, onları da anlat Sayın Bakan. 
FATMA
KAPLAN HÜRRİYET (Kocaeli) – Taşeron işçiler ne yaptı Sayın Bakan? Birçoğu işsiz
kalıyor, taşeronu arar hâle geldiler. 
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) – Bütçe kanun
teklifinin görüşülmesi sırasında yoğun mesai veren, başta Plan ve Bütçe
Komisyonu üyeleri olmak üzere, siz değerli milletvekillerimize teşekkür
ediyorum. Hükûmet olarak sunduğumuz hizmetleri vizyonuyla yönlendiren, irade ve
kararlılığıyla yöneten Sayın Cumhurbaşkanımız Recep Tayyip Erdoğan’a minnet ve
şükranlarımızı sunuyor, Gazi Meclisimizi saygıyla selamlıyorum. (AK PARTİ ve
MHP sıralarından alkışlar)
BAŞKAN
– Teşekkür ederim. 
ATİLA
SERTEL (İzmir) – EYT, 3600 ek gösterge…
FATMA
KAPLAN HÜRRİYET (Kocaeli) – Masallar, masallar, masallar… Masalları dinledik,
gerçeklere gelemedik Sayın Başkan, olmaz ki. Türkiye’nin gerçekleri başka,
Bakanın gerçekleri başka. 
ÖMER
FETHİ GÜRER (Niğde) – “Çalışma” kısmını kaldırsınlar. 
BAŞKAN
– Arkadaşlar, konuşma bitti, tamam, dedikoduyu bırakalım lütfen. 
FATMA
KAPLAN HÜRRİYET (Kocaeli) – Bir yarım saatte anca asgari ücrete gelirdik
herhâlde. 
ÖMER
FETHİ GÜRER (Niğde) – İşçilerin şeyine bir tane cümle ağzından çıkmadı.

BAŞKAN
– Sayın Gürer, soru-cevap gelmedi daha, biraz sonra gelecek soru-cevap. 
MURAT
EMİR (Ankara) – Sayın Bakan, ne güzel anlatmadınız. 
BAŞKAN
– Arkadaşlar, sunumdu bu yürütme adına. 
ATİLA
SERTEL (İzmir) – Asgari ücret yok, emeklilikte yaşa takılanlar yok, emekliler
yok, işçiler yok. 
BAŞKAN
– Şimdi yürütme adına söz sırası İçişleri Bakanı Süleyman Soylu’da. 
Buyurun
Sayın Soylu. (AK PARTİ ve MHP sıralarından alkışlar)
Süreniz
yirmi üç dakika Sayın Bakan. 
Buyurun.
İÇİŞLERİ
BAKANI SÜLEYMAN SOYLU – Sayın Başkan, çok değerli milletvekilleri; İçişleri
Bakanlığının 2019 bütçe sunuşu için huzurlarınızda bulunuyor, yüce heyetinizi
saygıyla ve hürmetle selamlıyorum. (AK PARTİ sıralarından alkışlar) 
Konuşmama
başlarken Malazgirt’te bize bir emanet bırakanlara; Çanakkale’de o emanete
sahip çıkanlara; bizleri hayal ederek bir Kurtuluş Savaşı verenlere; İstiklal
Madalyası’nın kırmızı, yeşil ve kırmızı-yeşil şeritli o tüm sahiplerine;
Kato’yu, Gabar’ı, Pülümür'ü, Beşparmak Dağlarını kendine mesken edinenlere;
üniformayı kefen edinenlere; Kıbrıs’ta, Kore’de mazluma umut olanlara; 15
Temmuz gecesi “Bu meydan bizimdir, bu vatan bizimdir.” diyenlere; kara ve deniz
demeden suçluyu kovalarken milleti, ay yıldızlı bayrağı ve vatanı korurken can
verenlere; nurlarıyla dört tarafımızı saran bizim can şehitlerimize; geçmiş
büyüklerimize Cenab-ı Hak’tan rahmet diliyor ve hepsinin huzurunda saygıyla
eğiliyorum. (AK PARTİ, MHP ve İYİ PARTİ sıralarından alkışlar) Ve bu emaneti
bugün sırtlayan tüm arkadaşlarıma, bütün şehit ailelerine, gazilerimize,
polisimize, jandarmamıza, güvenlik korucularımıza, askerimize, kahraman
Mehmetçiğimize, perşembe gününden bugüne kadar, şu dakikalara kadar Tunceli Ovacık
Yoğunçam’da içinde terörist bulunan bir mağaranın dışına eliyle, tırnaklarıyla
yapışarak orada teröristi etkisiz hâle getirmek için büyük bir mücadele ortaya
koyan jandarma komandomuza ve Jandarma Özel Harekâtımıza velhasıl bugün
ülkemizin huzuru ve sükûnu için mücadele eden bütün arkadaşlarımıza hepinizin
huzurunda teşekkürlerimi, minnetlerimi ve Cenab-ı Allah’tan kolaylık
dileklerimi iletiyorum. (AK PARTİ, MHP ve İYİ PARTİ sıralarından alkışlar) 
Sayın
Başkan, çok değerli milletvekilleri; 21’inci yüzyıl başlarken tarih önümüze bir
fotoğraf koydu ve biz 21’inci yüzyılı hep birlikte iyi hayal etmiştik, birçok
gelişme 21’inci yüzyıl hakkında bize iyi emareler gösteriyordu. Ancak
geldiğimiz nokta maalesef hem Batı medeniyetinin hem de Doğu medeniyetinin
belki de hiç beklemediğimiz bir fotoğrafı önümüze koydu ve bu 21’inci yüzyılda
tarihin önümüze koyduğu fotoğrafı daha da belirginleşti. Sadece hayallerimize
değil, hayatın olağan seyrinin akışına aykırı işlere de hep birlikte şahit
oluyoruz. Komisyondaki konuşmamda bu tip değerlendirmeleri yaparken
arkadaşlarımızın bir bölümü “Olumsuz değerlendirmeler yapıyorsun.” dedi.
Yaptığım değerlendirmeler şunlardı: 21’inci yüzyılın başından itibaren yerinden
edilen insan sayısı 21,1 milyondan 71,4 milyona çıkmıştı. Uyuşturucuya bağlı
ölümlerin sayısı 118 binden 318 bine çıkmıştı. Terörden öldürülenlerin sayısı 5
binden 25.673’e çıkmıştı. Bu, bir dünya fotoğrafı. Değerlendirmeme “Moral
bozucu.” eleştirileri gelmiş, Batı medeniyetiyle ve Avrupa’yla ilgili birtakım
değerlendirmeler yaparken, birtakım öngörüler ortaya koyarken arkadaşlarımız
belki de beğenmemişlerdi ama üzerinden bir ay geçmeden bugün Fransa’da sarı
yeleklileri, bir taraftan Macaristan’da, bir taraftan İngiltere’de -yeni yeni
başladı- ve diğer taraftan da Hollanda’da ve diğer ülkelerde bahsettiğimiz
aslında Batı medeniyetinin kendi patinajını ortaya koyan bir dalgalanmayı hep
birlikte görüyoruz. Çok net, on yıl önce Avrupa Birliğinin kamu borcunun toplam
gayrisafi millî hasılaya oranı yüzde 57,4; şimdi 81,7. Çok basit, bir taraftan,
Fransa’da yüzde 64’ken bu rakam, şu anda yüzde 98. Oysa, Türkiye rakamını
söylemek isterim, konuşmamın bir bölümünde anlatacağım daha güçlü ayakta
durmamız lazım gelen Türkiye rakamını. 2002 yılında yüzde 71,9-yüzde 72, on yıl
önce yüzde 39, şimdi yüzde 29. Onlar, 57’lerden 81’lere çıkarken 72’lerden, şu
anda 29 seviyelerine inen bir Türkiye tablosu var. 
Verdiğim
küresel mülteci rakamına da itiraz etmişlerdi ama ben şunu söylememiştim: Kendi
evlerinden barklarından, topraklarından… Hangi birimiz kendi toprağımızdan
ayrılabiliriz? Hangi birimiz memleketimizden, sılamızdan bir başka yere
gidebiliriz? Hangi birimiz doğduğumuz evi, hangi birimiz doğduğumuz,
büyüdüğümüz sokağı, hangi birimiz beraber büyüdüğümüz arkadaşları unutabiliriz?
10.771 kişi 2014 ile 2018 arasında Akdeniz’de, Ege’de can verdi; bunların
kimisi 3 aylıktı, kimisi 6 aylıktı, kimisi 20 yaşındaydı, kimisi de yaşlı, 60
yaşındaydı, 70 yaşındaydı. 
Bugünlerde
Belçika’da bir Hükûmet krizi var. Fas’ta pazartesi günü Küresel Göç Mutabakatı
imzaladık. Burada söylemeliyim, Küresel Göç Mutabakatı’nın bütün maddeleri,
bilmenizi isterim ki Türkiye'nin önerileri ve Türkiye'nin ortaya koymuş olduğu
felsefenin ta kendisidir. (AK PARTİ sıralarından alkışlar) Küresel Göç
Mutabakatı’nın bütün maddeleri. Belçika Başbakanı o maddeleri imzalarken sadece
o maddeleri imzalıyor diye Hükûmeti düşmüştü. 
İngiltere,
Avrupa Birliğinden çıkmaya çalışıyor ve çıkış kararı yüzde 52’yle alındı,
neredeyse “fifty-fifty” diyebileceğimiz bir oranla alındı ve Başbakan parti
içerisinde oylama yaptı, 117’ye 200 bitti yani neredeyse partinin üçte 1’inden
çok daha fazlası kendisine karşı durumdaydı. Almanya’da Merkel Hükûmeti zor
kurdu. Almanya İçişleri Bakanı göç meselesi yüzünden istifa ediyor, Hükûmet
dağılıyordu. İngiltere İçişleri Bakanı göç meselesi yüzünden ayrıldı, istifa
etmek zorunda kaldı. Avrupa’daki birçok ülkede bunların tamamı söz konusuydu.
Ayrımcılığa karşı olma Avrupa Birliğinin temel ilkelerinden biridir ancak Mart
2018 Avrupa Parlamentosu Raporu’na göre Avrupa’nın üçte 2’sinin karşı karşıya
olduğu ayrımcılık, etnik köken ayrımcılığı yüzde 64’le ilk sıradadır. Ve
Avrupa’da ırkçılık ve yabancı düşmanlığı göç üzerinden radikalleşmektedir.
Eskiden sadece savaş tehdidi vardı, oysa bugün bir taraftan narkoterör, bir
taraftan siber terör ve bir taraftan da buna benzer alt başlıklar var. Birileri
bir yandan bilim ve teknolojiyle dünyayı hipnotize etmeye, öte yandan da
çatışmalar üzerinden dünyayı yönetmeye çalışıyor. Avrupa’yı, dikkat ediniz,
refahını kaybetme korkusuyla paniklettirip kendi aslında savunduğu medeniyet
değerleriyle çatıştırıp Doğu’yu da vekâletler savaşıyla gelen yıkım, göç ve
fakirlik üzerinden kimliksizleştirmeye çalışıyor. Doğulu insan sadece panik
içinde kalsın istiyorlar ve çatışmayı besleyen her şeyi, uyuşturucuyu,
ayrımcılığı, terörü, düzensiz göçü alabildiğine destekliyorlar. Cenevre ile
Astana’yı birbiriyle savaştırmaya çalışıyorlar.
Bizim
ülkemizde göç yolunda 2 çocuğundan birinin elini bırakıp ölüme terk etmek
zorunda kalmış anneler var. 3 çocuğunu, yazı yazdığı elini, radyasyon sebebiyle
bazı iç organlarını kaybetmiş bu ülkede yaşayan matematik profesörleri var.
Zengin bir iş adamıyken kamplardaki, evet, orada ülkemizin, milletimizin,
devletimizin katkısıyla bir öğün yemeğe muhtaç, çok uzun zaman değil, sekiz
sene önce Suriye'nin en büyük zenginleri var. Ve sadece panik içinde kaçmışlar.
Kendi devletinden, kim olduklarını bilmedikleri silahlı terörist gruplardan ve
onların maalesef müttefikimiz Amerika Birleşik Devletleri tarafından
bağışlanmış modern silahlarından kaçmışlar. 21’inci yüzyılın bize gösterdiği
fotoğraf tam da bu fotoğraftır. İşte, bu fotoğraf söz gelimi kişi başına gelir
seviyesi 100 bin dolar seviyesindeki Lüksemburg’u çok ilgilendirmeyebilir.
Almanya İçişleri Bakanına da söyledim, İngiltere İçişleri Bakanına da söyledim,
“Sınırınızda kimler var sizin? -ve bir şey daha söyledim- Allah’ınızı
severseniz, bizim ülkemizde sizi rahatsız eden ne var? Bir tek örnek verin. Ama
sizin ülkenizde bizi rahatsız eden çok şey var: FETÖ var, DHKP-C var, PKK var,
her şey var.” (AK PARTİ ve MHP sıralarından alkışlar) Ve şunu ifade etmek
istiyorum: Lüksemburg’un nüfusu kadardır bizim İçişleri Bakanlığımızdaki kolluk
kuvvetlerimizin nüfusu. Bunu niçin verdim? Biraz önce, göç yolunda evladını
kaybetmiş bir anne örneğini verdim, bizim kamplarımızda bu anneler var ama aynı
zamanda bu ülkede PKK yüzünden evladını kaybetmiş şehit anneleri de var, hem de
kırk yıldır var. Biz bu toplam maliyeti ve bu küresel fotoğrafı… Bilmenizi
istiyorum ki bu, bizim eserimiz değildir. FETÖ’yü, DEAŞ’ı, PKK’yı, PYD’yi kim
kurdurmuşsa, Orta Doğu’yu kim karıştırıyorsa… Değerli milletvekilleri, ben
oyunu anlatmak istiyorum. Şu anda Deyr el Zor’da DEAŞ’la PYD’nin ve PKK’nın
petrol taşıma pazarlığı var, bu pazarlığı sinsi bir şekilde Amerika Birleşik
Devletleri izliyor ve buradan kendi payına düşeni beklemeye çalışıyor; bu, çok
nettir. Bu tabloyu görmeden ne Türkiye’yi tahlil edebiliriz ne de önümüzdeki
meselelere bakabiliriz. Bugün Hükûmetimizin ortaya koyduğu bütün felsefe,
ortaya koyduğumuz bütün politikalar, gerçekleştirdiğimiz bütün adımlar bu
fotoğrafa bu güzel ülkeyi, bu memleketi… AK PARTİ’mizin, Cumhurbaşkanımızın ve
arkadaşlarımızın cansiparane bir mücadeleyi ortaya koymasının, Cumhur
İttifakı’nın bu meselede canhıraş bir şekilde buna destek vermesinin temel
sebebi şudur: Bu ülkeyi birileri teslim almaya çalışıyor, oyunu kurmaya
çalıştılar ama biz bu oyuna müsaade etmedik. (AK PARTİ ve MHP sıralarından
alkışlar) Bakın, Irak’ın kuzeyinde, sözde bir referandumla beraber yeni bir
devlet kurmanın eşiğine gelen ve bunu bir şekilde hem tahrik eden hem de
destekleyenlere karşı aslında tarihin oyununu İran’la, Irak’la hemen bir araya
gelerek biz kurduk. Şunu çok net söyleyeyim: Bu coğrafyada kimse bize rağmen
oyun kuramaz, ister Almanya olsun ister İngiltere olsun ister Amerika Birleşik
Devletleri olsun. (AK PARTİ ve MHP sıralarından alkışlar) Bu kadar çok net ve
açıktır. 
HASAN
ÖZGÜNEŞ (Şırnak) – Hani Kürt düşmanı değildiniz Bakanım. 
İÇİŞLERİ
BAKANI SÜLEYMAN SOYLU (Devamla) - Türkiye tüm bu güvenlik maliyetlerine rağmen
siyasi istikrarını, ekonomik istikrarını ve güvenlik istikrarını bozmamış, göç
ve terör baskısı altındayken 2014’ten itibaren, bakınız, tam 6 tane seçimi,
hiçbir güvenlik zafiyeti ve olumsuzluk olmadan, büyük bir demokratik olgunluk
ve ciddi bir katılımla tamamlamıştır. Bu tablo, neresinden bakarsanız bakın,
aziz milletimize ait bir ferasete, bizim demokrasi tarihimize ve
hükûmetlerimize ait bir yönetim başarısıdır. Birileri, siyasi beklentilerle,
kıskançlıklarla, iktidarı siyaseten yıpratmak için vereceği zararı düşünmeden,
Türkiye'yi güvensiz bir ülke fotoğrafı olarak gösterebilir. Türkiye'ye turist
olarak gelinmemesini veya yatırım yapılmamasını salık veren, burada can
güvenliği olmadığını söyleyen, hatta yakın zamanda söylemiş kişiler de var;
bunların hiçbir kıymetiharbiyesi yoktur. Kimse kusura bakmasın, biz lafa değil
çıktılara bakarız; nedir bugünkü rakamlar, biz ona bakarız.
Bakınız,
bugün Türkiye'ye gelen yabancı turist sayısı -13 Aralık tarihi itibarıyla
söylüyorum- sadece yabancı turist sayısı 38 milyon 282 bindir. Allah’ıma
şükürler olsun. Antalyalılar var aramızda. Bugün, biz, Antalya’da 2018 yılında
13 milyonun üzerini göreceğiz. Tarihin rekorlarını kırıyoruz. (AK PARTİ
sıralarından alkışlar)
Ve
inşallah, Turizm Bakanımızın söylediği gibi, tüm turist sayımız yıl sonu
itibarıyla 46 milyon rakamını geçecektir. Keza, sadece dünyadan gelen değil,
2016 yılında 122 bin turist gelen Diyarbakır’a, bugün, işte, Türkiye'nin
geldiği huzur noktasında 500 bin turist gelmiştir son yirmi ayda. (AK PARTİ
sıralarından alkışlar)
MURAT
EMİR (Ankara) – Gelince sizin başarınız, gelmeyince bizim suçumuz değil mi!
İÇİŞLERİ
BAKANI SÜLEYMAN SOYLU (Devamla) – Mardin’e de 3 milyon turist gelmiştir ve
oraya gelenler bir tek boş oda bulamamaktadırlar. 
Sadece
çıktımız orada değil, Türkiye'de kadın cinayetleri geçen yıl 353’tü, bu yıl 1
Aralık itibarıyla -çok konuşulan konudur bunlar- 245 olmuştur ve yüzde 22
azalmıştır. 
FATMA
KAPLAN HÜRRİYET (Kocaeli) – Bir kadın bile ölmemeli Sayın Bakan!
İÇİŞLERİ
BAKANI SÜLEYMAN SOYLU (Devamla) – 1 milyon nüfusa düşen kadın cinayetlerinde…
FATMA
KAPLAN HÜRRİYET (Kocaeli) – Bu ülkede bir kadın bile ölmemeli artık! 
İÇİŞLERİ
BAKANI SÜLEYMAN SOYLU (Devamla) – …Türkiye 26 ülke arasında… 
FATMA
KAPLAN HÜRRİYET (Kocaeli) – Bir kadın bile ölmemeli! 
İÇİŞLERİ
BAKANI SÜLEYMAN SOYLU (Devamla) – Beni bir dinlerseniz…
FATMA
KAPLAN HÜRRİYET (Kocaeli) – Siz artırdınız!
ALİ
ŞEKER (İstanbul) – Sizin döneminizde arttı!
İÇİŞLERİ
BAKANI SÜLEYMAN SOYLU (Devamla) – Ben ezbere konuşmuyorum, rakamlarla
konuşuyorum.
ALİ
ŞEKER (İstanbul) – Rakamlar onu söylüyor.
FATMA
KAPLAN HÜRRİYET (Kocaeli) – Kadınlar rakamlardan ibaret değil Sayın Bakan! Bir
kadın bile çok kıymetli! 
İÇİŞLERİ
BAKANI SÜLEYMAN SOYLU (Devamla) – …3,8 oranıyla 19’uncu sıradadır. (AK PARTİ
sıralarından alkışlar)
FATMA
KAPLAN HÜRRİYET (Kocaeli) – Rakamlarla ifade edemezsiniz kadınları!
ALİ
ŞEKER (İstanbul) – Kadın cinayetleri döneminizde arttı, hızla artıyor.
İÇİŞLERİ
BAKANI SÜLEYMAN SOYLU (Devamla) – İngiltere ve Hollanda 3,9; Fransa 4,1;
Almanya 5,1. Bir daha söyleyeyim: 3,8 Türkiye…
FATMA
KAPLAN HÜRRİYET (Kocaeli) – Rakamlarla ifade edemezsiniz kadınları!
ALİ
ŞEKER (İstanbul) – Kadın cinayetleri döneminizde arttı, arttı; hızla artıyor.
BAŞKAN
– Müdahale etmeyelim arkadaşlar.
İÇİŞLERİ
BAKANI SÜLEYMAN SOYLU (Devamla) - …Almanya 5,1; İsviçre 5,3, bizden çok daha
kötü durumdadırlar. 
FATMA
KAPLAN HÜRRİYET (Kocaeli) – Oh ne güzel! Kötüleri yarıştıralım o zaman, oh ne
güzel!
ALİ
ŞEKER (İstanbul) – Kadın cinayetleri arttı döneminizde.
İÇİŞLERİ
BAKANI SÜLEYMAN SOYLU (Devamla) – Ama bununla beraber de mücadele ediyoruz.
Bence bu da bir güvenlik çıktısıdır. 
Son
iki yılda polise yönelik kötü muamele şikâyetleri yüzde 90 oranında azalmıştır.
Başka çıktılar da var. 
FATMA
KAPLAN HÜRRİYET (Kocaeli) – Siz polise 3600’ü ne zaman veriyorsunuz, onu
söyleyin. 3600’ü ne zaman veriyorsunuz polise? 
MEHMET
MUŞ (İstanbul) – Sayın Başkan…
İÇİŞLERİ
BAKANI SÜLEYMAN SOYLU (Devamla) – Türkiye AK PARTİ iktidarları döneminde katılımcı
demokrasi alanında da çok ciddi bir gelişme göstermiştir. 
BAŞKAN
– Sayın Hürriyet, lütfen…
İÇİŞLERİ
BAKANI SÜLEYMAN SOYLU (Devamla) – Sivil toplum kuruluşlarının üye sayısı
2004-2018 yılları arasında…
FATMA
KAPLAN HÜRRİYET (Kocaeli) – Müsaade edin de soralım yani. 
BAŞKAN
– Ama size söz vermedim ki! Bütün arkadaşlar konuşursa ne olur? Lütfen…
İÇİŞLERİ
BAKANI SÜLEYMAN SOYLU (Devamla) – Hanımefendi…
FATMA
KAPLAN HÜRRİYET (Kocaeli) – Buyurun efendim, buyurun.
BAŞKAN
– Sayın Bakan, devam edin.
İÇİŞLERİ
BAKANI SÜLEYMAN SOYLU (Devamla) – Hanımefendi, ben gülmüyorum. Arkadaşlarınız
beni iyi tanırlar. Yani eğer benimle böyle bir konuşma içerisine girecekseniz
benim o konuşmalarda mahir olduğumu bilirler. Lütfen ben bu meselemi anlatayım.
(AK PARTİ sıralarından alkışlar, CHP sıralarından gürültüler)
FATMA
KAPLAN HÜRRİYET (Kocaeli) – Biz de mahiriz evelallah! Hiç merak etmeyin, biz de
mahiriz, hiç merak etmeyin.
KAMİL
OKYAY SINDIR (İzmir) – Böyle bir üslup var mı?
BAŞKAN
– Arkadaşlar, ne yapalım? İstediğini söyleyen, istemediğini işitir. Lütfen…
İÇİŞLERİ
BAKANI SÜLEYMAN SOYLU (Devamla) – Türkiye’de… (CHP sıralarından gürültüler) 
BAŞKAN
– Arkadaşlar, kürsüde hatip var. Yerinizden konuşmayın. (AK PARTİ ve MHP
sıralarından alkışlar)
FATMA
KAPLAN HÜRRİYET (Kocaeli) – Alkış alkış! Kadınlar ölürken alkışlayın, aferin!
ALİ
ŞEKER (İstanbul) – Kadınların ölümünü alkışlıyorsunuz.
FATMA
KAPLAN HÜRRİYET (Kocaeli) – Alkışlayın kadınların ölümünü!
ALİ
ŞEKER (İstanbul) – 2008’de 80 kadındı, 2009’da 130 kadın, 2010’da 180 kadın, 2017’de
409 kadın öldürüldü. Hızla artıyor döneminizde kadın cinayetleri.
İÇİŞLERİ
BAKANI SÜLEYMAN SOYLU (Devamla) – En temel meselelerden birisi de şudur:
Türkiye AK PARTİ iktidarları döneminde katılımcı demokrasi alanında da çok
ciddi gelişmeler göstermiştir. Sivil toplum kuruluşlarının üye sayısı, altını
çizerek söylüyorum, 2004-2018 yılları arasında 7 milyon 100 binden, 11,1
milyona; dernek sayısı da yüzde 63,8 artarak 114.583’e çıkmıştır. 
ZÜLEYHA
GÜLÜM (İstanbul) – Tüm dernekleri kapattınız ya, tüm dernekleri kapattınız!
İÇİŞLERİ
BAKANI SÜLEYMAN SOYLU (Devamla) – Başka bir şey daha ifade edeyim: Türkiye’de
yasal gösterilere katılım oranı -muhalefetteki arkadaşlarımızın en çok merak
ettiği budur- özellikle OHAL dönemine rağmen yükselmiştir. Toplumsal olaylara
katılım OHAL öncesinde yirmi üç ayda 48,1 milyondu, OHAL sonrasında yirmi üç
ayda 46,32 artışla 70,5 milyon olmuştur.
MURAT
EMİR (Ankara) – Onlar sizin mitingleriniz, sizin mitingleriniz.
İÇİŞLERİ
BAKANI SÜLEYMAN SOYLU (Devamla) – Onların düşmesiyle beraber söylüyorum. 
Buna
rağmen müdahale edilen olaylı eylem sayısı -bunu da söyleyeyim- yüzde 3’ken
OHAL öncesi, OHAL sonrası da yüzde 1’e düşmüştür. 
ALİ
ŞEKER (İstanbul) – Bravo! Faşizm yerleşti. Faşizm yerleşiyor, gurur duyun.
ZÜLEYHA
GÜLÜM (İstanbul) – Sokağa çıkamıyor ki insanlar! Müdahale edilmeden önce, zaten
sokağa çıkarmıyorsunuz.
İÇİŞLERİ
BAKANI SÜLEYMAN SOYLU (Devamla) – Yine, bir önemli konu da şehir güvenliğidir.
Evden hırsızlık, bekçiliğin de fonksiyonel olmasıyla azalmıştır. Geçen yıla göre
günlük ortalama hırsızlık sayısı 259’dan; bakın, 259’dan toplam 203’e
düşmüştür. Burada da önemli bir…
MURAT
EMİR (Ankara) – Hırsızlar başka yerde de ondan.
İÇİŞLERİ
BAKANI SÜLEYMAN SOYLU (Devamla) – Ben hırsızın kim olduğunu söylerim, oraya
oturursun ha! (AK PARTİ sıralarından alkışlar)
MURAT
EMİR (Ankara) – Tabii söyleyin, göreviniz zaten, göreviniz o! Söylemezsen
namertsin! Göreviniz o sizin, oradan söyleyin hırsızları!
MUHARREM
ERKEK (Çanakkale) – Görevin, görevin! Söyle hırsızın kim olduğunu, söyle!
BAŞKAN
– Sayın Emir, lütfen.
İÇİŞLERİ
BAKANI SÜLEYMAN SOYLU (Devamla) – Ankara’da 30’dan 11’e, İstanbul’da 78’den
55’e, İzmir’de 19’dan 9’a gerilemiştir.
Evet,
53 huzur uygulaması yaptık 2018 yılı içerisinde ve burada çeşitli suçlardan
aranan 37.736 kişi yakalandı, 40 bin kilo uyuşturucu yakalandı ve birçok suç
unsuru ele geçirildi. Ama önemli bir şey var: Asayişle ilgili aydınlatma
oranlarını yüzde 38’den yüzde 45’e, milletimizin daha huzurlu bir şekilde
yaşaması için…
KEMAL
ZEYBEK (Samsun) – Bütçeye gel, bütçeye! (AK PARTİ sıralarından gürültüler)
İÇİŞLERİ
BAKANI SÜLEYMAN SOYLU (Devamla) – Organize suçlarla mücadelede sadece 2018
yılında -altını çizerek söylüyorum ve bunu iftiharla söylüyorum- 275 suç örgütü
çökertildi, bunun 5’i de ulusal bazdaydı. (AK PARTİ sıralarından alkışlar)
Yine
ifade etmem gereken bir nokta daha var: 2016 yılında Türkiye’de PKK terör
örgütünün yönlendirdiği kaçak sigara oranı, toplam piyasa payı içerisinde yüzde
21’di, 2017 yılında yüzde 12,8; şu anda da yüzde 6,4. Yani kaçak sigara oranını
yüzde 21’lerden, yüzde 22’lerden yüzde 6,4’e düşüren, hem PKK’nın pazar payını
düşüren hem de bu konuda Türkiye’de bir sağlıklı ortam ortaya koyan…
FETÖ
ihanetiyle beraber ciddi bir dijital saldırıya maruz kalmıştık. Orada da çok
iyi bir iş yaptık. Türkiye’nin toplam kapasitesi bir yılda 45 bin dijital
veriyi incelemekti; Allah’ımıza şükürler olsun, bugün yılda 750 bin dijital
veriyi inceleyen ve bu konuda mahkemelerimizin elini kuvvetlendiren bir çabayı
da ortaya koyduk. (AK PARTİ sıralarından alkışlar)
Uyuşturucuya
bağlı ölümler konusunda biraz önce Avrupa rakamlarını söyledim.
SÜLEYMAN
GİRGİN (Muğla) – FETÖ’yü kozmik odaya sen soktun! (AK PARTİ sıralarından
gürültüler) 
BAŞKAN
– Arkadaşlar… 
Sayın
Bakan, sayıları duyunca bağıran insanları ilk defa görüyorum. Lütfen ya,
hakikaten… Niye hoplayıp zıplıyorsunuz? Dinleyin; hatip var kürsüde, söz
verdik. (AK PARTİ ve MHP sıralarından alkışlar) 
İÇİŞLERİ
BAKANI SÜLEYMAN SOYLU (Devamla) – Şimdi Türkiye rakamlarını size veriyorum:
2016 yılında 920, 2017 yılında 941, 13 Aralık itibarıyla -Adli Tıp rakamıdır-
380. 
KAMİL
OKYAY SINDIR (İzmir) – 3600 ek gösterge ne olacak? 
İÇİŞLERİ
BAKANI SÜLEYMAN SOYLU (Devamla) – Ortaya koyduğumuz mücadeleyle, hakikaten
devletimiz, Hükûmetimiz, bütün bakanlıklarımız, bütün arkadaşlarımız büyük bir
mücadeleyle beraber uyuşturucuyu… Burada arada sırada duyuyorum “Okulların
etrafında var.” diyorlar. Bir tane okulun etrafında uyuşturucu satıcısı görün,
istifa etmeyen Süleyman Soylu namerttir ve alçaktır. Burada öyle bedava laf konuşmayın.
(AK PARTİ ve MHP sıralarından alkışlar) 
FATMA
KAPLAN HÜRRİYET (Kocaeli) – Kocaeli’de çok var, çok. Gelin Kocaeli’ye, ben size
göstereyim. 
İÇİŞLERİ
BAKANI SÜLEYMAN SOYLU (Devamla) – Yirmi dört saat çocuklarımızı bundan
kurtarmak için büyük bir mücadele ediyoruz. 
FATMA
KAPLAN HÜRRİYET (Kocaeli) – Kocaeli’de çok var Sayın Bakan; gelin, bakın
Kocaeli’ye. 
ALİ
ŞEKER (İstanbul) – Bonzai rekor kırdı ya, rekor. 
İÇİŞLERİ
BAKANI SÜLEYMAN SOYLU (Devamla) – Yine, şu anda 17,5 ton eroin. 
Bir
diğer çıktımız da trafiktir. 
KAMİL
OKYAY SINDIR (İzmir) – Memurlarınıza 3600 ek göstergeyi verecek misiniz Sayın
Bakan? 
İÇİŞLERİ
BAKANI SÜLEYMAN SOYLU (Devamla) – Evet, denetimlerimizle beraber ilk altı aydan
sonra… Şunu söyleyeyim, ilk altı ay eksiye gittik çünkü çok otobüs kazası oldu.
Şimdi kazaları, ölümlü kazaları ve yaralamalı kazaları yüzde 7,5; trafik
kazalarına bağlı can kayıpları sayısını da yüzde 5,7 azalttık. Evet,
trafik meselesi zor bir meseledir ama aldığımız tedbirlerle, uyguladığımız
politikalarla artık benim ülkem her yıl 7.400 insanın öldüğü bir ülke
olmayacak. Bu da Hükûmetimizin, buradaki arkadaşlarımızın ortaya koyduğu bir
sonuçtur. Yüce Meclisimize teşekkür ediyorum. Bilesiniz ki trafik konusunda
ortaya koyduğunuz yasa sayesinde gelecek nesiller sizi hep medyunuşükran olarak
anacaktır çünkü çok önemli bir tedbir ortaya koydunuz. 
Sayın
Başkan, çok kıymetli milletvekilleri; sözlerimi yetiştirmeye çalıştım ama
zamanım bitiyor.
MURAT
EMİR (Ankara) – Konuşun Sayın Bakan, konuşun. 
ALİ
ŞEKER (İstanbul) – Konuşun, konuşun. 
KAMİL
OKYAY SINDIR (İzmir) – 3600 ek göstergeyi verecek misiniz Sayın Bakan? 
BAŞKAN
– Arkadaşlarımız dinlemek istiyorlarsa uzatabiliriz tabii. (AK PARTİ ve MHP
sıralarından alkışlar) 
FATMA
KAPLAN HÜRRİYET (Kocaeli) – Konuşsun, konuşsun. 
ALİ
ŞEKER (İstanbul) – Konuşsun, içinde kalmasın. 
MURAT
EMİR (Ankara) – Konuşsun ama cevap versin, sorulara cevap versin. 
BAŞKAN
– Sayın Emir, uzatalım mı diyorsunuz? 
MURAT
EMİR (Ankara) – Konuşsun ama boş konuşmasın! 
YELDA
EROL GÖKCAN (Muğla) – Biz akşama kadar sizin boş konuşmalarınızı dinledik! Çok
ayıp! 
İÇİŞLERİ
BAKANI SÜLEYMAN SOYLU (Devamla) – Sayın Başkan, bana müsaade ederseniz önümde
çok mesele var ama bir örnek verip… 
BAŞKAN
– Çok kısa özetleyelim birkaç dakikada.
İÇİŞLERİ
BAKANI SÜLEYMAN SOYLU (Devamla) – …toplumumuzun, milletimizin nereye geldiğini,
aslında nasıl bir sürece doğru evrilmemiz gerektiğini anlatmak istiyorum.
Bundan
on beş gün önce ben Ağrı’ya gittim. Arkadaşlarım bilirler, biz Ağrı’ya çok
giden, defalarca orada olan kardeşleriniziz. Üç yıl önce Ağrı’ya gittiğimde,
Allah’a yemin olsun ki çöp dağlarından Ağrı geçilmiyordu, şimdi gittiğimde
oradan dönerken şu “tweet”i atmak durumunda kaldım: “Allah’ıma hamdolsun ölsem
de gam yemem, Ağrı’yı böyle gördüm.” (AK PARTİ sıralarından alkışlar) 
Ben
de bu memleketin evladıyım. Ben bu Ağrı’yı anlatacağım ve bitireceğim. Ağrı’ya
indim. havalimanında Valimiz dedi ki… 
(Mikrofon
otomatik cihaz tarafından kapatıldı) 
BAŞKAN
– Bir dakika…
MURAT
EMİR (Ankara) – Sayın Bakan, bütçeden bahsedecekse süreyi uzatın. 
İÇİŞLERİ
BAKANI SÜLEYMAN SOYLU (Devamla) – Sayın Başkan, ben Ağrı için sizden özel bir
müsaade istedim, eğer… Teşekkür edeceğim, bırakacağım.
BAŞKAN
– Tabii, buyurun, buyurun.
ABDULLAH
KOÇ (Ağrı) – Doğu Beyazıt’a hiç gittiniz mi Sayın Bakan?
İÇİŞLERİ
BAKANI SÜLEYMAN SOYLU (Devamla) – “Şu karşıda çok güzel bir jeotermal alanı
bulduk. Şimdi oraya köprü yapıyoruz, yakın zamanda oradaki otelleri
göreceksiniz.” Yola çıktık. Yolun sağ tarafı olduğu gibi yeşillendirilmiş, sol
tarafında bütün binalar tertemiz ve Ağrı’ya öyle giriyoruz. 
ÖZKAN
YALIM (Uşak) – Ağrı’nın her tarafını… (AK PARTİ sıralarından gürültüler)
İÇİŞLERİ
BAKANI SÜLEYMAN SOYLU (Devamla) – Merak etmeyin, anlatacaklarımda bu ülke var.
BAŞKAN
– Sayın Yalım…
İÇİŞLERİ
BAKANI SÜLEYMAN SOYLU (Devamla) – Ve ardından… (AK PARTİ ve CHP sıralarından
gürültüler)
BAŞKAN
– Arkadaşlar…
İÇİŞLERİ
BAKANI SÜLEYMAN SOYLU (Devamla) – …Vali Bey beni bir yere götürdü, bir spor
salonuna girdik. O spor salonundan 4 tane yaptırmış. O spor salonunda 150 kadın
çalışıyor. Dedi ki: “Bu spor salonundan 4 tane var. Bursa’dan ve İstanbul’dan
Ağrılı tekstilcileri aldım, getirdim ve 600 kadına burada istihdam sağladım.”
(AK PARTİ sıralarından alkışlar) Yetmedi, oradan bir yere daha götürdü, tekstil
kent kurmuş. 5.500 metrekare 1’inci, 5.500 metrekare 2’nci, 22 bin metrekare
3’üncü yani toplam 55 bin metrekarenin 2019’un Haziran ayında tamamlanacağı ve
2019’un Haziran ayının sonu itibarıyla 6.500 Ağrılı kadının çalışacağı -hayalimde
görsem inanmam- bir tekstil merkezi ve tekstil kent kurmuş. Herkes sırada. O
spor salonlarından birindeki tekstilcinin “Ne olursunuz bana da burada yer
verin.” diye rica ettiği bir tablo.
Bitmedi.
Ağrı’yı bilenler bilir. Ağrı’ya gittiğimizde…
FATMA
KAPLAN HÜRRİYET (Kocaeli) – Bütçeye gelecek misiniz Sayın Bakan?
İÇİŞLERİ
BAKANI SÜLEYMAN SOYLU (Devamla) – İşte bizim Bakanlığımızın hizmeti bu. 
FATMA
KAPLAN HÜRRİYET (Kocaeli) – Bütçe, bütçe, ne oldu bütçe? Bütçe ne oldu? 3600 ek
gösterge ne oldu?
İÇİŞLERİ
BAKANI SÜLEYMAN SOYLU (Devamla) – Akşam beşten sonra, altıdan sonra PKK terör
örgütü yüzünden orada sokağa çıkamayan 15 yaşındaki çocuklar gecenin birinde
bugün huzur içerisinde, güven içerisinde rahat şekilde dolaşıyorlar. (AK PARTİ
ve MHP sıralarından alkışlar) 
FATMA
KAPLAN HÜRRİYET (Kocaeli) – Teşkilatımız sahipsiz, sahipsiz! 
BAŞKAN
– Sayın Hürriyet…
İÇİŞLERİ
BAKANI SÜLEYMAN SOYLU (Devamla) – Bizim Bakanlığımızın hizmeti. 
FATMA
KAPLAN HÜRRİYET (Kocaeli) – Ne oldu, 3600 ne oldu?
İÇİŞLERİ
BAKANI SÜLEYMAN SOYLU (Devamla) – Yetmedi. Sadece eline silah vermeye
çalıştıkları çocuklara inat bir şekilde… 
(Mikrofon
otomatik cihaz tarafından kapatıldı) 
FATMA
KAPLAN HÜRRİYET (Kocaeli) – Gaziler arasındaki ayrımı gidermediniz Sayın Bakan,
“terörle mücadele” diyorsunuz.
BAŞKAN
– Sayın Hürriyet, size de mi söz verdim?
İÇİŞLERİ
BAKANI SÜLEYMAN SOYLU (Devamla) – Annesiniz, bunu dinleyin. 
FATMA
KAPLAN HÜRRİYET (Kocaeli) – Gaziler arasındaki ayrımı bitirdiniz mi?
İÇİŞLERİ
BAKANI SÜLEYMAN SOYLU (Devamla) – Bakın, oradaki çocukları… (Gürültüler)
BAŞKAN
– Susarsanız önce siz… Sayın Bakan, bir dakika…
İÇİŞLERİ
BAKANI SÜLEYMAN SOYLU (Devamla) – Sayın Başkan, şunu da anlatıp bitireceğim,
bir dakikada bitireceğim.
BAŞKAN
- Sayın Bakan, tamam, tam bir dakika...
Buyurun.
İÇİŞLERİ
BAKANI SÜLEYMAN SOYLU (Devamla) – Bakın, 47.150 çocuğa -ben hayatımda böyle bir
şey görmedim- bir yılda kodlama eğitimi vermişler -47.150- ve bize özel bunun
sunumunu gerçekleştirdiler. Kimisi akıllı ev yapmış, kimisi robot, kimisi
derslerini bilgisayara aktarmış, kimisi belki de dünyada parmak ısırılacak
oyunlar gerçekleştirmiş. Benim oradaki çocuklarımın mühendis olması için, benim
oradaki çocuklarımın doktor olabilmesi için, benim oradaki çocuklarımın hemşire
olabilmesi için anasının dizinin dibinden teröristin onu alıp, o pislik PKK’lılara
getirip sunmaması, meze yapmaması için oradaki bu çalışmalar güvenliği
ilgilendirir, sizi ilgilendirir, sizi ilgilendirir, bizi ilgilendirir, hepimizi
ilgilendirir ve buna devam eden bir anlayışı hep beraber ortaya koyacağız. (AK
PARTİ, MHP ve İYİ PARTİ sıralarından alkışlar) 
Bu
vesileyle bu bütçenin ülkemizin yarınlarına huzur getirmesini diliyor, hepinizi
saygıyla ve hürmetle selamlıyorum. (AK PARTİ, MHP ve İYİ PARTİ sıralarından
alkışlar) 
BAŞKAN
– Teşekkür ederim Sayın Bakan. (Gürültüler)
FATMA
KAPLAN HÜRRİYET (Kocaeli) – 3600 yine yok.
SALİH
CORA (Trabzon) – PKK’ya vuruyoruz, CHP’den ses çıkıyor. 
BAŞKAN
– Arkadaşlar, bir dakika…
FATMA
KAPLAN HÜRRİYET (Kocaeli) – Ne oldu 3600?
BAŞKAN
- Önce bu bağırtılar bitsin biraz.
SALİH
CORA (Trabzon) - CHP, HDP’yle yer değiştirsin.
BAŞKAN
- Arkadaşlar, içinizi boşaltın, bağırın, bitince devam edeceğiz. (Gürültüler)
Arkadaşlar,
Sayın Altay’ın söz talebi var. 
Buyurun.

III.- AÇIKLAMALAR (Devam)
33.- İstanbul Milletvekili Engin Altay’ın, Sağlık Bakanına yönelik
talebini geri çektiğine çünkü talep ettiği hâlde sözleşmelerin Sayıştaya
verilmemesinin TBMM’nin varlık sebebini ortadan kaldırdığına ilişkin açıklaması
ENGİN
ALTAY (İstanbul) – Sayın Başkan, teşekkür ederim. 
Biraz
önce Sayın Sağlık Bakanına yaptığım talebi geri çekiyorum. Şunun için
çekiyorum: Elimde Sayıştayın Kamu Hastaneleri Birliği Denetim Raporu var, 2017
Denetim Raporu var ve maalesef Türkiye Büyük Millet Meclisi adına iş gören
Sayıştay, biraz önce bizim talep ettiğimiz bu sözleşmeleri istemiş, vermemiş.
Hangi hakla vermemiş, ben bunu bilmem; bu da sizin sorumluluğunuzdadır.
Sayıştaya bir yürütme organının, istediği belgeleri vermemesi Türkiye Büyük
Millet Meclisinin varlık sebebini ortadan kaldırır; evet, evet.
HABİBE
ÖÇAL (Kahramanmaraş) - İş Bankası da vermiyor evrakları.
ENGİN
ALTAY (İstanbul) - Bunu takip etmenizi Türkiye Büyük Millet Meclisi
Başkanlığından ayrıca talep edeceğim; bir bunu söyleyeyim istedim. 
Bir
de Sayın İçişleri Bakanımıza sekiz sene önce Mecliste söylediğim bir lafı
tekrar ederek bir şey hatırlatmak istiyorum: Çok övündüğünüz, bizim de çok
övündüğümüz kahraman polisimiz -Sayın Bakan- şehit olmaktan korkmuyor, emekli
olmaktan korkuyor, 3600’ü bekliyor. (CHP sıralarından alkışlar) Onların
kahramanlığından burada elbette siz de onların başındaki bir yönetici olarak
övünebilirsiniz. Ama onların kahramanlığının da bir mükâfatının olması gerekir
ve bunu yapmak da sizin görevinizdir. 
Teşekkür
ederim. (CHP ve İYİ PARTİ sıralarından alkışlar)
FATMA
KAPLAN HÜRRİYET (Kocaeli) – Bu kadar, çok basit bir soru soruyoruz. 
BAŞKAN
– Teşekkür ederim Sayın Altay.
Sayın
Bilgen, buyurun.
34.- Kars Milletvekili Ayhan Bilgen’in, atanmışlar ile seçilmişler
arasındaki ilişkinin demokrasi tarihi olduğuna, AK PARTİ’nin Ağrı Belediye
Başkan Adayı Savcı Sayan’ın “Kürtçe zorunlu ders olsun.” ifadelerine ilişkin
açıklaması
AYHAN
BİLGEN (Kars) – Sayın Başkan, öncelikle, tabii, ilk defa bir Anayasa
değişikliğinden sonra ve tüzük değişikliğinden sonra, Genel Kurulda yeni
sisteme göre bakanlar ile Meclis arasında nasıl bir iletişim gerçekleşir,
gerçekleşmesi gerekir; bunu birlikte deniyoruz. Elbette ki daha önceki sistemde
bakanlar da aynı zamanda seçilmiş milletvekilleri olduğu için, gayet tabii,
milletvekilleriyle kurdukları iletişim de bir milletvekilinin sahip olduğu
haklarla denktir. 
MEHMET
ERDOĞAN (Gaziantep) – Süleyman Bey de seçildi.
AYHAN
BİLGEN (Kars) - Biz milletvekilleri olarak birbirimize en ağır sözleri
söyleyebiliriz ama yeni sistemde, bakanlar, seçilmiş Cumhurbaşkanının atadığı
kişilerdir. 
MEHMET
ERDOĞAN (Gaziantep) – Süleyman Soylu seçilen biri, ekstrası var. 
AYHAN
BİLGEN (Kars) - Sayın Soylu, Demokrat Parti geleneğinden gelen birisi olarak,
atanmışlar ile seçilmişler arasındaki ilişkinin aslında demokrasi tarihi
olduğunu gayet iyi bilir. 1876’dan beri bu parlamentolar, bu geleneğin, bu
tarihî hafızanın parlamentoları padişah tarafından kapatıldı. İngilizler işgal
etti, kapandı; darbeler oldu, kapandı; milletvekilleri suikasta uğradı,
milletvekilleri idam edildi ama atanmışlar, Meclis çatısı altında
milletvekillerine had bildirmedi. Dolayısıyla da bundan sonraki bakanların da
bundan önceki bakanlar gibi, bu konuda, bulundukları pozisyon ve yeni sisteme
uygun, tıpkı Cumhurbaşkanı Yardımcısının ilk gün yaptığı gibi, tıpkı bütçeyi
sunan bakanın ve diğer bakanların yaptığı gibi bir iletişim tarzını tercih
ederse galiba bu sistemin ruhuna daha uygun olur. 
Sayın
Başkan, iki noktaya daha değinmek istiyorum: Sayın Bakan “Ağrı” deyince ben
sandım ki gündeme getirdiğimiz Sayıştay raporlarında, en çok yolsuzluk olduğu
iddiası olduğu için Ağrı’yı örnek verecek çünkü raporlar ortada, çok açık. (HDP
sıralarından alkışlar)
(Mikrofon
otomatik cihaz tarafından kapatıldı) 
BAŞKAN
– Buyurun.
AYHAN
BİLGEN (Kars) - Sayın Başkan, bakın, sadece rakamları söyleyeyim, Sayıştay
raporları incelenebilir zaten: 13 milyon 621 bin lira -kayyuma ait dönemden
bahsediyoruz, son yıl sadece- 675.430 lira, 27 milyon lira, 25.560 lira, 2
milyon 560 bin liralık tespit edilmiş, somut, farklı hesaplarda para toplama
gibi çok açık, zimmet suçu içeren şeyler var. 
Son
bir şey daha belirteyim: Sayın Bakan “Ağrı’yı alacağız.” diyor ama Ağrı’da
şimdi, bir belediye başkanı adayı var ve bugün televizyonlarda bir konuşma
yapmış, sayın belediye başkanı adayı galiba kendisini oranın havasına çok kaptırmış,
toplumsal talebi çok iyi okumuş ki “Kürtçe zorunlu ders olsun.” demiş Sayın
Savcı Sayan. Umarım, Sayın Bakan da arkasında duracaktır. 
Teşekkür
ediyoruz, sağ olun. (HDP sıralarından alkışlar)
II.- KANUN TEKLİFLERİ
İLE KOMİSYONLARDAN GELEN DİĞER İŞLER
(Devam)
A) Kanun Teklifleri
(Devam)
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) İÇİŞLERİ BAKANLIĞI
(Devam)
1) İçişleri Bakanlığı 2019 Yılı Merkezî Yönetim Bütçesi
2) İçişleri Bakanlığı 2017 Yılı Merkezî Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2019 Yılı Merkezî Yönetim Bütçesi
2) Emniyet Genel Müdürlüğü 2017 Yılı Merkezî Yönetim Kesin
Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2019 Yılı Merkezî Yönetim
Bütçesi
2) Jandarma Genel Komutanlığı 2017 Yılı Merkezî Yönetim
Kesin Hesabı
Ç) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2019 Yılı Merkezî Yönetim
Bütçesi
2) Sahil Güvenlik Komutanlığı 2017 Yılı Merkezî Yönetim
Kesin Hesabı
D) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2019 Yılı Merkezî Yönetim
Bütçesi
2) Göç İdaresi Genel Müdürlüğü 2017 Yılı Merkezî Yönetim
Kesin Hesabı
E) AFET VE ACİL DURUM YÖNETİMİ BAŞKANLIĞI (Devam)
1) Afet ve Acil Durum Yönetimi Başkanlığı 2019 Yılı Merkezî
Yönetim Bütçesi
2) Afet ve Acil Durum Yönetimi Başkanlığı 2017 Yılı Merkezî
Yönetim Kesin Hesabı
F) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2017 Yılı Merkezî
Yönetim Kesin Hesabı
G) AİLE, ÇALIŞMA VE SOSYAL HİZMETLER BAKANLIĞI (Devam)
1) Aile, Çalışma ve Sosyal Hizmetler Bakanlığı 2019 Yılı
Merkezî Yönetim Bütçesi
Ğ) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2017 Yılı Merkezî
Yönetim Kesin Hesabı
H) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2017 Yılı Merkezî
Yönetim Kesin Hesabı
I) MESLEKİ YETERLİLİK KURUMU BAŞKANLIĞI (Devam)
1) Mesleki Yeterlilik Kurumu Başkanlığı 2019 Yılı Merkezî
Yönetim Bütçesi
2) Mesleki Yeterlilik Kurumu Başkanlığı 2017 Yılı Merkezî
Yönetim Kesin Hesabı
İ) DEVLET PERSONEL BAŞKANLIĞI (Devam)
1) Devlet Personel Başkanlığı 2019 Yılı Merkezî Yönetim
Bütçesi
2) Devlet Personel Başkanlığı 2017 Yılı Merkezî Yönetim
Kesin Hesabı
J) SAĞLIK BAKANLIĞI
(Devam)
1) Sağlık Bakanlığı 2019 Yılı Merkezî Yönetim Bütçesi
2) Sağlık Bakanlığı 2017 Yılı Merkezî Yönetim Kesin Hesabı
K) TÜRKİYE HUDUT VE SAHİLLER SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller Sağlık Genel Müdürlüğü 2019
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2017
Yılı Merkezî Yönetim Kesin Hesabı
L) TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2019 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2017 Yılı Merkezî
Yönetim Kesin Hesabı
M) TÜRKİYE SAĞLIK ENSTİTÜLERİ BAŞKANLIĞI (Devam)
1) Türkiye Sağlık Enstitüleri Başkanlığı 2019 Yılı Merkezî
Yönetim Bütçesi
2) Türkiye Sağlık Enstitüleri Başkanlığı 2017 Yılı Merkezî
Yönetim Kesin Hesabı
N) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2017 Yılı Merkezî Yönetim
Kesin Hesabı
O) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2017 Yılı Merkezî Yönetim
Kesin Hesabı
BAŞKAN
– Değerli arkadaşlar, şimdi şahsı adına, aleyhinde olmak üzere Ankara
Milletvekili Filiz Kerestecioğlu. 
Buyurun
Sayın Kerestecioğlu. (HDP sıralarından alkışlar)
Süreniz
beş dakika Sayın Kerestecioğlu. 
FİLİZ
KERESTECİOĞLU DEMİR (Ankara) – Sayın Başkan, değerli milletvekilleri; öncelikle
ben de Ağrı adayınız hayırlı olsun diyorum; gerçekten, yakışanı bulmuşsunuz. 
Bu
bütçede en ilginç şey ne, biliyor musunuz değerli arkadaşlar? Aslında,
tefeciliğin istatistikleri, tefeciliğin artış istatistikleri. İçişleri
Bakanlığı bütçesinde tefecilikteki artışı net olarak görebiliyorsunuz, ki
kurduğunuz bu adaletsiz düzende aslında çok da şaşırtıcı olmasa gerek.
Yine,
size başka istatistikler vermek istiyorum: 2002-2018 arasında savaş ve
çatışmalarda bu ülkede ölen insan sayısı -bunu ayırmadan söylüyorum özellikle
çünkü herkes insan- 6.456. 2002-2018 arasında 6.456 kişi hayatını kaybetmiş;
bu, cidden çok büyük bir dram ve hani, göçten söz ediyorsunuz ya, bölgede 355
bin ila 500 bin insan arası evlerini terk edip göç etmiş. Peki, Ocak
2013-Haziran 2015 arasında, o beğenmediğiniz çözüm süreci döneminde kaç kişi
ölmüş bu ülkede? Sadece 40 kişi hayatını kaybetmiş. Evet, bunu önlemeyen bir
politika ve bakanlığa en büyük bütçe ayrılıyor çünkü hamaset, tehdit ve parmak
sallama söylemleri her şey için yetiyor. Çözüm üreten politikalara değil, daha
çok güvenlik politikalarına ihtiyaç var, daha çok güvenlik personeline ihtiyaç
var. Buradaki artışı da bütçede görüyorsunuz. Zaten, Meclis bahçesindeki adım
adım bariyerlerden de anlıyorsunuz aslında bu güvenlik paranoyasının boyutunu.
Ama bu Mecliste kimse ölmüyor, sözlerle hamaset yapılıyor ama burada ölen yok. 
Evet,
hayatını kaybeden 6.456 kişi ve bunun önlenmemesinden bahsediyorum. İşte, Leyla
Güven “Artık bu ölümler dursun.” diye açlık grevinde ve ben, bunca
kaybettiğimiz insan gibi Leyla Güven’i de kaybetmek istemiyorum, bundan ciddi
olarak endişe duyuyorum. 
Arkadaşlar,
bu kayıplardan başta iktidar olmak üzere hepimiz sorumluyuz çünkü bizler bu
Parlamentoya çözüm üretmek için geldik, konuşmak için geldik ama siz bunların
adına “narkoterör, boşanma terörü, trafik terörü, faiz lobisi terörü, soğan
lobisi terörü” gibi adlar koyarsanız gençlerin deyişiyle “Hayat size güzel.
Neyin kafasını yaşıyorsunuz siz?” demek isterim gerçekten. (HDP sıralarından
alkışlar) Böyle çözüm bulunmaz arkadaşlar, böyle çözüm bulunmaz, hiçbir şeye
çözüm bulunmaz.
Değerli
milletvekilleri, bu bütçede de görüyoruz ki sosyal devlet yerini tamamen piyasa
mekanizmalarına ve yardım anlayışına bırakmış durumda. Rakamlarla
netleştirirsek: 2018 yılında sosyal yardımlara 43,4 milyar lira harcanmış.
Toplam millî gelirin yüzde 4’ü bu. Yani “Sosyal yardıma çok şey ayrılıyor.”
diyorsunuz ya, aslında öyle bir şey yok. Peki, sosyal devletten boşalan boşluğu
neresi dolduruyor? İşte, o devlet küçülürken açılan boşluk Diyanet ve bütçeden
milyonlar aktarılan dinî vakıflarla dolduruluyor. Diyanetin 2018 bütçesi 7
milyar 774 milyon. 2004’teki bütçesinin 8 katı bir bütçe. 
Mardin’de
sabah namazı vaazında “Kur’an’la birlikte olmayan çocuklar şeytanla birlikte
olur.” minvalinde konuşan, “çocuk” ile “şeytan” sözcüklerini aynı cümle içinde
kullanabilen bir başkana sahip bir kurum eğitimden de sorumlu kılınıyor.
Çocukları ona mı teslim edeceğiz? (HDP sıralarından alkışlar) 
Evet,
gerçekten kadın-erkek eşitliğini hedeflemediğinizde de bu eşitsizliği kadın
cinayetlerinden iş yerinde ayrımcılığa kadar her yerde görüyorsunuz. Şule Çet
diye gencecik bir kadın öldürülüyor ve beş ayın ardından, her dönemde, aslında,
gerçekten askerî darbe, sivil darbe ve sivilimsi diktatörlükler döneminde rolü
hiç değişmeyen bir kurum Adli Tıp beş ay sonra…
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (Devamla) – Sayın Başkan, bir buçuk dakika istiyorum. 
BAŞKAN
– Tabii, buyurun.
FİLİZ
KERESTECİOĞLU DEMİR (Devamla) – …raporda mahkemenin sorularını yanıtsız
bırakıyor ve diyor ki: “Ölümün nasıl gerçekleştiği ve tecavüz olup olmadığının
tıbben tespiti mümkün değildir.” İşte böyle yargılamalarla, böyle kurumlarla iş
yapıyorsunuz. 
KHK’lerle
kapattığınız kadın örgütlerinden yıllarca binlerce kadın destek aldı. Flormar
işçilerini duymuyorsunuz, Kızılcaköylü kadınların jeotermal santrale karşı
çıkışını duymuyorsunuz; Cumartesi annelerini, barış annelerini yerlerde
sürüklemekten çekinmiyorsunuz. 
Biz,
on üç yıldır 25 Kasım Kadına Yönelik Şiddete Karşı Uluslararası Mücadele
Günü’nde İstiklal Caddesi’nde yürüyoruz. Bu yıl da karşımıza polis engeli
çıktı. İşte bu fotoğraf o günden arkadaşlar. Bu fotoğraf sizi durduracak. Bu
kadınlar sizi durduracaklar. (HDP sıralarından alkışlar) Evet, 31 Martta da
durduracaklar, daha sonraki gelecekte de durduracaklar. Bundan hiç kuşkunuz
olmasın. Aynı şekilde…
Başkanım,
tamamlıyorum.
BAŞKAN
– Son konuşmacısınız. Tamam, size bir dakika daha veriyorum. 
Buyurun.
FİLİZ
KERESTECİOĞLU DEMİR (Devamla) – Evet, bu el, kadınların eli, bu ülkeyi
özgürleştirmeyi de, adalete eriştirmeyi de başaracaktır. Ben buna inanıyorum. 
Flormarlı
kadınlar da, Kızılcaköylü kadınlar da, rehin aldığınız belediye başkanları da,
milletvekilleri de ve Cumartesi Anneleri de, aynı şekilde bir gün Özgür Gündem
gazetesiyle dayanışmak için nöbetçi yayın yönetmenliği yapan ve bu büyük suçu
nedeniyle bir buçuk yıl ceza alan feminist dostum Ayşe Düzkan da bunu başaracak.

YELDA
EROL GÖKCAN (Muğla) – Kaçırılan kız çocuklarından bahsetsene. Tacize uğrayan,
tecavüze uğrayan kadınlardan bahset. 
FİLİZ
KERESTECİOĞLU DEMİR (Devamla) - Gloria Steinem ne diyor biliyor musunuz
arkadaşlar? “Kadınlar yaşlandıkça radikalleşirler. 
YELDA
EROL GÖKCAN (Muğla) – Onlardan hiç bahsetmiyorsunuz.
FİLİZ
KERESTECİOĞLU DEMİR (Devamla) - Beyaz saçlı kadınlar bir gün sessizce dünyayı
ele geçirebilirler.” Evet, beyaz saçlı kadınlardan da korkun. Ergen
politikacılar, ergen bakanlar; ayağınızı denk alın, bir gün dünya değişecek.
(HDP sıralarından alkışlar)
YELDA
EROL GÖKCAN (Muğla) – Siz ayağınızı denk alın, siz!
BAŞKAN
– Evet, sayın milletvekilleri…
MEHMET
MUŞ (İstanbul) – Sayın Başkan…
BAŞKAN
– Sayın Muş…
MEHMET
MUŞ (İstanbul) – Sayın Başkan, 60’a göre kısa bir söz talebim var. 
BAŞKAN
– Buyurun. 
III.- AÇIKLAMALAR (Devam)
35.- İstanbul Milletvekili Mehmet Muş’un, Ankara Miletvekili Filiz
Kerestecioğlu Demir’in 10 sıra sayılı 2019 Yılı Bütçe Kanun Teklifi ile 11 sıra
sayılı 2017 Yılı Kesin Hesap Kanunu Tasarısı’nın altıncı tur görüşmelerinde
aleyhte yaptığı konuşmasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, her zaman bu kürsüden temiz bir dil kullanmayı
tavsiye edenlerin, burada, Bakanlarımıza yönelik, gelen Bakanlarımıza yönelik
kullandığı ifade kabul edilebilecek bir ifade değildir. 
ALİ
MAHİR BAŞARIR (Mersin) - Bakanın dili çok temiz ya!
MEHMET
MUŞ (İstanbul) – Türkiye Cumhuriyeti’nin bakanıdır. Rahat ol.
MURAT
EMİR (Ankara) – Bakanın kendisinin ağzı bozuk.
MEHMET
MUŞ (İstanbul) – Murat Bey, rahat ol. Sen sakin ol Murat Bey.
BAŞKAN
– Arkadaşlar, bir dakika, grup başkan vekili konuşuyor.
MURAT
EMİR (Ankara) – “Çirkef” diyen bir bakan bu ya!
MEHMET
MUŞ (İstanbul) – Biz her zaman Meclisin, Gazi Meclisin ağırlığına yaraşır bir
dil kullanılmasını bekleriz, her zaman da beklerdik fakat böyle “ergen
bakanlar…” Küçümseyici, tepeden bakan, üstten bir kibir edasıyla yapılacak olan
ifadeleri, kullanılan ifadeleri asla kabul etmemiz mümkün değildir. Bu her
şeyden önce milletin kürsüsüne bir haksızlıktır. Böyle, Meclis kürsüsünden
ergen ifadelerinin kullanılmasını da asla kabul etmiyoruz, olgun ifadeler
bekliyoruz. 
BAŞKAN
– Teşekkür ederiz. 
FİLİZ
KERESTECİOĞLU DEMİR (Ankara) – Sayın Başkan…
BAŞKAN
– Sayın Kerestecioğlu…
FİLİZ
KERESTECİOĞLU DEMİR (Ankara) – Kayıtlara geçsin diye söylüyorum: Kendisinin
hangi ifadeleri kullanıp nelerden aklandığını bildiğimiz bir kişiyle ilgili çok
kibar ifadeler kullandığımı tahmin ediyorum. (HDP sıralarından alkışlar) 
II.- KANUN TEKLİFLERİ
İLE KOMİSYONLARDAN GELEN DİĞER İŞLER
(Devam)
A) Kanun Teklifleri
(Devam)
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal Güvenlik
Kurumlarına ve 10 Adedi Diğer Kamu İdarelerine Ait Olmak Üzere Toplam 195 Adet
Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11) (Devam)
A) İÇİŞLERİ BAKANLIĞI
(Devam)
1) İçişleri Bakanlığı 2019 Yılı Merkezî Yönetim Bütçesi
2) İçişleri Bakanlığı 2017 Yılı Merkezî Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2019 Yılı Merkezî Yönetim Bütçesi
2) Emniyet Genel Müdürlüğü 2017 Yılı Merkezî Yönetim Kesin
Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2019 Yılı Merkezî Yönetim
Bütçesi
2) Jandarma Genel Komutanlığı 2017 Yılı Merkezî Yönetim
Kesin Hesabı
Ç) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2019 Yılı Merkezî Yönetim
Bütçesi
2) Sahil Güvenlik Komutanlığı 2017 Yılı Merkezî Yönetim
Kesin Hesabı
D) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2019 Yılı Merkezî Yönetim
Bütçesi
2) Göç İdaresi Genel Müdürlüğü 2017 Yılı Merkezî Yönetim
Kesin Hesabı
E) AFET VE ACİL DURUM YÖNETİMİ BAŞKANLIĞI (Devam)
1) Afet ve Acil Durum Yönetimi Başkanlığı 2019 Yılı Merkezî
Yönetim Bütçesi
2) Afet ve Acil Durum Yönetimi Başkanlığı 2017 Yılı Merkezî
Yönetim Kesin Hesabı
F) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2017 Yılı Merkezî
Yönetim Kesin Hesabı
G) AİLE, ÇALIŞMA VE SOSYAL HİZMETLER BAKANLIĞI (Devam)
1) Aile, Çalışma ve Sosyal Hizmetler Bakanlığı 2019 Yılı
Merkezî Yönetim Bütçesi
Ğ) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2017 Yılı Merkezî
Yönetim Kesin Hesabı
H) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2017 Yılı Merkezî
Yönetim Kesin Hesabı
I) MESLEKİ YETERLİLİK KURUMU BAŞKANLIĞI (Devam)
1) Mesleki Yeterlilik Kurumu Başkanlığı 2019 Yılı Merkezî
Yönetim Bütçesi
2) Mesleki Yeterlilik Kurumu Başkanlığı 2017 Yılı Merkezî
Yönetim Kesin Hesabı
İ) DEVLET PERSONEL BAŞKANLIĞI (Devam)
1) Devlet Personel Başkanlığı 2019 Yılı Merkezî Yönetim
Bütçesi
2) Devlet Personel Başkanlığı 2017 Yılı Merkezî Yönetim
Kesin Hesabı
J) SAĞLIK BAKANLIĞI
(Devam)
1) Sağlık Bakanlığı 2019 Yılı Merkezî Yönetim Bütçesi
2) Sağlık Bakanlığı 2017 Yılı Merkezî Yönetim Kesin Hesabı
K) TÜRKİYE HUDUT VE SAHİLLER SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller Sağlık Genel Müdürlüğü 2019
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2017
Yılı Merkezî Yönetim Kesin Hesabı
L) TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2019 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2017 Yılı Merkezî
Yönetim Kesin Hesabı
M) TÜRKİYE SAĞLIK ENSTİTÜLERİ BAŞKANLIĞI (Devam)
1) Türkiye Sağlık Enstitüleri Başkanlığı 2019 Yılı Merkezî
Yönetim Bütçesi
2) Türkiye Sağlık Enstitüleri Başkanlığı 2017 Yılı Merkezî
Yönetim Kesin Hesabı
N) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2017 Yılı Merkezî Yönetim
Kesin Hesabı
O) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2017 Yılı Merkezî Yönetim
Kesin Hesabı
BAŞKAN
– Sayın milletvekilleri, altıncı turdaki konuşmalar böylece tamamlanmıştır. 
Şimdi
soru-cevap işlemine geçiyoruz. Malumunuz, on dakika soru, on dakika cevap
işlemi yapacağız.
Ben
sabah, oturumu açtığımda arkadaşlarımız sisteme girmişlerdi, o liste bende var.
O liste üzerinden başlıyoruz.
Sayın
Gaytancıoğlu…
OKAN
GAYTANCIOĞLU (Edirne) – Teşekkür ederim Sayın Başkan. 
1)
Türkiye ilaç üretiminde kendine yeterli midir? Kendine yeterlilik oranı nedir?
Hangi ilaçlar ağırlıklı olarak ithal edilmektedir?
2)
Devlet hastaneleri ve üniversite hastanelerinde hemşire, ebe ve yardımcı sağlık
personeli açığı bulunduğu bilinmektedir. Bu açığı kapatmaya yönelik, 2019’da ne
kadar atama yapmayı planlıyorsunuz?
3)
Cumhuriyet Halk Partisi olarak yıllardır polislerimize 3600 ek gösterge
vereceğimizi söyledik. Şimdi İçişleri Bakanına soruyorum: Bu vaadinizi siz ne
zaman yerine getireceksiniz? Yani polislere ne zaman 3600 ek gösterge
verilecek? 
4)
Kara yolları ve otoyol kenarlarında maket polis araçları var. Bu araçları bir
defa keşfeden sürücüler o maketlerin yanından hızlarını azaltarak geçiyorlar.
Bu maket araçlara ne kadar masraf yapıldı? Bu maket araçların çoğu da bozuk. Bu
maket araçların trafik kazalarını azalttığı yönünde bir bilgi var mı? 
İÇİŞLERİ
BAKANI SÜLEYMAN SOYLU – Maket onlar, maket. 
OKAN
GAYTANCIOĞLU (Edirne) – Evet, evet çoğu bozuk. Ben çoğu yerde geziyorum. 
BAŞKAN
– Sayın Kaplan Hürriyet …
FATMA
KAPLAN HÜRRİYET (Kocaeli) – Başkanım, benim yerime Aydın Özer…
BAŞKAN
– Buyurun Sayın Özer. 
AYDIN
ÖZER (Antalya) – Sayın Başkanım, teşekkür ediyorum. 
Antalya’da
bir süredir kuduz aşısı yokluğu yaşanmaktadır. İl Sağlık Müdürlüğüne
sorduğumuzda hafta içerisinde aşının geleceği söylenmekte. Bu meselenin hayati
önemi çok büyük. 
Sağlık
Bakanına sormak istiyorum: Antalya’da kuduz aşısının bulunamamasının sebebi
nedir? Bu süreçte kaç hasta aşılanmamıştır? Başka şehirlerimizde de kuduz aşısı
sıkıntısı var mıdır? Varsa sebebi nedir? Son bir yılda ülke genelinde kaç kuduz
vakası yaşanmıştır? Ölümle sonuçlanan olmuş mudur? Türkiye’de neden aşı üretimi
yapılamamaktadır? Yıllık kaç doz kuduz aşısı ithal edilmektedir? Maliyeti
nedir? 2019 yılı için toplam aşı ithalatına ayrılan bütçe ne kadardır?
Öte
yandan, malum, kış mevsimi geldi. Grip aşısı yaptırmak isteyenler de aile
hekimliklerinde aşı bulamadıklarını söylüyorlar, doğru mudur?
Teşekkür
ederim.
BAŞKAN
– Sayın Güzelmansur…
MEHMET
GÜZELMANSUR (Hatay) – Sayın İçişleri Bakanım, Hatay yedi yıldır ekmeğini,
aşını, suyunu, yolunu, hastanesini Suriyeli 600 bin misafirle paylaşıyor.
Geleneği göreneği, atadan kalma derin hoşgörüsüyle bu ağırlamayı da hiçbir
sorun çıkarmadan, ah vah çekmeden yapıyor. Bunu yapıyor çünkü gelene “Tanrı
misafiri” diye bakıyor; barış sağlanacak, ülkelerine geri dönecekler diye
yapıyor. Ancak son günlerde Hatay’da ilçe nüfus müdürlüklerinin içi dışı
Türkiye Cumhuriyeti vatandaşlığı almak isteyen Suriyelilerle dolup taşıyor. 
Sayın
Bakan, bu hummalı çalışmanın sebebi nedir? Bugüne kadar Hatay’da kaç Suriyeliye
vatandaşlık verdiniz? Vatandaşlık verirken hangi kriterleri kullandınız? Daha
kaç Suriyeliye vatandaşlık vereceksiniz? Hatay’da yerel seçimlerde oy
kullanacak Suriyeli sayısı ne olacaktır?
Teşekkür
ederim.
BAŞKAN
– Sayın Şeker…
İLYAS
ŞEKER (Kocaeli) – Teşekkür ediyorum Sayın Başkanım.
Sorum
Sağlık Bakanımıza: SMA hastalarıyla ilgili Bakanlık ne tür çalışmalar yapıyor? 
Yine,
sağlık marketi çalışmaları hakkında bilgi verebilir misiniz? 
Ayrıca
Sayın Başkanım, 2002’de AK PARTİ iktidar olduğunda yoğun bakım yatak sayısı
869’du, bugün 37.498 olmuş yani yüzde 4.315 oranında bir artış var. Seçim
bölgem olan Kocaeli’de 26’yken bugün 874 olmuş. Buradaki artış da yüzde 3.362
oranında. Palyatif bakım yatak sayısı 2002’de 35’ken bugün 4.500 olmuş. Evde
bakım hizmeti 2002’de yokken AK PARTİ iktidarıyla birlikte 1 milyon 200 bin
kişi yararlanmış. Seçim bölgemde de palyatif bakım 2002’de yoktu, şu anda 78
yatak var; evde bakım hizmetinden yararlananlar da 14.212 kişi olmuş, daha
önceden yokmuş. Bu hizmetleri yapan, başta Cumhurbaşkanımız olmak üzere,
bakanlarımıza teşekkür ediyorum.
BAŞKAN
– Sayın Taşkın…
ALİ
CUMHUR TAŞKIN (Mersin) – Teşekkür ederim Sayın Başkan. 
Sorum
Sayın Sağlık Bakanımıza olacak. 2003 yılından beri sağlık yatırımlarımızda yaşanan
güzel gelişmelerin seçim bölgem Mersin’deki yansımalarına baktığımızda, on altı
yıllık süreçte, başta 1.300 yataklı Mersin Şehir Hastanesi olmak üzere,
toplamda 2.050 nitelikli yatak kapasiteli, her yönüyle modern hastanelerimizde
vatandaşlarımıza hizmet edilmektedir. Yapımı devam eden -600 yataklı Tarsus
Devlet Hastanesi ile 150 yataklı Anamur Devlet Hastanesi olmak üzere- 750 yatak
kapasiteli hastane yatırımlarımızın tamamlanmasıyla ilimizdeki nitelikli yatak
sayısı 2.800 olacaktır. Ayrıca, toplamda 110 ünitelik ağız diş sağlığı
hastaneleriyle vatandaşlarımıza hizmet edilmektedir. Mersin’deki bu
yatırımların yapılmasından dolayı Sayın Cumhurbaşkanımıza, Sağlık bakanlarımıza
teşekkür ediyorum.
Sayın
Bakanım, konuşmanızda Türkiye’nin sağlık üssü konumuna geleceğini ve şehir
hastanelerinin bunun için bir fırsat olduğunu söylediniz. Sağlık turizminde
yaptığınız faaliyetler ile USHAŞ’ın faaliyetlerini anlatır mısınız? Hedefiniz
nedir?
Teşekkür
ederim.
BAŞKAN
– Sayın Kaboğlu…
İBRAHİM
ÖZDEN KABOĞLU (İstanbul) – Sağ olun.
İçişleri
Bakanlığına: 280 sayfalık bütçe sunuşunda sözcük olarak “hukuk” 4, “insan
hakları” 4, “adalet” 1 kez yer alıyor; “Anayasa” ise hiç yer almıyor.
Anayasa’ya sadakat andın ortak paydası olduğu hâlde AK PARTİ vekillerinin
sürekli referansı tek kişi. Buna göre 15 Temmuz hain darbe girişimini bastıran
kişi on altı yılda ülkeyi şahlandırdı. Anayasa değişikliği kişi projesi olarak
tasarlandı. Şimdi geleceğe yönelik olarak kişi ve lider fetişizmi yapılıyor. 
Sayın
Bakan, soruyorum: 
1)
15 Temmuza giden yolda Anayasa ihlallerinin payı nedir?
2)
15 Temmuz akşamı MİT Müsteşarının İçişleri Bakanı, Başbakan ve Cumhurbaşkanını
haberdar etmek yerine Diyanet İşleri Başkanı ve Suriyeli muhalifle akşam
yemeğine gittiği doğru mu?
3)
İki yüzyıllık kurumsallaşma deneyimi bulunan Türkiye tek kişi tarafından
yönetilebilir mi?
BAŞKAN
– Sayın Yılmaz…
ÜMİT
YILMAZ (Düzce) – Sağlık Bakanımıza sormak istiyorum. Düzce Atatürk Devlet
Hastanesinde uzman doktor açığı had safhadadır. Özellikle kadın doğum uzmanı 10
tane olması gerekirken 2 tane vardır; kardiyoloji, dâhiliye, gastroenteroloji
ve nefroloji bölümlerinde uzman hekimimiz yoktur. Biz artık Düzce’nin il olarak
sağlık sorunlarını dile getirmekten utanıyoruz.
Akçakoca,
yazın nüfusu 150 bini bulan bir ilçemizdir. Devlet hastanesinin 2015 yılında
yıkım kararı alınmıştır, üç buçuk sene geçmesine rağmen hâlâ devlet hastanesine
başlanmamıştır.
Saygılarımı
sunuyorum.
BAŞKAN
– Sayın Arık…
ÇETİN
ARIK (Kayseri) – Teşekkür ederim Sayın Başkan.
Sorum
Sayın Sağlık Bakanına. Sayın Bakan, sayıları 100 bini bulan tıbbi sekreterlik
mezunu kardeşlerimiz umutsuzca iş ararken niçin iki ayda sertifika alanlara
tıbbi sekreterlik yaptırıyorsunuz? 2019 yılında ne kadar tıbbi sekreter almayı
düşünüyorsunuz? 
Yine
ülkemizde yaklaşık 80 bin anestezi teknisyeni boşta geziyor. Bakanlık olarak ne
kadar alım yapmayı planlıyorsunuz?
Dünyanın
ve Türkiye'nin en önemli sorunlarından biri de obezite. Bugün 16 bin
diyetisyenimiz işsiz geziyor. 2019’da ne kadar diyetisyen almayı
düşünüyorsunuz?
Yine,
atanamayan fizyoterapistlerin sayısı hızla artıyor. 2019’da ne kadar
fizyoterapist almayı planlıyorsunuz?
Yine,
atama bekleyen binlerce ATT ve paramedik varken niçin binlerce taşeronu şoför
olarak alım yaptınız? 2019’da planlanan ATT ve paramedik sayısı kaçtır? 
Atama
bekleyen binlerce radyoloji teknisyen ve teknikeri için 2019’da bir müjdeniz
olacak mı?
Teşekkür
ediyorum.
BAŞKAN
– Sayın Kılıç…
İMRAN
KILIÇ (Kahramanmaraş) – Teşekkür ederim Sayın Başkanım.
Dönemimizde
Aile, Çalışma ve Sosyal Hizmetler Bakanlığınca Kahramanmaraş’ta 1 milyar 643
milyon TL’lik yardım yapılmıştır. Yine dönemimizde, ilimizde Sağlık
Bakanlığınca tamamlanan 93 adet yatırım için 429 milyon TL harcanmış, ayrıca
projelendirilen 25 adet yatırım için ise 361 milyon TL harcanması planlanmıştır.
İl Emniyet Müdürlüğümüzün yeni modern hizmet binası yapım işinde yüzde 30’luk
fiziki gerçekleşme sağlanmış olup tamamlanması için çalışmalar devam
etmektedir.
Huzur
ve kardeşlik şehri Kahramanmaraş’ımızda geçmiş menfur olaylar uluslararası bir
tezgâhın neticesidir ve tüm Maraşlılar derin acılar çekip birçok zararlar
gördük, yaralarımızı uzun yıllarda zor sardık. Şimdi tuzu kuru birilerinin
hariçten gazel okuyarak bu yaramızı yeniden kaşıması bizi üzmektedir. Bunları
kınıyor ve çekin elinizi üzerimizden, Kahramanmaraş’la uğraşmayın, yazıktır,
ayıptır, günahtır diyorum. (AK PARTİ sıralarından alkışlar)
BAŞKAN
– Sayın Öztunç…
ALİ
ÖZTUNÇ (Kahramanmaraş) – Evet, Sayın Soylu’ya soruyorum: Sayın Bakan,
konuşmanızda dış politikadan bahsettiniz, Antalya’nın turizmini konuştunuz,
Ağrı’nın ekonomisini konuştunuz ama İçişleri personelini unuttunuz galiba. 3600
ek gösterge ne olacak, özlük hakları ne olacak? Mesai saatlerine ilişkin
değerlendirmeniz var mı, yok mu? Sayın Bakan bütün bunları konuşunca hayırdır
diyor insan, acaba bunlar kesmiyor mu? İçişleri artık sizi kesmiyor mu, hepsine
toptan mı bakmayı düşünüyorsunuz? Doğru Yol Partisindeki Genel Başkanlık
süreciniz de böyle başlamıştı. Adalet ve Kalkınma Partisinde Genel Başkanlığa
aday mı olmak istiyorsunuz?
Teşekkür
ederim. 
BAŞKAN
– Sayın Özalan…
FEHMİ
ALPAY ÖZALAN (İzmir) – Teşekkür ederim Sayın Başkan. 
Sorum
Sayın Sağlık Bakanımıza: Yurt dışında yaşadığım ülkelerde sağlık hizmetlerine
ulaşmak hem çok pahalı hem de çok sıkıntılı. Ülkemize yurt dışından sağlık turizmi
açısından gelen turist sayısı nedir, bu konuda sizin bir özel çalışmanız var
mıdır?
Teşekkür
ederim?
BAŞKAN
– Sayın Hancıoğlu…
NESLİHAN
HANCIOĞLU (Samsun) – Teşekkür ederim Sayın Başkan. 
Sorum
Sayın Sağlık Bakanına: Atamaları gerçekleştiği hâlde aylardır göreve
başlatılmayan gençlerimizin sorununu bir kez daha dikkatlerinize sunuyorum. Bu
gençlerimizin görevi hayat kurtarmak, insanlara şifa dağıtmak. Hayatlarının
baharındaki bu gencecik evlatlarımız çalışmış, didinmiş, bütün engelleri aşıp
devlette kadroyu hak etmişler, şimdi önlerinde tek bir prosedür kalmış:
Güvenlik soruşturmaları. Ama bu soruşturmalar aylardır tamamlanmıyor. Mayıs
ayından beri zimmete düşürülmeyi yani göreve başlamayı bekleyen gençlerimiz
var. Gelin, bu süreci hızlandırın, soruşturmaları tamamlayın; bu gençlerimizin
umutlarıyla, gelecekleriyle oynamayın. 
Buradan
şu anda gençlerimize müjdeli haberi verecek misiniz yoksa umutsuzluğun
büyümesine hizmet mi edeceksiniz?
BAŞKAN
– Sayın Enginyurt.
CEMAL
ENGİNYURT (Ordu) – Teşekkür ediyorum Sayın Başkan.
Sayın
İçişleri Bakanımıza teşekkür ediyorum. 3600 ek göstergeyle ilgili de Plan Bütçe
Komisyonunda bir sözü vardı, tekrar bunu hatırlatırken uzman jandarmalar 3600
ek göstergeden faydalanmak istiyorlar. Yine, uzman jandarma olan arkadaşlarımız
okullarda okudukları sürelerin hizmete sayılmasını talep ediyorlar ve uzman
jandarma arkadaşlarımız yine astsubaylık sınavına girerken 45 yaşının emniyette
olduğu gibi kendilerine verilmesini rica ediyorlar.
Bir
de Sayın Bakanım, Ağrı’yı anlatırken çok duygulandım, gözlerim yaşardı. Sizi en
kısa zamanda Ordu’ya bekliyorum. Ordulu kadınlar da sizden inşallah böyle güzel
tekstil fabrikaları hizmetini bekliyor. 
Saygılar
sunuyorum.
BAŞKAN
– Değerli arkadaşlar, cevap kısmına geliyoruz.
Hangi
bakanımız başlıyor? Sağlık Bakanı.
Buyurun
Sayın Bakanım.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Süreyi
güncelleyeceğiz, değil mi Sayın Başkanım?
İÇİŞLERİ
BAKANI SÜLEYLAN SOYLU – Süre yedi dakika kalmış da…
SAĞLIK
BAKANI FAHRETTİN KOCA – Teşekkür ederim Başkanım.
Öncelikle
aşı konusuyla ilgili cevap vermek istiyorum. Kuduz aşısıyla ilgili herhangi bir
sorunumuz bulunmamaktadır, bugün pazar olmasına rağmen sabah 70 bin doz bütün
ülkeye dağıtılmaya başlanmıştır. Bunun dışında, gelecek yıl, 2019 için
yerelleşme kapsamında difteri-tetanoz aşısı ruhsatı alınmış olarak bize teslim
edilecektir yerel bir aşı olarak. Ayrıca hepatit A, suçiçeği, kızamık,
kızamıkçık, kabakulak ve hepatit B için de yerelleşme çalışmaları devam
etmektedir. Grip aşısı 6 Kasımda 170 bin doz, kasım ayı sonunda ise 160 bin
dozla piyasaya verilmiştir, herhangi bir sorun yoktur. 
Sağlık
turizmiyle ilgili… Özellikle sağlık turizmini çok önemsiyoruz. Bu dönemde
2018’i ortalama 1,5 milyar dolara yakın kapatmış olacağız ama önümüzde 2023
yılı için bunu en az 5 kat medikal turizm olarak artırmayı ve şu dönemde 550
bin gelen sağlık turistini 1 milyon 500 bin sağlık turistine 2023 yılında
çıkarmayı hedefliyoruz ve ülkemizi marka hâline getirmek istiyoruz. Bunun için
Mecliste geçen USHAŞ adında kurulan bir şirketimiz oldu biliyorsunuz.
Profesyonel anlamda sadece kamunun değil, üniversitelerimiz, özel sektör, şehir
hastaneleri ve kamu dâhil olmak üzere bütün sağlıktaki birikimimizi yurt dışına
özellikle açan ve birçok hedeflediğimiz ülkede aktif ofisleri olan bir yapı
hızla organizasyonunu yapmaya başladı. 
Ayrıca
Sağlık Marketle ilgili… Sağlık Market şu dönemde Devlet Malzeme Ofisi üzerinden
alımlarına başladı. Bu Sağlık Market üzerinden sadece kamunun değil, özel
sektör ve üniversitelerimiz dâhil olmak üzere kritik gördüğümüz önemli ilaç ve
malzemenin tedariki sağlanmış olacak. ilk örneğini biyonik kulakta hayata
geçirdik. Bu çerçevede dolardaki dalgalanmayla birlikte biliyorsunuz medya ve
siyasetin gündemine de girdiğini ve o süreçte özellikle yabancı firmaların, 4
firmanın yüksek fiyat talebi oldu ve bu yüksek fiyat talebinin olduğu dönemden
sonra toplu alım Sağlık Market üzerinden yapıldı, bir üst modeli yarı fiyatına
alınarak bütün üniversitelerimiz ve hastanelerimize dağıtımı yapıldı. Bunu
diğer birçok önemli gördüğümüz, kritik gördüğümüz ve erken dönemde kalp pilleri
dâhil olmak üzere birçok alanda da yapmak istiyoruz.
SMA
konusu da çok çarpıtılan bir konu. SMA bir vekil arkadaşımız yıllardır
verilmeyen bir…
(Mikrofon
otomatik cihaz tarafından kapatıldı)
BAŞKAN
- Sayın Bakan, şöyle, zaten hepsine cevap verebilmek mümkün değil, yazılı
olarak verirsiniz, diğer bakanlarımız da cevap versinler. 
SAĞLIK
BAKANI FAHRETTİN KOCA – SMA’yla bitiriyorum Sayın Başkan.
Yıllardır
verilmeyen bir durumdan bahsettiler. SMA ilacı 2016’nın Aralık ayında dünyada
piyasaya çıktı yani yıllar önce bu ilaç çıkmadı, iki yıl öncesinden
bahsediyoruz. Tip 1 için 2016 Aralık ayında dünyada yani Amerika’da çıkan ilacı
Türkiye, temmuz ayında Tip 1 hastalarının hepsine vermeye başladı, dünyada yeni
çıkan bir ilaçtan bahsediyoruz. Tip 2 ve Tip 3 içinse klinik çalışmaları 2018 nisan
ayında bitti, bunun özellikle altını çiziyorum. Tip 2 ve Tip 3 için nisan
ayında bitti yani beş altı ay öncesinden bahsediyorum. Ve bu dönemde, ilaç
firması özellikle ruhsat alımı için ruhsat müracaatı yapmadı, tek firma olduğu
için.
(Mikrofon
otomatik cihaz tarafından kapatıldı)
BAŞKAN
– SMA’ydı, başka bir konuya da girdik.
SAĞLIK
BAKANI FAHRETTİN KOCA – Ve biz fiyat düzenlemesi yapmak için pazarlık
yaptığımız dönemde bile pazarlığın sonucunu beklemeden “Bu ilacı bütün
hastalarımıza veriyoruz.” diye duyurusunu yaptık. Dolayısıyla, bu konuda
herhangi bir sorun yaşamıyoruz. 
BAŞKAN
– Teşekkür ederiz Sağlık Bakanımıza.
ÇETİN
ARIK (Kayseri) – Sayın Bakan, atamalara cevap vermediniz?
BAŞKAN
- Sayın Bakanım, buyurun.
İÇİŞLERİ
BAKANI SÜLEYMAN SOYLU - Teşekkür ediyorum.
Sorulara
cevap olarak ilk önce polislerimizin 3600 ek göstergesiyle başlamak isterim.
Bunu Millî Eğitim Bakanımız da söyledi, Sayın Cumhurbaşkanımız da; polislere,
öğretmenlere, hemşirelere –yanılmıyorsam imamlara- 3600 verilecek, iki iki daha
dört. (AK PARTİ ve MHP sıralarından alkışlar)
FATMA
KAPLAN HÜRRİYET (Kocaeli) – Ne zaman, ne zaman Sayın Bakan? 
İÇİŞLERİ
BAKANI SÜLEYMAN SOYLU - En kısa zamanda. 
FATMA
KAPLAN HÜRRİYET (Kocaeli) – Ne zaman? Çok net bir soru ne zaman, kaç yüz gün
lazım? 
İÇİŞLERİ
BAKANI SÜLEYMAN SOYLU - En kısa zaman ne zamansa o zaman. Meclisin bunu
gerçekleştirebileceği en kısa zamanda. 
Yine,
maket araçlarla ilgili Okan Bey bir soru sordu bana. Ya maket araç bunlar,
tahta yani neresi bozulacak onu bilmiyorum.
METİN
İLHAN (Kırşehir) - Işıkları yanmıyor.
İÇİŞLERİ
BAKANI SÜLEYMAN SOYLU - Şimdi, bunların bir maliyeti yok arkadaşlar, bunlara
ayırdığımız bir bütçe de yok. Bakın, ölümlü kazaları yüzde 7,5 azalttı maket
araçlar. Çok önemli bir… Bu, bizim şu politikamıza destek sağlıyor: Görünür
olabilme politikamıza destek sağlıyor ve biz bundan fayda elde ettik. Sürekli
olarak jandarmamız, polisimiz de bunların yerlerini değiştiriyorlar. 
“Ne
kadar Suriyeli’yi vatandaş yaptık?” Söyleyeyim. “Bir kriteriniz var mı?” Benim
ülkemde 380 bin çocuk doğdu. Allah izin verse de Meclis de yardımcı olsa da
keşke bu 380 bin çocuğu doğar doğmaz Türkiye Cumhuriyeti vatandaşı yapsak. 
Bakın,
bir şey söyleyeyim: Bu çocukların -anneleri babaları değil belki ama-
kendilerini Türkiye Cumhuriyeti vatandaşı yapmak, bizim yüzlerce yıl sonraya
yapabileceğimiz en büyük kardeşlik yatırımıdır, bu çok önemli bir şey. 
MAHMUT
TANAL (İstanbul) – İmkân var, kanun değişikliğiyle Türkiye’de doğan kişi Türk
vatandaşı sayılır.
İÇİŞLERİ
BAKANI SÜLEYMAN SOYLU – Keşke yapabilsek, keşke.
MAHMUT
TANAL (İstanbul) – Kanun yapabilirsiniz.
İÇİŞLERİ
BAKANI SÜLEYMAN SOYLU – Ama tabii bu bir kanun hadisedir, Meclisin iradesidir;
ben sadece gönlümden geçeni söylüyorum. 
“Biz
kimleri yapıyoruz?” Öğretmen, mühendis, doktor, hâkim, avukat, üst düzey
yönetici, mimar, akademisyen, esnaf, iş adamı; bunları yapıyoruz. Şu ana kadar
36 bin reşit kişiyi Türkiye Cumhuriyeti vatandaşı yaptık, 36 bin de çocukları
var; 72 bin; bu bir. İki: Bunların geçen seçimde 28 bininin oy kullanma hakkı
vardı. Bu seçimde reşitlerden hesap ederseniz en fazla 36 bin kişinin oy
kullanma hakkı var, gizli kapaklı da bir iş yapılmıyor. Yani, bir dönem çok
şikâyet edildi biliyorsunuz “En kabiliyetlileri yurt dışına gidiyor, başka
ülkelere gidiyorlar, başka ülkelerde yaşıyorlar.” diye. Bunun üzerine biz bu
çeteleyi yukarıdan aşağıya aldık ve çok ciddi bir çalışma yaptık. Hem Göç
İdaresine hem de Nüfus ve Vatandaşlık İdaresine huzurunuzda teşekkür etmek
istiyorum. 
Yine,
bir söz söylendi “Jandarmada bir tarikat bağı…” Bakın arkadaşlar, zinhar
reddetmemiz gereken bir şeydir bu. Bunun sözünü bile buralarda bir yerde
etmememiz lazım. Böyle bir şey kesinlikle, kesinlikle söz konusu değildir.
Sabahtan akşama kadar… Şu anda 11.500 jandarmamız dağlarda operasyon yapıyor,
biz burada duruyoruz. (AK PARTİ sıralarından alkışlar) Bunu onlara yaftalamak
büyük bir haksızlıktır. 
Sonra,
bir şey daha söyleyeyim, bilinmiyor. Jandarmanın istihbarat yetkisi var ama
Türkiye Cumhuriyeti son zamanların en önemli koordinasyonunu sağladı. Jandarma
İstihbarat, Emniyet İstihbarat, Millî İstihbarat ve Genelkurmay İstihbarat bir
yumruk gibi bugün çalışıyor Türkiye’ye gelebilecek bütün tehlikelere karşı. 
MAHMUT
TANAL (İstanbul) – Mahkeme kararıyla o yetkiyi aldılar Sayın Bakan. 
İÇİŞLERİ
BAKANI SÜLEYMAN SOYLU – Yok öyle bir şey. 
Yine,
bunun ötesinde, Jandarma ve Türk Silahlı Kuvvetlerindeki ankesörlerle ilgili
söylemek istiyorum. Bakın arkadaşlar, değerli milletvekillerimiz; belki de çok
önemli bir meseleyi çözdük. Konuşmam devam etseydi bunu anlatabilecektim. Çok
önemli bir meseleyi çözdük ve bunu da Türk istihbaratı çözdü, Emniyet
istihbaratımız çözdü ve uzun zamandan beri çalıştı, bu bağın nasıl oluştuğunu
gördü ve gerek Türk Silahlı Kuvvetleri gerek Jandarma gerekse bazı yerlerdeki
bu tip bağlantıları çok net bir şeklide ortaya koydu ve bu arınma sürecimiz
aynı şekilde devam etmektedir. Yani FETÖ’yle ilgili mücadelede çok yol aldık
ama bu her şeyin bittiği anlamına gelmez. Burada tekrar söylüyorum, acırsak
acınacak duruma düşeriz, kimse kusura bakmasın. 
Yine,
burada özellikle nüfus müdürlükleriyle ilgili bir şey geldi. 
(Mikrofon
otomatik cihaz tarafından kapatıldı) 
İÇİŞLERİ
BAKANI SÜLEYMAN SOYLU – Bitiriyorum Sayın Başkan. 
BAŞKAN
– Buyurun. 
İÇİŞLERİ
BAKANI SÜLEYMAN SOYLU – Nüfusa yaklaşık 1.170 yeni eleman aldık. Aslında bir
500-600 civarında geçen yıl da almıştık. Aynı zamanda, bunların teknik
kabiliyetlerini de yükseltiyoruz. İki yılda yaklaşık 30,5 milyon yeni kimlik
kartı verdik. Bu bir rekordur ve biz verdikçe nüfus idarelerine talep
çoğalıyor. Yılda 20 milyon insan nüfus idarelerine giriyor. Şu ana kadar, 2
Nisandan bugüne kadar, üçü bir araya geldikten sonra 2,5 milyon ehliyet; 1,2 milyon
pasaport; 15,5 milyon kimlik verdik. Yani nüfus idareleri hakikaten çok yüksek
bir kapasiteyle ama tam anlamıyla iyi bir modernizasyona getirdiğimiz
arkadaşlarımız tarafından yönetilmekte ve idare edilmektedir. 
Herhâlde
diğerlerine yazılı olarak… 
BAŞKAN
– Yazılı olarak cevap verirsiniz. 
İÇİŞLERİ
BAKANI SÜLEYMAN SOYLU – Ha, pardon. Bir cümle…
Bir
şey söylendi, şu: HDP’nin sözcüsü söyledi zannediyorum. Bir kere bunu şiddetle
reddetmek lazım. Hangi dönem olursa olsun polisle uyuşturucuyu bir araya getirmek
bühtandır. 
İki,
uyuşturucuyla PKK bir araya gelir, 1,5 milyar dolar buradan gelir elde
etmektedir ve şu anda bütün dünya Türkiye'nin, polisimiz ve jandarmamızın
uyuşturucuyla mücadelesini ayakta alkışlamaktadır. Türkiye rekorlar üzerine
rekorlar kırmaktadır. 
Ve,
yine Ağrı’yla ilgili 27 milyon borç –Sayın Bilgen, bir araştırırsanız- Ağrı’da
görevden aldığımız sizin çok sevdiğiniz arkadaşın elektrik idaresine ödemediği
borcun bizim tarafımızdan muhasebeleştirilmesidir. 
Yine
bir şey daha söyleyeyim: Bir arabada kaç tane haciz olur? 1 olur, 3 olur, 5
olur. Ağrı Belediyesinin bütün araçlarında 300, 400, 450 hacizler vardı. 12,5
milyon, Ağrı’da bize bırakılan, yani arkadaşlarımıza bırakılan borcu kapattı.
Lütfen, o bölgeden milletvekili seçiliyorsunuz, o yollara, çocuk parklarına,
gençlik merkezlerine, kadın merkezlerine, mezralara kadar giden yollara… Ve
şunu bu ülkenin bir evladı olarak söylerim, şöyle büyüdük biz -son cümlem-
“Doğu ile batı arasında fark var, problemler bundan kaynaklanıyor.” Allah’a yemin
ederim ki ölçeğine göre bu ülkede doğu ile batı arasında hiçbir fark
kalmamıştır artık, şükürler olsun. 
Teşekkür
ediyorum. (AK PARTİ sıralarından alkışlar) 
BAŞKAN
– Buyurun Sayın Bakan... 
MEHMET
GÜZELMANSUR (Hatay) – Hatay’la ilgili cevap verir misiniz? Ben Hatay’la ilgili
sormuştum. 
BAŞKAN
– Sayın Güzelmansur, yazılı olarak versin onu artık. Tamam. 
İÇİŞLERİ
BAKANI SÜLEYMAN SOYLU – Tamamında söyledim, hepsinin çerçevesini verdim, özel
bir çalışmamız yok. 
MEHMET
GÜZELMANSUR (Hatay) – Hatay, Suriyelilerle ilgili.
İÇİŞLERİ
BAKANI SÜLEYMAN SOYLU – Ha, pardon. Hatay’da siz daha iyi bilirsiniz…
BAŞKAN
– Bir dakika Sayın Bakan, Sayın Soylu, tamam, siz onu yazılı olarak verirsiniz
artık yani çok uzadı. Lütfen…
İÇİŞLERİ
BAKANI SÜLEYMAN SOYLU – Bir cümle söyleyeyim.
BAŞKAN
– Peki, bir cümle…
İÇİŞLERİ
BAKANI SÜLEYMAN SOYLU – Hatay’da gittim –siz de zannediyorum sevinirsiniz o
işe- yaklaşık 1.500-2.000 civarında Afgan Özbek’i vardı.
HÜSEYİN
YAYMAN (Hatay) – Teşekkür ediyoruz Bakanım.
İÇİŞLERİ
BAKANI SÜLEYMAN SOYLU – Kırk yıldır yaşıyorlar mı orada? “Biz uzun zamandır
burada yaşıyoruz ve bu ülkeye vatandaş olmak istiyoruz.” dediler, biz de
-Allah’a şükürler olsun- bütün araştırmalarını yaptık, tertemiz çıktılar
-helalühoş olsun- Türkiye Cumhuriyeti vatandaşı oldular, yaptığımız bu. (AK
PARTİ, MHP ve İYİ PARTİ sıralarından alkışlar)
BAŞKAN
– Sayın Bakan, buyurun. 
İBRAHİM
ÖZDEN KABOĞLU (İstanbul) – Sayın Başkan…
BAŞKAN
– Bir dakika… Sayın Kaboğlu, lütfen, cevap işlemindeyiz. Yani aklımıza bir şey
gelince hemen…
Buyurun
Sayın Bakan.
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – Direkt soru gelmedi
ama ben daha önce…
MUSTAFA
SEZGİN TANRIKULU (İstanbul) – Hiç kibar değilsin Sayın Başkan.
BAŞKAN
– Kim o, bağırıyor?
MUSTAFA
SEZGİN TANRIKULU (İstanbul) – Ben, ben.
BAŞKAN
– Sayın Tanrıkulu, niye bağırıyorsun?
MUSTAFA
SEZGİN TANRIKULU (İstanbul) – Kibar değilsin, kibar değilsin. Biraz önce yüce
Meclise “Bağırın, bağırın.” diye bağırıyordun. Şimdi Hocamıza biraz daha kibar
seslenebilirsiniz. (CHP sıralarından alkışlar) Kibar değilsiniz, nezaketli
değilsiniz.
BAŞKAN
– Sen çok kibarsın! Bir kere aynaya baksan, gecenin bu saatinde korkutacaksın
insanları, şu tipe bak, lütfen ya… 
MUSTAFA
SEZGİN TANRIKULU (İstanbul) – Vereceğin cevap bu mudur? 
BAŞKAN
– Şuraya bak, bu ne ya?
MUSTAFA
SEZGİN TANRIKULU (İstanbul) – Ayıp, ayıp!
BAŞKAN
– Sen merak etme, Hocayla bizim hukukumuz senden daha fazla.
MUSTAFA
SEZGİN TANRIKULU (İstanbul) – Nezaket, nezaket biraz!
BAŞKAN
– Sana düşmez Hocayı savunmak, sana düşmez.
MUSTAFA
SEZGİN TANRIKULU (İstanbul) – Bana düşer, bana düşer.
BAŞKAN
– Buyurun Sayın Bakan.
MUSTAFA
SEZGİN TANRIKULU (İstanbul) - Nezaket, nezaket biraz.
BAŞKAN
– Fazla kaçırmışsın galiba bu akşam.
MUSTAFA
SEZGİN TANRIKULU (İstanbul) – Bu Parlamentonun olmazsa olmazı nezaket.
ENGİN
ALTAY (İstanbul) – Aaa!
ALİ
MAHİR BAŞARIR (Mersin) – Sayın Başkan, olmuyor ama.
FATMA
KAPLAN HÜRRİYET (Kocaeli) – Olmaz ama yani.
BAŞKAN
– Buyurun Sayın Bakanım.
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – Şimdi, daha öncesinde…
MAHİR
POLAT (İzmir) – Başkan, bu saatte bir sayın vekile öyle demek yakışıyor mu
size?
BAŞKAN
– Ne oldu, ne oldu?
MAHMUT
TANAL (İstanbul) – Bakanın mikrofonunu açmadınız.
MAHİR
POLAT (İzmir) – Ne demek “Fazla kaçırmışsınız.” demek?
BAŞKAN
– Ne, anlayamıyorum, ne oldu?
MUSTAFA
SEZGİN TANRIKULU (İstanbul) – Utanmazsın!
BAŞKAN
– Sayın Kaboğlu söz istiyor, oradan bir şey çıkıyor ya.
MUSTAFA
SEZGİN TANRIKULU (İstanbul) – Utanmazsın, utanmaz!
BAŞKAN
– Lütfen…
MUSTAFA
SEZGİN TANRIKULU (İstanbul) – Gel beraber alkol muayenesine gidelim.
BAŞKAN
– Hadi, söz vermeden konuşmasın kimse, lütfen…
MUSTAFA
SEZGİN TANRIKULU (İstanbul) – Ayıp!
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – Sayın milletvekilleri…
MUSTAFA
SEZGİN TANRIKULU (İstanbul) – Utanmaz bir adamsın, utanmaz!
BAŞKAN
– Usul belli, İç Tüzük’e göre...
MUSTAFA
SEZGİN TANRIKULU (İstanbul) – Sana “utanmaz” diyorum. 
BAŞKAN
– Zorlama beni Sayın Tanrıkulu, lütfen…
MUSTAFA
SEZGİN TANRIKULU (İstanbul) – Sana “utanmaz” diyorum, gel beraber muayene gidelim.
BAŞKAN
– Lütfen, söz almadan konuşma!
MUSTAFA
SEZGİN TANRIKULU (İstanbul) – Gel beraber muayene gidelim.
BAŞKAN
– Ne diyor, anlamıyorum ben ya.
MUSTAFA
SEZGİN TANRIKULU (İstanbul) – Utanmaz adamsın!
BAŞKAN
– Ne diyor? 
MUSTAFA
SEZGİN TANRIKULU (İstanbul) – Gel beraber gidelim. 
BAŞKAN
– Ne toparlaması ya, ne diyor?
ALİ
ÖZTUNÇ (Kahramanmaraş) – Siz öyle diyemezsiniz.
MUSTAFA
SEZGİN TANRIKULU (İstanbul) – Gel, beraber gideceğiz, gel, beraber muayeneye
gideceğiz.
BAŞKAN
– Gideriz, gideriz. 
(AK
PARTİ ve CHP sıralarından bir grup milletvekilinin birbirlerinin üzerine
yürümesi, gürültüler)
BAŞKAN
– Arkadaşlar, bir dakika…
ALİ
MAHİR BAŞARIR (Mersin) – Sayın Başkan, özür dileyin bence. Hiç doğru bir şey
değil. 
BAŞKAN
– Sayın Başarır, nasıl? 
ALİ
MAHİR BAŞARIR (Mersin) – Özür dilemeniz lazım Sayın Başkan. 
BAŞKAN
– Ama kalkıp bana hakaret ediyor orada. Olacak iş mi ya! 
ALİ
ÖZTUNÇ (Kahramanmaraş) – Düzelt bunu, düzelt!
ÖMER
FARUK GERGERLİOĞLU (Kocaeli) – Başkanlık böyle mi olur!
ALİ
ÖZTUNÇ (Kahramanmaraş) – Başkan, özür dile!
BAŞKAN
– Sayın Bakan, şu soru-cevap işlemini tamamlayalım, söz taleplerini
karşılayacağım. 
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – Bana direkt soru
gelmedi ama ben daha önceki eleştirilerden birkaç tanesini cevaplamış olayım,
geri kalanı da zaten yazılı vereceğiz. 
Öncelikle
“2018 yılında sosyal yardımlara 43,4 milyar ayrılmış. Bu rakam aslında çok az.”
diyor ama yine aynı partiden başka bir vekilimiz “İnsanlar yoksul çünkü siz
varsınız, yoksulluk sizin politikalarınız yüzünden var.” diyor. Dolayısıyla,
birbiriyle çelişkili ifadeler ama ben şöyle cevaplayayım: 2002 yılında sadece
binde 3 olan sosyal harcamalar 2018 yılında 1,16’ya çıktı. Yine, 2016 yılında
36 milyar lira olan Türkiye'nin sosyal yardım harcamaları da 2018 yılında
43,4’e çıkarak yüzde 21’lik artış gösterdi. 
Yine,
konuşmamda belirttiğim üzere, Sürdürebilir Kalkınma Hedefleri Atlası’nda da
yoksulluk oranlarını dünyada en fazla azaltan ülkelerden birisiyiz. Dolayısıyla
bizim sosyal yardım anlayışımızı artırmamızın sebebi yoksulluğun artması değil,
bizim daha fazla yardımlara eriştirmemiz sonucu oluyor.
“Seçimlerde
dağıtacağımız kömür, makarna parasını belediyeye fatura edeceksiniz; seçimlere
endeksli.” Bizim yaptığımız hiçbir yardım seçim takvimiyle endeksli değil,
seçim takviminden bağımsız, gayet takvimi belli şekilde yapılan yardımlar.
Dolayısıyla yürütülen yardımlarla seçimler arasında bir bağ kurmanın rasyonel
bir yaklaşım olduğunu da söyleyemem. Ayrıca bir de “makarna, kömür dağıtan
devlet” ithamından da kurtulmamız gerekiyor çünkü sosyal yardımların yüzde
90’ını şu anda nakdi olarak yapıyoruz, makarna, kömür dağıtmıyoruz, dağıtılan
kömürleri de belediyelere de fatura etmiyoruz. TYP’ler de seçime endeksli
olarak yapılmamakta. 
Yine,
İşsizlik Sigortası Fonu’yla ilgili eleştiri geldi. İşsizlik Sigortası Fonu
Kaynaklarının Değerlendirilmesine İlişkin Usul ve Esaslar Hakkında Yönetmelik
ve Kamu Hastanelerine Dair Genel Tebliği çerçevesinde yapılıyor bütün işlemler.
Şu anda fonda 127 milyar liralık bir fonumuz var. Yarın sabah… Bugün
dağıtıldığını düşünüyorum, sizlere ilettiğimiz kitapçıkta da, bütçe
kitapçığımızda da gördüğünüz gibi yani trendimiz de çok olumlu bir şekilde
devam ediyor. Biz bütün bu yatırımların, fonların değerlendirmesini İŞKUR
Yönetim Kurulumuz aracılığıyla, İŞKUR Yönetim Kurulumuzda TESK, TİSK, TÜRK-İŞ
ve Bakanlık temsilciğimiz ve Hazine ve Maliye Bakanlığımızın temsilcilerinin
olduğu gayet şeffaf bir ortamda yapılmakta. Aynı zamanda fon Sayıştay
denetiminden bağımsız değil, aynı zamanda bağımsız denetim kuruluşları
tarafından da üç aylık dönemler hâlinde de denetlenmekte.
“Emeklileri
korumuyoruz.” denildi. Biz emeklilerimizi daime koruyoruz. Yılda iki defa
emekli ikramiyesi veriyoruz ayrıca promosyon ödemelerini de yapıyoruz. Sizin de
takip ettiğiniz üzere 1.000 TL’nin altında emekli aylığı kalmaması yönündeki
teklif Plan ve Bütçe Komisyonundan geçti. Dolayısıyla bundan sonra 1.000 TL’nin
altında emekli maaşı alan emeklimiz de kalmayacak. Yine rakamlar, eğer
emeklilerimizi biz korumuyorsak… 2002’de gayrisafi yurt içi hasıla içindeki
oran, emeklilere yapılan ödeme oranımız yüzde 4,6’yken bu rakam şu anda yüzde
6,97. Dolayısıyla nasıl oluyor da emeklilerimizi korumuyoruz?
Emeklilikte
yaşa takılanlar… “Bu konuda hiç konuşmuyor.” deniyor, bu konuda zaten
Cumhurbaşkanımız gündemimizde olmadığını belirtti ama öncelikle ben de konuşmuş
olmak adına, sorunuzu cevaplamış olmak adına şunu söylemek isterim: Burada bir
yanlış algılama var, emeklilikte yaşa takılma yanlış bir kavramsallaştırma
çünkü emekliliğin temel şartlarından biri ve olmazsa olmazı belirli bir yaşı
tamamlamak. Bütün dünyada emeklilik için de bir yaş sınırı mevcut.
(Mikrofon
otomatik cihaz tarafından kapatıldı) 
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – Şunu bitireyim Sayın
Başkan.
BAŞKAN
– Tamamlayalım Sayın Bakanım.
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – İlk defa, Türkiye’de,
1992’de yaş şartı kaldırıldı ama sistem de çökme noktasına geldi ve 1999
yılında bu yaş şartı tekrar getirildi. “1999” diyorum yani bu yaş şartını
getiren de AK PARTİ hükûmetleri değil. 
ÖMER
FETHİ GÜRER (Niğde) – Sizsiniz, siz; 2006 Sayın Bakan, 65 yaşını siz
getirdiniz.
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – Ek göstergeye gelince…
Cumhurbaşkanımızın verdiği her sözün biz arkasında durduk ve Cumhurbaşkanımızın
verdiği her söz de tutuldu. Dolayısıyla AK PARTİ bugüne kadar vermiş bulunduğu
her sözü eksiksiz olarak yerine getirdi. Takip ediyor musunuz bilmiyorum ama
daha üç gün önce, 13 Aralık 2018 tarihinde Sayın Cumhurbaşkanımız tarafından
kamuoyuna açıklanan İkinci 100 Günlük Eylem Planı’nda öğretmenlerin ek
göstergelerinin 3600’e çıkarılacağına dair madde bulunmakta. 
Diğer
soruları da yazılı olarak cevaplayacağım inşallah.
Onun
haricinde, ben demin konuşmamda –tabii, geçen sene kırk altı dakika süren
konuşmamı bu sene yirmi üç dakikada bitirmek durumunda kalınca hızlıca-
özellikle Aile, Çalışma ve Sosyal Hizmetler Bakanlığımızın tüm çalışanlarına
teşekkür etmeyi unuttum. Tüm çalışan arkadaşlarıma -mesai arkadaşlarım burada-
çok teşekkür ediyorum; inşallah onlarla beraber çok güzel hizmetlere devam
edeceğiz.
Teşekkür
ediyorum. (AK PARTİ sıralarından alkışlar) 
BAŞKAN
– Teşekkür ederim Sayın Bakan.
ENGİN
ALTAY (İstanbul) – Sayın Başkan…
BAŞKAN
- Sayın Altay, buyurun. 
III.- AÇIKLAMALAR (Devam)
36.- İstanbul Milletvekili Engin Altay’ın, Mustafa Şentop’tan İstanbul
Milletvekili Sezgin Tanrıkulu için sarf ettiği ifadelerin kastı aşan ifadeler
olduğundan bahisle özür dilemesini talep ettiğine ilişkin açıklaması
ENGİN
ALTAY (İstanbul) – Sayın Başkan, burası Parlamento, elbet farklı görüşlerdeyiz,
farklı anlayışlardayız; zaman zaman Parlamentoda milletvekillerinin kastı aşan
ifadeleri olur. Umarım ve dilerim ki oturumu yöneten Başkan olarak, sizin böyle
bir hakkınız da yok ama, biraz önce İstanbul Milletvekilimiz Sayın Sezgin
Tanrıkulu için sarf ettiğiniz sözler kastı aşan sözlerdir ya da biz yanlış
anlamışızdır. Sizin yerinden uygulamanızla ilgili tepki gösteren -haklı,
haksız- bir sayın milletvekiline, efendim “Fazla kaçırmışsın.” “Aynaya bak.”
“Tipine bak…” 
Sayın
Başkan, bunlar kabul edilebilir şeyler değil. Bunu, sadece Cumhuriyet Halk
Partisi Grubu değil, hiçbir sayın milletvekilinin de kabul edeceğine ihtimal
vermem. 
Sayın
Tanrıkulu’nun, bu sizin ifadeleriniz üzerine daha çok sinirlenmesi,
hiddetlenmesi gayet de normal ve size bir teklifi de var “Buyurun, ikimiz
birlikte alkol muayenesine gidelim.” der. Bu duruma düşmemeliydiniz, Meclisi bu
duruma düşürmemeliydiniz.
Özür
dilemek de bir erdemdir. Zaman zaman gruplarda bunlar olur. Sizin, oturumu
yöneten Başkan olarak, gecenin bu ilerleyen saatinde, yorgunluğunuzdan kaynaklı
kastı aşan bir ifade olduğundan bahisle -bunu umuyorum- özür dilemenizi talep
ediyorum efendim. (CHP ve İYİ PARTİ sıralarından alkışlar)
BAŞKAN
– Sayın Bilgen, buyurun.
37.- Kars Milletvekili Ayhan Bilgen’in, Şevket Bülent Yahnici’nin “Eğer
polis temiz olursa toplum temiz olur ama polisin içerisinde bu tip işlere
bulaşanları teşhir etmek de aslında kurumu yıpratmak değil, tam tersine hukuka
bağlılıktır.” sözlerine ilişkin açıklaması
AYHAN
BİLGEN (Kars) – Sayın Başkan, ben konuşmamda özellikle isimler vermedim
uyuşturucuyla ilgili, ne milletvekili ismi verdim ne de diğer isimleri verdim
muhatapları burada olmadığı için ama kaynaklarını söyledim; emniyetten bir
kaynak söyledim bir de Şevket Bülent Yahnici’nin röportajını söyledim. 
Kaynaklar
net, isterse Sayın Bakan da bakar ama, 3 tane haber, hemen şimdi hızlı
söyleyeyim: 2013 yılı, İnternethaber’de “Lice’de Karakol Manzaralı Hint
Keneviri Tarlası.” Haberin başlığı böyle. İnternethaber, kaynakları da
söylüyorum. 
Hürriyet
gazetesinde, 27/8/2012 tarihli haber: “Karakol çatısında esrar yakalandı.” 
Habertürk’te
çok daha yeni, 16/4/2018, “Erzincan’da 98 kilo, polis…” Yine, aynı şekilde. 
Burada
bir kurumu hedef almadığımızı Şevket Bülent Yahnici’nin düzeltmesi üzerinden de
söyledim. O da tam şu cümleyi söylüyor zaten, diyor ki: “Eğer polis temiz
olursa toplum temiz olur ama polisin içerisinde bu tip işlere bulaşanları
teşhir etmek de aslında kurumu yıpratmak değil, tam tersine hukuka
bağlılıktır.” 
Ağrı’yla
ilgili de sadece şunu aktarayım: Biraz önce, görevden alınan, yerine kayyum
atanan belediye başkanımızla görüştük. Kendisinden önceki belediye başkanının
Ağrı’daki namı “Haso Dizo” yani “Hırsız Hasan” diye biliniyor. 150 trilyon borç
gözüküyor ama bizim belediye başkanımız Sırrı Sakık görevden alındığında da
kasada 20 trilyon para olduğunu söylüyor.
İÇİŞLERİ
BAKANI SÜLEYMAN SOYLU – Hiç öyle değil.
AYHAN
BİLGEN (Kars) – Eğer biz yanlış beyanda bulunuyorsak…
İÇİŞLERİ
BAKANI SÜLEYMAN SOYLU – Öyle.
AYHAN
BİLGEN (Kars) – …bir araştırma komisyonu kurarız, siz bilgilendirirsiniz,
gerçekleri kamuoyuyla paylaşırız. 
Teşekkür
ediyorum. 
İÇİŞLERİ
BAKANI SÜLEYMAN SOYLU – Görürüz.
IV.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Mustafa Şentop’un, ifade ettiği
sözlerin İstanbul Milletvekili Sezgin Tanrıkulu’nun durumuyla, hâliyle ilgili
olmadığına ilişkin konuşması 
BAŞKAN
– Değerli arkadaşlar, Sayın Altay’ın beyanı üzerine sözlerimi ifade edeceğim
açıklama, tavzih mahiyetinde. 
Bir
kere, Sayın Tanrıkulu’yla bizim hukukumuz buradaki pek çok arkadaşımızdan daha
eski. Ben Sayın Tanrıkulu’na “Aynaya bak.” derken kastettiğim, öfkeli hâlini
ifade etmekti. Bu bir. İkincisi, “fazla kaçırma” meselesi ölçüyü kaçırmayla
ilgili. Benim burada bir arkadaşımızın durumuyla, hâliyle ilgili bir şey ifade
etmem söz konusu değil. (AK PARTİ sıralarından alkışlar)
AYHAN
BARUT (Adana) – “Gece korkarlar.” dediniz Başkanım.
BAŞKAN
– Ben böyle bir şeyi ifade etsem de arkasında dururum maliyetine bakmadan.
Kimsenin bundan şüphesi olmasın.
Sayın
Muş, buyurun. 
III.- AÇIKLAMALAR (Devam)
38.- İstanbul Milletvekili Mehmet Muş’un, Kars Milletvekili Ayhan
Bilgen’in yaptığı açıklamasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; burada şunu ifade
etmemiz gerekir: Sayın Bilgen bir lakap takma peşine gitmiştir. Bizim 2014’e
kadar belediye başkanlığını yapan isimle alakalı, halk arasında “Hırsız Hasan”
denildiğini ifade etmiştir. Kusura bakmayın, yani siz istediğinize istediğiniz
lakabı takacaksınız, “Halk arasında böyle söylüyorlar, halk arasında şöyle
söylüyorlar...” Bunu getirip Meclis kürsüsünde doğruymuş gibi lanse etmek sizin
haddiniz değildir. Bakın, şunu da söyleyeyim…
AYHAN
BİLGEN (Kars) – “Araştıralım, komisyon kuralım.” dedim, çıksın gerçek ortaya.
MEHMET
MUŞ (İstanbul) – Bir saniye Sayın Bilgen, bir saniye… 
Şimdi
neden buralara müdahale edilmiştir? Çok açık, bunları tartıştık. Meclis
kayıtlarında mevcuttur. Devlet bir zaruretten dolayı buraya bu kayyumları
atamıştır. Bakın, konuşmalara bakın. Sürekli çatışma, savaş, çatışma, savaş.
Sistematik şekilde bunu şimdi de belediye başkanıyla alakalı “Hırsızdı,
‘hırsız’ diyorlardı.” Konya’yla alakalı başka bir şey… Doğruluğu olmayan fakat
sürekli bir tekrarla beraber bir maksada ulaşma hedefi.
Şimdi,
Sayın Başkan, şu düzeltmeleri yapalım, bir: Belediye başkanımız 2014’te,
doğrudur, seçimi kaybetmiştir ama hırsız değildir, o sizin yakıştırmanızdır. O
lafları size iade ediyorum Sayın Bilgen.
İkincisi:
Savaş, çatışma… Değerli arkadaşlar, savaş iki devlet arasında olur. Türkiye
Cumhuriyeti devletinin yaptığı, terörle mücadeledir, terörün üzerine gitmedir,
vatandaşın can ve mal güvenliğini sağlamaktır. (AK PARTİ sıralarından alkışlar)
Dolayısıyla kavramları doğru kullanmakta fayda görüyoruz. Parlamentoda eğer
seviyeli ve doğru kavramlar üzerinden tartışma yapılacaksa biz de buna aynı
karşılığı veririz ama farklı bir yaklaşım görürsek bizim tarafımızdan da misliyle
karşılık görüleceğini bilmenizi isterim.
AYHAN
BİLGEN (Kars) – Sayın Başkan, son kez istiyorum.
BAŞKAN
– Buyurun Sayın Bilgen.
39.- Kars Milletvekili Ayhan Bilgen’in, Sayıştay raporlarının gereğinin
yapılması gerektiğine ilişkin açıklaması
AYHAN
BİLGEN (Kars) – Ben net rakamlar söyledim. Sizin elinizdeki imkânlar bizden
daha fazla. Siz 2014’teki Mart seçimlerinde belediyenin ne kadar borcu var,
rakamları ortaya koyarsınız, kayyumun göreve başladığındaki rakamları ortaya
koyarsınız, gerçek ortaya çıkar. Biz bu araştırılsın diyoruz.
Ama
ben size daha somut bir hikâye anlatayım isterseniz çok kısaca. Ben burada
milletvekiliyken Van’dan iki kişi geldiler ellerinde bir senetle, dediler ki:
“Bizim bir tahsilat işimiz var. Bunu yapamıyoruz. Belediye başkanına aracılık
yapar mısınız?” Ben de şaşırdım, dedim ki: Nedir bu? Sonunda çıkardılar. Van Büyükşehir
Belediye Başkanının, bizden önceki Belediye Başkanının kendi kurdurduğu şirkete
verdiği sahte senetler değerli arkadaşlar. Yani belediyeleri nasıl
devrettiğinize dair elimizde çok şey var. Ben Sayıştay raporlarındaki rakamları
okuyorum. Siz bana “iade” diyorsunuz. Bana iade diyeceğinize Sayıştay
raporlarının gereğini yapın. (HDP sıralarından alkışlar)
MEHMET
MUŞ (İstanbul) – Sayın Başkan, eğer bir bulgu varsa Türkiye bir hukuk
devletidir, hukuk gereğini yapar.
SERPİL
KEMALBAY PEKGÖZEGÜ (İzmir) – Dürüst olun, dürüst!
MEHMET
MUŞ (İstanbul) – Benim size iade ettiğim… Ve siz bir hakka giriyorsunuz Sayın
Bilgen. Bir belediye başkanıyla alakalı, çıkıyor “Onun namı Hırsız Hasan’dır.”
diyor. Böyle bir hakkınız yok sizin arkadaşlar.
SERPİL
KEMALBAY PEKGÖZEGÜ (İzmir) – Sizin de öyle bir hakkınız yok, hırsızlığın üstünü
örtme hakkınız yok.
MEHMET
MUŞ (İstanbul) – Yarın öbür gün başka birisi size bu ifadeyi kullansa hoşunuza
gider mi? Gitmez. Dolayısıyla hoşunuza gitmeyecek bir şeyi kullanmayın.
AYHAN
BİLGEN (Kars) – Ben rakamları söylüyorum.
MEHMET
MUŞ (İstanbul) – Şunu söyleyebilirsiniz: Kötü yönetildiğiyle ilgili
eleştirebilirsiniz. Siz adama nasıl bir lakap takarsınız? Böyle bir hakkınız
var mı?
FİLİZ
KERESTECİOĞLU DEMİR (Ankara) – Halk takmış, halk.
SERPİL
KEMALBAY PEKGÖZEGÜ (İzmir) – Yaşayanlar takmış, yaşayanlar.
MEHMET
MUŞ (İstanbul) – Başka bir şey söyleyeyim size? Halk arasında bir araştırma
yapın, o “seçilmiş” dediğiniz belediye başkanlarına da “Kandil’in adamları,
kayyumları” diyorlar. Bir araştırma yapın, onun üzerine gidin siz. 
BAŞKAN
– Teşekkür ediyorum. 
Arkadaşlar,
sayın grup başkan vekilleri; karşılıklı konuşmayalım. 
II.- KANUN TEKLİFLERİ
İLE KOMİSYONLARDAN GELEN DİĞER İŞLER
(Devam)
A) Kanun Teklifleri
(Devam)
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) İÇİŞLERİ BAKANLIĞI
(Devam)
1) İçişleri Bakanlığı 2019 Yılı Merkezî Yönetim Bütçesi
2) İçişleri Bakanlığı 2017 Yılı Merkezî Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2019 Yılı Merkezî Yönetim Bütçesi
2) Emniyet Genel Müdürlüğü 2017 Yılı Merkezî Yönetim Kesin
Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2019 Yılı Merkezî Yönetim
Bütçesi
2) Jandarma Genel Komutanlığı 2017 Yılı Merkezî Yönetim
Kesin Hesabı
Ç) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2019 Yılı Merkezî Yönetim
Bütçesi
2) Sahil Güvenlik Komutanlığı 2017 Yılı Merkezî Yönetim
Kesin Hesabı
D) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2019 Yılı Merkezî Yönetim
Bütçesi
2) Göç İdaresi Genel Müdürlüğü 2017 Yılı Merkezî Yönetim
Kesin Hesabı
E) AFET VE ACİL DURUM YÖNETİMİ BAŞKANLIĞI (Devam)
1) Afet ve Acil Durum Yönetimi Başkanlığı 2019 Yılı Merkezî
Yönetim Bütçesi
2) Afet ve Acil Durum Yönetimi Başkanlığı 2017 Yılı Merkezî
Yönetim Kesin Hesabı
F) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2017 Yılı Merkezî
Yönetim Kesin Hesabı
G) AİLE, ÇALIŞMA VE SOSYAL HİZMETLER BAKANLIĞI (Devam)
1) Aile, Çalışma ve Sosyal Hizmetler Bakanlığı 2019 Yılı
Merkezî Yönetim Bütçesi
Ğ) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2017 Yılı Merkezî
Yönetim Kesin Hesabı
H) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2017 Yılı Merkezî
Yönetim Kesin Hesabı
I) MESLEKİ YETERLİLİK KURUMU BAŞKANLIĞI (Devam)
1) Mesleki Yeterlilik Kurumu Başkanlığı 2019 Yılı Merkezî
Yönetim Bütçesi
2) Mesleki Yeterlilik Kurumu Başkanlığı 2017 Yılı Merkezî
Yönetim Kesin Hesabı
İ) DEVLET PERSONEL BAŞKANLIĞI (Devam)
1) Devlet Personel Başkanlığı 2019 Yılı Merkezî Yönetim Bütçesi
2) Devlet Personel Başkanlığı 2017 Yılı Merkezî Yönetim
Kesin Hesabı
J) SAĞLIK BAKANLIĞI
(Devam)
1) Sağlık Bakanlığı 2019 Yılı Merkezî Yönetim Bütçesi
2) Sağlık Bakanlığı 2017 Yılı Merkezî Yönetim Kesin Hesabı
K) TÜRKİYE HUDUT VE SAHİLLER SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller Sağlık Genel Müdürlüğü 2019
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2017
Yılı Merkezî Yönetim Kesin Hesabı
L) TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2019 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2017 Yılı Merkezî
Yönetim Kesin Hesabı
M) TÜRKİYE SAĞLIK ENSTİTÜLERİ BAŞKANLIĞI (Devam)
1) Türkiye Sağlık Enstitüleri Başkanlığı 2019 Yılı Merkezî
Yönetim Bütçesi
2) Türkiye Sağlık Enstitüleri Başkanlığı 2017 Yılı Merkezî
Yönetim Kesin Hesabı
N) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2017 Yılı Merkezî Yönetim
Kesin Hesabı
O) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2017 Yılı Merkezî Yönetim
Kesin Hesabı
BAŞKAN
– Değerli arkadaşlar, soru-cevapta Sayın Gürer’e bir söz vereceğim. 
ENGİN
ALTAY (İstanbul) – Sayın Tanrıkulu’ya da bir söz talep ediyoruz Sayın Başkanım.

BAŞKAN
– Tamam, Sayın Gürer’e söz veriyorum, arkasından kendisine söz vereceğim. 
Buyurun
Sayın Gürer. 
ÖMER
FETHİ GÜRER (Niğde) – Teşekkürler Sayın Başkan. 
Emeklilikte
yaşa takılanlar konusunda Sayın Bakanın verdiği bilgilere katılmıyoruz,
gerçekçi değil. 
Taşeronda
kadrosuz kalan, kadro bekleyenlere, kamuda kiralık araç şoförlerine, hastane
bilgi işlem çalışanlarına, sosyal tesis çalışanlarına, Karayolları, PTT,
Demiryolları, Sağlık Bakanlığı, Ulaştırma Bakanlığı çalışanlarına kadro
verilecek mi? 
Millî
Eğitim Bakanlığı toplum yararına çalışanlara kadro verecek mi? 
Sigorta
öncesi doğum yapan kadınlardan sigorta hakkı tanınması için bekleyenlere,
stajyer ve çırak olarak işe başlayanlardan işe başladığı gün, yaşlılık
sigortası yapılmasını bekleyenlere, emeklilik intibak yasasının çıkarılmasını
bekleyenlere çözüm getirecek mi? 
4
Aralık mağdurlarına, mevsimlik ve geçici işçi kadrosunda bekleyenlere, belediye
şirket çalışanlarına kadro verilecek mi? Belediye ve il özel idarede beş ay
yirmi dokuz gün çalışan dokuz ay yirmi dokuz güne çıkarılmasını bekleyenlere
hak verilecek mi? 
Asgari
ücretin 2.200 liraya çıkarılması konusunda düşünceniz nedir? 
Teşekkür
ediyorum Sayın Başkan. 
BAŞKAN
– Sayın Tanrıkulu…
III.- AÇIKLAMALAR (Devam)
40.- İstanbul Milletvekili Mustafa Sezgin Tanrıkulu’nun, Mustafa Şentop’un
hem milletvekilleriyle olan kişisel hukukuna hem de Parlamento hukukuna halel
gelmemesi için üslubunu gözden geçirmesinde yarar olduğuna ilişkin açıklaması
MUSTAFA
SEZGİN TANRIKULU (İstanbul) – Sayın Başkan, teşekkür ediyorum. 
Sayın
Başkan, kuşkusuz, hukukumuz eski, öyle bir hukukumuz var ancak bu Parlamentonun
da bir hukuku var. Yani ben sizin bugün hem kişisel hukukumuza hem de bu
Parlamentonun hukukuna uygun davranmadığınızı düşünüyorum. Biraz önce
sözlerinizi düzeltmeye çalıştınız ama öyle tahmin ediyorum ki sonuçta bütün
Parlamentonun bu düzeltmenin ne anlama geldiği konusunda bir kanısı var ama
şunu ifade edeyim: Ben sizinle sürekli bir nezaket çerçevesinde konuştum,
bundan sonra da öyle konuşacağım. Bugün hem eski hukukunuz olan bana karşı hem
de Hocamız İbrahim Kaboğlu’na karşı ve öncesinde de bütün Parlamentoya -ki ben
en arkadaydım- yani böyle bütün Parlamentonun hukukunu küçümseyen ve azarlayan
bir biçimde… Bence üslubunuzu bundan sonrası bakımından, kişisel hukuka ve bu
Parlamentonun hukukuna halel gelmemesi bakımından gözden geçirmenizde yarar
var. Kuşkusuz, ben bundan kendime yönelik de bir özeleştiri yaparım ama
Parlamentoyu yöneten sizsiniz, sizin bizden 10 kat daha özenli olmanız lazım. 
Teşekkür
ediyorum. (CHP sıralarından alkışlar) 
BAŞKAN
– Teşekkür ederim.
II.- KANUN TEKLİFLERİ
İLE KOMİSYONLARDAN GELEN DİĞER İŞLER
(Devam)
A) Kanun Teklifleri
(Devam)
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) İÇİŞLERİ BAKANLIĞI
(Devam)
1) İçişleri Bakanlığı 2019 Yılı Merkezî Yönetim Bütçesi
2) İçişleri Bakanlığı 2017 Yılı Merkezî Yönetim Kesin Hesabı
B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü 2019 Yılı Merkezî Yönetim Bütçesi
2) Emniyet Genel Müdürlüğü 2017 Yılı Merkezî Yönetim Kesin
Hesabı
C) JANDARMA GENEL KOMUTANLIĞI (Devam)
1) Jandarma Genel Komutanlığı 2019 Yılı Merkezî Yönetim
Bütçesi
2) Jandarma Genel Komutanlığı 2017 Yılı Merkezî Yönetim
Kesin Hesabı
Ç) SAHİL GÜVENLİK KOMUTANLIĞI (Devam)
1) Sahil Güvenlik Komutanlığı 2019 Yılı Merkezî Yönetim
Bütçesi
2) Sahil Güvenlik Komutanlığı 2017 Yılı Merkezî Yönetim
Kesin Hesabı
D) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel Müdürlüğü 2019 Yılı Merkezî Yönetim
Bütçesi
2) Göç İdaresi Genel Müdürlüğü 2017 Yılı Merkezî Yönetim
Kesin Hesabı
E) AFET VE ACİL DURUM YÖNETİMİ BAŞKANLIĞI (Devam)
1) Afet ve Acil Durum Yönetimi Başkanlığı 2019 Yılı Merkezî
Yönetim Bütçesi
2) Afet ve Acil Durum Yönetimi Başkanlığı 2017 Yılı Merkezî
Yönetim Kesin Hesabı
F) KAMU DÜZENİ VE GÜVENLİĞİ MÜSTEŞARLIĞI (Devam)
1) Kamu Düzeni ve Güvenliği Müsteşarlığı 2017 Yılı Merkezî
Yönetim Kesin Hesabı
G) AİLE, ÇALIŞMA VE SOSYAL HİZMETLER BAKANLIĞI (Devam)
1) Aile, Çalışma ve Sosyal Hizmetler Bakanlığı 2019 Yılı
Merkezî Yönetim Bütçesi
Ğ) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2017 Yılı Merkezî
Yönetim Kesin Hesabı
H) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2017 Yılı Merkezî
Yönetim Kesin Hesabı
I) MESLEKİ YETERLİLİK KURUMU BAŞKANLIĞI (Devam)
1) Mesleki Yeterlilik Kurumu Başkanlığı 2019 Yılı Merkezî
Yönetim Bütçesi
2) Mesleki Yeterlilik Kurumu Başkanlığı 2017 Yılı Merkezî
Yönetim Kesin Hesabı
İ) DEVLET PERSONEL BAŞKANLIĞI (Devam)
1) Devlet Personel Başkanlığı 2019 Yılı Merkezî Yönetim
Bütçesi
2) Devlet Personel Başkanlığı 2017 Yılı Merkezî Yönetim
Kesin Hesabı
J) SAĞLIK BAKANLIĞI
(Devam)
1) Sağlık Bakanlığı 2019 Yılı Merkezî Yönetim Bütçesi
2) Sağlık Bakanlığı 2017 Yılı Merkezî Yönetim Kesin Hesabı
K) TÜRKİYE HUDUT VE SAHİLLER SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller Sağlık Genel Müdürlüğü 2019
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2017
Yılı Merkezî Yönetim Kesin Hesabı
L) TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2019 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2017 Yılı Merkezî
Yönetim Kesin Hesabı
M) TÜRKİYE SAĞLIK ENSTİTÜLERİ BAŞKANLIĞI (Devam)
1) Türkiye Sağlık Enstitüleri Başkanlığı 2019 Yılı Merkezî
Yönetim Bütçesi
2) Türkiye Sağlık Enstitüleri Başkanlığı 2017 Yılı Merkezî
Yönetim Kesin Hesabı
N) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2017 Yılı Merkezî Yönetim
Kesin Hesabı
O) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2017 Yılı Merkezî Yönetim
Kesin Hesabı
BAŞKAN
– Değerli arkadaşlar, şimdi oylamalara geçiyoruz.
6’ncı
turda yer alan kamu idarelerinin bütçeleri ile kesin hesaplarına geçilmesi hususunu
ve bütçeleri ile kesin hesaplarını ayrı ayrı okutup oylarınıza sunacağım.
İçişleri
Bakanlığının 2019 yılı merkezî yönetim bütçesine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel
toplamı okutuyorum: 
10) İÇİŞLERİ BAKANLIĞI
1) İçişleri Bakanlığı 2019 Yılı Merkezî Yönetim Bütçesi
ÖDENEK CETVELİ













 GENEL
TOPLAM 8.572.166.000
BAŞKAN – Kabul
edenler... Etmeyenler... Kabul edilmiştir.
İçişleri
Bakanlığının 2019 yılı merkezî yönetim bütçesi kabul edilmiştir.
İçişleri
Bakanlığının 2017 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları
okutuyorum:
2) İçişleri Bakanlığı 2017 Yılı Merkezî Yönetim Kesin
Hesabı
A) CETVELİ










Toplam Ödenek 7.434.922.302,14
Bütçe Gideri 6.950.628.252,58
Ödenek Üstü Gider 11.389,86
İptal Edilen Ödenek 484.305.439,42
Ertesi Yıla Devredilen Ödenek 314.076.637,66
BAŞKAN – Kabul
edenler... Etmeyenler... Kabul edilmiştir.
İçişleri
Bakanlığının 2017 yılı merkezî yönetim kesin hesabının bölümleri kabul
edilmiştir.
Emniyet Genel
Müdürlüğünün 2019 yılı merkezî yönetim bütçesine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel toplamı okutuyorum: 
10.82) EMNİYET GENEL MÜDÜRLÜĞÜ
1) Emniyet Genel Müdürlüğü 2019 Yılı Merkezî Yönetim
Bütçesi
ÖDENEK CETVELİ













 GENEL
TOPLAM 33.676.247.000
BAŞKAN – Kabul
edenler... Etmeyenler... Kabul edilmiştir.
Emniyet Genel
Müdürlüğünün 2019 yılı merkezî yönetim bütçesi kabul edilmiştir.
Emniyet Genel
Müdürlüğünün 2017 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları
okutuyorum:
2) Emniyet Genel Müdürlüğü 2017 Yılı Merkezî Yönetim
Kesin Hesabı
A) CETVELİ










Toplam Ödenek 17.942.943.564,27
Bütçe Gideri 23.421.927.672,89
Ödenek Üstü Gider 7.721.011.453,67
İptal Edilen Ödenek 2.239.669.934,10
Ertesi Yıla Devredilen  2.149.505.626,72
BAŞKAN – Kabul
edenler... Etmeyenler... Kabul edilmiştir.
Emniyet Genel
Müdürlüğünün 2017 yılı merkezî yönetim kesin hesabının bölümleri kabul
edilmiştir.
Jandarma Genel
Komutanlığının 2019 yılı merkezî yönetim bütçesine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel toplamı okutuyorum: 
10.81) JANDARMA GENEL KOMUTANLIĞI
1) Jandarma Genel Komutanlığı 2019 Yılı Merkezî Yönetim
Bütçesi
ÖDENEK CETVELİ













 GENEL
TOPLAM 19.604.133.000
BAŞKAN – Kabul
edenler... Etmeyenler... Kabul edilmiştir.
Jandarma Genel
Komutanlığının 2019 yılı merkezî yönetim bütçesi kabul edilmiştir.
Jandarma Genel
Komutanlığının 2017 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel toplamları
okutuyorum:
2) Jandarma Genel Komutanlığı 2017 Yılı Merkezî Yönetim
Kesin Hesabı
A) CETVELİ










Toplam Ödenek 11.874.908.703,39
Bütçe Gideri 11.270.118.914,47
İptal Edilen Ödenek 604.481.336,52
Ertesi Yıla Devredilen Ödenek 603.233.801,73
BAŞKAN – Kabul
edenler... Etmeyenler... Kabul edilmiştir.
Jandarma Genel
Komutanlığının 2017 yılı merkezî yönetim kesin hesabının bölümleri kabul
edilmiştir.
Sahil Güvenlik
Komutanlığının 2019 yılı merkezî yönetim bütçesine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamı okutuyorum: 
10.83) SAHİL GÜVENLİK KOMUTANLIĞI
1) Sahil Güvenlik Komutanlığı 2019 Yılı Merkezî Yönetim
Bütçesi
ÖDENEK CETVELİ













 GENEL
TOPLAM 869.313.000
BAŞKAN – Kabul
edenler... Etmeyenler... Kabul edilmiştir.
Sahil Güvenlik
Komutanlığının 2019 yılı merkezî yönetim bütçesi kabul edilmiştir
Sahil Güvenlik
Komutanlığının 2017 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel toplamları
okutuyorum:
2) Sahil Güvenlik Komutanlığı 2017 Yılı Merkezî Yönetim
Kesin Hesabı
A) CETVELİ










Toplam Ödenek 747.801.592,33
Bütçe Gideri 580.724.828,73
İptal Edilen Ödenek 167.076.763,60
Ertesi Yıla Devredilen Ödenek 153.128.717,21
BAŞKAN – Kabul
edenler... Etmeyenler... Kabul edilmiştir.
Sahil Güvenlik
Komutanlığının 2017 yılı merkezî yönetim kesin hesabının bölümleri kabul
edilmiştir.
Göç İdaresi
Genel Müdürlüğünün 2019 yılı merkezî yönetim bütçesine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamı
okutuyorum:
10.85) GÖÇ İDARESİ GENEL MÜDÜRLÜĞÜ
1) Göç İdaresi Genel Müdürlüğü 2019 Yılı Merkezî
Yönetim Bütçesi
ÖDENEK CETVELİ













 GENEL
TOPLAM 2.307.541.000
BAŞKAN – Kabul
edenler... Etmeyenler... Kabul edilmiştir.
Göç İdaresi
Genel Müdürlüğünün 2019 yılı merkezî yönetim bütçesi kabul edilmiştir.
Göç İdaresi
Genel Müdürlüğünün 2017 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel toplamları
okutuyorum:
2) Göç İdaresi Genel Müdürlüğü 2017 Yılı Merkezî
Yönetim Kesin Hesabı
A) CETVELİ










Toplam Ödenek 519.156.436,10
Bütçe Gideri 446.302.930,51
İptal Edilen Ödenek 72.853.505,59
BAŞKAN – Kabul
edenler... Etmeyenler... Kabul edilmiştir.
Göç İdaresi
Genel Müdürlüğünün 2017 yılı merkezî yönetim kesin hesabı kabul edilmiştir.
Afet ve Acil
Durum Yönetimi Başkanlığının 2019 yılı merkezî yönetim bütçesine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamı okutuyorum:
10.86) AFET VE ACİL DURUM YÖNETİMİ
BAŞKANLIĞI
1) Afet ve Acil Durum Yönetimi Başkanlığı 2019 Yılı
Merkezî Yönetim Bütçesi













 GENEL
TOPLAM 1.406.671.000
BAŞKAN – Kabul
edenler... Etmeyenler... Kabul edilmiştir.
Afet ve Acil
Durum Yönetimi Başkanlığının 2017 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
Genel toplamları
okutuyorum:
2) Afet ve Acil Durum Yönetimi Başkanlığı 2017 Yılı
Merkezî Yönetim Bütçesi
A) CETVELİ










Toplam Ödenek 3.333.599.451,20
Bütçe Gideri 3.185.728.670,26
İptal Edilen Ödenek 147.870.780,94
Ertesi Yıla Devredilen Ödenek 1.494.862,12
BAŞKAN – Kabul
edenler... Etmeyenler... Kabul edilmiştir.
Afet ve Acil
Durum Yönetimi Başkanlığının 2017 yılı merkezî yönetim kesin hesabının
bölümleri kabul edilmiştir.
Kamu Düzeni ve
Güvenliği Müsteşarlığının 2017 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel toplamı okutuyorum: 
10.84.) KAMU DÜZENİ VE GÜVENLİĞİ
MÜSTEŞARLIĞI
1) Kamu Düzeni ve Güvenliği Müsteşarlığı 2017 Yılı Merkezî Yönetim Kesin Hesabı
A) CETVELİ










Toplam Ödenek 18.748.500,00
Bütçe Gideri 11.354.507,67
İptal Edilen Ödenek 7.393.992,33
BAŞKAN – Kabul edenler...
Etmeyenler... Kabul edilmiştir.
Kamu Düzeni ve
Güvenliği Müsteşarlığının 2017 yılı merkezî yönetim kesin hesabı kabul edilmiştir.
Aile, Çalışma ve
Sosyal Hizmetler Bakanlığının 2019 yılı merkezî yönetim bütçesine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamı okutuyorum: 
24) AİLE, ÇALIŞMA VE SOSYAL
HİZMETLER BAKANLIĞI
1) Aile, Çalışma ve Sosyal Hizmetler Bakanlığı 2019 Yılı Merkezî Yönetim Bütçesi
ÖDENEK CETVELİ













 GENEL
TOPLAM 103.091.801.000
BAŞKAN – Kabul
edenler... Etmeyenler... Kabul edilmiştir.
Aile, Çalışma ve
Sosyal Hizmetler Bakanlığının 2019 yılı merkezî yönetim bütçesi kabul edilmiştir.
Çalışma ve
Sosyal Güvenlik Bakanlığının 2017 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
Genel toplamları
okutuyorum:
18) ÇALIŞMA VE SOSYAL GÜVENLİK
BAKANLIĞI
1) Çalışma ve Sosyal Güvenlik Bakanlığı 2017 Yılı
Merkezî Yönetim Kesin Hesabı
(A) CETVELİ










Toplam Ödenek 57.208.921.942,00
Bütçe Gideri 57.172.290.138,01
İptal Edilen Ödenek 32.597.525,28
Ertesi Yıla Devredilen Ödenek 21.447.270,20
BAŞKAN – Kabul
edenler... Etmeyenler... Kabul edilmiştir.
Çalışma ve
Sosyal Güvenlik Bakanlığının 2017 yılı merkezî yönetim kesin hesabı kabul
edilmiştir.
Aile ve Sosyal
Politikalar Bakanlığının 2017 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel toplamları
okutuyorum:
24) AİLE VE SOSYAL POLİTİKALAR
BAKANLIĞI
1) Aile ve Sosyal Politikalar Bakanlığı 2017 Yılı
Merkezî Yönetim Kesin Hesabı






A) CETVELİ



Toplam Ödenek 24.679.144.090,87
Bütçe Gideri 24.395.988.087,50
İptal Edilen Ödenek 279.605.156,00
Ertesi Yıla Devredilen Ödenek 164.352.964,75
BAŞKAN – Kabul
edenler... Etmeyenler... Kabul edilmiştir.
Aile ve Sosyal
Politikalar Bakanlığının 2017 yılı merkezî yönetim kesin hesabı kabul
edilmiştir.
Mesleki
Yeterlilik Kurumu Başkanlığının 2019 yılı merkezî yönetim bütçesine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel toplamı okutuyorum: 
40.50) MESLEKİ YETERLİLİK KURUMU
BAŞKANLIĞI
1) Mesleki Yeterlilik Kurumu Başkanlığı 2019 Yılı
Merkezî Yönetim Bütçesi













 GENEL
TOPLAM 29.372.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin
toplamını okutuyorum: 
GELİR CETVELİ













 TOPLAM 38.634.000
BAŞKAN – Kabul
edenler... Etmeyenler... Kabul edilmiştir.
Mesleki
Yeterlilik Kurumu Başkanlığının 2019 yılı merkezî yönetim bütçesi kabul
edilmiştir.
Mesleki
Yeterlilik Kurumu Başkanlığının 2017 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Genel toplamları
okutuyorum:
2) Mesleki Yeterlilik Kurumu Başkanlığı 2017 Yılı
Merkezî Yönetim Kesin Hesabı
(A) CETVELİ










Toplam Ödenek 29.867.650,00
Bütçe Gideri 24.565.808,60
İptal Edilen Ödenek 5.301.841,40
BAŞKAN – Kabul
edenler… Etmeyenler… Kabul edilmiştir.
(B) Gelir
cetvelinin toplamını okutuyorum: 
(B) CETVELİ










Bütçe Geliri Tahmini 17.713.000,00
Tahsilat 28.782.047,36
BAŞKAN – Kabul
edenler… Etmeyenler… Kabul edilmiştir.
Mesleki
Yeterlilik Kurumu Başkanlığının 2017 yılı merkezî yönetim kesin hesabının
bölümleri kabul edilmiştir.
Devlet Personel
Başkanlığının 2019 yılı merkezî yönetim bütçesine geçilmesini oylarınıza sunuyorum:
Kabul edenler... Etmeyenler... Kabul edilmiştir.
Genel toplamı
okutuyorum:
18.75) DEVLET PERSONEL BAŞKANLIĞI
1) Devlet Personel Başkanlığı 2019 Yılı Merkezî Yönetim
Bütçesi
ÖDENEK CETVELİ













 GENEL
TOPLAM 36.020.000
BAŞKAN – Kabul
edenler... Etmeyenler... Kabul edilmiştir.
Devlet Personel
Başkanlığının 2019 yılı merkezî yönetim bütçesi kabul edilmiştir.
Devlet Personel
Başkanlığının 2017 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları okutuyorum:
2) Devlet Personel Başkanlığı 2017 Yılı Merkezî Yönetim
Kesin Hesabı
(A) CETVELİ










Toplam Ödenek 30.287.000,00
Bütçe Gideri 27.350.102,55
Ödenek Üstü Gider 1.003.450,60
İptal Edilen Ödenek 3.940.348,05
BAŞKAN – Kabul
edenler... Etmeyenler... Kabul edilmiştir.
Devlet Personel
Başkanlığının 2017 yılı merkezî yönetim kesin hesabının bölümleri kabul
edilmiştir. 
Sağlık
Bakanlığının 2019 yılı merkezî yönetim bütçesine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel toplamı okutuyorum: 
15) SAĞLIK BAKANLIĞI
1) Sağlık Bakanlığı 2019 Yılı Merkezî Yönetim Bütçesi
ÖDENEK CETVELİ













 GENEL
TOPLAM 48.437.276.000
BAŞKAN – Kabul
edenler... Etmeyenler... Kabul edilmiştir.
Sağlık
Bakanlığının 2019 yılı merkezî yönetim bütçesi kabul edilmiştir.
Sağlık
Bakanlığının 2017 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları
okutuyorum:
2) Sağlık Bakanlığı 2017 Yılı Merkezî Yönetim Kesin
Hesabı
(A) CETVELİ










Toplam Ödenek 13.037.529.022,08
Bütçe Gideri 12.717.057.140,83
Ödenek Üstü Gider 8.621.254,16
İptal Edilen Ödenek 328.214.508,01
Ertesi Yıla Devredilen Ödenek 15.048.524,86
BAŞKAN – Kabul
edenler... Etmeyenler... Kabul edilmiştir.
Sağlık Bakanlığı
2017 yılı merkezî yönetim kesin hesabının bölümleri kabul edilmiştir.
Türkiye Hudut ve
Sahiller Sağlık Genel Müdürlüğünün 2019 yılı merkezî yönetim bütçesine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel toplamları
okutuyorum:
40.19) TÜRKİYE HUDUT VE SAHİLLER
SAĞLIK GENEL MÜDÜRLÜĞÜ
1) Türkiye Hudut ve Sahiller Sağlık Genel Müdürlüğü
2019 Yılı Merkezî Yönetim Bütçesi













 GENEL
TOPLAM 138.755.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin
toplamını okutuyorum: 
GELİR CETVELİ













 TOPLAM 298.442.000
BAŞKAN – Kabul
edenler... Etmeyenler... Kabul edilmiştir.
Türkiye Hudut ve
Sahiller Sağlık Genel Müdürlüğünün 2019 yılı merkezî yönetim bütçesi kabul
edilmiştir.
Türkiye Hudut ve
Sahiller Sağlık Genel Müdürlüğünün 2017 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Genel toplamları okutuyorum:
2) Türkiye Hudut ve Sahiller Sağlık Genel Müdürlüğü
2017 Yılı Merkezî Yönetim Kesin Hesabı
A) CETVELİ










Toplam Ödenek 583.536.280,00
Bütçe Gideri 304.535.968,21
İptal Edilen Ödenek 279.000.311,79
Ertesi Yıla Devredilen Ödenek 152.553.191,00
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okuyorum: 
(B) CETVELİ










Bütçe Geliri Tahmini 219.274.000,00
Tahsilat 285.733.933,16
Ret ve İadeler 276.933,01
Net Tahsilat 285.457.000,15
BAŞKAN – Kabul
edenler… Etmeyenler… Kabul edilmiştir.
Türkiye Hudut ve
Sahiller Sağlık Genel Müdürlüğünün 2017 yılı merkezî yönetim kesin hesabının
bölümleri kabul edilmiştir.
Türkiye İlaç ve
Tıbbi Cihaz Kurumunun 2019 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel toplamı
okutuyorum:
40.59) TÜRKİYE İLAÇ VE TIBBİ CİHAZ
KURUMU
1) Türkiye İlaç ve Tıbbi Cihaz Kurumu 2019 Yılı Merkezî
Yönetim Bütçesi













 GENEL
TOPLAM 157.221.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin
toplamını okutuyorum: 
GELİR CETVELİ













 TOPLAM 154.221.000
BAŞKAN – Kabul
edenler... Etmeyenler... Kabul edilmiştir.
Türkiye İlaç ve
Tıbbi Cihaz Kurumunun 2019 yılı merkezî yönetim bütçesi kabul edilmiştir.
Türkiye İlaç ve
Tıbbi Cihaz Kurumunun 2017 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel toplamları okutuyorum:
2) Türkiye İlaç ve Tıbbi Cihaz Kurumu 2017 Yılı Merkezî
Yönetim Kesin Hesabı
A) CETVELİ










Toplam Ödenek 134.943.401,36
Bütçe Gideri 131.752.447,29
Ödenek Üstü Gider 0,01
İptal Edilen Ödenek 3.190.954,08
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okutuyorum: 
B) CETVELİ










Bütçe Gelir Tahmini 130.496.000,00
Tahsilat 155.722.936,92
Ret ve İadeler 1.031.292,02
Net Tahsilat 154.691.644,90
BAŞKAN – Kabul
edenler… Etmeyenler… Kabul edilmiştir.
Türkiye İlaç ve
Tıbbi Cihaz Kurumunun 2017 yılı merkezî yönetim kesin hesabının bölümleri kabul
edilmiştir.
Türkiye Sağlık
Enstitüleri Başkanlığının 2019 yılı merkezî yönetim bütçesine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel toplamı
okutuyorum:
40.62) TÜRKİYE SAĞLIK ENSTİTÜLERİ BAŞKANLIĞI

1) Türkiye Sağlık Enstitüleri Başkanlığı 2019 Yılı
Merkezî Yönetim Bütçesi
ÖDENEK CETVELİ













 GENEL
TOPLAM 50.136.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin
toplamını okutuyorum: 
GELİR CETVELİ













 TOPLAM 50.136.000
BAŞKAN – Kabul
edenler... Etmeyenler... Kabul edilmiştir.
Türkiye Sağlık
Enstitüleri Başkanlığının 2019 yılı merkezî yönetim bütçesi kabul edilmiştir.
Türkiye Sağlık
Enstitüleri Başkanlığının 2017 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel toplamları
okutuyorum:
2) Türkiye Sağlık Enstitüleri Başkanlığı 2017 Yılı Merkezî Yönetim Kesin Hesabı
(A) CETVELİ










Toplam Ödenek 54.652.600,00
Bütçe Gideri 16.455.429,13
İptal Edilen Ödenek 38.197.170,87
BAŞKAN – Kabul
edenler... Etmeyenler... Kabul edilmiştir.
(B) cetvelinin
genel toplamlarını okutuyorum: 
(B) CETVELİ










Bütçe Gelir Tahmini 51.080.000,00
Tahsilat 18.039.792,50
BAŞKAN – Kabul
edenler… Etmeyenler… Kabul edilmiştir.
Türkiye Sağlık
Enstitüleri Başkanlığının 2017 yılı merkezî yönetim kesin hesabının bölümleri
kabul edilmiştir.
Türkiye Kamu
Hastaneleri Kurumunun 2017 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel toplamları okutuyorum:
15.75) TÜRKİYE KAMU HASTANELERİ
KURUMU
1) Türkiye Kamu Hastaneleri Kurumu 2017 Yılı Merkezî
Yönetim Kesin Hesabı
(A) CETVELİ










Toplam Ödenek 12.328.860.446,39
Bütçe Gideri 12.339.399.489,49
Ödenek Üstü Gider 109.012.208,64
İptal Edilen Ödenek 98.473.165,54
BAŞKAN – Kabul
edenler... Etmeyenler... Kabul edilmiştir.
Türkiye Kamu
Hastaneleri Kurumunun 2017 yılı merkezî yönetim kesin hesabı kabul edilmiştir.
Türkiye Halk
Sağlığı Kurumunun 2017 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel toplamları
okutuyorum:
15.76) TÜRKİYE HALK SAĞLIĞI KURUMU
1) Türkiye Halk Sağlığı Kurumu 2017 Yılı Merkezî
Yönetim Kesin Hesabı
(A) CETVELİ










Toplam Ödenek 7.463.063.707,85
Bütçe Gideri 7.463.048.183,63
İptal Edilen Ödenek 15.524,22
BAŞKAN
– Kabul edenler... Etmeyenler... Kabul edilmiştir.
Türkiye
Halk Sağlığı Kurumunun 2017 yılı merkezî yönetim kesin hesabı kabul edilmiştir.
Değerli
arkadaşlar, böylece altıncı turda yer alan kamu idarelerinin bütçeleri ve kesin
hesapları kabul edilmiştir. Hayırlı olmalarını temenni ediyorum. 
Böylece
altıncı tur görüşmeleri tamamlanmıştır. 
Programa
göre, kamu idarelerinin bütçe ve kesin hesaplarını sırasıyla görüşmek için 17
Aralık 2018 Pazartesi günü saat 11.00’de toplanmak üzere birleşimi kapatıyorum.

Kapanma Saati: 23.51




(x) 10, 11 S. Sayılı Basmayazılar ve Ödenek Cetvelleri 10.12.2018
tarihli 28’inci Birleşim Tutanağı’na eklidir.



(x) Bu bölümde hatip tarafından Türkçe olmayan kelimeler ifade edildi.




