


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















 DÖNEM : 20    CİLT : 14   
YASAMA YILI : 2



T. B. M. M.

TUTANAK DERGİSİ


27 nci Birleşim

5 . 12 . 1996  Perşembe



İ Ç İ N D E K İ
L E R

 I. - GEÇEN TUTANAK ÖZETİ

 II. - GELEN KÂĞITLAR

III. - YOKLAMALAR

IV. - BAŞKANLIĞIN GENEL KURULA SUNUŞLARI

A)  GÜNDEMDIŞI KONUŞMALAR

1. - Tokat Milletvekili Bekir Sobacı'nın,
toplum-devlet ilişkilerine ilişkin gündemdışı
konuşması

2. - İzmir Milletvekili Birgen Keleş'in,
kadınlara seçme ve seçilme hakkının
verilişinin yıldönümüne ve kadın
haklarına ilişkin gündemdışı
konuşması ve Devlet Bakanı Işılay
Saygın'ın cevabı

3. - İzmir Milletvekili İ. Kaya Erdem'in,
Türkiye Büyük Millet Meclisinin kamuoyundaki itibar
ve saygınlığına ilişkin gündemdışı
konuşması

B) TEZKERE VE ÖNERGELER

1. - Birleşik Arap Emirlikleri'ne gidecek olan
Devlet Bakanı Lütfü Esengün'e, dönüşüne
kadar, Devlet Bakanı Abdullah Gül'ün vekâlet
etmesinin uygun görüldüğüne ilişkin
Cumhurbaşkanlığı tezkeresi (3/594)

2. - Adalet Komisyonu Başkanlığının,
(1/465) esas numaralı Diyanet İşleri Başkanlığı
Kuruluş ve Görevleri Hakkında Kanuna Bir Ek
Madde Eklenmesine Dair Kanun Tasarısının
(S. Sayısı : 41) Komisyona geri verilmesine ilişkin
tezkeresi (3/595)

C) GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ

1. - İzmir Milletvekili Atilla Mutman ve 21
arkadaşının, Ege kıyılarında
kurulan balık çiftliklerinin ülke turizmini
tehdit ettiği iddialarını araştırarak
alınması gereken tedbirlerin belirlenmesi amacıyla
Meclis araştırması açılmasına
ilişkin önergesi (10/134)

2. - İstanbul Milletvekili Zekeriya Temizel
ve 21 arkadaşının, izlenmeye alınan
ve faaliyetine son verilen bankaların kanuna aykırı
işlemlerinin araştırılarak alınması
gereken tedbirlerin belirlenmesi amacıyla Meclis araştırması
açılmasına ilişkin önergesi (10/135)

V. - KANUN TASARI VE TEKLİFLERİYLE
KOMİSYONLARDAN GELEN DİĞER İŞLER

1. - 926 Sayılı Türk Silahlı
Kuvvetler Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.
Sayısı : 23)

2. - Emniyet Teşkilatı Kanununun Bir
Maddesinde Değişiklik Yapılmasına Dair
490 Sayılı Kanun Hükmünde Kararname ve
İçişleri Komisyonu Raporu (1/217) (S. Sayısı
: 132)

3. - 4139 Sayılı 1996 Malî Yılı
Bütçe Kanunu ile Bağlı (A) İşaretli
Cetvelde Değişiklik Yapılmasına Dair Kanun
Tasarısı ve Plan ve Bütçe Komisyonu
Raporu (1/540) (S. Sayısı : 152)

VI. - SORULAR VE CEVAPLAR

A) YAZILI SORULAR VE CEVAPLARI

1. - İstanbul Milletvekili Bülent Akarcalı'nın,
Mülteciler Sözleşmesine ilişkin sorusu ve
Dışişleri Bakanı ve Başbakan Yardımcısı
Tansu Çiller'in yazılı cevabı (7/1577)

2. - Balıkesir Milletvekili Tamer Kanber'in,
katı yakıtlı termosifonlardan alınan
KDV oranının azaltılmasına ilişkin
Başbakandan sorusu ve Maliye Bakanı Abdüllatif
Şener'in yazılı cevabı (7/1604)

3. - Yozgat Milletvekili Kâzım Arslan'ın,
Yozgat İlindeki ağaçlandırma çalışmalarına
ilişkin sorusu ve Orman Bakanı M. Halit Dağlı'nın
yazılı cevabı (7/1617)

4. - İzmir Milletvekili Sabri Ergül'ün,
İzmir-Konak İlçesi eski İzmir bölgesindeki
konutlara yüksek ücretten TEDAŞ tarafından
verilen elektriğe ilişkin sorusu ve Enerji ve Tabiî
Kaynaklar Bakanı M. Recai Kutan'ın yazılı
cevabı (7/1635)

5. - Burdur Milletvekili Yusuf Ekinci'nin, Antalya'nın
ulusal demiryolu ağına bağlanmasına ilişkin
sorusu ve Ulaştırma Bakanı Ömer Barutçu'nun
yazılı cevabı (7/1643)

6. - Yalova Milletvekili Yaşar Okuyan'ın,
telefon rehberine ilişkin sorusu ve Ulaştırma
Bakanı Ömer Barutçu'nun yazılı
cevabı (7/1652)

7. - Sinop Milletvekili Metin Bostancıoğlu'nun,
Sinop TEDAŞ ambarından çalındığı
iddia edilen kullanılmamış bakır iletken
kabloya ilişkin sorusu ve Enerji ve Tabiî Kaynaklar
Bakanı M. Recai Kutan'ın yazılı cevabı
(7/1655)

I. - GEÇEN TUTANAK ÖZETİ

TBMM Genel Kurulu saat 14.00'te açılarak
iki oturum yaptı.

Yapılan yoklamalar sonucunda Genel Kurulda
toplantı yetersayısı bulunmadığı
anlaşıldığından, 5 Aralık
1996 Perşembe günü, kanun tasarı ve tekliflerini
görüşmek için, alınan karar gereğince
saat 14.00'te toplanmak üzere, birleşime 15.26'da son
verildi.


Hasan Korkmazcan

Başkanvekili

 Ahmet Dökülmez Fatih Atay

 Kahramanmaraş Aydın

 Kâtip Üye Kâtip Üye





II. - GELEN KÂĞITLAR

5 . 12 . 1996 PERŞEMBE

Sözlü Soru Önergeleri

1. - Bursa Milletvekili Feridun Pehlivan'ın,
belediye ve il özel idarelerine ait paraların “Kamu
Ortak Hesabı”nda toplanmasını öngören
genelgeye ilişkin Başbakandan sözlü soru
önergesi (5/381) (Başkanlığa geliş
tarihi : 2.12.1996)

2. - Bursa Milletvekili Feridun Pehlivan'ın,
belediye ve il özel idarelerine ait paraların “Kamu
Ortak Hesabı”nda toplanmasını öngören
genelgeye ilişkin Dışişleri Bakanı
ve Başbakan Yardımcısından sözlü
soru önergesi (5/382) (Başkanlığa geliş
tarihi : 2.12.1996)


Yazılı Soru Önergeleri

1. - Çanakkale Milletvekili Ahmet Küçük'ün,
hayvancılık kredilerine ilişkin Tarım
ve Köyişleri Bakanından yazılı
soru önergesi (7/1710) (Başkanlığa geliş
tarihi : 2.12.1996)

2. - Kocaeli Milletvekili Halil Çalık'ın,
öğretmen evlerinin satılıp satılmayacağına
ilişkin Millî Eğitim Bakanından yazılı
soru önergesi (7/1711) (Başkanlığa geliş
tarihi : 2.12.1996)

3. - Kocaeli Milletvekili Halil Çalık'ın,
öğretmen adaylarının niteliklerine ilişkin
Millî Eğitim Bakanından yazılı
soru önergesi (7/1712) (Başkanlığa geliş
tarihi : 2.12.1996)

4. - Konya Milletvekili Hasan Hüseyin Öz'ün,
ekmek, et ve süt ürünlerine uygulanan KDV oranına
ilişkin Tarım ve Köyişleri Bakanından
yazılı soru önergesi (7/1713) (Başkanlığa
geliş tarihi : 3.12.1996)

5. - İzmir Milletvekili Hakan Tartan'ın,
görevlerine son verilen koruculara ilişkin İçişleri
Bakanından yazılı soru önergesi (7/1714)
(Başkanlığa geliş tarihi : 3.12.1996)

6. - Niğde Milletvekili Akın Gönen'in,
belediyelerin korunmaya muhtaç çocukların
istihdamıyla ilgili yükümlülüklerini
yerine getirmediği iddiasına ilişkin İçişleri
Bakanından yazılı soru önergesi (7/1715)
(Başkanlığa geliş tarihi : 3.12.1996)

7. - Niğde Milletvekili Akın Gönen'in,
Üniversitelerin korunmaya muhtaç çocukların
istihdamıyla ilgili yükümlülüklerini
yerine getirmedikleri iddiasına ilişkin Başbakandan
yazılı soru önergesi (7/1716) (Başkanlığa
geliş tarihi : 3.12.1996)

8. - Niğde Milletvekili Akın Gönen'in,
bazı kamu kuruluşlarının korunmaya
muhtaç çocukların istihdamıyla ilgili
yükümlülüklerini yerine getirmedikleri iddiasına
ilişkin Başbakandan yazılı soru önergesi
(7/1717) (Başkanlığa geliş tarihi : 3.12.1996)

Meclis Araştırması
Önergesi

1. - İstanbul Milletvekili Zekeriya Temizel
ve 21 arkadaşının, izlemeye alınan
ve faaliyetine son verilen bankaların kanuna aykırı
işlemlerinin araştırılarak alınması
gereken tedbirlerin belirlenmesi amacıyla Anayasanın
98 inci, İçtüzüğün 104 ve 105
inci maddeleri uyarınca bir Meclis araştırması
açılmasına ilişkin önergesi (10/135)
(Başkanlığa geliş tarihi : 4.12.1996)

BİRİNCİ OTURUM

Açılma Saati: 14.00

5 Aralık 1996 Perşembe

BAŞKAN: Başkanvekili Hasan
KORKMAZCAN

KÂTİP ÜYELER: Ahmet
DÖKÜLMEZ (Kahramanmaraş), Fatih ATAY (Aydın)



BAŞKAN - Türkiye Büyük Millet
Meclisinin 27 nci Birleşimini açıyorum.

III. - Y O K L A M A

BAŞKAN - Ad okunmak suretiyle yoklama yapılacaktır;
sayın milletvekillerinin, salonda bulunduklarını
yüksek sesle belirtmelerini rica ediyorum.

(Yoklama yapıldı)

BAŞKAN - Sayın milletvekilleri, yoklama
esnasında Genel Kurul salonuna gelen arkadaşlarımın,
bir pusulayla, varlıklarını belirtmelerini
rica ediyorum.

Pusula gönderen arkadaşlarımızın
salondan ayrılmamalarını rica ediyorum.

Sayın milletvekilleri, toplantı yetersayısı
bulunmamaktadır; saat 15.00'te tekrar toplanmak üzere,
birleşime ara veriyorum.

Kapanma Saati: 14.28




İKİNCİ OTURUM

Açılma Saati : 15.00

BAŞKAN : Başkanvekili Hasan
KORKMAZCAN

KÂTİP ÜYELER : Ahmet
DÖKÜLMEZ (Kahramanmaraş), Fatih ATAY (Aydın)




BAŞKAN - Sayın milletvekilleri, Türkiye
Büyük Millet Meclisinin 27 inci Birleşiminin İkinci
Oturumunu açıyorum.

III. - Y O K L A M A

BAŞKAN - Ad okunmak suretiyle yoklama yapılacaktır;
sayın milletvekillerinin, salonda bulunduklarını
yüksek sesle belirtmelerini rica ediyorum.

(Yoklama yapıldı)

BAŞKAN - Sayın milletvekilleri, toplantı
yetersayısı vardır; görüşmelere
başlıyoruz.

Görüşmelere geçmeden önce,
üç arkadaşıma gündemdışı
söz vereceğim.

IV. - BAŞKANLIĞIN GENEL KURULA SUNUŞLARI

A)  GÜNDEMDIŞI KONUŞMALAR

1. - Tokat Milletvekili Bekir Sobacı'nın,
toplum-devlet ilişkilerine ilişkin gündemdışı
konuşması

BAŞKAN - İlk olarak, Tokat Milletvekili
Sayın Bekir Sobacı, toplum-devlet ilişkileri
konusunda gündemdışı söz talebinde
bulunmuştur; kendisini kürsüye davet ediyorum.

Buyurun Sayın Sobacı. (RP sıralarından
alkışlar)

Konuşma süreniz 5 dakikadır.

BEKİR SOBACI (Tokat) - Sayın Başkan,
değerli arkadaşlar; hepinizi saygıyla selamlıyorum.

Toplum-devlet ilişkilerinde ve toplumda sosyal
çözülme üzerine düşüncelerimi
arz etmek istiyorum. Dikkatli bir bakış açısıyla
değerlendirdiğimizde, toplum ve devlet olarak, sonuçlar
üzerine yoğunlaşmak ve tepkiler geliştirmek
gibi bir zaafın içerisinde olduğumuzu görüyoruz;
ama, ne var ki, toplum ve devletler, hamaset nutukları
ve ağıtlarla yükselmemektedir. Bu çözülme
ve çatışma ortamına nasıl geldiğimizi,
dünü ve bugünü irdeleyerek kavramak mümkündür
zannederim.

Değerli arkadaşlar, ülkemiz, çözülme
ve çatışmanın kaynağı olarak,
en az iki asırlık bir yenilikçi ya da çağdaşlaşma
sürecinin ağır faturasını ödemektedir.
Batılı bir bilim adamının tanımlamasıyla,
yenilikçiliği “yaratıcı yıkım”
veya “inşacı yıkım” olarak
tanımlarsak, yıkımda başarılı;
ama, inşada beceriksizlikle karşı karşıya
kalmış bulunuyoruz. 

Sayın Cumhurbaşkanımız,
Meclisimizin bu çalışma yılı
açılışında -zannediyorum biraz
da kişisel ibra gayretleriyle- bazı açıklamalarda
bulundu; ama, bugün, gelinen nokta, toplam sonuç olarak,
bu ülke evlatlarına başını dik
tutamama ezikliğini yaşatmaktadır.

Bugün, yönetim bilimi açısından
ekonomik organizasyonları başarılı
kılan, onların kendilerine özel geliştirdikleri
iş teorileri ve onların başarılı
uygulamalarıdır. Devletler de benzer teorilere ihtiyaç
duyarlar. Bu teoriyi “devletin, kendi halkına ve dış
dünyaya yönelik davranış kalıplarını
oluşturan düşünce tabanı” olarak
tanımlayabiliriz. Bu açıdan bakıldığında,
iki asırdır, bu ülkede, devletin ve devletin
etkin gücünü kullanan unsurların, zorakî
kültür değişimini, baskıcı yöntemleriyle
çözülmeyi ve çatışmayı
oluşturduğunu görürüz. Setre pantolon
ve mızıkayı hümayunla uğraşmaktan
vakit bulup sanayi devrimini yakalayamadık ve yine, 20'li
ve 30'lu yıllarda, bu coğrafyada, devletin, Moğollardan
sonra en acımasız kültür katliamını
gerçekleştirdiğini ve dünyayı yıkıma
uğratan İkinci Dünya Savaşının
ayak seslerini duyamadığını görüyoruz.

ALİ ILIKSOY (Gaziantep) - Nerede öyle
şey... Ne alakası var...

BEKİR SOBACI (Devamla) - Değerli arkadaşlar,
bugün, devletimiz, içi boş sloganlar ve tabulaşmış
ilkeler kıskacında kıvranıyor. Uluslararası
dünyada, dikkate değer tarihî birikimiyle uygun
bir konumda da değildir. Bugün, ülkemiz, ideolojik
devletin ağır faturasını ödemektedir.

ALİ ILIKSOY (Gaziantep) - İran'a git,
İran'a!..

BEKİR SOBACI (Devamla) - Devletin ideolojik
kaplama alanıyla toplumun sosyokültürel kaplama
alanı arasında korkunç bir fark vardır.
İdeolojik devlet, yetersiz kaplama alanı sebebiyle
kendi kuşatılmış hissetmekte, vehimler
üreten devlet halini almakta, halkıyla çatışmakta
ve ayrıca, maalesef, düşünceden de korkmaktadır.


AYHAN FIRAT (Malatya) - Allah, Allah!..

BEKİR SOBACI (Devamla) - Değerli üyeler,
gabarisi yüksek,istiap haddi berbat bu yapısıyla
devlet, bu toplumu 21 inci Asra taşıyamaz. 

MAHMUT IŞIK (Sıvas) - Seni taşır..


BEKİR SOBACI (Devamla) - Bugün sistem,
tartışmasız biçimde -tanım yerindeyse-
toplumsal kadüklükle karşı karşıyadır
ve onun açmazını yaşamaktadır.


Kadüke olmasında birincil sebep, halkının
sosyokültürel zilyetliliğini dışlamasıdır.
Müspet bir çıkış olarak takdir
ettiğim ikinci cumhuriyet oluşumunun dikkatini bu noktaya
çekiyorum. 

(Mikrofon otomatik cihaz tarafından kapatıldı)


AYHAN FIRAT (Malatya) - Kâfi... Kâfi!..

BAŞKAN - Sayın Sobacı, konuşmanızı
son cümlelerle tamamlayın efendim. 

BEKİR SOBACI (Devamla) - Ülkemizde, bulundukları
temsili konum itibariyle hukukun üstünlüğünü
savunduklarını söyleyen şahıs
ve tüzelkişiliklere şunu hatırlatmak istiyorum:
İdeolojik düşünce duvarlarınızın
arasına sıkışmış, halkın
sosyo kültürel zilyetliğiyle çatışan
hukuk anlayışınızla bunu sağlayamazsınız.
Hukukun kaynakları açısından bu noktaya
dikkatinizi çekiyorum. Hukuk, kurum ve tinler mecmuası
değildir ve bu ülkede gerginlik noktaları ve çatışma
alanları oluşturmaya da hiç kimsenin hakkı
yoktur. 

Ulus devletin sona ermekte olduğu çağımızda,
bugün, devlet, edilgen konumuyla, tepkisel olarak etnik köken
ispatıyla uğraşıyor, güneşin
renklerine etnik ambargo koyuyor. Bu olay, peygamberinin sünnetinde
ve milletinin, devletinin binlerce yıllık tarihinde,
kabileden dünya devleti kurmayı başaran bir
kabiliyete sahip bu millet için çok acıdır.
(RP sıralarından alkışlar) 

Etnik kimlik tanıma baskıları
karşısında sıkıntıya
düşen, anayasal vatandaşlık gibi argümanlar
geliştirmeye uğraşan bu devlet, tarihine bir göz
atsa, yüzlerce etnik unsuru barındıran dünya
devletinin temel ögelerini bulacaktır. Bugün,
devlet, bu ülkede, İslam kimliğini tanırsa
ve onunla barışırsa, bütün insanlığın
ve bütün etnik unsurların kimliğini tanımış
ve onlarla barışmış olacaktır.


MAHMUT IŞIK (Sıvas) - İran'a
git, İran'a!..

BEKİR SOBACI (Devamla) - Böylece, gıdası
gerginlik ve çatışma olan Batı Medeniyetinin
sebep olduğu yabancılaşmanın sonucunda,
cinnet ve bunalım katliamında şok geçiren,
kolunda uyuşturucu enjektörüyle can veren, vahşi
kapitalizm ve Marksizm ikilisinin acımasız faturasını
ödeyen dünya insanlığına vereceğimiz
çok değerli mesaj ve çözümlere sahip
olduğumuzu göreceğiz.

(Mikrofon otomatik cihaz tarafından kapatıldı)

AYHAN FIRAT (Malatya) - Yeter... Yeter...

BAŞKAN -Sayın Sobacı, konuşma
süreniz tamamlandı efendim.

BEKİR SOBACI (Devamla) - Teşekkür
eder, saygılar sunarım.(RP sıralarından
alkışlar)

BAŞKAN - Sayın Sobacı'nın
konuşması üzerine Hükümetten söz
talebi var mı efendim?..

ALİ ILIKSOY (Gaziantep) - Şevket Kazan
konuşsun!..

BAŞKAN - Sayın milletvekilleri, Sayın
Sobacı'nın konuşması, tabiatıyla
kendi düşüncelerinin ifadesidir; ama, bu devletin
en önemli organı olarak, Türkiye Büyük
Millet Meclisi çatısı altında, bu
konuşmanın bazı bölümleriyle mutabık
olmadığımızı ifade etmeyi görev
sayıyorum. (ANAP, DSP ve CHP sıralarından
alkışlar)

Türkiye Cumhuriyeti Devleti, düşünceden
korkan bir devlet değildir; Türkiye Cumhuriyeti Devleti,
inançları saygıyla karşılamayan
bir devlet değildir; Türkiye Cumhuriyeti Devleti, bu
milletin İslam kültür dairesi içinde olduğunu
inkâr eden bir devlet değildir. Bu gerçeklerin
aksi ifade edildi. Devlet içerisindeki birtakım
yanlış uygulamalar, yanlış organların
yaptıkları işler, devlete maledilemez; devletin
bir organı olarak, bu Meclisin Başkanı olarak,
bunları açıklamak zorunluğunu duydum.
(ANAP, DSP ve CHP sıralarından alkışlar)

BEKİR SOBACI (Tokat) - Sözümüz
Parlamentoya değil.

SALİH KAPUSUZ (Kayseri) - Bu kürsü
hür bir kürsüdür Sayın Başkan.

2. - İzmir Milletvekili Birgen Keleş'in,
kadınlara seçme ve seçilme hakkının
verilişinin yıldönümüne ve kadın
haklarına ilişkin gündemdışı
konuşması ve Devlet Bakanı Işılay
Saygın'ın cevabı

BAŞKAN - İkinci söz sırası,
Sayın Birgen Keleş'in.

Sayın Keleş, 5 Aralıkta kadınlara
seçme ve seçilme hakkı verilmesiyle ilgili
olarak gündemdışı söz talebinde
bulunmuşlardır; buyurun efendim.

BİRGEN KELEŞ (İzmir) - Sayın
Başkan, teşekkür ederim.

Sayın Başkan, sayın milletvekilleri;
kadın hakları konusunda önemli gördüğüm
birkaç noktaya dikkatinizi çekmek için söz
almış bulunuyorum ve Yüce Meclisi saygıyla
selamlıyorum.

Aslında, biraz önce yapılan konuşmaya
yanıt vermeyi çok isterdim; ama, konuşma sürem
kısıtlı olduğu için, bunu bir
başka sefere erteliyorum; Başkanımıza
da verdiği yanıt için teşekkür ediyorum.
(CHP sıralarından alkışlar)

21 inci Yüzyıla girerken, 550 kişilik
Mecliste, kadınların, sadece 13 kişiyle temsil
edilmesi, hepimizin üzerinde çok düşünmesi
gereken bir konudur. Oranın çok düşük
olması açıkça göstermektedir
ki, Türkiye'de kadınlar, seçilme haklarını
tam olarak kullanamamaktadırlar. 

Aslında, dünyada, kadın haklarının
ne kadar kullanıldığı, hangi oranda kullanılması
gerektiği çok gündemde değildir; çünkü,
gündemde olan kadın erkek eşitliğidir. Kadınların,
ailede, çalışma yaşamında, eğitimde
politikada ve ülkelerin yurtdışında temsil
edilmesinde, erkeklerle eşit olarak yer almasıdır
gündemde olan; Türkiye'de de, hakların kullanımı
yanında, bu, bir hedef olmalıdır ve gündemi
bu işgal etmelidir. 

Kadın hak ve özgürlükleriyle,
eşitliğin, sadece, 5 Aralık, 8 Mart gibi günlerde
gündeme getirilmesi doğru değildir aslında.
Bunların, kadınlar tarafından gündeme
getirilmesi de doğru değildir; çünkü,
toplumsal yaşamın her alanında, kadınların
erkeklerle eşit olarak yer alması, her şeyden
önce, bir insan hakları sorunudur, bir demokrasi sorunudur.
Çoğulcu ve katılımcı demokrasinin
bir gereği, bir önkoşuludur. Eğer, insan haklarına
ve bunların eksiksiz uygulanmasına değer veriyorsak;
eğer, çoğulcu ve katılımcı
demokrasiyi, çağdaş bir yönetim biçimi
ve erdemli bir yönetim şekli olarak görüyorsak,
o zaman, kadın hak ve özgürlüklerinin eksiksiz
kullanılmasını ve kadın erkek eşitliğini
de savunmalıyız.

Kadınların, Mecliste, erkeklerle eşit
olarak yer almalarının çok önemli nedenleri
vardır. Kadınlar, ekonomik ve sosyal sorunları
erkeklerle birlikte; ama, onlardan daha ağır şekilde
yaşamaktadırlar; dolayısıyla, bu tür
sorunların konuşulduğu, tartışıldığı,
bunlara çözüm arandığı ortamlarda
bulunmaları çok doğaldır. Ayrıca,
sadece kendilerinin değil, eşlerinin ve çocuklarının
sorunlarını da en az aynı yoğunlukta
yaşayan kişiler olarak, büyük bir özveriyle
çözüm arayışında bulunacakları
da tabiîdir. 

Değerli arkadaşlarım, kaldı
ki, özelleştirmeden sanayileşmeye, sosyal güvenlikten
kentleşmeye varıncaya kadar, pek çok politika,
kadınların sosyoekonomik konumlarını
ilgilendirmektedir; dolayısıyla, bu politikaların
oluşmasına katkıda bulunmaları kadar
doğal bir şey olamaz. 

Bugün, Türkiye'de, kadınerkek eşitsizliğinin
önemli nedenlerinden biri eğitimdir. Zorunlu temel eğitimin
5 yıl olması ve eğitimin paralı olması,
giderek de daha pahalı hale gelmesi, kız çocuklarını
dezavantajlı duruma getirmektedir; çünkü,
sınırlı olanağı olan aileler,
erkek çocuklarının eğitimine öncelik
vermektedirler; bu, bir ayırımcılıktır
ve mutlaka aşılmalıdır. Kaldı
ki, bu konularda eşitliğin sağlanması, 1985
yılında kabul etmiş olduğumuz Kadınlara
Karşı Her Türlü Ayırımcılığın
Kaldırılması Sözleşmesinin de
bir gereğidir. 8 yıllık zorunlu temel eğitim
kesintisiz olarak uygulanmalı ve öğretim birliği
ilkesi zedelenmemelidir. 

Eşitsizliğin bir diğer kaynağı
da, ne yazık ki, kabul edildiği tarihte çok
ileri hükümler içeren Medenî Kanundan gelmektedir.
Medenî Kanun, bugün için, pek çok eşitsizliği
yaratan hükümleri içermektedir; 170 inci madde
başta olmak üzere, 152 nci madde ile 161 inci madde
arasındaki tüm maddeler; ayrıca, 263 ve 598
inci maddeler mutlaka değiştirilmelidir. 

(Mikrofon otomatik cihaz tarafından kapatıldı)


BAŞKAN - Sayın Keleş, konuşmanızı
son cümlelerle tamamlayın efendim.

Buyurun.

BİRGEN KELEŞ (Devamla) - Gerek eğitim
konusundaki yasa değişikliği teklifimiz gerek Medenî
Kanun konusundaki yasa değişikliği teklifimiz, ayrıca,
1475 sayılı Yasadaki değişiklik teklifimiz
ve 5953 sayılı Yasadaki değişiklik teklifimiz
gündemdedir; sizlerin bunları desteklemesini bekliyorum.


Değerli arkadaşlarım, son olarak
değinmek istediğim nokta laikliktir. Tıpkı,
çağdaş bir ülke olmak için, demokrasi
için bir önkoşul olduğu gibi, kadın
hak ve özgürlükleri açısından
da bir önkoşuldur. Bugün “şeriat isteriz”
sözlerinin yüksek sesle konuşuluyor olması
gerçek bir talihsizliktir ve bunda, şeriata yandaş
olanlar kadar, laiklikle bağdaşmayan konuşmalara,
hareketlere göz yuman, bunlara tepkisiz kalan, hatta, öncülük
yapan yetkililerin de büyük sorumluluğu vardır.


Ben, buradaki milletvekillerinin insan hakları
konusunda duyarlı olduğunu biliyorum. Bir karakolda
bir kişinin dövülmesi, belli bir yörede insanların
haksız muameleye tabi olması sizlerin tepkisini
çekiyor, düzeltmek için uğraşıyorsunuz.
Aynı duyarlılığı kadın
haklarında da göstermenizi diliyorum. Ayrıca,
insan hakları ve demokrasinin tam olarak yerleşmesi
için verdiğiniz uğraşı -bu uğraşın
bir parçası olarak- kadın hakları
ve bunların gerçekleşmesi için de göstermenizi
bekliyorum. Bunları ifade ederken, kadın derneklerinin,
platformlarının ve onların arkasındaki
34 milyonun duygularına tercüman olduğumu düşünüyorum.


Teşekkür ederim. (CHP ve DSP sıralarından
alkışlar)

BAŞKAN - Teşekkür ederim Sayın
Keleş. 

Gümdemdışı konuşmaya
cevap vermek üzere; Devlet Bakanı Sayın Işılay
Saygın. 

Buyurun.

DEVLET BAKANI IŞILAY SAYGIN (İzmir)
-Sayın Başkan, sayın milletvekilleri;
bugün, Türk kadınına seçme ve seçilme
hakkının verilişinin 62 nci Yıldönümü.
Bu tarihî günde, sizlere bir kadın bakan olarak
hitap etme şansını bize sağlayan Ulu Önderimiz
Atatürk'ü saygıyla anıyorum. (CHP ve DSP
sıralarından alkışlar)

Kadınların katılımı
olmadan gerçekçi bir demokrasiye ulaşılamayacağını,
bundan 71 yıl önce söyleyen Büyük Önderimizin
bu eşitlikçi yaklaşımı, hiç
kuşkusuz, onun engin demokrasi anlayışını
açıklıkla ortaya koymaktadır.

Bugün, ülkemizde, kadınlar, bilimde,
sanatta, sporda, iş yaşamında ve daha birçok
alanda giderek daha etkin roller üstlenmektedirler. Bununla
birlikte, Parlamentoda, kamu yönetiminde ve yerel yönetimlerde
ve özellikle de karar mekanizmalarının hepsinde
kadın temsilcilerin son derece düşük olduğunu
görmekteyiz. 

Ülkemizin kalkınmasında büyük
bir güç oluşturan kadınlarımızın
yeterince temsil edilemiyor olması ve halen her üç
kadından birinin okuma yazma bilmiyor olması, bu
konuda acil ve kalıcı politikalar geliştirmemiz
ve özel önlemler almamız gerekliliğini çarpıcı
bir şekilde ortaya koymaktadır. Bu inançla,
kadın ve aileden sorumlu Devlet Bakanlığı
olarak yoğun bir çaba içerisindeyiz. Çalışmalarımızda,
1995 yılı eylül ayında Pekin'de yapılan
Dördüncü Dünya Kadın Konferansında
kabul edilen, Pekin Eylem Platformunda içerilen kararları
da göz önüne almaktayız. Bakanlık
olarak yapmakta olduğumuz çalışmaları
da çok kısa şekilde şöylesine özetlemek
istiyorum:

Millî Eğitim Bakanlığı
ile birlikte yürüttüğümüz çalışmalar
çerçevesinde, eğitimde kız çocuklarına
fırsat eşitliği sağlamak için, ilköğretimi
8 yıla çıkarma çabalarımızı
sürdürmekteyiz. Önümüzdeki üç
yıl içinde, köyünde öğrenim imkânı
bulunmayan, başta kız çocuklarımız
olmak üzere, tüm çocukların yatılı
ilköğretim okullarına alınmasını
takip etmekteyiz. Bu amaçla, yatılı bölge
okulları ile kız meslek liselerinin yaygınlaştırılarak,
yaklaşık 200 bin öğrencilik ekkapasite oluşturulmaktadır.


Aile ve kadın müsteşarlığının
kuruluşu hakkındaki kanun tasarımız
hazırlanmış ve Başbakanlığa
sunulmuştur. Bu tasarı halihazırda Bakanlar
Kurulunun imzasındadır. Amacımız,
bir taraftan kurumsal yapımızı güçlendirirken,
kurulacak taşra teşkilatı aracılığıyla
da ademi merkeziyetçi bir yapıya kavuşarak,
Türkiye'nin dört bir yanındaki kadınlarımıza
doğrudan ulaşmaktır. 

Kadın sorunlarıyla ilgili yasal düzenlemeleri
gerçekleştirmek için, kanun tasarıları
hazırlanmış ve Başbakanlığa
sunulmuştur. Bu düzenlemelerle, şiddete uğrayan
kadınların korumaya alınması ve kadının
eşinden ayrıldıktan sonra mağdur durumda
kalmaması sağlanacaktır. Ayrıca, çalışan
kadınların kendi bekârlık soyadlarını
kullanmasına imkân verecek tasarımız
da, şu anda, Adalet Komisyonunun gündemine alınmış
bulunmaktadır. 

Hiçbir geliri olmayan kadınlarımızı
ekonomik açıdan bir nebze olsun güçlendirebilmek
ve onları, toplumsal yaşamın içerisine
çekebilmek için elemeği pazarlarını
açmış bulunuyoruz. Göreve başladığım
günden beri 30 tane elemeği pazarını açtık.
Mevsim koşulları nedeniyle, 2 Aralıktan itibaren
-her ayın ilk haftasında pazartesi, salı,
çarşamba günlerinde ve ayın 15'inden
sonraki haftanın da pazartesi, salı, çarşamba
günlerinde olmak üzere- 6 pazarı Zafer Çarşısında
açmış bulunuyoruz.

Halk Bankasının vermekte olduğu
bireysel ve grup teşvik kredileri konusunda da kadınlarımızı
aydınlatıyor ve girişimcilik eğitim programlarını
devam ettiriyoruz. 

Ayrıca, kadın ve aileden sorumlu Devlet
Bakanlığı, Millî Eğitim Bakanlığı,
Sağlık Bakanlığı ve Hakkâri
Valiliği arasında gerçekleştirmiş
olduğumuz protokol çerçevesinde, güneydoğudaki
kadınlarımıza beceri kazandırma ve
istihdama yönelik eğitim ve sağlık konusundaki
programlarımızın da takipçisiyiz.

Özetle sunmaya çalıştığım
bu çalışmalarda temel hedefimiz; kadınlarımızın
ekonomik, kültürel, sosyal ve siyasal alanlarda statüsünü
yükseltmek ve 2000'li yıllarda, eşit yurttaşlar
olarak yerini almasının şartlarını
gerçekleştirmektir. Bu süreci sürdürebilir
kılmak ise, daha çok kadınımızın
siyasal yaşama katılmasıyla olacağına
inanıyoruz.

Bundan 62 yıl önce, 5 Aralık 1934'te,
pek çok uygar ülkede kadınlara tanınmayan
bu hak, bugün, Türk kadınının elinde
bulunmaktadır. O, bu hakkı gerektiği gibi kullanacaktır.
“Türk kadını siyasî haklara sahip
olmalıdır; ülkenin karşılaştığı
sıkıntılara çözüm bulmada
erkeklerle birlikte çalışmalıdır.
İşte, o zaman, büyük Türk Milleti,
gücüyle ve kültürüyle bütün
dünyayı geride bırakacaktır” demiştir
Yüce Atatürk. 

Hedeflediği toplumu gerçekleştirmek
ve bize olan bu güvenini boşa çıkarmamak
için, Türk kadınına seçme ve
seçilme hakkının kazanıldığı
bu günü sevinçle kutlarken, önümüzde
daha birçok görevin bizi beklediğinin idraki içerisindeyiz.

Ben, değerli İzmir Milletvekilimiz Sayın
Birgen Keleş'e, bana bu konuşma fırsatını
verdiği için tekrar teşekkür ediyor, bu
vesileyle Yüce Meclisi saygıyla selamlıyorum.
(Alkışlar)

BAŞKAN - Gündemdışı
konuşmayı cevaplayan Devlet Bakanı Sayın
Işılay Saygın'a ben de teşekkür
ediyorum.

3. - İzmir Milletvekili İ. Kaya
Erdem'in, Türkiye Büyük Millet Meclisinin kamuoyundaki
itibar ve saygınlığına ilişkin
gündemdışı konuşması

BAŞKAN - Gündemdışı
son konuşmayı yapmak üzere, Sayın Kaya
Erdem'i kürsüye davet ediyorum.

Buyurun Sayın Erdem. (ANAP sıralarından
alkışlar)

İ. KAYA ERDEM (İzmir) - Sayın
Başkan, değerli milletvekilleri; bugün, Türkiye
Büyük Millet Meclisinin, kamuoyundaki itibar ve saygınlığı
büyük ölçüde zedelenmiştir. Medyada,
özellikle TV programlarında, TV programlarının
açıkoturumlarında ve güldürü
programlarında, milletvekilleri, ağır eleştirilere
maruz kalmaktadır; bu anlayışın, kamuoyunca
da büyük ölçüde paylaşıldığı,
yapılan anketlerde görülmektedir. 

Milletvekili olarak, bu durumdan rahatsız
olmak, şikâyette bulunmak, haksızlık
yapıldığını iddia etmek, kanaatimce
yeterli değildir. Süratle, bu itibar kaybının
nedenlerini ortadan kaldıracak gerekli tedbirleri almak
ve kamuoyunda, Türkiye Büyük Millet Meclisinin
saygınlığını ve güvenini
sağlamak zorundayız; çünkü, parlamentonun
itibar ve saygınlığı yok olmuş,
hatta zayıflamış bir ülkede demokrasiyi
yaşatmak mümkün değildir. Hepimiz biliyoruz
ki, demokrasi, halkın parlamentoya olan güveninin
bulunduğu ortamda vardır. 

Demokrasi, kamu hayatını ilgilendiren
meselelerde, parlamentonun bir çözüm üreteceği
inancı vatandaşta yer aldığı zeminde
mevcuttur. 

Demokrasiyi bir yaşam biçimi olarak
kabul etmiş olan ülkemizin, başka hiçbir
alternatifi de yoktur. Bu nedenle, Türkiye Büyük
Millet Meclisinin itibar ve saygınlığını
korumak ve vatandaş nezdinde güvenilirliğini sağlamak,
başta milletvekilleri olmak üzere, Meclis Başkanı
ve Başkanlık Divanı, Başbakan ve Hükümet
üyeleri, Mecliste bulunan partilerin lider ve grup yöneticileri,
medya ve meslek kuruluşlarının görev
ve sorumluluğu olduğu inancındayım.

Özellikle bugüne kadar gelen hükümetler
-mevcut Hükümet dahil- Meclis üzerindeki hâkimiyetlerini
zaman içinde artırmışlardır.
Hükümetler, iktidar milletvekillerinin sayı üstünlüğünü
de kullanarak her istediklerini Meclise kabul ettirmeyi alışkanlık
haline getirmişler ve Meclis üstündeki güçlerini
her fırsatta ortaya koymaktan çekinmemişlerdir.
Hatta, yanlış yönlendirmelerde o kadar ileri
gidilmiştir ki, Türkiye Büyük Millet Meclisinin
görevi olup olmadığına veya Meclisin gerçekleştirmeye
yetkisi bulunup bulunmadığına bakılmaksızın,
Türkiye'de yapılan başarılı işler,
Hükümet veya diğer devlet organlarına mal
edilmiş; başarısızlık nedenleri,
Türkiye Büyük Millet Meclisinin çalışmaması
ve milletvekillerinin sorumsuz tutumları olduğu kamuoyuna
her vesileyle pompalanmış; Meclis ve milletvekili
olarak hatalı davranış ve beyanlarımız
da kamuoyundaki bu inancın yerleşmesini kolaylaştırmıştır.

Hükümetin Türkiye Büyük
Millet Meclisince denetimi, parti disiplinini önplana çıkarmak
suretiyle gereğince yapılamamaktadır. Kanunlara
ve hukuka aykırı davranışlarla ilgili
ortaya konulan iddialarda; bir, iktidar partilerine mensup milletvekilleriyle
muhalefet partilerine mensup milletvekilleri arasındaki
çekişmenin dozu daima yüksek tutularak; iki,
parti disiplini önplana çıkarılarak;
üç, söz konusu iddiaların incelenmesinin
partiye zarar vereceği görüşüne ağırlık
verilerek, demokrasiye ve Parlamentoya verdiğimiz zarar gözardı
edilerek, genellikle, iddialar kapatılmış
ve bu davranışlar, Parlamentonun egemenliğine,
saygınlığına ve sonuçta, demokrasimizin
zayıflamasına neden olmuştur. (DSP sıralarından
alklışlar) Bu davranış ve anlayış,
sonuçta, Türkiye Büyük Millet Meclisini,
Hükümetin emrinde bir organ haline dönüştürmüş,
Meclisin, yasama ve denetim görevlerini yapamaz hale gelmesine
neden olmuştur...

(Mikrofon otomatik cihaz tarafından kapatıldı)


BAŞKAN - Sayın Erdem, konuşmanızı,
son cümlelerle tamamlayın; lütfen.

İ. KAYA ERDEM (Devamla) - Hakkında
gensoru önergesinin tartışıldığı
bir oturuma gelmeyen bir bakana, bütçenin tümü
üzerindeki görüşmelerde yetmişiki yıllık
bir Meclis geleneğinin aksine hareket ederek, oturuma iştirak
etmeyen ve muhalefetin görüşlerini dinlemeye bile
tenezzül etmeyen Başbakana karşı, eğer,
Türkiye Büyük Millet Meclisi hiçbir duyarlılıkta
bulunamıyorsa, o Meclisin saygınlığından
ve egemenliğinden söz edilmesi mümkün olamaz.
(DSP sıralarından alkışlar) 

Değerli milletvekilleri, geldiğimiz bu noktada,
gecikmiş olmakla birlikte, daha fazla beklemeden bazı
önlemler almak gerektiğini, tahmin ediyorum sizler de
kabul edeceksiniz. Neler yapılabilir; kanaatimce, hemen,
milletvekillerinin dokunulmazlığının
sınırlandırılması sonuçlandırılır.
Aynı zamanda, Türkiye Büyük Millet Meclisi
Başkanı, Mecliste grubu bulunan siyasî parti
başkanlarını toplayarak, Meclisin saygınlığı
ve vatandaş nezdinde güveninin sağlanması
konusunda tedbirleri tespit eder ve derhal uygulamaya koyar. 

Sözlerimi, Türkiye Cumhuriyetinin devlet
yapısı içinde, Türkiye Büyük
Millet Meclisinin önem ve ağırlığıyla
ilgili, Atatürk'ün şu sözleriyle tamamlamak
istiyorum: “ Memleketin mukadderatında yegâne
salahiyet ve kudret sahibi olan Büyük Millet Meclisi,
 bu memleketin düzeni için, iç ve dış
emniyet ve masuniyeti için en büyük teminattır.
Büyük millî dertler, şimdiye kadar, ancak
Büyük Millet Meclisinde şifa buldu; gelecekte
de yalnız orada kesin tedbirlerini bulabilecektir.”

Kadınlarımıza  62 yıl
önce verilmiş olan seçme ve seçilme hakkını
bugün kutluyoruz. Bu mutlu günü ben de kutlamak
istiyorum ve hepinizi saygıyla selamlıyorum. (ANAP,
DSP ve CHP sıralarından alkışlar)

Teşekkür ederim Sayın Başkan.


BAŞKAN - Sayın Kaya Erdem'e teşekkür
ediyorum.

SALİH KAPUSUZ (Kayseri) - Sayın Başkan..

BAŞKAN - Buyurun Sayın Kapusuz.

SALİH  KAPUSUZ (Kayseri) - Sayın Başkan,
değerli konuşmacının ifadelerindeki bir
husus dikkatimi çekti. Sayın Başbakanın,
bütçe görüşmelerini dahi teşrif
 etmediklerini, dinlemediklerini; dolayısıyla orada
bulunmamanın tenkitini yaptılar. Sayın Başbakan,
daha bütçe görüşmeleri başlamadı
ki dinlemeye gelsin.

BAŞKAN - Sayın Kapusuz, Sayın
Başbakan henüz Genel Kurulda bir bütçe
sunmamış ise, herhalde kastedilen bugünkü
Sayın Başbakan değildir.

ABBAS İNCEAYAN (Bolu) - Salih, yanlış
anlıyorsun.

BAŞKAN - Gündemdışı
konuşmalar tamamlanmıştır.

Cumhurbaşkanlığının
bir tezkeresi vardır; okutuyorum:

B) TEZKERELER VE ÖNERGELER

1. - Birleşik Arap Emirlikleri'ne gidecek
olan Devlet Bakanı Lütfü Esengün'e, dönüşüne
kadar, Devlet Bakanı Abdullah Gül'ün vekâlet
etmesinin uygun görüldüğüne ilişkin
Cumhurbaşkanlığı tezkeresi (3/594)

Türkiye Büyük Millet Meclis
Başkanlığına

Birleşik Arap Emirlikleri'nin bağımsızlığını
kazanmasının ve Federasyonunun kuruluşunun
25 inci Yıldönümü törenlerine katılmak
üzere, 30 Kasım 1996 tarihinde Birleşik Arap
Emirlikleri'ne gidecek olan Devlet Bakanı Lütfü
Esengün'ün dönüşüne kadar; Devlet
Bakanlığına, Devlet Bakanı Doç.Dr.Abdullah
Gül'ün vekâlet etmesinin, Başbakanın
teklifi üzerine, uygun görülmüş olduğunu
bilgilerinize sunarım.

 Süleyman Demirel

 Cumhurbaşkanı

BAŞKAN - Bilgilerinize sunulmuştur.

Adalet Komisyonu Başkanlığının
bir tezkeresi vardır; okutup, bilgilerinize sunacağım.

2. - Adalet Komisyonu Başkanlığının,
(1/465) esas numaralı Diyanet İşleri Başkanlığı
Kuruluş ve Görevleri Hakkında Kanuna Bir Ek
Madde Eklenmesine Dair Kanun Tasarısının
(S. Sayısı : 41) Komisyona geri verilmesine ilişkin
tezkeresi (3/595)

Türkiye Büyük Millet Meclisi
Başkanlığına

Genel Kurul gündeminde bulunan (1/465) esas
numaralı ve 41 sıra sayılı, Diyanet
İşleri Başkanlığı Kuruluş
ve Görevleri Hakkında Kanuna Bir Ek Madde Eklenmesine
Dair Kanun Tasarısının bir kez daha incelenmek
üzere, İçtüzüğün 88 inci
maddesinin birinci fıkrası uyarınca Komisyonumuza
iade edilmesi uygun görülmüştür.

Gereğini arz ederim

Saygılarımla. Ahmet Tekdal

 Ankara

 Adalet Komisyonu Başkanı

BAŞKAN - Bilgilerinize sunulmuştur.

Gündemin 15 inci sırasında yer
alan tasarı, Komisyona geri verilmiştir.

Bir Meclis araştırması önergesi
vardır; okutuyorum:

C) GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ

1. - İzmir Milletvekili Atilla Mutman ve
21 arkadaşının, Ege kıyılarında
kurulan balık çiftliklerinin ülke turizmini
tehdit ettiği iddialarını araştırarak
alınması gereken tedbirlerin belirlenmesi amacıyla
Meclis araştırması açılmasına
ilişkin önergesi (10/134)

Türkiye Büyük Millet Meclisi
Başkanlığına

Özellikle, turizme açık Ege kıyılarımızda
plansız, programsız, ruhsatlı ruhsatsız,
sayıları hızla artan balık çiftlikleri
kurulmaktadır. 

Gerekli tedbirler alınmadığı
takdirde, bu durumun ülke turizmine sekte vurması
olasıdır. Bu konunun nedenleri ve çözümleriyle
ilgili gerekli önlemlerin alınması için
Anayasanın 98 inci, İçtüzüğün
104 ve 105 inci maddeleri gereğince bir Meclis araştırması
açılmasını saygıyla arz ederiz.

1. Atilla Mutman (İzmir)

2. Fİkret Uzunhasan (Muğla)

3. İhsan Çabuk (Ordu)

4. Nami Çağan (İstanbul)

5. Abdülbaki Gökçel (İçel)

6. Hikmet Aydın (Çanakkale)

7. Erdoğan Toprak (İstanbul)

8. Hilmi Develi (Denizli)

9. Mehmet Tahir Köse (İstanbul)

10. Halil Çalık (Kocaeli)

11. Müjdat Koç (Ordu)

12 Çetin Bilgir (Kars)

13. Mustafa Güven Karahan (Balıkesir)

14. Mehmet Büyükyılmaz (Adana)

15. Hasan Gülay (Manisa)

16. Necati Albay (Eskişehir)

17. Hasan Gemici (Zonguldak)

18. Mustafa İlimen (Edirne)

19. İbrahim Yavuz Bildik (Adana)

20. Aydın Tümen (Ankara)

21, Ali Ilıksoy (Gaziantep)

22. Erol Karan (Karabük)

Gerekçe:

Son yıllarda, özellikle Ege kıyılarında,
çok sayıda ve büyük kısmı
ruhsatsız olan balık çiftlikleri kurulmaktadır.

Binlerce yıllık tarihin yattığı
doğa harikası bu koylar, çoğunlukla izinsiz
balık çiftliklerine dönüşme tehlikesiyle
karşı karşıyadır. 

Unutulmamalıdır ki, doğal, tarihî
ve kültürel değerlerimizin korunması, turizm
politikamızın ana hedeflerinden biridir. 

Turizm Bakanlığı, doğal bir
kaynak olarak gördüğü kıyıların
korunması ve akılcı kullanımı
için yasal ve idarî düzenlemeleri gerekli görmektedir.

Maalesef, üç tarafı denizle çevrili
ülkemizde, kirlenme ve bilgisizce avlanma gibi sebeplerle
balık nesli gün geçtikçe azalmaktadır.

Kültür balıkçılığının
önem kazanmasıyla, kıyılarımızda
balık çiftlikleri, hızla, kontrolsüz
artış göstermiştir.

Turizme zarar vermeme kaydıyla balık
üretiminin artırılmasına ülke olarak
çok ihtiyacımız vardır; ancak, turizm
potansiyelli Akdeniz ülkeleri, turizme açık
yerlerde balık çiftliklerine izin vermemektedir.

Bilinmelidir ki, bilinçli turist, balık
çiftliklerine yakın yerlerde denize girmeyi tercih
etmez.

Yosunlaşmanın ve deniz kirlenmesinin
varlığı, zamanla ekolojik dengeyi de bozacaktır.
Ayrıca, balık çiftliklerinin sınırını
çizen varil ve şamandıralarla koy kapatılarak,
yat ve teknelerin ve turistlerin girmeleri engellenecektir. Balık
çiftliklerinin çalışanlarının
kaldığı barakaların kıyılarımızın
görüntüsünü bozması söz konusudur.

Bunlardan daha önemlisi, balık çiftlikleri
adı altında kıyıların yağmalanmasının
sonunun gelmeyeceğidir. Yat turizmini teşvik için
yeni marinalar açılırken, aynı koylarda
balık çiftliği açmaya izin vermek, belirgin
bir çelişkidir. Bu önemli konuda, Turizm Bakanlığının
görev ve sorumluluğu ile Tarım ve Köyişleri
Bakanlığının görev ve sorumluluğunun
sınırını çizmek zorunludur.
Bu iki bakanlığın arasında, bu konuda
ciddî bir koordinasyon olduğu söylenemez. Bu yaşanan
boşluktan, bazı valilerimiz, çiftlikleri belli
merkezlerde toplama gibi girişimlerde bulunmaktadırlar.

Tarım ve Köyişleri Bakanlığından,
kültür balıkçılığının
yapıldığı koylardan alınmış
su numunelerinde kirlenme fazla bir ölçüde görülmemesine
rağmen, hızla çoğalma kirlenme oranını
artırabilecektir.

Yukarıda izah ettiğim aksaklıklar
ve yanlış gelişmeler göz önüne
alınarak, plansız, programsız, ruhsatlı
ve ruhsatsız, sayıları hızla artan
balık çiftliklerinin turizmimize sekte vurması
olasıdır.

Bu sebeple, konunun enine boyuna tartışılması,
gerekli önlemlerin alınması, gerekirse yasal
ve idarî boyutta bakanlıkların görev
ve sorumluluklarının tekrar gözden geçirilmesi,
sorunun çözümünü getirecek objektif
yöntemlerin belirlenmesi ve doğal, tarihî ve kültür
değerlerimizin korunması çerçevesinde,
ülkemizin uzun vade çıkarını
göz önüne alarak bir Meclis araştırması
gereklidir.

BAŞKAN - Araştırma önergesi
bilgilerinize sunulmuştur.

Önerge gündemde yerini alacak ve Meclis
araştırması açılıp açılmaması
 konusundaki öngörüşme, sırasında
yapılacaktır.

Bir Meclis araştırması önergesi
daha vardır; önerge 500 kelimeden fazla olduğu
için, özetini okutuyorum:

2. - İstanbul Milletvekili Zekeriya Temizel
ve 21 arkadaşının, izlenmeye alınan
ve faaliyetine son verilen bankaların kanuna aykırı
işlemlerinin araştırılarak alınması
gereken tedbirlerin belirlenmesi amacıyla Meclis araştırması
açılmasına ilişkin önergesi (10/135)
(1)

Türkiye Büyük Millet Meclisi
Başkanlığına

Son yıllarda, bazı kişi ve grupların
sağladığı haksız kazançlar
ile bunların servet ve harcamalarında meydana gelen
ve kaynağı belli olmayan artışlar, ülkemiz
gündemini işgal eden konuların başında
gelmektedir.

Bu alanda, bankacılık sektöründeki
bankaların bazıları da oldukça önemli
bir işlev görmekte, tüm mevduatların devlet
güvencesine alınması ile de bu alandaki sorumsuzlukların
daha da arttığı duyulmaktadır. 

Toplanılan mevduatı, devletin gözetim
ve denetiminde, Bankalar Yasasına uygun olarak kullanması
gereken bankacılık sisteminde yasaya aykırı
davranışlar artmaktadır.

Buna ilişkin örnekler, araştırma
önergemizde kapsamlı olarak verilmektedir.

Bu tür uygulamalar nedeniyle Türk bankacılığı
zaman zaman büyük sorunlar yaşamakta ve Bankalar
Yasasının 68 inci maddesi uyarınca bazı
bankaların faaliyetlerine son verilebilmektedir. 

Araştırılmasını
istediğimiz konu, Türk bankacılık sisteminde,
gerek yasal boşluklardan gerekse denetim eksikliklerinin
yarattığı boşluktan yararlanarak kamu
güvencesinde olduğu varsayılan kaynakların,
yukarıda belirtilen usullerle bazı kişi ve
gruplara haksız olarak aktarılması ve bunun
yükünün de devlet ve hiç günahı
olmayan kişilere çektirildiğinin açığa
çıkarılmasıdır. 

Bu durumların önlenmesi, yasal boşlukların
giderilmesi konusunda gerekli düzenlemelerin yapılması,
Türkiye Büyük Millet Meclisinin en ivedi görevlerindendir.

Ancak, bu dezenlemelerin yapılması
için, yasaya aykırı ya da yasal boşluklardan
yararlananarak gerçekleştirilen işlemlerin
ortaya çıkarılması gerekir. 

Bu nedenle, kamu bankaları ile Bankalar Yasasının
64 üncü maddesi kapsamında izlemeye alınan
bankalar ve yine aynı yasanın 68 inci maddesi uyarınca
faaliyetine son verilen bankaların, Bankalar Yasasına
aykırı işlemlerinin tespiti ile bu işlemlerden
çıkar sağlayanlar hakkında yapılan
işlemleri belirlemek, bu bulguların ışığında
Bankalar Yasasında yapılması gereken değişiklikler
konusunda önerilerde bulunmak amacıyla, Anayasanın
98 inci, TBMM İçtüzüğünün
104 ve 105 inci maddeleri uyarınca Meclis araştırması
açılmasını arz ve teklif ederiz.

1- Zekeriya Temizel (İstanbul)

2- Hikmet Uluğbay (Ankara)




(1) (10/135) esas numaralı Meclis araştırması
önergesi tutanağa eklidir.

3- Metin Şahin (Antalya)

4- Fikret Uzunhasan (Muğla) 

5. M. İstemihan Talay (İçel)

6- Emin Karaa (Kütahya)

7- Hasan Gemici (Zonguldak)

8- Ayhan Gürel (Samsun)

9- Erdoğan Toprak (İstanbul)

10- Mehmet Yaşar Ünal (Uşak) 

11- Ali Ilıksoy (Gaziantep)

12- Nami Çağan (İstanbul)

13- Ali Rahmi Beyreli (Bursa)

14- Necdet Tekin (Kırklareli)

15- Şerif Çim (Bilecik)

16- Hasan Gülay (Manisa)

17- Mustafa İlimen (Edirne)

18- Mustafa Güven Karahan (Balıkesir)

19- İbrahim Yavuz Bildik (Adana)

20- Aydın Tümen (Ankara)

21- Erol Karan (Karabük)

22- İhsan Çabuk (Ordu)

BAŞKAN - Bilgilerinize sunulmuştur.

Önerge gündemde yerini alacak ve Meclis
araştırması açılıp açılmaması
konusundaki öngörüşme, sırasında
yapılacaktır.

Gündemin “Kanun Tasarı ve Teklifleriyle
Komisyonlardan Gelen Diğer İşler” kısmına
geçiyoruz.


V. - KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER

1. - 926 Sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.
Sayısı : 23)

BAŞKAN - 926 Sayılı Türk
Silahlı Kuvvetleri Personel Kanununa Bir Geçici
Madde Eklenmesine İlişkin 488 Sayılı
Kanun Hükmünde Kararname ve Millî Savunma Komisyonu
raporunun müzakeresine kaldığımız
yerden devam edeceğiz.

Komisyon?.. Yok.

Hükümet?.. Yok.

Ertelenmiştir.

2. - Emniyet Teşkilatı Kanununun
Bir Maddesinde Değişiklik Yapılmasına
Dair 490 Sayılı Kanun Hükmünde Kararname
ve İçişleri Komisyonu Raporu (1/217) (S. Sayısı
: 132)

BAŞKAN - Emniyet Teşkilatı Kanununun
Bir Maddesinde Değişiklik Yapılmasına
Dair 490 sayılı Kanun Hükmünde Kararname
ve İçişleri Komisyonu raporunun müzakeresine
başlayacağız. 

Komisyon?.. Yok.

Hükümet?.. Yok.

Ertelenmiştir.

3. - 4139 Sayılı 1996 Malî
Yılı Bütçe Kanunu ile Bağlı
(A) İşaretli Cetvelde Değişiklik Yapılmasına
Dair Kanun Tasarısı ve Plan ve Bütçe
Komisyonu Raporu (1/540) (S. Sayısı : 152) (1) 

BAŞKAN - 4139 sayılı 1996 Malî
Yılı Bütçe Kanunu ile Bağlı
(A) İşaretli Cetvelde Değişiklik Yapılmasına
Dair Kanun Tasarısı ve Plan ve Bütçe
Komisyonu raporunun müzakeresine başlıyoruz.

Komisyon?.. Burada.

Hükümet?.. Burada.

Komisyon ve Hükümet yerlerini almışlardır.

Komisyon raporunun okunup okunmaması hususunu
oylarınıza sunacağım: Raporun okunmasını
kabul edenler... Kabul etmeyenler... Raporun okunması kabul
edilmiştir. (DSP ve CHP sıralarından alkışlar,
RP sıralarından gürültüler)

Tasarıyla ilgili Plan ve Bütçe
Komisyonu raporunu okutuyorum...(RP sıralarından
gürültüler)

Efendim, ne söylüyor arkadaşlar,
anlaşılmıyor.

SALİH KAPUSUZ (Kayseri) - Efendim, arkadaşların
söylediği, yapılan oylamanın uygun olmadığıdır.
Bu nedenle, oylamanın tekrarlanmasını istiyorlar.

İRFETTİN AKAR (Muğla) - Efendim,
yeniden sayın!

BAŞKAN - Efendim, oylama işlemi tamamlanmıştır.
Ben, raporun okunmasına geçtikten sonra itirazda
bulundunuz.

İRFETTİN AKAR (Muğla) - Hayır,
olur mu öyle şey!

BAŞKAN - Şu anda, oturduğunuz yerden
salonda bulunanları kendiniz bir sayın lütfen!

Şimdi, raporu okutuyorum:

Türkiye Büyük Millet Meclisi
Başkanlığına

Maliye Bakanlığınca hazırlanarak,
Bakanlar Kurulunca 21.11.1996 tarihinde Türkiye Büyük
Millet Meclisi Başkanlığına sunulan ve
Başkanlıkça 22.11.1996 tarihinde komisyonumuza
hava le edilen “4139 sayılı 1996 Malî
Yılı Bütçe Kanunu ile Bağlı
(A) İşaretli Cetvelde Değişiklik Yapılmasına
Dair Kanun Tasarısı” Komisyonumuzun 26.11.1996
tarihinde yaptığı 27 nci Birleşiminde
Hükümeti temsilen Maliye Bakanının başkanlığında,
Maliye Bakanlığı, Hazine ve Devlet Planlama
Teşkilatı Müsteşarlıkları
temsilcilerinin de katılmalarıyla incelenip görüşülmüştür.

Bilindiği gibi, yıl içinde faiz
oranlarında meydana gelen gelişmeler bütçedeki
iç borç faiz giderlerinin, kamu personelinin maaşlarında
yılın ikinci yarısı için yapılan
düzenlemeler bütçedeki personel ödeneklerinin,
personel maaşlarında yapılan düzenlemelerin
emeklilere yansıtılması ise bütçenin
transfer tertibi ödeneklerinin artırılması
zaruretini gündeme getirmektedir.

1996 Malî Yılı içerisinde
faiz oranlarında meydana gelen değişiklikler
için 212 trilyon TL., Kamu personelinin maaşlarında
yılın ikinci yarısı için yapılan
düzenlemeler için 70 trilyon TL., yapılan bu
düzenlemelerin emekli maaşlarına yansıtılmış
olması nedeniyle sosyal güvenlik kuruluş




(1) 152 S. Sayılı Basmayazı
tutanağa eklidir.

larına 60 trilyon TL., yıl içinde
ortaya çıkan ve bütçede ödeneği
yetersiz bulunan tarımsal destekleme, diğer cariler
ve kuruluş transferleri ile birlikte toplam 445 trilyon
TL., ek ödeneğe ihtiyaç duyulmaktadır.

Tasarı ve Gerekçesi incelendiğinde;

- Yukarıda açıklanan nedenlerle
meydana gelen artıştan doğan giderleri karşılamak
için ilave ödeneğe ihtiyaç duyulduğu,
ihtiyaç duyulan ödeneğin karşılanabilmesini
ve Devlet hesaplarının düzenli tutulabilmesini
teminen, söz konusu ödeneğin karşılığının
1996 Malî Yılı Bütçe Kanununun
3 üncü maddesinde belirtilen net borçlanma hasılâtına
ilave edilmesinin,

- Köy Hizmetleri Genel Müdürlüğünün
1996 yılı program hedeflerine ulaşabilmesi
için geçici işçilere ilişkin
gerekli ilave vizenin yapılabilmesi ve ödeneğinin
kurum bütçesine Maliye Bakanlığı
büçtesinde yer alan Personel Giderleri Ödeneği
tertibinden aktarılmasını teminen Maliye
Bakanına yetki verilmesinin,

Amaçlandığı anlaşılmaktadır.

Komisyonumuzda yapılan görüşmelerde;

- Bütçelerin mümkün olduğunca
samimi ve gerçek büyüklükleri yansıtacak
şekilde hazırlanmasının gerektiği,
aksi takdirde ülke ekonomisinde dalgalanmalara neden olunacağı,

- 1996 yılı bütçe açığındaki
sapma boyutunun % 50 düzeyinde olduğu,

- Ek ödenek talebine faiz ödemeleri ve
personel maaşlarında yapılan artışların
gerekçe gösterildiği, oysa söz konusu harcamaların
Hükümetin karar mekanizması ile yapıldığı,

- Ciddî kaynak politikaları oluşturulması
suretiyle, ülkenin geleceğini daha iyiye götürecek
tedbirlerin alınması gerektiği,

- Geçici işçi statüsünün
hem çalışana hem de kurumlara büyük
sıkıntılar getirdiği, bu sistemin yerine
part-time sistemi ile çözüm getirilebeceği,

- Son aylarda, Devlet gelirleri trendinin % 95, Devlet
giderleri trendinin ise % 160 düzeyinde seyrettiği, bu
iki trendin hızlı farklılaşmasının,
bütçe açığının yıl
sonunda 1 katrilyon 500 milyar TL., düzeyine ulaşacağı
izlenimini verdiği,

- Ek ödenek miktarının artırılması
suretiyle bütçe açığının
1 katrilyon 600 milyar TL., düzeyine yükseltilmesinin,
1997 yılı denk bütçesine uygulanabilirlik
kazandıracağı,

Şeklindeki görüş ve eleştirileri
takiben Hükümet adına yapılan açıklamalarda;

- 1996 Malî Yılı Konsolide Bütçe
ödeneklerinin 3 katrilyon 511 trilyon TL.'sının
bütçe giderleri, 2 katrilyon 650 trilyon TL.'sının
bütçe gelirleri olarak planlandığı
ve 861 trilyon TL. bütçe açığı
öngörüldüğü, Ekim 1996 sonu itibarıyla
bütçe giderlerinin 2 katrilyon 975 trilyon TL.'sına,
bütçe gelirlerinin 2 katrilyon 105 trilyon TL.'sına,
bütçe açığının 870
trilyon TL.'sına ulaştığı, yılın
ilk on ayında gerçekleşen bu açığın
yıl sonunda 1 katrilyon 300 trilyon TL.'sı olmasının
beklendiği, Ek ödenek talebinin; kamu personeli ile bunların
emeklilerinin maaşlarında son yıllarda meydana
gelen reel kaybın telafisi nedeniyle yapılan iyileştirmeler,
iç borç faizleri, tarımsal destekleme ve
diğer bazı giderlerde meydana gelen artışlardan
kaynaklandığı,

- Talep edilen ek ödeneğin 1 katrilyon 600
trilyon TL.'sına yükseltilmesine gerek olmadığı,
Tasarıda yer alan 445 trilyon TL.'sının yeterli
olduğu,

İfade edilmiştir.

Bu görüşmeleri takiben Tasarı
ve Gerekçesi Komisyonumuzca da benimsenerek maddelerinin
görüşülmesine geçilmiştir.

Tasarının;

- 1 inci maddesi, Köy Hizmetleri Genel Müdürlüğünün
akaryakıt giderlerine ilişkin ödeneklerinin
yetersiz olması nedeniyle, 2 trilyon TL. daha ilave edilmesi
suretiyle,

- Geçici 1 inci maddesi aynen,

- Yürürlük ve yürütmeye
ilişkin 2 ve 3 üncü maddeleri aynen,

Kabul edilmiştir.

Raporumuz, Genel Kurulun onayına sunulmak
üzere Yüksek Başkanlığa saygı
ile arz olunur.

 Başkan

 İ. Ertan Yülek

 (Adana)

 ve Komisyon üyeleri

MUHALEFET ŞERHİ

4139 sayılı 1996 Malî Yılı
Bütçe Kanunu ile bağlı (A) işaretli
cetvelde değişiklik yapılmasına dair kanun
tasarısına ilişkin karşıt görüşümüz
aşağıdadır.

KARŞIT GÖRÜŞ

Ülke ekonomisinin kötü yönetilmesi;
kayıt dışı ekonominin ve rant gelirlerinin
vergilendirilmeyişi, adil etkin bir vergi reformunun yapılmayışı,
ekonominin üretim ekseninin, reel ekonominin ayağa kaldırılamaması
nedeniyle enflasyonun kontrol altına alınamamış
olması; ekonomide yapılan reformların gerçekleştirilmemesi;
kısaca yüksek faizli borçlanma, sıcak
para ve rant ekonomisi uygulamasının ısrarla
sürdürülmesi sonucu  bütçe  asgarî
 1,3  katrilyon  açık  vermektedir.  445 trilyon
TL.'lik ek bütçe kaynak göstermemekte, iç
borçlanmayı öngörmektedir. Bu nedenle,
bu tasarıya karşıyız.

 Algan Hacaloğlu Mustafa Yıldız
Ali Topuz

 İstanbul Erzincan İstanbul


MUHALEFET ŞERHİ

Görüşülmekte olan 4139 sayılı
1996 Malî Yılı Bütçe Kanunu ile
bağlı (A) işaretli cetvelde değişiklik
yapılmasına dair kanun tasarısına
muhalefet şerhimiz aşağıdadır.

1.Bu ek ödenek kanun tasarısı,
bir kez daha bütçelerin başlangıçta
gerçekleri kamuoyundan gizlenecek şekilde hazırlandığını
kanıtlamıştır.

2.Kamu gelir ve giderlerinde kalıcı
reformların yıllardır yapılmamasının
bütçe açıklarını çığ
gibi büyüttüğü açıkça
bu tasarı da göstermektedir.

3.Kamudaki geçici işçilerin
sorunlarına yıllardır kalıcı
bir çözüm üretilememiştir. Yılda
birkaç ay çalışıp tüm yılı
ailelerini geçindirmek durumunda kalan bu işçilerin
çalışma sürelerinin yerel seçimler
için siyasî malzeme olarak kullanılması
yanlış bir siyasî tutumdur.

Bütçe kanunlarında verilen sınırların
ekonomik gerekçeler yerine politik gerekçelerle
aşılıp TBMM'ne onay için getirmek de,
bütçe disiplini kavramını reddetmek
anlamını taşır.

Bu gerekçeler ile karşı oy kullanıyoruz.

 Hikmet Uluğbay Gökhan Çapoğlu
Metin Şahin

 Ankara Ankara Antalya

BAŞKAN - Sayın milletvekilleri, Komisyon
raporunu dinlediniz.

Şimdi, tasarının tümü
üzerindeki söz istemlerini tespit edeceğiz...

Gruplar adına, Demokratik Sol Parti Grubu
adına Ankara Milletvekili Sayın Gökhan Çapoğlu,
Cumhuriyet Halk Partisi Grubu adına Sayın Algan
Hacaloğlu söz talebinde bulunmuşlardır.

Sayın Gökhan Çapoğlu, buyurun.
(DSP sıralarından alkışlar)

Sayın Çapoğlu, konuşma süreniz
20 dakikadır.

DSP GRUBU ADINA GÖKHAN ÇAPOĞLU (Ankara)
- Teşekkür ederim Sayın Başkan.

Sayın Başkan, değerli milletvekilleri;
Partim ve şahsım adına sizleri saygıyla
selamlıyorum.

Biraz önce Komisyon raporunu ve bizim muhalefet
şerhimizin gerekçelerini okudunuz. 

Aslında, bugün, görüşmekte
olduğumuz bu kanun tasarısı çok önemli
bir zamana rastlamaktadır. Gelecek hafta 1997 yılı
bütçesini görüşeceğiz. 1996 bütçesinde
yapılan yanlışlıklar, aynen, 1997 bütçesine
de yansımakta ve bir kat daha fazlasıyla yansımaktadır.
Hükümet, bu kanun tasarısını sunarken,
gerekçesinde, ekonomik gelişmenin beklenenin ötesinde
olduğunu, yüzde 4,5 olarak beklenen büyümenin
yüzde 7,5 olduğunu ve bu nedenle, 860 trilyon lira olarak
öngörülen 1996 açığının
1,3 katrilyona yaklaşacağını belirtmiştir.

Değerli milletvekilleri, eğer bir ülkede
ekonomik büyüme olursa, bunun, vergi gelirlerini artıracağı
çok açıktır. Yani, aslında,
eğer baştan yapılan hesaplamalar doğru olsaydı,
bütçe açığının artması
yerine, bütçe açığının
azalması gündeme gelirdi; fakat, esas nokta, burada,
baştan, bütçeler yapılırken, Hükümetlerin,
her nedense sürekli olarak rakamları kamuoyundan,
Meclisten saklamaları ve sürekli olarak, dönem
sonunda, eködenek talebiyle, yeniden, Meclis önüne
gelmeleridir. 

Onun da ötesine giderek, 1996 yılının
mart ve nisan aylarında, 1996 bütçesi görüşülürken,
Plan ve Bütçe Komisyonunda açık olarak
şunları belirttik: 860 trilyonluk açık,
gerçekçi bir açık değildir. Gerçek
açık 1,5 katrilyona yaklaşacaktır;
rakam da bu olacaktır. Onun ötesinde, 16 milyar dolar
olarak öngörülen dışticaret açığının
da, bununla kalmayıp, 20 milyar dolara çıkacağını,
yüzde 65 olarak belirtilen enflasyonun da yüzde 65'te
kalmayacağını, yüzde 85'lere çıkacağını
açık olarak belirttik ve bu, tutanaklarda da yer
almaktadır. 

Peki, neden, hükümetler, sürekli olarak,
bütçe rakamlarını olduğundan daha
az göstermekte ve aslında, kamuyounu ve Meclisi aldatmak
yerine kendilerini aldatmaktadır? Aslında, üzerinde
durulması gereken nokta budur. Eködenek, yıllar
boyunca, sürekli olarak karşımıza gelmektedir.


Burada, çok açık olarak belirteyim,
hükümetler, harcama politikalarında siyasî
nedenlerle hareket edebilmektedir. Buradaki döküme,
Hükümetin eködenek için belirttiği nedenlere
bakıyorsunuz, birincisi faiz ödemeleri geliyor. Biz,
faiz ödemelerinin yüzde 140'lardan daha aşağı
olmayacağını belirtmiştik; Hükümet,
onu yüzde 90'larda hesaplıyordu ve ne yazık
ki, yine, 1997 bütçesi içerisinde faiz ödemeleri
oranını yüzde 90 olarak belirlemektedir. 

Maaş artışları deniliyor.
Zaten, bu, siyasî karardır, hükümetlerin,
bütçe yaparken belirlemeleri gereken bir karardır.


Bunun yanında, geçici işçiler
söz konusudur. Geçici işçiler denildiği
zaman, tasarının gerekçesinde belirtildiği
gibi, sadece, Köy Hizmetlerindeki geçici işçiler
ele alınmaktadır. Halbuki, Karayollarında,
Devlet Su İşlerinde, birçok diğer birimde
de geçici işçi kullanılmaktadır.
Hükümet, geçici işçilerin  hepsinin
sorunlarına kalıcı çözümler
bulmak yerine, sadece, Köy Hizmetlerindeki işçilerin
süresini yetmiş gün kadar uzatmaktadır.
Tabiî ki, bunun yerel seçimlerle çok yakından
alakası vardır. Bu hususa dikkatinizi çekmek
isterim. 

1996 yılında, belki, Hükümetin
Refah kanadının şu gerekçesi olabilir:
Biz, bütçe hazırlanırken iktidarda değildik,
ANAP ve Doğru Yol İktidarı vardı. Biz,
Temmuz ayından sonra bütçeden sorumluyuz, Refah
ondan sonra iktidara geldi. Fakat, tabiî, şunu belirtmek
gerekiyor: O zaman ortaklarının sürekli olarak
neden yanıldıklarını nasıl
açıklayacaklardır? 

Refah iktidara gelmiştir, Refah çok
iddialı bir şekilde kaynak paketleri açıklamıştır,
3 tane kaynak paketi açıklamıştır
ve bu kaynak paketlerinin ilki olan 10 milyar dolarlık
paket amacına ulaşmıştır denilmiştir
ve yaklaşık 9,5 milyar dolar getiri ve kaynak sağlanmıştır
denilmiştir. 

Peki, Hükümete sormak gerekir: Madem siz,
9,5 milyar dolar kaynak paketinden gelir elde ettiniz, neden 4,5
milyar dolar istemek için Meclisin önüne geliyorsunuz?


Olay çok açıktır ki,
Hükümetin getirdiği kaynak paketleri Hükümete
gelir sağlamaktan öte şeylerdir; bu kaynak paketleri,
aslında borçlanma paketleridir. 

Hükümet, iktisat literatüründe
bir devrim yapmıştır; kaynak teriminin anlamını
değiştirmiştir. Kaynak, özellikle devlet
geliri anlamında kullanıldığı
zaman, devletin sürekli gelir yaratması anlamında
kullanılır ve vergi gelirlerinin iyileştirilmesidir,
bir vergi reformuyla düzeltilmesidir. Halbuki, bugünkü
düzenlemede, baktığımız zaman, kaynak
dediğimiz zaman, iki türlü kaynak çıkıyor;
ya Hükümet kendisi için borçlanma kaynağı
yaratıyor, dış borçlanma veya iç
borçlanma kaynağı yaratıyor ya da eldeki
mallarını, bir mirasyedi anlayışıyla
-gayrimenkullerini veya menkul mallarını- elden
çıkararak gelir yaratmaya çalışıyor.
İşte, bu kaynak anlayışı yanlıştır
ve buna başka bir terim eklenmiştir; Sayın
Başbakan, bunu “imkân” olarak kullanmıştır.


Bunların, devlet bütçesine fazla
katkısı olmadığı, 1996 yılı
bütçesinde, eködenek talebiyle gelindiğinde,
açık bir şekilde ortaya çıkmıştır;
ama, onun ötesinde bir gelişme vardır ki, bu
gelişme, oldukça sakıncalıdır:
Bu üç kaynak paketinde de, devletin gelirlerini iyileştirme
yerine, sürekli olarak, gelir yapısını
bozma yönünde önlemler söz konusudur. 

Siz, sistemin, yerleşik vergi sisteminin iyi
çalışmadığını iddia
edebilirsiniz; ama, o zaman yapmanız gereken, vergi sistemini
tümüyle ele almak ve bütünlük içerisinde
bir vergi reformu getirmektir. Aslında, Türkiye'nin
ihtiyacı olan da budur. Türkiye'de, vergi sistemi
karmaşıktır; oranlar yüksektir; sistem,
kayıtdışılığı zorlamaktadır.
Ne yapabilirsiniz; vergi oranlarını düşürürsünüz,
sistemi basitleştirirsiniz, vergi ödemeyi kolaylaştırırsınız
ve inanın ki, Türkiye'de, vergi gelirlerini, çok
büyük ölçüde artırabilirsiniz.
Türkiye'ye baktığınız zaman ve özellikle
OECD ülkeleriyle karşılaştırdığınız
zaman, Türkiye'de, vergi yükü, yaklaşık
yüzde 15'ler civarındadır; ki, bu oran, OECD
ülkelerindeki oranın yarısı kadardır;
OECD ülkelerindeki vergi yükü, ortalama yüzde
30'lardadır. 

Hükümet, bunu yapmak yerine, sürekli
olarak, vergi sistemini bozucu uygulamalarla gelmiştir bu
kaynak paketleriyle. Örneğin, vergi affı, stok
affı, vergi ödemede erken ödeyenlere kolaylık
sağlanması ve biraz sonra, bu tasarıdan sonra
tartışacağımız KDV'nin öne
çekilmesi gibi uygulamalar, aslında, devlete yeni
gelir sağlamayacaktır; devletin, zaten iyi çalışmayan
vergi sistemini daha da bozarak, kayıtdışılığı
artırarak, vergi gelirlerinin azalmasına yol açacaktır.
Şunu belirtmek istiyorum: Zaten, 1996 bütçesi
geçmiş, 1996 yılının sonuna
gelmiş bulunuyoruz; ama, korkarım, bu anlayışla,
bu yaklaşımla, 1997 yılı da, 1996 yılından
daha farklı olmayacaktır. Hatta, şunu belirtmek
gerekiyor: 1997 yılının, 1996 yılından
daha kötü geçeceğini söylemek, belki,
kehanette bulunmak değildir; çünkü, açık
bir şekilde ortadadır.

1997 bütçesi için, Hükümet
denk bir tasarı ortaya sunmuştur; ama, denk tasarısının
denk bütçe olmadığı, Plan ve Bütçe
Komisyonu görüşmelerinde, açık bir
şekilde, Hükümet tarafından ortaya çıkmıştır.
Hükümet, 1997 bütçe kanunu tasarısının
30 uncu maddesiyle, kendisine, yaklaşık 2 katrilyon
lira borçlanma yetkisi almıştır; yani,
bunun Türkçesi, 1997 bütçesi en aşağı
2 katrilyon lira açık verecektir.

Hükümet bununla da kalmamış,
1997 yılının nasıl olacağı
konusunda bir başka belirti de göstermiştir;
o da, Hazinenin, Merkez Bankasına olan borçlarını
tahkim yoluna gitmiştir. Oradan da, yaklaşık
370 trilyonluk bir kaynak yaratmaya çalışmıştır;
ama, onun üstünde, çok tehlikeli bir yaklaşım
içerisinde olmuştur; piyasalara “gerekirse ben
para basacağım” işaretlerini vermiştir.

Çok açık olarak söyleyeyim,
böyle bir yaklaşım içerisinde eriyecek
1997 bütçesi içerisinde faiz oranlarının,
dövizin ve enflasyonun yükselmesini beklemek en gerçekçi
tahminlerdir. Büyük bir ihtimalle, bu yaklaşım
içerisinde, piyasalara güven vermeyen bir yaklaşım
içerisinde, 1997 bütçesi, aslında, Hükümetin
öngördüğü 2 katrilyondan da çok
daha büyük açıkla kapanabilecektir.

Şunu da belirteyim: 1997 bütçesi,
1994 yılını hatırlatır niteliktedir.
Hükümet, 1996 yılı için 16 milyar
dolar olarak hesaplanan dışticaret açığının
20 milyar dolar olacağını, cari işlemler
açığının ise, 3,8 milyar dolardan
6,8 milyar dolara çıkacağını söylemiştir;
ki, gerçek de budur, bu civarda olacaktır. Şunu
da belirtmek istiyorum: 1997 yılı tahminleri bundan
aşağı değildir; yani, dışticaret
açığı 20 milyar doları, cari işlemler
açığı ise, 6 milyar doları, 7
milyar doları aşacaktır. Size çok açık
olarak söylüyorum, Türkiye gibi bir ülke,
20 milyar doları aşan bir dışticaret
açığını ve 7 milyar dolar civarındaki
cari işlemler açığını iki
sene boyunca sürdüremez; çünkü, bu
ülkenin yeterince dövizi yoktur; kaynakları yoktur.
Tüketime dayalı... Sizin kaynak dediğiniz iki
kaynak vardır -şunu da açıklayayım,
var dediğiniz olay, Merkez Bankası rezervleri yükselmektedir
Türkiye cari işlemler açığı
verirken; normalde azalması gerekir- birincisi, Laleli
piyasasıdır. Laleli piyasası, söylenildiği
gibi 4-5 milyar doların üzerinde değildir, 4-5
milyar dolardır; bunun da hesabı çok açıktır:
2 milyon kadar turistin geldiğini, bunların yaklaşık
kişi başına 2 bin dolarlık ticaret yaptığını
düşünecek olursanız, bu yaklaşık
4 milyar dolar eder. Diğer kaynaksa, son günlerde açık
bir şekilde ortaya çıkan, karaparanın
aklanması olayıdır ve bunun boyutu 4-5 milyar
doların üzerindedir. Eğer, siz, “kaynak var”
derken “biz karaparayı destekleyeceğiz” diyorsanız
-ki, aldığınız önlemler, kuyumcuların
affı gibi, kuyumcu esnafının stoklarının
affı gibi önlemler, vergi affı gibi önlemler
bir şekilde karaparayı destekler niteliktedir- o
zaman diyeceğimiz fazla bir şey olmaz. Belki, 1997 yılında,
Türkiye ekonomisi beklenen krize girmez; ama, benim belirtmek
istediğim nokta, eğer, siz, piyasalara yanlış
sinyaller verirseniz, ki, bütçe görüşmeleri
sırasında Hazinenin Merkez Bankasına olan
borçlarını tahkim yoluna başvurma isteğiniz;
ki, uyarılarımızı dikkate aldığınız
için teşekkür ederiz; bu ülke için
teşekkür ederiz. 

MEHMET AYKAÇ (Çorum) - Biz de uyarılarınız
için teşekkür ederiz.

GÖKHAN ÇAPOĞLU (Devamla) - Bizim
görevimiz; onu yapmaya sürekli olarak devam edeceğiz.


Piyasalara çok yanlış sinyal
verecektiniz ve büyük bir ihtimalle piyasalar bu sinyali
de aldı. Sayın Başbakan aralık sonu
için doları 104 bin lira ifade ederken, dolar 104
bin lirayı geçmiş durumda. Tabiî, bunda
mark ve dolar arasındaki paritenin yükselmiş
olmasının getirdiği bir şey de var; doların
değeri 1,5 marktan 1,55 marka yükseldi; fakat, onun ötesinde
piyasalarda başlayan bir huzursuzluk var, faiz oranlarında
başlayan bir huzursuzluk var ve büyük bir ihtimalle,
gelecek yıl içerisinde bu huzursuzluk giderek artacaktır.


Benim, bunu getirmemin nedeni, 1996 yılında
yaptığımız yanlışları
1997 yılına da taşımaya devam ediyor
olmamızdır. Evet, bu yıl için fazla
bir şey yapamazsınız; senenin sonuna gelmiş
durumdayız. Eködeneği oylarınızla
çıkaracaksınız. Biz, biraz önce
muhalefet şerhimizde belirttiğimiz nedenlerle buna karşı
çıkacağız, karşı oy vereceğiz.
Çünkü, sürekli olarak aynı oyunun
oynanmasına, Türkiye Büyük Millet Meclisine
ve halkımıza yanlış bilgiler sunulmasına
karşıyız. Ona karşı olduğumuzu
belirtmek için karşı oy kullanacağız.


Eğer, siz, gerçekten bu ülkenin sorunlarını
çözmek istiyorsanız, o zaman -size çok
açık olarak söyleyeyim- bu hayalî borçlanma
paketlerinden -ki, kaynak paketler dediğiniz olaylardan- vazgeçmeniz
gerekiyor ve kaynak paketi derken, borçlanırken
bile piyasalardan borçlanmaya dikkat ediniz. Bakın,
Hazine son olarak 750 milyon marklık bir borçlanma
yaptı; bunu, beş yıl için, yüzde
7,56 düzeyinde yaptı; ama, siz, borçlanmayı
yaparken, piyasalara güven vermediğiniz için,
veremediğiniz için, yüksek fiyatla yapıyorsunuz.
İşte, bunlardan birisi bedelsiz ithalat. Bedelsiz
ithalattan bugüne kadar yaklaşık 285 milyon
mark girdiği anlaşılıyor; fakat, bu bedelsiz
ithalatın Türkiye'ye maliyeti; birincisi, siz, bir
yıllığına marka yüzde 10 gibi çok
yüksek fiyat veriyorsunuz; ikincisi, bedelsiz ithalat yoluyla,
elde edeceğiniz, birtakım vergilerden vazgeçmiş
oluyorsunuz; üçüncüsü, Türk sanayiini
çökertmeye çalışıyorsunuz,
Türk işçisini işinden ediyorsunuz; dördüncüsü,
adil düzen tanımına tam uyan bir şekilde,
sadece 50 bin markı olanlara, iki ay içerisinde
50 bin mark toplayabilenlere böyle bir imkânı
tanıyorsunuz. 

Sayın milletvekilleri, bu, Türk Halkıyla
alay etmektir. Siz, sadece, asgarî ücretin 11 milyon
olduğu bir ülkede, 50 bin markı olanlara yüksek
faiz veriyorsunuz. Siz, faize karşı olduğunuzu
söylüyorsunuz; ama, zenginlerin rantına daha
yüksek rant katıyorsunuz. Gelin, bunlardan vazgeçin.
Eğer, Türkiye'nin sorunlarını köklü
bir şekilde çözmek istiyorsanız, o zaman,
vergi reformu yapın ve gider reformu yapın; vergi
reformunu bir an önce gerçekleştirin. Eğer,
ciddiyetiniz olsaydı, 31 Aralığa kadar getirirdiniz;
fakat, ne yapıyorsunuz siz; 31 Aralığa kadar
vergi konusunda yeni bir düzen getireceğinize -ki, 31
Aralığa getirirseniz 1997 yılında uygulanacak,
1998'de ürünlerini almaya başlayacaksınız-
onun yerine, KDV'yi zorlaştırıyorsunuz; on
gün öne çekerek, esnafın, sanayicinin,
üreten insanın işini zorlaştırıyorsunuz
ve onlara şunu diyorsunuz: “Arkadaş, kayıt
içinde kalmayın.” Kayıtdışılığa
zorluyorsunuz. Gelin, bu fikirlerinizden vazgeçin, gelin,
hep beraber oturalım, bir an önce Türkiye'yi
daha güzel bir yere taşıyacak bir vergi reformu
gerçekleştirelim. 

Bunun yanında, gider reformu yapılması
gerekir; kamu hizmetlerinde verimliliği artıracak ve
hizmetlerdeki maliyeti düşürecek bir gider reformu;
ama, siz, onu yapmaktan çok uzaktasınız;
çünkü, bu Hükümet, daha kurulurken,
Türkiye Cumhuriyetinin en geniş hükümetlerinden
biri olarak 37 bakanla kuruldu. Baştan belliydi ki, sizin,
giderlerde herhangi bir tasarruf yapmayacağınız,
israfı önlemeyeceğiniz, bunun yerine...

(Mikrofon otomatik cihaz tarafından kapatıldı)

BAŞKAN - Sayın Çapoğlu, konuşma
süreniz tamamlandı. Son cümlelerinizi rica ediyorum;
konuşmanızı toparlayın lütfen.

GÖKHAN ÇAPOĞLU (Devamla) - Teşekkür
ederim Sayın Başkan.

Siz, bir an önce, köklü bir vergi
ve gider reformu yapmak için, lütfen Meclisin önüne
gelin. Eğer, gelmezseniz -1996 yılında 445 trilyonluk
eködenek talebini tartışıyoruz- 1997
yılında 3 katrilyonluk bir eködenek talebini
tartışacağız. Bu uyarımızı
şimdiden yapmış olmak istiyorum.

Hepinize saygılar sunuyorum; teşekkür
ediyorum. (DSP ve CHP sıralarından alkışlar)


BAŞKAN - Demokratik Sol Parti Grubu adına
konuşan Ankara Milletvekili Sayın Gökhan Çapoğlu'na
teşekkür ediyorum. 

Şimdi, söz sırası, Cumhuriyet
Halk Partisi Grubu Adına, Sayın Algan Hacaloğlu'nun;
buyurun. (CHP sıralarından alkışlar)

Konuşma süreniz 20 dakikadır.

CHP GRUBU ADINA ALGAN HACALOĞLU (İstanbul)
- Sayın Başkan, değerli milletvekilleri; görüşülmekte
olan 152 sıra sayılı yasa tasarısı
üzerinde, Cumhuriyet Halk Partisi Grubu adına söz
almış bulunuyorum; sizleri, şahsım ve
Partim adına saygıyla selamlıyorum.

1050 sayılı Muhasebei Umumiye Kanununun
36 ncı maddesinde, eködenek “tertibi bütçede
mevcut olup, yetersizliğinden dolayı ilave olarak ödenek”
şeklinde tanımlanmıştır; ancak,
bu tanımlamayı yaparken, aynı zamanda, eködeneğin
hangi kaynaktan karşılanacağı; yani, kaynağın
da belirlenmesi öngörülmüştür.
Benzeri şekilde, Anayasamızın 163 üncü
maddesinde “genel ve katma bütçelerle verilen
ödenek, harcanabilecek miktarın sınırını
gösterir” denilmektedir. Bu sınır, Bakanlar
Kurulu kararlarıyla veyahut da kanun hükmünde
kararnamelerle aşılamaz. Bunlar, bizim, bütçe
hazırlama konusundaki genel kriterlerimiz, ilkelerimiz.

1920 yılından günümüze
değin ödeneklerde zaman zaman yetersizliklerle karşılaşılmıştır
ve 1920 yılından 1995 yılına kadar
634 adet eködenek kanunu geçmiştir Türkiye
Büyük Millet Meclisinden. Özellikle harp döneminde,
1940'lı yıllarda, o günlerin zor koşulları
altında yüksek düzeylerde eködenek ihtiyaçları
doğmuştur. 1980'li yıllarda ise, ekonominin içine
sokulduğu darboğazlar, özellikle faiz yüklerinin
karşılanmasına yönelik beliren ihtiyaçlar,
1982'den günümüze 7 defa eködenek yasasının
çıkarılmasını gündeme
getirmiştir.

Önce şunu saptamamız gerekiyor:
Hangi siyasî partiye mensup olursak olalım, bütçeler,
ekonomi yönetiminin ciddî araçlarıdır,
levyeleridir. Bütçeleri, ekonomiyi yönlendirmek
için kullanmamız gerekir. O nedenle, bütçeleri
hazırlarken ciddiyet, samimiyet ve kararlılık
ilkelerine duyarlı olmamız gerekir ve eğer yıl
içinde arızî ödenek ihtiyaçları
doğarsa, bunun, bütçe kalemleri içinde
yer alan eködenekler içerisinden karşılanmasını,
bir kural olarak kabul etmemiz gerekir; ama, ne var ki, bu böyle
olmuyor; bu böyle olamadı ve 1950 ile 1980 arasında,
başlangıç ödeneğinin yüzde 10'u
düzeyinde gündeme gelen eködenek talepleri, 1980
sonrasında yüzde 20'ler düzeyine ulaştı.


Bakınız, çok kısaca,
rakamların üzerinden gitmemiz gerekirse; 1983 yılında,
başlangıç ödeneğinin, bütçenin
yüzde 12,7'si düzeyinde, 1984'te yüzde 24,2'si
düzeyinde, 1989'da yüzde 7,6'sı düzeyinde,
1991'de yüzde 20,9'u düzeyinde, 1993'te yüzde 21,4'ü
düzeyinde, 1994'te de yüzde 11,1'i düzeyinde eködenek
talepleri yapılmıştır. Peki, madem
bu böyle idi; madem bu geleneksel olarak 1920'li yıllardan
günümüze sürekli yapılabilmekte; biz,
bu kürsüden neyin eleştirisini yapıyoruz;
ne diye muhalefet partileri olarak bu kürsüye çıkıp
bu yasa tasarısı konusunda, sayın milletvekilerini,
yani, sizleri uyarmak istiyoruz?!

Değerli arkadaşlarım, bugüne
değin, yapılan tüm eködenek taleplerinin
karşılığı, belirli şekilde,
vergi artışları, vergi gelirleri veyahut da
bütçe tasarruflarıyla karşılanmıştır
ve bu yetmediği zaman, bunun yetersizliği görüldüğü
zaman, içborçlanma bir kaynak olarak gösterilmiştir.
Oysa, önümüzdeki, mevcut yasa tasarısıyla
getirilmiş bulunan 445 trilyon liralık eködeneğin
yüzde 100'ü, yani, tamamı, içborçlanmayla
karşılanacaktır; böyle getirilmektedir;
bu, cumhuriyet tarihinde ilk defa olmaktadır. Bence, bu
yasa tasarısının üzerinde önemle
durmamız gereken tarafı budur; çünkü,
bu yasa tasarısının bu boyutu, ekonomimizin
içerisinde bulunduğu ciddî darboğazın
çok net bir görüntüsünü bize sunmakta;
ama, bu eködenek talebinin, yani, bütçenin başlangıç
büyüklüğündeki sapmanın nereden
kaynaklandığını ele aldığımız
zaman, geçmişle bir diğer ciddî farklılığını
görmekteyiz. 

Geçmiş yıllarda, eködenek
talepleri, genellikle bütçenin kendi içinden
kaynaklanan ihtiyaçlardan ortaya çıkmakta
ve o ek ihtiyaçları karşılamak için
ödenek talebinde bulunulmaktaydı; ama, 1996 yılı
eködenek talebinin altında yatan temel neden, makro
ekonomik parametrelerde, 1996 programı ve bütçesiyle
saptanmış bulunan makro ekonominin temel büyüklüklerinde
çok ciddî sapmalar olmasından kaynaklanmaktadır.
Yani, sorun arızî değildir; sorun “geliniz,
şuraya şunu verelim, buraya bunu aktaralım”
meselesi değildir. Ekonomi, dokuz aydır, özellikle
son altı aydır, Refah-Doğru Yol yönetimi
altında rayından çıkmıştır,
ekonomi ekseninden çıkmıştır,
ekonomi için belirlenmiş olan makro büyüklükler
-biraz sonra belirteceğim gibi- tümüyle sapmıştır.


Bakınız, program yüzde 65 enflasyon
öngörmekteydi; ancak, dün, bugün açıklanan
son enflasyon rakamlarını da dikkate aldığımız
zaman, yıl ortalamasının yüzde 76'nın
altına inmeyeceği ve o, kontrol altına alınmakta
olduğu sık sık beyan edilen, Sayın Çiller'in
“ülkeyi istikrara götürüyoruz” şeklinde
sık sık vurgular yapmakta olduğu alanda, ekonominin
ısınmakta olduğu; enflasyonun kontrol altına
alınmak yerine, aksine, hızlı bir artışa
yöneldiği görülmektedir.

Kur... Kur için ne denilmişti; yıllık
ortalama 75 bin lira olacak. Ancak, kurun, artık, 1996
yılı için ortalama 82 bin lirada tutulamayacağı
görülmekte. 

Dışticaret açığı
16 milyar dolar olarak saptanmıştı; ancak,
yıl sonunda asgarî 20,5 milyar dolar olacağı
görülmekte. Keza, 3,8 milyar dolar olarak saptanmış,
öngörülmüş olan carî işlemler
açığının da, yıl sonunda
6,9 milyar dolar, 7 milyar doların altında olmayacağı,
bugün, açıklıkla görülmekte
ve dışticarette, carî işlemlerde, paranın
parametrelerinde ortaya çıkan bu sapmalar, doğal
olarak ekonominin nakit akışını, ekonominin
finansmanını aksatmış ve 1995 yılında
1,3 katrilyon düzeyinde kapanan, bağlanan iç borçlanmanın,
yıl sonunda 3,5 katrilyona çıkacağı
çok açık, net olarak görülmektedir
ve bunun doğal uzantısı olarak, ekonomi çok
ciddî bir faiz yükü altına girmiştir.

 Faizlerin gayri safî millî hâsılaya
oranı, 1995 yılında yüzde 7,5 iken,
1996'da yüzde 12'ye tırmanmıştır.
Kamu kesimi borçlanma gereğinin gayri safî millî
hâsılaya oranı, 1995 yılında
yüzde 6,5 iken, bu yıl yüzde 11'e tırmanmıştır.
Hani, yıllardır enflasyonun altında yatan
temel neden, kamu kesimi borçlanma gereğinin yüksekliği
olarak belirlediğimiz o kritik katsayı, o kritik rakam,
bugün, tekrardan bir ara rekor düzeye ulaşılan
12 rakamına yaklaşmış, gelmiştir;
cumhuriyet tarihinin son elli yıllık rekorunu yakalama
noktasındadır. 

Keza, bütçe açığı,
1995'te yüzde 4,1 idi; ancak, 1996'da katlanmıştır,
yüzde 8,8'e tırmanmaktadır ve faiz gelirlerinin
vergi gelirlerine oranı, 1995'te yüzde 43,7 iken,
1996'da yüzde 68,5'e yükselmiştir.

Değerli arkadaşlarım, rakamlar sıkıcı
olabilir; ancak ekonomide bazı rakamları gözardı
edebilmek mümkün değil. Ben, ekonominin göstergesi
olan çok kritik rakamlar üzerinde durdum; eğer,
ekonomiyi tahlil etmek istiyorsanız, biraz evvel verdiğim
rakamları ele almadan, onları masaya yatırmadan,
onların anlamının ne olduğunu enine boyuna
incelemeden, bir sonuca varmanız mümkün değil.
Bu rakamlar, ekonominin çok kötüye bir gidişat
içinde olduğunun göstergeleridir.

Bakınız, Refah-Doğru Yol Hükümeti
“sadece altı aydır hükümetteyiz”
diyor; bu yıl, beş ay bitmiş, altıncı
ayını sürdürüyor. Bu Hükümetin
gelişindeki temel iddialardan biri  “faiz haramdır,
rantiye kesimine karşıyız ve iç borçlanmayı
durduracağız” şeklindeydi; hatta Sayın
Başbakan “iç borçlanmayı durdurun”
diye talimat verdi; ancak, bu yılın altı
ayındaki iç borçlanma, geçen yılın
toplam oniki aylık iç borçlanması
düzeyinde olacaktır. Geçen yıl 1 katrilyon
300 trilyonluk iç borçlanma yapılmıştı,
bu yıl altı ayda, Sayın Erbakan'ın
Başbakanlığında yapılacak olan,
yapılmakta olan, yapılan iç borçlanmanın
miktarı da, asgarî 1 katrilyon 300 trilyondur.

Değerli arkadaşlarım, demek ki lafla
olmuyor, ilkeli olmak lazım. Yani “ben faize karşıyım”
diyeceksin, sonra faizi durdurmak, iç borçlanmayı
durdurmak için frene basmak yerine gaza basacaksın;
işte bu, ekonomide takıyyedir değerli arkadaşlarım
ve bunu yaparak siz ne kendi tabanınızı ne
de yurttaşlarımızı ikna edemezsiniz.
(CHP sıralarından alkışlar)

Evet, sıcak para, Sayın Erbakan'ın
faizsiz adil düzeninin omurgasını oluşturmaktadır
ve biraz evvel belirttiğim gibi, Sayın Erbakan ve ekibi
-tabiî Doğru Yol buna alışkındı;
onu, çok açıkça belirtmek istemiyorum.
Yıllardır bu politika devam ediyordu- bugün,
ne yazık ki, geçmişte ettiği bütün
taahhütlere rağmen, faize ve rant ekonomisine dört
elle sarılmış haldedir ve emeği faize
ezdirmeyi, bir anlayış, sanki bir ilkeymiş
gibi, gerçekten, olmaması gereken, tasvip edilmemesi
gereken bir uygulama olarak sürdürmektedir. (CHP sıralarından
alkışlar)

Değerli arkadaşlarım, Bayındırlık
Bakanımız Sayın Cevat Ayhan, 9.6.1994 tarihinde
“biz, fabrika kapatan hükümetler istemiyoruz, tesisleri
satıp faizi ödeyen hükümetler istemiyoruz”
demiş; sonra, Sayın Zeki Ünal, aynı yıl,
Grubu adına söz almış “biz, Refah
Partisi olarak, özelleştirmeye, bilhassa telefonun
satılmasına karşıyız” demiş.
Peki, bugün yaptığınız nedir? Yani,
başka türlü argo kelime, kullanmak istemiyorum;
ama, bu yakışmıyor. Siyasette ilkeli olmadığınız
sürece, omurganızı dik tutamadığınız
sürece, gideceğiniz yer, siyaseten, bataktır.
(CHP sıralarından alkışlar)

Siz, döviz ile kıyak emeklilik getirerek,
vergi affıyla, ceza affıyla, stok affıyla,
ekonominin geleceğini dinamitlemektesiniz. Siz, Hükümet
olarak, bankalarda mevduat artışını,
borçlanabilme imkânını, topluma kaynak
olarak sunuyorsunuz; ama, artık, sizin kaynak olarak sunduğunuz
paketlerin içinin boş olduğunu, bunun balon olduğunu,
bunun sadece yeni borçlanabilme imkânları
olduğunu herkes anladı, herkes biliyor. Aksi halde,
kamu varlığını satarak, oluşmuş
kaynak birikimini faiz ödemelerine harcayarak yapacağınız
tek şey -o adımı attığınız
zaman- yapmakta olduğunuz şey, ülkeyi fakirleştirmek,
ülkeyi tüketmektir. 

SALİH KAPUSUZ (Kayseri) - Siz yapamadığınız
için bugüne geldik. 

ALGAN HACALOĞLU (Devamla) - Evet; ama, siz, ne
diyerek geldiniz, ne yapıyorsunuz... Artık krediniz
bitti. Dün öyle deyip, bugün bunu yapanın
siyasette yeri yoktur. Siyasette, yarın, artık,
o partinin söylediğine bir daha kimse inanmaz. 

Bakınız, Oğuzhan Asiltürk
“ben vergiyi vermeyeyim ve bu, birikip milyarlara çıksın;
ondan sonra da, nasıl olsa bir af çıkar diyenlere
yardımcı olmayı doğru bulmuyoruz”
demiş. Peki, şimdi, hangi yüzle vergi affı
getiriyorsunuz, nasıl getiriyorsunuz?!. (CHP sıralarından
“Ayıp, ayıp” sesleri)

NİHAT MATKAP (Hatay) - Sayın Hacaloğlu,
yeter...

SALİH KAPUSUZ (Kayseri) - Ödeme kolaylığını
af sayıyor Sayın Hacaloğlu.

ALGAN HACALOĞLU (Devamla) - Değerli arkadaşlarım,
Sayın Başbakan “kaynak paketleri sayesinde akan
paraları koyacak yer bulamıyoruz” demiş,
bugün gazetede okudum. Merak ediyoruz, nerede bu paralar.
Yani, bizim bilmediğimiz özel kasalar mı var?!.
Eğer özel kasalar yoksa, koymaya yer bulamadığınız
paraları şu bütçeye aktarın da,
şu getirdiğiniz ekbütçeyi iç borçlanmayla
değil, şu kaynaklarla destekleyin. (CHP sıralarından
alkışlar)  

Bugün bir başka şey okudum: “Fındık
üreticisi ağlıyor.” Yetmiş gündür
fındık üreticisine 10 trilyon lira borcunuz
var. Madem elinizde bu kaynaklar var, ne diye fındık
üreticisine “peşin ödeyeceğiz” deyip
de, bugün, çile çektirmektesiniz. Bunun da
hesabını vermek zorundasınız. (RP
sıralarından gürültüler) Tabiî,
aynı şekilde pamuğa da... 

HÜSEYİN OLGUN AKIN (Ordu) - Dün
30 milyon kilo fındık alınırken, bugün
120 milyon kilo fındık alındı.

ALGAN HACALOĞLU (Devamla) - Değerli arkadaşlarım,
bugün, yıllardır izlenmekte olan merkez sağın
çarpık ekonomik politikaları altında,
Türkiye ekonomisi, yüksek içborçlanma,
yüksek faiz, yüksek enflasyon ve bunun sonucu olarak
da, yüksek bütçe açığı,
yüksek cari işlemler açığı
ve yüksek dışticaret açığı
spiraline tutsak haldedir. Bu üçlü kanamayı,
bütçede, cari işlemlerde ve dışticaretteki
bu kanamayı durdurmadan ekonominin düzlüğe
çıkarılabilmesi olasılığı
yoktur. 

Yılların yanlış politikalarıyla,
yatırımsızlık ve üretimsizlik
sonucu, işsizlik, insanlarımızı kırıp
geçirmekte, rekor düzeylere tırmanmış
bulunmaktadır ve enflasyon altında istikrarsızlık,
ekonominin bütün makro dengelerini alt üst etmektedir.
Çökerttiğiniz sosyal devletle, ne yazık
ki, eşitsizlik, ülkede yeni boyutlara tırmanmaktadır.
Dünya bilgi çağına doğru yürürken,
teknolojik atılımlar her alanda, her ülkede
yeni boyutlar kazanırken, teknolojik yapılanmadaki
gerileme, ülkede verimsizliği temel sorun haline getirmiştir.


Enflasyon lobisi ve güneydoğudaki kriz lobisi,
ekonomik gelişmenin ve sorunları aşmanın
önünde ciddî canavarlar ve engeller olarak durmaktadır;
sıcakpara, karaparanın kaynağını
oluşturmaktadır. 

(Mikrofon otomatik cihaz tarafından kapatıldı)

BAŞKAN - Sayın Hacaloğlu, konuşmanızı
tamamlayın efendim. 

ALGAN HACALOĞLU (Devamla) - Son günlerde,
bir daha ortaya çıkan devlet-servet-şiddet
ile polis-mafya-aşiret ilişkileri aşılmadan
ekonominin düzlüğe çıkamayacağı
bilinmelidir. 

Biz, Cumhuriyet Halk Partisi olarak, iki yıllık,
çok ciddî bir onarım ve rehabilitasyon programı
uygulamaya konulmadan, bir ahlak reformu yapılmadan, bir
vergi reformu yapılmadan, bir banka finans reformu yapılmadan,
bir KİT rehabilitasyon reformu yapılmadan, üretimde
teknolojik yapılanma atılımı sağlanmadan,
sosyal güvenlik reformu yapılmadan ve iç barış
sağlanmadan Türkiye ekonomisinin düzlüğe
çıkabileceğine inanmıyoruz. Ancak, bunu
yapabilmek için kararlılık lazım,
sosyaldemokrat irade lazım; o olduğu zaman, bunu, er
geç sağlayacağız. (CHP sıralarından
alkışlar)

Son cümlem Sayın Bakana yönelik.
Sayın Bakan burada yoklar; ama, bir kısa pragrafım
var Sayın Başkan. “1993 bütçesi,
31.12.1993 gününe kadar geçerliyken, her istediklerini
Yüce Meclis kendilerine vermişken, tekrar ilave bütçeyle,
aslında, bu Hükümetin buraya gelme hakkı
yoktur diye düşünüyoruz. Bu vurguna, bu soyguna,
israfa Karun'un hazineleri bile dayanamaz.” Kim demiş;
Sayın Maliye Bakanı Abdullatif Şener, 1993
yılında söylemiş. 

SALİH KAPUSUZ (Kayseri) - Doğru söylemiş.

ALGAN HACALOĞLU (Devamla) - Peki, siz hangi yüzle
buradasınız?!

Biz, bu vurguna, bu soyguna hayır diyoruz.

Hepinizi saygılarımla selamlıyorum.
(CHP sıralarından alkışlar)

BAŞKAN - Cumhuriyet Halk Partisi Grubu adına
konuşan İstanbul Milletvekili Sayın Algan
Hacaloğlu'na teşekkür ediyorum.

Şimdi, Anavatan Partisi Grubu adına,
İzmir Milletvekili Sayın Işın Çelebi
konuşacaklardır. (ANAP ve CHP sıralarından
alkışlar)

Buyurun Sayın Çelebi.

Sayın Çelebi, konuşma süreniz
20 dakikadır. 

ANAP GRUBU ADINA IŞIN ÇELEBİ
(İzmir) - Sayın Başkan, değerli arkadaşlarım;
bütçeler, Meclis, hükümet ve devletin saygınlığı
için çok önemlidir. Çıkarılan
yasaların uygulanması ve toplum üzerinde etkin
olması, bir yönetim açısından
çok önemlidir. Bu anlamda, burada ekbütçe
ödeneğini tartışırken, devletin saygınlığı
için doğru bütçe yapmanın önemini
vurgulamak istiyorum. 

Özellikle geçmişten bugüne
kadar -biraz önce rakamlardan da söz edildi- doğru
bütçe yapılmadığını
ve doğru ve toplumun güvenini kazanacak istikrarlı
bir yönetim anlayışını Türkiye'de
oluşturamadığımızı görüyorum.
Dünyada, gelişmiş ülkelere baktığımızda,
bütçe ödeneklerinin aşılmaması,
yapılan ödenekler çerçevesinde kalınıp
ödeneklerin verimli ve etkin kullanılıp kullanılmadığı
tartışması, o devletin namusu olarak algılanmaktadır.
Bu anlayış, Türkiye'ye de yerleşmelidir.
Bütçeler, devletin namusu, hükümetlerin
namusu olarak kabul edilmelidir. Bugüne kadar bunu yapamamış
olmamız, Türkiye'nin bir eksikliğidir, yanlışlığıdır.

Ben, şunu çok açık söylüyorum:
Bugün, toplumda görülen güven bunalımı
ve istikrarsızlık, başta, çıkan
yasaların yeterince uygulanamayışından
-örneğin, insanların bütçe rakamlarına
güven duymamasından- kaynaklanmakta ve ciddî
sorunlar çıkmaktadır. Artış
trendinde olan enflasyonun güvensizlik ortamındaki
psikolojik etkisinin de büyük olduğunu unutmayınız.
Rakamların doğru ve gerçekçi olması,
enflasyonla mücadelede, yarı yarıya başarı
kazanmanın geçerli bir yöntemidir. 

Şimdi, bu ekbütçe tartışması
nedeniyle, harcama ve gelir kalemlerinin eşitliği, 1997
yılı ve ondan sonraki yıllarda tartışılacaktır.
Önemli olan, elde edilen gelirin nereden yaratıldığıdır
ve harcamaların kim için, nasıl yapıldığının
burada tartışılıp halka hesap verme
gereği vardır. Halk, bize oy verip buraya gönderirken,
bu harcamaların kendi adına denetlenmesi ve bu harcamaların
etkin ve verimli kullanılıp kullanılmadığı
yolunda topluma, millete, halka hesap verilmesi gerektiği
kanaatiyle göndermiştir. Eğer bir bütçenin
bütçe açığında yüzde
50 sapma varsa, o ülkede güvensizlik ve istikrarsızlık
vardır. Hele, eködenek talebinin karşılığında
gelir kalemi borca dayalıysa, o ülkede ciddî
problem var demektir. Sağlam kaynaklara dayanmadan, sağlıklı
bir ekonomik yapı oluşturmak, istikrarlı ve
sürdürülebilir bir büyüme ve kalkınma
sağlamak mümkün değildir.

Değerli arkadaşlarım, ekonomik kalkınmanın
sağlıklı olmasının önkoşulu,
ülkede, yönetimin, güvenilir olmasını
gerekli kılar, kararlarında tutarlı olmasını
mutlak şart haline getirmiştir ve sağlam programı
olan bir yönetim anlayışını da
gerekli kılar.

Diğer önemli bir nokta, yönetimin ortaya
getirdiği bütün sözlerin, vaatlerin, ileri
sürülen görüşlerin, rakamların,
şeffaf, açık ve gerçekleşebilir
nitelikte olmasıdır. Eğer, bir yönetim
şeffaf olmazsa, temiz olma özelliğini kaybeder,
hukuk devleti ilkelerini uygulama şansını
kaybeder. 

Bu nedenle, ben, şu kadar söylemek istiyorum:
Türkiye'nin bugün içine girdiği çıkmazda,
bu ilkelerin önemli ölçüde gerçekleşmemiş
olmasının çok büyük payı
vardır.

Bugün, ekonomik yaşamı değerlendirirken,
iki temel dengede ciddî açık olduğunu
görüyorum; bu kürsüden onbeş yirmi gün
önce söyledim, ama, bir kez daha söyleme ihtiyacını
hissediyorum; 1992 yılında, rahmetli Kahveci'yle
beraber, biz, erken emeklilik tasarısının
yanlış olduğunu, Türkiye'ye çok büyük
problem yaratacağını söyledik ve bunu,
ısrarla, günlerce söyledik. Nitekim, o erken
emeklilik, sosyal sigortalar sisteminin, bu yıl 360 trilyon
lira açık vermesini ve gelecek yıl da bu
açığın 500 trilyon liranın üzerine
çıkacağını gösteriyor. Bu
konuda haklı olduğumuzu gördük. “Vergi
affı yapmayın; Türkiye'de, vergi affı,
her üç dört yılda bir uygulanma talebiyle
önümüze gelecektir ve yanlış olacaktır;
vergisini ödeyen insanlara haksızlık olacaktır”
dedik. Nitekim, bu söylediğimiz de çıktı.

Bu iki noktadan hareketle, şu anda, ekonomide
-çok açık ve net belirtiyorum; burada, siyasî
parti mülahazasıyla bir tartışma yapmıyorum-
iki temel dengede ciddî açık var: 

1- Bütçe açığı
hızla büyüyor. Bu, üzerinde derhal tedbir
alınması gereken önemli bir nokta. 

2- Ödemeler dengesi açığı
büyüyor. 20 milyar doları geçen bir dışticaret
açığıyla karşı karşıyayız.
Bu, ciddî biçimde, Türkiye'yi, 1997 yılında
sıkıntıya sokacak çok önemli
bir sorundur. 

1997 yılı bütçesini önümüzdeki
hafta bu Parlamentoda ele alırken, bence, parti tartışmalarının
dışında, enine boyuna tartışıp
bu meselelere çözüm bulmamız lazım.


Hazırlanan üç kaynak paketi, büyük
ölçüde, elde edilmesi düşünülen
30-40 milyar dolarlık bir gelirin -daha sonra Sayın
Başbakan tarafından “gelir değil, imkândır”
denmiş olması, benim anladığım
kadarıyla- elde edilemeyeceğini, elde edilmediğini
gösteriyor. Nitekim, bu yapı, bu bütçe
açığı meselesi ve ödemeler dengesi
açığı meselesi, bizi, yarın, dışkaynak,
bulmaya çok acil olarak, sevk edecektir. 

Şu anda, görüyorum ki -Sayın
Başbakan “doların yıl sonu kuru 104 bin
lira olacak” dedi- Başbakan 1 doların kurunun
104 bin lira olacağını düşünürse,
piyasadaki insanlar “demek ki dövizde büyük
bir sıkışıklık var” derler.
Bunu Başbakana kim söylettiyse, çok büyük
bir hata yaptı. Nitekim, 1 dolar, bugün, derhal, 103
500 lira oldu. Son rakamları bilmiyorum, dün akşam
itibariyle 103 500  liraydı. Yani, bir Sayın Başbakan
“doların kuru yıl sonu itibariyle 104 bin lira
olacak” derse, herkes dövize hücum eder; çünkü,
104 bin lira olmayacaktır, dövizde sıkışıklık
var demektir bunun anlamı. 

Değerli arkadaşlarım, Japonların
kredi notunu düşürmüş olması,
bizim, dışkaynak bulmada zorluk içine girdiğimizi
hatırlatıyor. Bu, üzerinde çok dikkatle
durulması gereken temel bir nokta. 1997 yılı
zor bir yıl olacak. 

Şimdi, burada, bizi dinleyen arkadaşlarımız,
vatandaşlarımız soracak: 1997 yılında
-bu ekbütçeyi tartışıyorsunuz-
enflasyon düşecek mi? Ben, burada, bu rakamları
bilen bir insan olarak söyleyeyim: Hayat pahalılığı
artacak; enflasyon, bu yıl yüzde 85 olacak; ekmeğin
fiyatı 15 bin lira değil, 30 bin lira olacak. Hayat
pahalılığı, bu yönetim anlayışıyla
artar; ciddî bir yönetim anlayışı
yok. 

Evinde, bürosunda, işyerinde, bakkal dükkânında
bizi dinleyen insanlar “Yatırımlar artacak
mı; okulum, yolum, suyum olacak mı; benim problemlerim
hallolacak mı” diye soruyor. Hayır, yatırımlar
artmayacak; yatırımlar durma noktasında.
Bütçenin buna ilişkin rakamlarına bakıyorum;
eködenekle beraber bütçe harcamaları içinde
yatırımın payı, 1991 yılında,
yüzde 9'lardan yüzde 5'lere inmiş. 

“Peki, bütçe açığı
aşağı inecek mi; ödemeler dengesi problemi
olacak mı; yani, döviz bulabilecek miyiz” diye
vatandaş soruyor. Hayır, bütçe açığı
aşağı inmeyecek, ödemeler dengesi açığı
daha da artacak. Çünkü, bu Hükümet,
çıkarması gereken kanunlarla uğraşmıyor,
işlerle uğraşmıyor; gümrük kanunu
tasarısını çıkarmıyor,
Rekabet Kurulunu çalıştırmıyor;
yapması gereken acil işleri, gümrük birliğinden
dolayı, yapmıyor. Ya ne yapıyor; altın
stoku yapan, altın ticaretiyle uğraşan stokçuların
stoklarını affediyor. Neyle affediyor; yüzde
6 vergi ödemesini isteyerek affediyor.

Vatandaşlar bana soruyor: “Ben, 20 milyon
lira, 30 milyon lira maaş alan emekli bir insan olarak,
asgarî ücretle çalışan bir insan
olarak yüzde 20 vergi ödüyorum. Sadece, altın
ticaretiyle uğraşanların stoklarını
yüzde 6 vergiyle affediyorsunuz da, bir tekstille uğraşanı,
bir gıda işiyle uğraşanı, esnafı,
bakkalı, kasabı enflasyona karşı niçin
korumuyorsunuz?!”

Değerli arkadaşlarım, burada çok
açık gözüken hadise şudur: Bütçe
açığı artışını
bugün önemsememiz gerekiyor. Bu bütçe açığı
arttıkça, memurun geçinme standardı
aşağı inecektir, memurun, işçinin,
emeklinin geçinmesi zorlaşacaktır; köylü,
beş yıl önce 1 kilogram pamuğa 3 kilogram
mazot aldığı bir dönemden 1 kilogram pamuğa
1 kilogram mazot alır hale gelecektir; buğday üreticisi
de, pamuk üreticisi de zorlanacaktır, parasını
alamayacaktır. 

Bugün personelin durumuna, personel harcamalarına
bakalım. Memurlar, Kasım 1995'te yüzde 38,
1996 yılının temmuz ayında da yüzde
50 zam aldı, 1996 yılında başka hiç
zam almadı. Bunun anlamı nedir? Hani bu Hükümet
memuru enflasyona karşı koruyacaktı; enflasyon
yüzde 85, memurun zammı yüzde 50. Dolar bazında
baktığımızda memurun, işçinin,
emeklinin maaşı çok aşağıya
inmiş. Nerede memuru, emekliyi koruyacak kararlar? Hani
o esnaf, hani o marangoz, hani o manav, hani o bakkal, o tekstilci,
o terzi, hani onları enflasyona karşı koruyacak
politikalar; bunların hiçbiri yok. 

Değerli arkadaşlarım, benim gördüğüm
kadarıyla, hâlâ, ne yazık ki, Hükümet,
rant ekonomisine, rantiyecileri zengin eden politikalara devam
etmekten yana. Eğer ekonomide enflasyonu aşağıya
indirmeye dönük ciddî tedbirler almazsanız
-bu rantiyeci kesimi ister altın stoklasın bankaya
gitmesin; kendi taraftarlarınız olabilir, bunları
enflasyona karşı koruyabilirsiniz; ister bankaya
gitsin- bu ülkede enflasyon yüzde 85 olur. Döviz
kurları yüzde 80 civarında artarsa, faizler
de yüzde 110'lardan yüzde 136'ya çıkarsa,
bu ülkede dolarını bozdurup getiren onbeş
yirmi insana dolar bazında yüzde 40-45 para kazandırırsak,
bu ülkede memurun, emeklinin, işçinin, köylünün
cebinden alıp elli adamın, yüz adamın
cebine para koyuyoruz demektir; bunun için de, böyle,
eködenek isteriz. 446 trilyonluk eködeneğin 230
trilyonu faiz ödemelerine, 70 trilyonu personele ve diğer
harcamalara ayrılmış. 

Değerli arkadaşlarım, Türkiye,
bu yönetim anlayışıyla bir noktaya gitmekte
sıkıntı çeker. Benim Hükümetten
ricam... Hükümet, memuru, işçiyi, köylüyü,
emekliyi düşünmek zorunda, enflasyonu indirmek
zorunda. 

Bu ekbütçede en alt satırda deniliyor
ki: “Tasarıyla talep edilen ilave ödeneklerin
karşılığı ise, 1996 Malî
Yılı Bütçe Kanununun 3 üncü
maddesinde belirtilen net borçlanma hasılatı
olacaktır.” Yani, artık, biz, gelir yaratamayan
bir devlete, ekonomi yönetimine sahibiz. Borçlanma
ihtiyacımız artıyor. Oysa, bizim borçlanma
ihtiyacımızın azalması ve istikrarı
gerekir. Eğer borçlanma ihtiyacında istikrar
yoksa, yüksek faizle bile bu borçlanmayı sürdürmek
zordur. Nitekim, Hükümet, bu zorluğu yaşıyor;
dövizle borçlanma yöntemleri aramaya başladı.
Bedelsiz ithalat, çok pahalı bir maliyetle, dövizle
borçlanma yöntemidir ve bu, Hükümetin sıkıntıda
olduğunu gösteriyor. Sayın Başbakanın
“yıl sonu itibariyle dolar kuru 104 bin lira olacak”
demesi, aynı sıkıntının sonucu.
Nitekim, iç borç, katlanarak artıyor.

Değerli arkadaşlarım, bugün
Türkiye'de yönetim zafiyeti var; özellikle ekonomi
yönetiminde. Bir sayın ekonomi bakanı, televizyonlarda
rahatlıkla yalan söyleyebilmeyi kendine hak sayıyor;
televizyon yönetimiyle anlaşıp yalan söyleyebiliyor.
Ufak da olsa büyük de olsa... Avrupa'da, bir trafik
cezasındaki yalan söyleme yüzünden, bakan
istifa etti. Yalan söylemek, son derece büyük ciddî
sıkıntılar yaratır.

Şimdi, bu yalanı nereye getiriyorum.
1991 yılında Türkiye'nin içborç
stoku 80 trilyondu. Bugün bu rakam, 3 bin trilyon, yani 3
katrilyon. İçborçlarda artan miktar, beş
yılda 37 kat. 

Değerli arkadaşlarım, faizin yüzde
134 olduğu, enflasyonun yüzde 100'lere yaklaştığı
bir ülkede, eğer içborç 37 kat artıyorsa
-bu, 29 milyar dolar gibi bir rakama tekabül ediyor- hiç
olmazsa dışborçlarda  bir durgunluk olması
lazım; ama, dışborçlar, 1991 yılında
49 milyar dolarken 1995 yılında 73 milyar dolara,
1996 yılı haziran ayı itibariyle de 75 milyar
dolara çıktı. Bu, Türkiye'nin problemi.


Ama, bu dönemde yatırım yapıldı
mı? Bu paralar, yatırımlar için mi
kullanıldı? Yani, 1991'den sonra, 29 milyar dolar
içborçlarda artış var, 26 milyar dolar
da dışborçlarda artış var; ama,
buna karşılık, enerji yatırımları
durmuş. Türkiye'nin bugün 63 milyar kilovat enerji
üretimi var ve santralların kapasitesinde, kullanımında
verimlilik yüzde 53'e düşmüş. Bu oran,
dünyada, yüzde 60'ın altında değildir.
Enflasyon dün açıklandı; kasım
ayı enflasyonu yüzde 5. Şimdi, arkadaşlar,
bu yüzde 5 enflasyon size bir şey ifade etmeyebilir,
çok da önemsemeyebiliriz, alıştığımız
için bizi etkilemeyebilir; ama, şu kadarını
söyleyeyim: Gümrük birliğine girdik, Mart 1995'te
yapılan anlaşmaya göre, 1 Ocak 1996'dan itibaren
gümrük birliğine girdik. O süreçte,
1995 yılında, küçük ve orta ölçekli
sanayiciyi, özel bir teşvikle, gümrük birliği
rekabetine hazırlamamız gerekiyordu, yapmadık;
büyük bir hataydı, yapmadık. Şimdi,
KOBİ'lere destek vereceğimizi söylüyoruz.
Kararnameyi ancak ekim ayında çıkardık,
hâlâ buna para bulamadık. Burada büyük
bir problem var. Nitekim, ithalatın patlaması bu
yüzden. İthalat, 45 milyar dolar civarına çıktı;
ihracatsa, hemen hemen 24 milyar dolar düzeyinde, aynı
noktada kalıyor. Ocak-mart rakamları, resmî
rakam olarak, henüz açıklanabildi. 

Şimdi, buradan enflasyona geleceğim. Üretmediğiniz
sürece, verimli ve kaliteli üretmediğiniz sürece,
ihracat yapamadığınız sürece, bu
ülke daha ciddî sıkıntılara girer.
Döviz çok önemlidir. Enflasyonist etki ve borçlanma
ihtiyacı faizi artırıyor, faiz de kuru etkiliyor.
Şimdi, aylık enflasyon, Türkiye'de, yüzde
5'i artık normal karşılıyoruz. Ama,
biz, kiminle rekabet edeceğiz; Yunanistan ile İspanya
ile, Portekiz ile, Belçika ile, İtalya ile, Hollanda
ile, İngiltere ile, Almanya ile, Fransa ile... Bana bir
soru sorabilirsiniz: Peki, 1996 yılında Yunanistan'ın
yıllık enflasyonu kaç? Yüzde 8,3. İspanya'nın
kaç? Yüzde 5. Portekiz'in yıllık enflasyonu
yüzde 4, Almanya'nın yüzde 4, Belçika'nın
yüzde 3. Değerli arkadaşlarım, çok
ciddî bir problem var. Türkiye'nin yıllık
enflasyonu yüzde 85 -bunu unuttuk- aylık enflasyonu
yüzde 5. Yani, Türkiye'nin aylık enflasyonu,
Belçika'nın, Yunanistan'ın, İspanya'nın,
Portekiz'in -Yunanistan hariç, yüzde 8 orada- yıllık
enflasyonunun üzerinde ve 1999 yılında ihracatımızın
ve ithalatımızın yarısını
yaptığımız o Avrupa Birliğindeki
-Maastricht'e Antlaşmasına göre- bütün
üye ülkeler enflasyonu yüzde 4 düzeyine indirecek.

Değerli arkadaşlar, Türkiye, eğer,
1997 ve 1998 yılında tedbir alıp enflasyonu
aşağıya çekmezse, size buradan temin ediyorum,
Türkiye'de bu ithalatın artış trendi
hızlanır, bir zaman içerisinde 100 milyar
dolara kadar çıkabilir; ihracat da 24 milyar dolardan
30 milyar dolara çıkar; ciddî sıkıntıyla
karşılaşırız. 

Türkiye, bu enflasyon problemini çözmek
zorundadır. Burada, bu meseleyi çözmemiz gerekiyor.
Bu, Türkiye'de millî bir meseledir. Enflasyon problemini
çözmemiz, bizim açımızdan kaçınılmaz
bir hale gelmiştir. Bu problemi çözmezsek -bir
kez daha altını çizmek istiyorum- Türkiye
şu noktayla karşı karşıya: Şu
anda borçlanma ihtiyacı azalmıyor, hızla
artıyor. Borçlanmada istikrar olmadığı
sürece, dışborç bulmakta da zorlanacağız.
Borçlanma ihtiyacında istikrar yoksa, yüksek
faizle bile dışborç bulmak ve bunu sürdürmek
mümkün değildir. 

Bu nedenle, ben, bu Japon kredi kuruluşunca
Türkiye'nin notunun düşürülmesinin ciddiye
alınması gerektiğine inanıyorum. Hükümet
dedi ki: “Japon kredi kuruluşunun notu düşürmesi
hiç önemli değil; ne olacak, diğer notlar
da düşüktü.”Yani, matematikten 10 almışken,
edebiyattan, tarihten 2 aldıysam, ikinci imtihanda matematiğim
2'ye düşünce, önemli değil, zaten tarihten
2 almıştım, matematikten de 2 alayım
dediğiniz zaman, sınıfta kalırsınız.

Ben, bunları, size kötümser tablo
çizmek için anlatmıyorum, gerçekleri
de saptırmıyorum, muhalefet falan da yapmıyorum,
kavga etmek falan da benim tabiatımda yok.

(Mikrofon otomatik cihaz tarafından kapatıldı)

BAŞKAN -Konuşmanızı
tamamlayın.

IŞIN ÇELEBİ (Devamla) - Ben,
Anavatan Partisi Grubu adına konuşurken, Türkiye'de
çok işler, hizmetler yapmış  bir siyasî
hareketin bir temsilcisi olarak, rakamların tutarlılığı
içinde, kavga etmeden problemlere çözüm
bulmamız gerektiğine inanıyorum.

Bugün, Türkiye'nin ciddiyete ihtiyacı
vardır, millet kan ağlamaktadır. Rakamların
tutarlılığı yok, kaybolmuştur;
enflasyon yüzde 85'e çıkmıştır,
yüzde 150'ye çıkar bu kafayla; rakamlar yerle
bir olmuştur; ihracat artışı durmuştur;
ithalat patlamıştır ve -ayinesi iştir
kişinin, lafa bakılmaz- kısa dönemli
istikrar yerine, kalıcı ve sürdürülebilir
bir istikrarı orta vadede temin edebilecek bir politikaya
ihtiyacımız var. 

Biz, doğru söyleyenin dokuz köyden
kovalandığı bir bölgede yaşamıyoruz,
biz doğru söyleyeceğiz. Nasıl erken emekliliğin
yanlışlığını anlatıp,
sosyal güvenlik kurumlarının içine girdiği
çıkmazı dört beş yıl önce
söylemişsek, bugün, Türkiye'nin, bütçe
açığı ve ödemeler dengesi açığıyla
ciddî biçimde karşı karşıya
kaldığını, Türkiye'de korkusuz yaşama
hakkının kaybolduğunu gören, demokrasinin
kökleşmesini, hukuk devleti ilkelerinin geçerli
kılınmasını isteyen bir insan olarak,
ekonomide bu problemlerin acil olarak çözülmesi
gerektiğini hatırlatıyor, hepinize saygılar
sevgiler sunuyorum. (ANAP, DSP ve CHP sıralarından
alkışlar)

BAŞKAN - Anavatan Partisi Grubu adına
konuşan İzmir Milletvekili Sayın Işın
Çelebi'ye teşekkür ediyorum.

Şimdi, Refah Partisi Grubu adına Sayın
Mustafa Ünaldı... 

Buyurun Sayın Ünaldı. (RP sıralarından
alkışlar) 

SAFFET ARIKAN BEDÜK (Ankara) - Sayın
Başkan, DYP Grubu adına Mehmet Ali Yavuz konuşacak.

BAŞKAN - Sayın Ünaldı, konuşma
süreniz 20 dakikadır.

RP GRUBU ADINA MUSTAFA ÜNALDI (Konya) - Sayın
Başkan, değerli milletvekilleri; ekbütçe
tasarısı üzerinde Grubumuzun görüşlerini
arz etmek üzere söz almış bulunuyorum;
önce, hepinizi saygıyla selamlıyorum.

1996 yılı bütçesi, Bütçe
Komisyonuna 410 trilyon ve Genel Kurula da 861 trilyon Türk
Lirası bütçe açığı
önerilerek getirilmiştir. Bu rakamların gerçekçi
olmadığını, o zaman, çeşitli
vesilelerle, hem Komisyonumuzda hem de Genel Kurulda ifade etmiştik.
Bütün bu uyarılarımıza ve ifadelerimize
rağmen, düzeltmeler, gerçeklere uygun olarak yapılmamış,
tasarı o şekliyle yasalaşmıştır.

İşte, Plan ve Bütçe Komisyonunda
söylediklerimi, burada bir kere daha ifade etmek istiyorum...


SALİH KAPUSUZ (Kayseri) - O zamanki bütçe
mi?

MUSTAFA ÜNALDI (Devamla) - Tabiî... 1996
bütçesi görüşülürken, bütçe
açığı rakamının gerçekleri
ifade etmediğini anlatmak bakımından şunları
söylemişim: 

“Geçmiş yılların,
özellikle, 317 trilyon olarak gerçekleşmiş
1995 bütçe açığının
değerlendirilmesiyle beraber, 410 trilyon olarak iddia edilen
1996 bütçesindeki açığın
gerçekle ilgisi olmadığı görülür.
Nitekim, daha ilk dört ayın açığının
400 trilyon olacağı, Sayın Maliye Bakanı
tarafından ifade edilmiştir; yıl 12 ay olduğuna
göre, en azından, bunun, 3 katı olarak, 1 katrilyon
200 trilyon olarak gerçekleşecek demektir.

Bir de, gerçekleşmemiş, gerçek
olarak ortaya konulmamış, özelleşmemiş
ve bütçe açığına konulamayacağı
da daha evvel tekrar tekrar söylenmiş olan 120 trilyonluk
telekomünikasyon bedeli de bu rakama ilave edilirse, açık
daha da büyüyecektir. Bu, asgarî bir ifadedir;
resmen açıklanmış rakamların
ortaya koyduğu bir ifadedir. Herhalde, bundan daha büyük
bir açık olacağı gerçektir. Hele
hele, açığı  400 trilyonla ifade edilen
ilk dört ayın içerisinde yatırımların
olmadığı düşünülürse,
bu iddiamızın da doğruluk payı büyümektedir.”

O gün Plan ve Bütçe Komisyonunda
bunu söylemişiz, Genel Kurulda da 861 trilyon olarak
tamamlanmış.

SALİH KAPUSUZ (Kayseri) - Başbakan kim?

MUSTAFA ÜNALDI (Devamla) - Sayın Mesut
Yılmaz Başbakan iken...

Bu, benim o zaman söylediklerim. Aradan zaman
geçip, bu ekbütçe tasarısı Plan
ve Bütçe Komisyonuna geldiğinde görüşmeler
sırasında söz alan Sayın Yıldırım
Aktürk, beklenen açığın 1 katrilyon
600 trilyon lira olacağını ifade etmiştir;
bana göre de beklenti böyledir. Sayın Bakan ve
Hükümetimiz, kamu maliyesini yönlendirmedeki maharetine
güvenerek, ekbütçeyi bu kadar büyük
olarak düşünmemiş; bunun yerine, 1 katrilyon
300 trilyona tamamlayacak şekilde bir talepte bulunmaktadır.


Sayın Çapoğlu burada yaptığı
konuşmada hızını alamayarak, 1997 bütçesi
üzerinde konuşmaya başlamıştır;
ama, yanlış şeyler söylemiştir.
Sayın Çapoğlu kaynakları tenkit ederken
de, hızını alamamış ve bilim
adamı kimliğini de unutarak konuşmuştur.
Kaynakların hedefi ayrıdır, elde edilenler
yine ayrıdır, burada tasarının konusu
olan ödenek artırımı da ayrı
bir konudur. Bunları birbiriyle mukayese ederek ifadalerde
bulunmak, herhalde, yanlış bir değerlendirme
olsa gerektir; bilim adamı olarak da yanlıştır...
Burada konuştuğumuz, harcamalarla ilgilidir, gelirlerle
ilgili değildir; anayasal bir gereklilik yerine getirilmeye
çalışılmaktadır; bunu özellikle
burada vurgulamak istiyorum.

Tasarı genel gerekçesinde Hükümet
şu ifadeleri kullanıyor: 

“861 trilyon lira olarak öngörülen
1996 bütçe açığının
1,3 katrilyon lira olarak gerçekleşeceği görülmektedir.
1996 yılı bütçe açığındaki
bu büyümenin en önemli nedeni, faiz harcamalarındaki
artışlardır. 

Öte yandan, kamu kesiminde çalışan
personelin maaşlarında, 1 Temmuz 1996 tarihinden
geçerli olmak üzere, yüzde 50 oranında
artış yapılmış ve bu düzenlemeler,
emeklilerin maaşlarına da yansıtılmıştır.
Böylece, kamu personelinin ve emeklilerin aylıklarında
önceki yıllarda meydana gelen reel kayıpların
telafi edilmesi amaçlanmıştır. 

Ancak, bu düzenlemeler, 1996 Malî Yılı
Bütçesinde personel harcamaları ile sosyal
güvenlik kurumlarına yapılan transferler için
ayrılan ödeneklerin yetersiz kalmasına neden
olmuştur. Bütçede mevcut ödeneklere göre,
daha yüksek oranda yapılan maaş artışları
nedeniyle, personel giderleri için ilave ödenek ihtiyacı
doğmuştur. Ayrıca, bütçeden, Sosyal
Sigortalar Kurumu, Emekli Sandığı ve Bağ-Kur'a
yapılan transferler için de eködenek gerekmektedir.


Tarım kesiminde de çiftçilerin
desteklenmesi amacıyla bütçeden çeşitli
tarım ürünlerinin geliştirilmesi ve desteklenmesi
amacıyla, ayrılan ödenekler artırılmıştır.


Bu artışları karşılamak
için, başta içborç faiz ödemeleri
olmak üzere, personel giderleri, sosyal güvenlik kurumlarına
yapılan transferler, tarımsal destekleme ve diğer
bazı giderler için de eködeneğe ihtiyaç
duyulmaktadır.”

 Bu ihtiyaçlar yeni de doğmuş değildir;
biraz evvel, bütçenin hazırlanışında
önemli eksiklikler olduğunu ifade etmeye çalışmıştım.


Burada, arkadaşlar çıktılar,
bu ekbütçeden, sanki, halihazırda mevcut Hükümet
sorumluymuş gibi birtakım ifadeler kullandılar,
yanlış beyanlar söylediler. Özellikle,
Anavatan Partisinin hazırlayıp getirdiği bu
bütçe hakkında Sayın Işın
Çelebi'nin tenkitlerini bu anlamda bir özeleştiri
olarak değerlendiriyorum. (RP sıralarından alkışlar)
Sayın Işın Çelebi enflasyon hakkında
konuşabilir mi; hayret, hem de ciddiyetten bahsederek -bir
de, Avrupa ile filan mukayeseler yapmak suretiyle- konuşmuş
bulunuyor. Ben şahsen hayretlerimi gizleyemedim; bunu burada
ifade etmek istiyorum.

Sayın Hacaloğlu, kaynaklarla ilgili çalışmalardan
bahsetti. Bu kaynaklarla ilgili çalışmaları
1997 denk bütçesinde görüşeceğiz.
İnşallah, onu, hem bu bütçe görüşmeleri
sırasında hem de bütçenin tahakkukundan
sonraki görüşmeler sırasında ortaya
koyacağız. Bugünkü ekbütçeyle
ilgili bir konu olmadığını biraz evvel
de ifade etmeye çalıştım.

Fındıkla ilgili olarak, Karadeniz'den
seçilip gelmiş bir milletvekili arkadaşımızın
notunu aktarmak istiyorum. Bu arkadaşımız
ne diyor: “Karadeniz fındığından
bahseden Sayın Hacaloğlu, tam liste Meclise geldiklerinde
ne yaptılar?..Sadece, kahvehanelerle, meyhanelerle doldu
Karadeniz. Bugün ise, hiç aklınıza gelmeyecek
miktarda, 120 milyon kilo fındık alındı
ve her ay fiyat farkıyla, bugün, fındık
fiyatı 205 bin Türk Lirasıdır.”

MUSTAFA İLİMEN (Edirne) - Parası
ödendi mi?

MUSTAFA ÜNALDI (Devamla) - Okuyorum; benim değil,
Karadenizli bir milletvekili arkadaşımın notunu
okuyorum; ödenip ödenmediğini siz bileceksiniz.

İBRAHİM ÇEBİ (Trabzon)
- Oku, oku... 5 trilyon...

MUSTAFA ÜNALDI (Devamla) - “Karadenizliye
sahip çıkılmıştır; halk,
Hükümetine güvenmektedir; fındığını,
Hükümetine teslim etmektedir.”(RP sıralarından
alkışlar)

İBRAHİM ÇEBİ (Trabzon)
- Tüccara verdi, tüccara!

MUSTAFA ÜNALDI (Devamla) - “Alivreciye
peşkeş çekilmemiştir ve bugün, serbest
piyasada fındığın fiyatı 180 bin
Türk Lirasına ulaşmıştır.”

İBRAHİM ÇEBİ (Trabzon)
- 177...

MUSTAFA ÜNALDI (Devamla) - Ee, çok farklı
bir şey söylüyorsunuz sanki!..

İBRAHİM ÇEBİ (Trabzon)
- Farklı tabiî... Para nerede, para?

MUSTAFA ÜNALDI (Devamla) - Şimdi “para
nerede? “ diyorsunuz. Yedi sekiz ay gecikmeleri unutmuş
görünerek, iki aylık gecikmeyle ödemeler
gerçekleştiği halde, burada, ödemelerin
gecikmesinden bahsedilmektedir.

SALİH KAPUSUZ (Kayseri ) - 4 kat fiyatla!

MUSTAFA ÜNALDI (Devamla) - “Havaleler,
Fiskobirlik emrine çıkarılmıştır,
ödemeler başlamıştır.” Karadenizli
arkadaşımızın notu bu.

Sayın Hacaloğlu'nun konuşmasındaki
“yaptığınız yakışmıyor”
ifadesine karşılık, ben de diyorum ki, değerlendirmeleri
saptırmanız yakışmıyor. Konuşmasını,
bu ifadeyle cevaplandırıp, geçiyorum (RP
sıralarından alkışlar)

Burada, Hükümet gerekçesine benim
ilave edeceğim husus, bir değerlendirme hatamızın
ortaya konulmasıdır. Hükümetimizin, borç
batağından çıkmak, itibarlı bir
dışpolitika sonucunda geliştirilecek dışticaret
ile milletimizin huzur ve mutluluğunu sağlamak için
kolları sıvayıp çalışmaya
başlamış olması, “enkaz devraldık”
yakınması yerine çalışmayı
tercih etmesi dolayısıyla, takdirlerimizi ifade
etmek istiyoruz. “Enkaz devraldık” edebiyatı
yapmadan bu şekilde bir çalışma, sanki
bir unutkanlık meydana getirmekte ve yanılmalara
sebep olmaktadır. 

DSP'nin bazen çekimser, bazen çekinser
desteğiyle, gerçekten fuzuli şâgil bir
hükümetin bir iktidar boşluğu oluşturmasından,
işte bu durum, biraz evvel arz etmeye çalıştığım
açıklar meydana gelmiştir. Bunu, değerlendirirken,
göz önünde bulundurmak mecburiyetindeyiz

HASAN GÜLAY (Manisa) - Ne ilgisi var şimdi
bunun?!.

MUSTAFA ÜNALDI (Devamla) - 1996 bütçesinin
hazırlandığı 1995 erken seçimi
öncesinin ekonomik durumu ile fuzuli şâgil Hükümetin
devrettiği ekonomik durumun değerlendirilmesi gerekir.

MUSTAFA GÜVEN KARAHAN (Balıkesir) - Ortağı
vardı, ortağı_

MUSTAFA ÜNALDI (Devamla) - Bütçeler,
dayandıkları ekonomik zeminle uyumlu, gerçekçi
rakamları ifade etmelidir; iyi niyetli bir hükümetin
malı olmalıdır; arkasında, Meclisin
ve halkın güveni olmalıdır. 1996 bütçesinin
bu dayanaklardan mahrum olduğu bir gerçektir. 

GÖKHAN ÇAPOĞLU (Ankara) - 1997 de
öyle.

MUSTAFA ÜNALDI (Devamla) - İşte
bundan dolayı, bu ekbütçeye ihtiyaç
duyulmuştur. Hükümetimizin bunu, bu ihtiyaca binaen
istediğini biliyoruz, haklılığına
binaen de vereceğiz.

Hükümetimiz, aslında, ödemeler
dengesindeki bozukluklardan, borç batağından
rahatsızdır; ekonomik bağımsızlıkla
çok yakından ilgisi olan bu yanlışlara
son vermek için çalışmakta, çırpınmaktadır;
bu meyanda, kaynak çalışmalarını
sürdürmektedir; onun için, önümüzdeki
günlerde görüşeceğimiz 1997 bütçesini
de, denk bir bütçe iddiasıyla hazırlayıp
ortaya getirmiştir; ancak, bu iyileşmenin gerçekleşmesini
beklemeden, memurumuza, çalışanlarımıza,
emeklilerimize, köylülerimize, çiftçilerimize
iyileştirmelerde erkencilik yapmıştır;
zaruretten dolayı bu erkenciliğe tevessül etmiştir.
Bunu takdir ediyoruz, talebini de kabul ediyoruz. Bu desteği
vereceğiz, bu ödeneği kendisine sağlayacağız.

Bu duygu ve düşüncelerle, Heyetinizi
tekrar saygıyla selamlıyorum. (RP sıralarından
alkışlar)

BAŞKAN - Refah Partisi Grubu sözcüsü
Sayın Ünaldı'ya teşekkür ediyorum.

Söz sırası, Doğru Yol Partisi
Grubu adına, Sayın Mehmet Ali Yavuz'da. 

Buyurun efendim.

Konuşma süreniz 20 dakikadır.

DYP GRUBU ADINA MEHMET ALİ YAVUZ (Konya) -
Sayın Başkan, değerli milletvekilleri; ekbütçe
tasarısı üzerinde, Grubum adına görüşlerimi
arz etmek için söz aldım; Yüce Meclisi
saygıyla selamlayarak, sözlerime başlıyorum.

5 Aralık, Türk kadınına
seçme ve seçilme hakkının verildiği
gündür. Demokrasi, insan şeref ve haysiyetine
en uygun olan sistemdir. Demokrasi içerisinde kadın
ve erkek eşitliği, dünyanın ve hepimizin
benimsediği ilkedir. Kadınların en önemli
demokratik hakkı, seçme ve seçilme hakkıdır.
Dünyada, verilen hak ve hürriyetler, çoğu
zaman büyük mücadelelerle sağlanabilmiştir.

HASAN GÜLAY (Manisa) - Onu Refah'a söyle...

MEHMET ALİ YAVUZ (Devamla) - Ülkemizde
ise, Cumhuriyetimizin kurucusu Büyük Önder Atatürk'ün
Türk kadınına seçme ve seçilme
hakkını vermesi, kendilerine olan saygı ve
güvenin bir ifadesidir. Bu sebeple, tüm kadınlarımızın
bu gününü kutluyor, Büyük Atatürk'ü
rahmet ve minnetle anarak sözlerime başlıyorum.
(ANAP, DSP ve CHP sıralarından alkışlar)

Konsolide bütçelerin Türkiye Büyük
Millet Meclisinde kabul edildikleri şekilde gerçekleştirilmesini
temin etmek hükümetlerin görevidir. Bu konuda gerekli
duyarlılığı göstermek, hükümetlerin
ve dolayısıyla bakanların görevi ve
sorumluluğudur. Yılı içerisinde, ülkenin
ekonomik ve sosyal şartları, temsilcileri olmakla
gurur duyduğumuz Yüce Milletimizin beklentilerine cevap
vermek zaruretini de doğurmaktadır. Biraz sonra, ekbütçeye
neden ihtiyaç duyulduğunu sizlere sunacağım.


Sayın Başkan, değerli milletvekilleri,
Türkiye Büyük Millet Meclisi olarak, Hükümetin
en çok ihtiyaç duyulan ve zaruret haline gelen iş
ve hizmetlerini desteklememiz gerekmektedir. Ortadirek diye bahsedilen
esnaf ve sanatkârlarımızın, memurlarımızın,
işçimizin, köylümüzün, çiftçi
ve sanayicilerimizin ekonomik ve sosyal sorunlarını
çözümlemek durumundayız. Dünyadaki
gelişen şartları da dikkate alarak ortadireğin
desteklenmesi, milletimizin zenginleşmesine basamak teşkil
edecektir. Milletimize hizmet etmek, hedefimiz, görevimiz
ve sorumluluğumuzdur. KOBİ'ler ve esnaflarla ilgili
ilk defa bir uygulamaya başlanılmıştır;
uygulamaya konulan bu KOBİ'leri destekleme politikalarından
dolayı memnuniyet duyuyoruz; çünkü, biz,
sanayide gelişmemizin temel unsuru olarak KOBİ'lerin,
esnaf ve sanatkârlarımızın desteklenmesine
inanıyoruz. Büyük sanayicimizin geldiği noktayı
ve rekabet edebilir bir konuma ulaşmasını
ise, önemli ve gurur duyulacak bir gelişme olarak değerlendiriyoruz.


Sayın Başkan, değerli milletvekilleri;
1997 yılında da ortadireğin desteklenmesinin
artarak devam etmesini diliyoruz. 

1996 yılında enerji ve sulamaya yönelik
baraj çalışmaları, küçük
su işleri kapsamındaki gölet, sondaj kuyusu
açım çalışmaları bütün
hızıyla devam etmiştir; 1997 yılında
da bunun devam edeceğine inanıyoruz. 

1996 yılında Köy Hizmetleri Genel
Müdürlüğümüzün hizmetleri -ki,
bunlar; asfalt, içmesuyu, sulama, arazi ıslah ve
toplulaştırma çalışmalarıdır-
bütün hızıyla devam etti. 

Öncelikle, altyapısı hazır
olan yolların asfaltlanması ve çok az miktarda
kalmış olan yolların stabilizesi ve standardının
yükseltilmesi hedefimiz olmuştur; çünkü,
köylümüz fazlasıyla bu hizmetlere layıktır.

Karayollarımızın -il ve devlet
yollarının- genişletilmesi ve iyileştirilmesi
çalışmalarına her bölgede, bütün
yollarda gayret gösterilmektedir. 1997 yılında
da, bu çalışmalar en iyi şekilde devam
edecektir.

Doğru Yol Partisi olarak, köylümüzün
mahsulünün en iyi şekilde değerlendirilmesi
görüşündeyiz. Politikalarımız,
yıllardan beri, hep bu yönde olmuştur. Taban
fiyatların, çiftçimizin yüzünü
güldürecek düzeyde verilmesi, son derece olumlu
bir davranıştır. 1996 yılında
da, ürünlerimize, özellikle buğdaya, arpaya
iyi taban fiyat verilmiştir.

HASAN GÜLAY (Manisa) - Köylüye sor,
köylüye!..

MEHMET ALİ YAVUZ (Devamla) - 1997 yılında
da, aynı taban fiyatın verilmesinden yanayız.
Bu arada, nohut, fasulye ve patatesin de destekleme kapsamına
alınmasını bekliyoruz. Bugüne kadar,
fıstık, fındık, üzüm, incir,
pamuk, ayçiçeği, şekerpancarı taban
fiyatları açıklanmıştır;
önümüzdeki günlerde de, tütün taban
fiyatı açıklanacaktır. Hükümetimizin
taban fiyatına verdiği önem sayesinde en iyi taban
fiyat verilecek ve çiftçimizin yüzü gülecektir.


Sayın Başkan, değerli milletvekilleri;
1996 yılı içerisindeki bu gelişmeleri
değerlendirdikten sonra, 1996 yılı ekbütçe
tasarısı üzerindeki konulara değinmek istiyorum.

Bu tasarıyla, 1996 yılı başlangıç
ödeneklerine 447 trilyon TL eklenmesi öngörülmekteydi.
Bilindiği üzere, 1996 yılı bütçesi,
başlangıçta 3,5 katrilyon TL harcama, 2,6
katrilyon TL gelir ve 861 trilyon TL açıkla başlamıştı.
Yıl içerisindeki gelişmeler sonucunda, büyüme
hızı, hedeflerin üzerine çıkmış,
ekonomide önemli gelişmeler gerçekleşmiştir.


Bu arada, yıl ortasında -temmuz ayında-
memurlarımız ile bunların emeklilerine, Bağ-Kur,
SSK emeklilerine yüzde 50 gibi yüksek düzeyde bir
zam yapılmıştır. 

Bunun yanı sıra, tarım girdileriyle
tarım ürünlerimizin de desteklenmesi amacıyla,
bütçeden ilave kaynaklar ayrılmıştır.


Bu arada, yatırımlara, savunma ve güvenlik
hizmetlerine yeni imkânlar tahsis edilmiştir. 

Bütün bu ilaveler ve bunun yanı
sıra borç faizlerinde görülen artışlar,
eködenek ihtiyacını ortaya çıkarmıştır.


Bu tasarıyla, yukarıda bahsettiğim
hizmetlerin ve devletin taahhütlerinin yerine getirilmesi
amacıyla, bu ödeneklerin Hükümete verilmesi
ve ekbütçe tasarısının da gerekli
olduğu görüşünde olduğumuzu belirtir,
bu duygularla Yüce Meclise saygılar sunarım.
(DYP ve RP sıralarından alkışlar)

BAŞKAN - Doğru Yol Partisi Grubu adına
konuşan Konya Milletvekili Sayın Mehmet Ali Yavuz'a
teşekkür ediyorum.

Sayın milletvekilleri, Refah Partisi sözcüsü
Sayın Mustafa Ünaldı, hükümetle ilgili
olarak “fuzuli şâgil” ifadesini kullandılar.
Ben, bugünkü koalisyonun ortağı olan ve kastedilen
hükümette de ortak olan Doğru Yol Partisi Grubu
sözcüsü belki konuyla ilgili açıklama
yapar diye bekledim, o açıklama gelmediği için
ifade edeyim. Anayasa çerçevesinde kurulan hiçbir
cumhuriyet hükümeti “fuzuli şâgil hükümet”
diye nitelendirilemez; bu, Mecliste, bir grup adına yapılan
konuşmada dile getirilemez. Bugünkü Koalisyon
Hükümetimiz nasıl Türkiye Cumhuriyeti hükümeti
ise, bundan önceki Koalisyon Hükümeti de Türkiye
Cumhuriyeti hükümeti idi. 

Şimdi, sıra, kişisel konuşmalara
geldi. 

Kahramanmaraş Milletvekili Sayın Esat
Bütün, buyurun. (ANAP sıralarından alkışlar)

Sayın Bütün, konuşma süreniz
10 dakikadır.

ESAT BÜTÜN (Kahramanmaraş) - Sayın
Başkan, değerli milletvekilleri; konuşmama başlamadan
önce, hepinizi saygıyla selamlıyorum.

Son yıllarda, Türk ekonomisi âdeta
üçkâğıda düşmüştür.
Özellikle, nasıl üçkâğıtçılık
yapan bir insan kazanamazsa ve hep kaybederse, maalesef, Türk
ekonomisi de bu üç kâğıttan kaybetmektedir.
Bu üç kâğıt, tahvil, bono ve dövizdir.
Âdeta, Türkiye, bu kâğıtlar arasında
rant ekonomisine sıkışmış, gidip
gelmektedir ve bugün, bu karapara, haram para, sıcak
para, Türkiye ekonomisini teslim almış durumdadır
ve bütün hükümetler, özellikle de son
yıllardaki hükümetler, buna teslim olmuş
durumdadırlar; aslında, bunun karşısında
ne yapacağını şaşırmış
durumdadırlar; çünkü, 3 katrilyonluk içborç,
yaklaşık 75 milyar dolara varan dışborç
ve bu borç batağının altına saplanmış,
ufuklarını göremeyen iktidarlar ve yönetimler...
Maalesef, Türkiye buradadır. 

Bakın, sırf bu içborcun oluşmasındaki
ana neden, en büyük kalem, 1991 seçimlerinde
oportünistçe verilen sözler neticesinde, emeklilik
yaşının düşürülmesiyle
beraber, bunun bugünkü değer bazıyla Türk
ekonomisine yüklediği içborç tutarı
yaklaşık 2 katrilyon liradır. 1991 yılında
178 milyar lira fazlalık veren sosyal güvenlik teşkilatına,
bugün, 1996 yılı itibariyle 360 trilyon lira,
1997 yılı bütçesinden de 530 trilyon
lira ayırmak zorunda kaldık. Bu, yaklaşık
1 katrilyon lira eder ki, biz, bu 1 katrilyon lirayı  borçlanarak,
yani, yüzde 120 faizle borç alarak ödediğimiz
için de, yaklaşık 2 katrilyon eder. Yani,
o gün yapılan bir yanlış, bugün
Türk ekonomisini çıkmaz duruma getiren nedenlerden
bir tanesidir ve bu borçlanma öyle gitmektedir ki,
bakın, elimdeki, Sayıştay Başkanlığının
1995 yılı Genel Uygunluk Bildiriminde ne var arkadaşlar;
devlet, iç ve dışborcunun ne olduğunu
bilmiyor. Bakın, 1995 yılında Sayıştay
şunu diyor -ki, 1993'te de böyle, 1994'te de böyle-
“1993'te 186 trilyon, 1994'te 793 trilyon, 1995'te 599 trilyon
liralık -bunların küsurları da var-
dışborcun kim tarafından, nasıl yapıldığına
dair, ne Hazine Müsteşarlığının
merkez saymanlığına, ne de oradan Sayıştaya
-bizim adımıza denetim yapacak olan Sayıştaya-
bir bilgi verilmemiştir.” Bu, Sayıştayın
raporudur. 

Katma bütçeli idareler borçlanmışlar.
Plan ve Bütçe Komisyonunda yapılan tartışmada
uzmanların verdiği bilgi -ki, burada yazı da
var elimde- bu durum, Başbakanlığa yazılıyor
“biz, bunların, kimin tarafından, nasıl
borçlanıldığını bilmiyoruz,
bize iletilmemiştir, dökümlerinin verilmesi lazım”
deniliyor; oradan da deniliyor ki “bu, yıllardır
böyle gelmiş böyle gider.” Yani, şimdi,
Türk ekonomisi, bu şartlar altında bir durumla
karşı karşıya.

NECMETTİN AYDIN (Zonguldak) - Biz öyle
devraldık. 

ESAT BÜTÜN (Devamla) - Siz öyle devraldınız,
öyle gitmeyeceksiniz; öyle gidiyorsunuz. Yani “öyle
devraldım” diye, eskilerin tabiriyle, suimisal emsal,
olmaz; yani “öyle devraldım” diye öyle
gitmek olmaz. 

NECMETTİN AYDIN (Zonguldak) - Enkaz aldık,
enkaz...

BÜLENT AKARCALI (İstanbul) - Niye devraldınız?
Ortaya niye çıktınız?..

ESAT BÜTÜN (Devamla) - O zaman, öyle
gitmeye devam edin; hayrını görün! Benim
öyle söylemem gerekir. Yani “ben öyle devraldım”
diye, öyle gitmemesi lazım; ben onu söylemeye
çalışıyorum. 

Değerli arkadaşlarım, yine bir arada
konuştuğumuzda uzmanın dediği şu: “Biz,
bu borçların birkısmını, dışarıdakiler
'sizin bu kadar borcunuz var' diyor, öyle tespit ediyoruz.”
Bir kalemde bildirilen bu borç 600 trilyon lira; yani 6
milyar dolar civarında. Şimdi, işte Türkiye
yıllardır böyle idare ediliyor ve böyle
idare edilmeye de devam ediliyor. 

Biz, bunun değişmesi gerektiğine inanıyoruz.
Yani, Türkiye'nin, bu tahvil, bono, faiz ve rant ekonomisinden,
bu sarmaldan kurtulup, üretim ekonomisine, yatırım
ekonomisine ve 1983 yılında başlayan değişim
ekonomisine gitmesi lazım ve bugün Türkiye'de
eğer bir ekonomik kriz, deprem olmuyorsa, onun sayesindedir.


İşte, 5 milyar dolar, turizmden veya
bir o kadar, kayıtdışı ekonomi dediğimiz
Laleli piyasasından gelir olmasa, bu 20 milyar dolarlık
dışborç açığını
kapatmak mümkün değil.

Şimdi, buradan ne gözüküyor?
Öyleyse, milletin önünü açalım.
Artık, millet, şunu söylüyor: “Devlet
yönetimindekiler gölge etmesinler, ihsan istemiyoruz,
biz gidiyoruz.” Durum bu; gerçek bu Türkiye'de;
yani, devlet, şimdi, vergilerle, zamlarla, enflasyonla,
vatandaştan haksız kazanç sağlıyor.
Devlet, normal olarak, vergiyle alamadığını,
enflasyonla, zamla, vatandaşını borçlandırarak
alıyor. Bu, devlet ciddiyetine yakışmayan
bir durumdur. 

Diğer yönden, bu olay, öyle haksızlıklara,
öyle sosyal adaletsizliklere sebep oluyor ki... Bakın,
şimdi, Türkiye'de, yüzde 20 oranında işsizlik
var. Ne demek işsizlik; hiçbir geliri olmayan, hiçbir
sosyal güvenliği olmayan bir nüfus; yani, Devlet
İstatistik Enstitüsünün açıklamasıyla,
millî gelirden yüzde 5 pay alan yüzde 20'lik nüfus.
Millî gelirin yüzde 5'ini alan o nüfusun hiçbir
güvencesi yok; ama, ne yapıyoruz biz devlet olarak,
Hükümet olarak, millî gelirden yüzde 20 pay
alan bir üst kesime; yani gelir seviyesi yüksek olan,
bu, rant ekonomisiyle geçinenlere hizmet götürmekte
ısrar ediyoruz ve onların çocuklarını
da beleş okutmaya çalışıyoruz.
Onlara hizmet götürdükçe, o altta kalanların
adeta canı çıksın dercesine, diğerlerine
bir öğretmen dahi gönderemiyoruz, bir iş veremiyoruz,
bir sosyal güvenlik şemsiyesine alamıyoruz ve
bir taraftan da, izlediğimiz yanlış ekonomik
politikalar nedeniyle, birilerine, hâlâ, bütçeden
katkı yapmaya devam ediyoruz; ama, birilerine hiçbir
şey yapmıyoruz. 

O işsiz dediğimiz, o sigortası olmayan
30 milyon insana, devletin hiçbir katkısı
yok; ama, askere almada, devlet noktasında, onlardan daha
çok yararlanıyoruz. 

Burada çözüm nedir: Bakın,
çözüm başlatılmıştır;
özelleştirmedir, yatırımdır ve
üretimdir: Her noktada özelleştirmedir; sadece,
eğitimde, devlet, millî gelirden yüzde 54 pay alan
o yüzde 20'lik nüfusun eğitim yükünden
kurtulsa, onlar katkı paylarını ödeseler,
bu seneki eğitim bütçemiz üniversitelerle
beraber 800 trilyon lira, yüzde 20'si 160 trilyon lira yapar.
İşte, onunla, siz, bir öğretmen dahi veremediğiniz
için okulları kapalı olan o köylere,
hiçbir sosyal güvenliği olmadığı
için yeşil kartla hastane kapılarında
bekleyen o insanlara daha iyi hizmet götürme imkânını
bulursunuz. Bu sosyal adeletsizliğin, artık, kırılması
lazım.

Diğer bir önemli husus, bütün
sahillerin yüzde 50'sini eğitim ve dinlenme tesisleri
adı altında hem iç turizme hem dış
turizme kapatmışsınız ve  o güzelim
tesislerin hepsi, yıllık trilyonlarca lira harcayarak
-biz, bütçede görüyoruz- zarar ediyor. Bunlarla,
Türkiye'de sosyal barışı, sosyal adaleti
sağlamamızın mümkün olmadığına
inanıyorum. 

 Türkiye, kesinlikle, şu anda merkezde
dönen, yaklaşık 30 milyar dolarlık -yani,
3 katrilyoluk- bu sıcak paradan, karaparadan kurtulmadığı
müddetçe, yani, bunları zapturapt altına
almadığı müddetçe, vergilendirmediği
müddetçe, siyaseti de, iktidarı da kirlilikten
temizleyemeyiz; çünkü, kirlenmenin ana sebebi,
kontrol altına alınamayan o karaparadır,
o sıcak paradır...

(Mikrofon otomatik cihaz tarafından kapatıldı)


BAŞKAN - Sayın Bütün, konuşmanızı
tamamlayın. 

ESAT BÜTÜN (Devamla) -  Kumardan, uyuşturucudan,
ranttan ve kayıtdışı ekonomiden elde
edilen o para, korunmadığı müddetçe
ayakta kalamadığı için, korunmak itibariyle
beraber, devlet güvenlik güçlerine veya birtakım,
iktidarı ellerinde bulunduranlara yanaşacak ve öyle
korunacaktır; pahalandırdığınız
seçim sistemi neticesinde de iktidara musallat olacaktır.
Bunu ortadan kaldırmanın yolu, halkın önünü
açmak, halka güvenmek, millete güvenmektir diyor;
bu duygu ve düşüncelerle hepinize saygılar
sunuyorum. (ANAP ve DSP sıralarından alkışlar)


BAŞKAN - Sayın Esat Bütün'e
teşekkür ediyorum. 

Hükümet adına, Sayın Maliye
Bakanı söz talebinde bulunmuştur; buyurun Sayın
Bakan. (RP sıralarından alkışlar)

Konuşma süreniz 20 dakikadır. 

MALİYE BAKANI ABDÜLLATİF ŞENER
(Sıvas) - Sayın Başkan, sayın milletvekilleri;
bildiğiniz gibi bütçe, devletin gelecek bir yılla
ilgili olarak giderlerini ve gelirlerini gösteren bir belgedir,
geleceğe yönelik bir tahmindir. 

Gelecek bir yılla ilgili olarak devletin gelir
ve giderlerini gösteren, hükümet tarafından
hazırlanan ve Parlamento tarafından onaylanan, kabul
edilen bir belge olduğuna göre, devletin ekonomi politikası
araçlarının en önemlilerinden biridir.


Bu bakımdan, bütçelerin temel
fonksiyonlarından biri ekonomik fonksiyondur; yani, piyasa
ekonomisi üzerindeki birtakım değişkenleri
bütçeler vasıtasıyla etkilemek mümkündür.
Bütçeler, bu boyutu itibariyle, hükümetlerin
birer programı niteliğindedirler. 

Bunun dışında, yasama organında
kabul edildiği için kanun niteliği vardır,
Parlamentonun kararı olma özelliği vardır;
daha doğrusu, devletin yapacağı harcamalara ve
toplayacağı gelirlere Parlamentonun karar vermesi anlamını
taşımaktadır. 

Bunun ötesinde, bir başka boyutu itibariyle
de bir tahmini ifade etmesidir. Bütçeler, gelecek
bir yıla ilişkin tahminî bir belirlemedir.
Bu, gelecek yıl, takvim yılı olarak belirlenmiştir;
1.1 - 31.12 tarihleri arasında devlet ne kadar harcama
yapacak, ne kadar gelir toplayacak; bu, bütçelerle
tahmin edilmektedir. 

Bütçelerin samimi olarak hazırlanması,
gerçekçi olarak hazırlanması da temel
ilkelerden ve prensiplerdendir. Ancak, maalesef, Türkiye'de
öteden beri hazırlanan bütçeler yılsonu
itibariyle sapmalar göstermektedir. Ortaya çıkan
sonuçlar, yılbaşında ortaya konulan
tahminlerin ötesinde sonuçlar doğurmaktadır
ve bu sebepten dolayı da, iktidarlar, sürekli olarak,
eködenek talepleriyle Meclise tekrar müracaat etmektedirler.


Yıllar itibariyle baktığımızda,
değişik iktidarlar döneminde, değişik
hükümetler döneminde, sürekli olarak bütçe
açıklarında sapmalar görülmüştür.
Örneğin, 1977 ve 1979 yılları bütçelerine
bakıyoruz -bu dönemlerde Ecevit kabineleri vardı-
birinde, bütçe, yüzde 140'lık bir sapma
göstermiştir; diğerinde de, bütçe,
yüzde 308'lik bir sapma göstermiştir. 

MUSTAFA GÜVEN KARAHAN (Balıkesir) - Siz
yok muydunuz o zaman?

MALİYE BAKANI ABDÜLLATİF ŞENER
(Devamla) - Hayır, biz yoktuk; biz, 1974'te vardık.


Daha sonraki yıllarda da, 1980'li yıllarda
da -yani, Anavatan Partisinin İktidarda olduğu dönemlerde
de- aynı şekilde, yılsonu itibariyle bütçelerde
sapmaları görüyoruz. Örneğin, 1984 yılı
bütçesinde, bütçe açıkları,
yüzde 124'lük bir sapma göstermiştir; 1987
yılında ise, yüzde 152'lik bir sapma göstermiştir.


Son yıllara doğru geldiğimizde de,
yılbaşı ve yılsonu itibariyle, bu sapmaların
sürekli devam ettiğini görüyoruz. Örneğin,
1993 yılında yüzde 152'lik bir sapmayı
görmekteyiz ve tespit etmekteyiz. 

Bu açıklarda görülen farklılaşma
ve sapmalar, ister istemez, sürekli olarak, eködenek
ihtiyacını ortaya çıkarmıştır
ve bunun neticesinde de, değişik yıllarda, hükümetler,
iktidarlar, Türkiye Büyük Millet Meclisine, eködenek
tasarılarıyla gelmişlerdir, ekbütçe
isteğiyle gelmişlerdir. 

Eködeneklerin başlangıç
ödeneklerine oranı da: Örneğin, 1984 yılında,
yani Anavatan Partisinin iktidarda olduğu yılda çıkarılan
bir ekbütçede, eködeneğin başlangıç
ödeneğine oranı yüzde 24 olmuştur;
yine, 1991 yılında -yine Anavatan Partisi İktidarı
dönemidir- yüzde 21 olmuştur; 1993 yılında
 yüzde 21,4; 1995 yılında da yüzde 28,6
olmuştur. Bildiğiniz gibi, bu tablo ve sürekli,
iktidarların ekbütçe talepleriyle Meclise gelmeleri,
her zaman, her iktidar döneminde rastladığımız
bir olaydır, yeni ortaya çıkmış
bir hadise değildir ve özellikle 54 üncü Türkiye
Cumhuriyeti Hükümetinin oluşturduğu şartların
ortaya çıkardığı bir sonuç
da değildir.

28 Haziran 1996 günü Refah Partisi ile
Doğru Yol Partisinin ortaklığı şeklinde
kurulan 54 üncü Türkiye Cumhuriyeti Hükümeti
teşekkül ettikten sonra, bu kürsüden, devraldığımız
tabloyu, bütçe dengelerini açıklamıştım.
Temmuz ayının ilk haftasında bu kürsüden
açıkladığım rakamlara göre,
1996 yılı bütçesinin, yıl sonu
itibariyle devraldığımız koşullardan
dolayı, 1,3 katrilyonluk açık vereceğini
ifade etmiştim. Şimdi getirmiş olduğumuz
bu ilk ekbütçeyle ilgili kanun tasarısı,
doğrudan doğruya, devralmış olduğumuz
sonuçların Meclise intikalinden, yansımasından
ibarettir, yeni bir şey değildir, yeni bir hadise değildir
ve özellikle, 54 üncü Türkiye Cumhuriyeti
Hükümetinin ortaya çıkardığı
sonuçların bir uzantısı değildir;
tamamıyla, devralınan sonuçların bir
parçasıdır.

Burada, değerli arkadaşlarım “Anayasaya
göre, eködenek kanunlarında kaynak gösterilir,
eködeneğin tamamı borçlanmayla karşılanacaktır
denilmiştir. Dolayısıyla, bu yeni bir uygulamadır;
daha önceki eködenek kanunlarında, tamamının
borçlanmayla gösterildiği bir bütçe,
bir tasarı yoktur” demişlerdi; fakat, şu
ana kadarki eködenek kanunlarını incelediğimiz
takdirde, diğer eködenek kanunlarının da
bunun bir benzeri olduğunu görmekteyiz. Şu ana
kadar, 1980'den sonra, 1982 yılından sonra sekiz
adet eködenek tasarısı gelmiştir Meclise;
ikisinde gelir karşılık gösterilmemiştir,
yani, karşılığı olmamıştır;
üçünde, gösterilen gelir eködeneğin
altında kalmıştır; sadece üçünde,
eködenek kadar gelir gösterilmiştir; bunu da bilgilerinize
arz ediyorum. 

Sayın Bütün'ün biraz önce
belirtmiş olduğu 1995 Yılı Kesinhesap
Kanunu Tasarısında, dış kredi boçlarıyla
ilgili hesabın Plan ve Bütçe Komisyonunda kabul
edilmeyişiyle ilgili izah, 1995 yılına aittir.
1995 yılına ait Kesinhesap Kanunu Tasarısı,
sizin iktidar olduğunuz dönemde; yani, 1996 yılı
bütçesi Meclise sunulurken, bu bütçeyle
birlikte Parlamentoya sunulması gereken bir kesinhesap
kanunu tasarısıydı; maalesef, siz, anayasal
bir zorunluluk olduğu halde bu zorunluluğu, teknik çalışmaları
tamamlayamadığınız için yerine
getirmediniz; bizim burada, kesinhesap kanunu tasarısı
olarak 1995 yılında Parlamentoya getirdiğimiz
dönem, 54 üncü Türkiye Cumhuriyeti Hükümetine
ait bir dönem değildir; bir. İkincisi de, Parlamentoya
takdimi de size ait olduğu halde, o eksikliğinizi de giderdiğimiz
bir husustur.

Bilgilerinize arz eder; saygılar sunarım.
(RP sıralarından alkışlar)

BAŞKAN -Maliye Bakanı Sayın
Abdüllatif Şener'e teşekkür ediyorum.

Bir şey mi söyleyeceksiniz Sayın
Bütün?

ESAT BÜTÜN (Kahramanmaraş) - Sayın
Başkanım... (Gürültüler)

BAŞKAN - Değerli arkadaşlar, yerinden
bir talepte bulunan Sayın milletvekilinin ne söylediğini
anlayamıyorum. Müsaade ederseniz arkadaşımızın
talebini bir tespit edeyim.

Buyurun Sayın Bütün.

ESAT BÜTÜN (Kahramanmaraş) -Sayın
Başkanım, 1995 yılında Anavatan Partisi
iktidar değildi; bu bir. 1996 yılı bütçesi
de, bildiğiniz gibi, 1995 yılında SHP-DYP Hükümetleri
adına hazırlanmıştır. 1995 yılındaki
bu olaylarla Anayol Hükümetinin bir ilgisi yoktur; arz
ederim.

BAŞKAN - Çok teşekkür ederim.

Sayın Salih Kapusuz, kişisel olarak
söz isteminde bulunmuştur; buyurun. (RP sıralarından
alkışlar)

Konuşma süreniz 10 dakikadır.

SALİH KAPUSUZ (Kayseri) - Sayın Başkan,
değerli milletvekili arkadaşlarım; hepinizi saygıyla
selamlıyorum. Görüşmekte olduğumuz
ekbütçe tasarısıyla ilgili olarak şahsî
görüşlerimi kısaca ifade etmek ve bir düzeltme
yapmak için huzurlarınıza geldim. 

Özellikle, Değerli Bakanımızın
açıklamış olduğu ve değerli
sözcülerin de ifade ettikleri gibi, 1996 yılına
ait yapılmış olan bu ekbütçenin
bizden önceki İktidar dönemine ait olduğunu
bir kez daha vurgulamak istiyorum. Hesap hatası, başlangıçta
kendilerine ifade edilmişti; ama, ifade edilmiş olmasına
rağmen, kendileri bu kürsülerden “hayır,
biz hesaplamış olduğumuz bütçeye
sahibiz; bunun üzerinde bir açık söz konusu
olmayacak” demişlerdi. Maalesef, nisan ayı itibariyle
400 trilyonu bulan bütçe açığının,
yıl ve dönem sonu itibariyle de 1,3 katrilyonu bulması
gayet normal idi ve bu gerçekleşmiş oldu. Bu
Hükümet, sadece bunu tamamlamış oldu. 

Değerli arkadaşlar, hazırlanmış
olan bu ekbütçede rakam olarak bir hususun altını
özellikle çizmek istiyorum. Dikkat edilirse, yaklaşık
450 trilyonluk harcama kalemleri nerelere gitmektedir; çalışanlara
70 trilyon, emeklilere 60 trilyon, faiz giderleri 210 trilyon...
Tarımsal destekleme ve özellikle köy hizmetlerini
yürütebilmek açısından ihtiyaç
duyulan miktar kadarıyla yetinilmeye çalışılmıştır,
mümkün mertebe, bunun daha büyük olmamasına
azamî gayret sarf edilmiştir. 

Anavatan Partisinden değerli sözcü,
kıymetli arkadaşımız burada konuşurken
bir ifade kullandılar ki, söz almamın asıl
sebebi bunu düzeltmek içindi. Dışticaret
açığı ile ödemeler dengesi açığı
çok  farklı  şeylerdir.  Şu anda rakam
olarak dışticaret açığı
20 milyar dolar; ödemeler dengesi açığı
ise 6,8  milyar  dolardır.  Yoksa, sayın sözcünün
dediği gibi ödemeler dengesi açığı
20 milyar dolar seviyesine ulaşmamıştır.
Özellikle zabıtlara bunun düzgün geçmesi
açısından ifade ediyorum. 

Tabiî, bu dönem sona ererken, elbette,
önümüzdeki haftadan itibaren 1997 bütçesini
görüşeceğiz. 1997 bütçesindeki
hedefimiz denk bütçedir; inşallah, bunu gerçekleştireceğiz.
Bir yıl sonra huzurlarınıza, ümit ediyoruz
ki, ekbütçeyle çıkmamaya gayret sarf
edeceğiz; çünkü, bu Hükümet çalışmanın
erdem olduğunun ve özellikle bu millete hizmetin de ibadet
mesabesinde olduğunun şuurunda ve bilincindedir. Dolayısıyla,
bu Hükümet, denk bütçeyi hazırlamış,
milletimizin ve Türkiye Büyük Millet Meclisinin
gündemine getirmiştir. Sizlerin de gayret ve destekleriyle
denk bütçe olması, hepimizi memnun eden bir
sonuç olacaktır.

Bunu arz eder; teşekkür ederim. (RP sıralarından
alkışlar) 

BAŞKAN - Sayın Salih Kapusuz'a teşekkür
ediyorum. 

Sayın milletvekilleri, tasarının
tümü üzerindeki görüşmeler tamamlanmıştır.

Tasarının maddelerine geçilmesini
oylarınıza sunuyorum: Kabul edenler... Kabul etmeyenler...
Kabul edilmiştir. 

1 inci maddeyi okutuyorum: 

4139 Sayılı 1996 Malî
Yılı Bütçe Kanunu ile Bağlı
(A) İşaretli Cetvelde

Değişiklik Yapılmasına
Dair Kanun Tasarısı

MADDE 1.- 4139 sayılı 1996 Malî
Yılı Bütçe Kanununa bağlı
(A) işaretli cetvelin ilişik (1) sayılı
cetvelde yazılı tertibine 447 000 000 000 000 liralık
ek ödenek verilmiştir.

BAŞKAN - 1 inci madde üzerinde söz
isteyen?..

Demokratik Sol Parti Grubu adına, Sayın
Çapoğlu; buyurun. 

Konuşma süreniz 10 dakikadır. 

DSP GRUBU ADINA GÖKHAN ÇAPOĞLU (Ankara)
- Teşekkür ederim Sayın Başkan. 

Sayın Başkan, değerli milletvekilleri;
hepinizi saygıyla selamlıyorum. 

Aslında, yapacağım konuşma
çok uzun; çünkü, bilimselliği anlatmak
o kadar kolay ve kısa bir süreye sığacak
bir olay değil; fakat, biraz önce, Refah Partisi adına
konuşan arkadaşımız bilimsellik iddiasında
bulundu. Aslında, bilimsellik iddiasında bulunmaması
gerekirdi. Bilimsellik iddiasında bulunmaktan çok
uzakta olan insandır; çünkü, Plan ve Bütçe
konuşmaları sırasında defterleri açsaydı,
tutanakları açsaydı, bilimselliğin ne
olduğunu en azından orada bile tespit edebilirdi.

Bilimsellik nedir; bilimsellik, sistemli bir şekilde
geleceği öngörebilmektir. (RP sıralarından
alkışlar!) Size açık olarak söylüyorum;
Hazineden sorumlu Bakanlıkta da söyledim, Maliye Bakanlığında
da arz ettim; mart, nisan ayı tutanaklarını
açtığınız zaman -10 ve 11 Nisan
tutanaklarını- orada demişiz ki açık
olarak, bütçe açığı 860 trilyon
değil, 1,5 katrilyon olacak; orada demişiz ki, dışticaret
açığı 16 milyar değil, 20 milyar
dolar olacak. Aynı şekilde belirtmişiz; enflasyon
yüzde 65 değil, yüzde 85 olacak; özelleştirmede
1,7 milyar öngörülmüş, hep yüzde
10 gerçekleşiyor, yüzde 10'unu gerçekleştirebilirsiniz
ve gerçekleşme 150 milyon dolar olmuş. Şimdi,
bakın, Refah Partisi sözcüleri de, bütçe
açığının bu sene için 5
katrilyon olacağını öngörmüşler.
Aslında, o öngördükleri rakam 1997 yılı
bütçesi için gerçekleşecek rakamdır.


Şunu belirtmek istiyorum: Öyle, kolay
kolay boş hurafelere inanarak bilimsellik iddiasında
bulunmayın lütfen. Plan ve Bütçe görüşmeleri
sırasında da okuduğumuz gibi, nisanda farklı
şeyler söylediniz, aynı maddeler için
karşı oy verdiniz, 1997 yılı bütçe
kanunu tasarısındaysa aynı maddeler için
olumlu oy veriyorsunuz. Size açık olarak söyleyeyim;
siz, Doğru Yolu sahiplenmiyorsunuz; ama, yolsuzlukla suçladığınız
Tansu Çiller'i, Doğru Yol Genel Başkanını,
sahiplenmeye devam ediyorsunuz, her platformda devam ediyorsunuz...
(DSP sıralarından alkışlar)

İRFETTİN AKAR (Muğla) - Ne alakası
var!

MEMDUH BÜYÜKKILIÇ (Kayseri) - Ne
alakası var!

GÖKHAN ÇAPOĞLU (Devamla) - Sayın
miletvekilleri, 1997'ye gelmemin nedeni şuydu: Bu sene de
samimî ve gerçekçi değilsiniz. Kendi bütçenizde
2 katriyon lira borçlanma yetkisi isteyerek bunu gösterdiniz
ve şunu açık olarak söyleyeyim: Bu sene
yaptığınız hataları, 1997 yılında
da daha büyük bir şekilde yapacaksınız.
1997 yılı bütçesinden bahsetmemizin
nedeni budur; sizi uyarmamızdır. Samimî ve
gerçekçi değilsiniz; biz, sizi samimiyete ve
gerçekçiliğe davet ediyoruz. Aksi takdirde,
ülkeyi yönetemezsiniz ve krize sokarsınız.

Teşekkür ederim, saygılarımı
sunarım. (DSP sıralarından alkışlar)

BAŞKAN - Ankara Milletvekili Sayın Gökhan
Çapoğlu'na teşekkür ediyorum.

Cumhuriyet Halk Partisi Grubu adına, Sayın
Algan Hacaloğlu; buyurun efendim. (CHP sıralarından
alkışlar)

Konuşma süreniz 10 dakikadır.

CHP GRUBU ADINA ALGAN HACALOĞLU (İstanbul)
- Sayın Başkan, değerli milletvekilleri; görüşülmekte
olan yasa tasarısının 1 inci maddesi hakkında
şahsım ve Grubum adına söz almış
bulunuyorum; hepinizi saygıyla selamlıyorum.

1996 yılında gayri safî millî
hâsıla yüzde 7,5 artmış bulunmaktadır.
Bu, programa göre bir ek artışı göstermekte;
program yüzde 4,5'lik bir artış öngörmekteydi.
Ekonomide enflasyonu kontrol altına alabilmek amacıyla,
Mart 1996'da yüzde 4,5'lik bir büyüme oranı
saptanmış ve makro dengeler onun üzerine bina
edilmişti.

Sayın Başkan, çok gürültü
oluyor.

BAŞKAN - Değerli arkadaşlarım,
kürsüdeki sözcüyü dinlemekte zorluk çekiyoruz.

ALGAN HACALOĞLU (Devamla) - Evet, değerli
arkadaşlarım, 1996 yılında makro dengelerdeki
-ilk konuşmamda belirttiğim- sapmalar sonucu, gayri
safî millî hâsıladaki artışın
olumlu sonuçlarını, ne yazık ki, ekonomimize
yansıtamadık. Yüzde 7,5'lik büyüme,
yapay bir büyümeydi ve yüzde 7,5'lik büyüme,
benden evvel, değerli DSP Grup Sözcüsü milletvekili
arkadaşımın da söylediği gibi, ne
yazık ki, vergi gelirlerine yansımamıştır;
vergide beklenen artışı sağlamamıştır.
Nereden biliyoruz; bakınız, 1996 yılı
programında, vergi gelirlerinin gayri safî millî
hâsılaya oranı, yüzde 15,73 idi ve bu,
yüzde 4,5'lik bir gayri safî millî hâsıla
büyüklüğü çerçevesi içerisinde
saptanmış bir orandı. Oysa, 1996 yılı
gerçekleşmesinde, vergi gelirlerinin gayri safî
millî hâsılaya oranının artmak
yerine düştüğünü, yüzde 14,9'a
indiğini görmekteyiz. Bu, esasında, garipsenecek
bir şey değil; çünkü, bu, özünde,
ekonomi büyürken, kayıtdışı
ekonominin de yeni boyutlar kazanmakta olduğunun ve ekonomideki
büyümenin, toplumumuzun dargelirli, emekçi, çalışan
kesimlerine yönelik artı değer yaratmak yerine,
rantiye kesimlerine destek sağladığının,
rantiye kesimlerinin gelirlerini katladığının;
ancak, çiftçinin, esnafın, işçinin,
yüksek enflasyon altında ezildiğinin bir göstergesi
olduğunu, burada özellikle belirtmek istiyorum.

Tabiî, büyüme, vergi gelirlerine
yansımayınca, ekkaynak gerekiyor ve içborçlanmayla,
445 trilyon liralık bir ekbütçeyle huzurumuza
gelmek zorunda kalıyorsunuz; çünkü, altı
aylık iktidar döneminizde, Refah-Doğru Yol Hükümetinin,
önümüze bir vergi reformu, adil bir vergi reformu,
kayıtdışı ekonomiyi kayıt kapsamı
içine alacak, emeğin, çalışanların
üstündeki vergi ve fon yükünü azaltacak,
esnafın adil olmayan peşin vergisini adil çerçeveye
çekecek bir vergi reformunu getirmemiş olmasının
bedelini, şimdi, hep beraber, içborçlanmayı
artıran bir ekbütçeyle tüm çalışanlarımıza
ve kavruk, ezilen insanlarımıza ödetmekteyiz.


Buradan ileriye doğru baktığımızda,
ne yazık ki, 1997 yılının ufkunda
da bir vergi reformu olmadığını; 1997
yılına yönelik dengelerin de, yine, ülkede
eşitsizlikleri giderecek ve Anayasanın öngördüğü
şekilde, herkesin gücü oranında vergi vermesini
öngören ilkenin, kuralın, adalet kuralının
yaşama geçirilmesini sağlayacak bir kararlılığın,
ne yazık ki, Refah-Doğru Yol Hükümetinde
olmadığını görmekteyiz. 

Değerli arkadaşlarım, bir saptama
daha yapmak istiyorum. Esasında, bugünkü konuşmamızın
çerçevesi fındık üreticisinin,
pamuk üreticisinin içerisinde bulunduğu sıkıntıları
tartışma zemini değil; ancak, bu ekbütçenin
gerekçeleri arasında tarımı destekleme
çerçevesinde yapılacak olan ödemeler
de olduğu için, ben, sınırlı boyutta,
fındık üreticisinin, bugün, içinde
olduğu sıkıntıyı dile getirdim;
ama, bugünkü Dünya Gazetesinde “fındıkta
peşin fiyaskosu...” deniliyor. Yani, ayrıntısına
inmiyorum, ben bu kaynağı kullanarak, Karadeniz'in,
Doğu Karadeniz'in, Sakarya'nın, Batı Anadolu'nun
fındık üreticilerinin, fındığını
verdiği halde yetmiş gündür parasını
alamayan üreticinin, basına yansımış
olan feryadını, şikâyetini dile getirdi.
Burada “efendim, geçmişte de geç kalınmaktaydı”
şeklinde ifadelerle bu yaranın, bu gerçeğin
kapatılması, sorunun çözülmesi
mümkün değil. 

Bir de, Sayın Bakanımızın
bir sözüne yanıtım olacak. Ben, ilk değerlendirmemde,
1996 yılı ekbütçesinin iki temel noktada
tartışılması gerektiğini söylemiştim.
Birincisi, bu ekbütçe ihtiyacının, özde,
temelde, 1996 yılı makro dengelerinin, makro parametrelerin
sapmasından kaynaklandığını dile
getirmiştim; onu, size, rakamlarla, kanıtlamaya,
ifade etmeye çalışmıştım.


İkinci husus ise, 1996 yılı
ek bütçesinin, son on ki yılda, Türkiye
Büyük Millet Meclisi gündemine gelen tüm ekbütçe
ödenek taleplerinin aksine, sadece, bu yıl yüzde
100 oranında içborçlanma ihtiyacı,
içborçlanma çerçevesinde eködenek
talebinin karşılanacağı ifadesinin yer
aldığı gerçeğinin altını
çizmiştim; yani, 1984, 1989, 1991, 1993 ve 1994 
yıllarında, hiçbir yıl eködeneğin
karşılığı yüzde 100 içborçlanmayla
karşılanmamıştır; 1984 yılında
yüzde 68 düzeyinde vergi gelirleriyle karşılanmıştır,
1993 yılında yüzde 25 düzeyinde vergi
gelirleriyle karşılanmıştır.
Keza, 1991 ve 1994 yıllarında da, ödenek artışının
belli miktarları, vergi gelirleriyle karşılanmıştır.
Ama, şimdi, adil vergi reformunu gündemine alamayan
Hükümet, vergi artışını sağlayamayan
Hükümet, içborç, rantiye kesimi spiraline
tutsaktır, vergiyi artıramamaktadır ve içborçlanmayla
gerekli olan ödeneği karşılamayı
gündemine almış bulunmaktadır.

Ben, bunları, teknik bir saptama olarak zapta
geçmesi için belirtiyorum; ilk konuşmamda
da belirttiğim gibi, bu ekbütçenin, özellikle
son altı ayda çarpıtılmış
olan makro dengeleri düzeltmeye hiçbir şekilde
merhem olmayacağını belirtiyorum; en kısa
zamanda daha sağlıklı politikaların gündeme
gelmesi dileğiyle, hepinize saygılarımı
sunuyorum. (CHP sıralarından alkışlar)

BAŞKAN - Cumhuriyet Halk Partisi Grubu adına
konuşan, Sayın Algan Hacaloğlu'na teşekkür
ediyorum.

Anavatan Partsi Grubu adına, Iğdır
Milletvekili Sayın Aşırım; buyurun.

Konuşma süreniz 10 dakikadır.

ANAP GRUBU ADINA ADİL AŞIRIM (Iğdır)
-Teşekkür ederim.

Saygıdeğer Başkan, saygıdeğer
milletvekili arkadaşlarım; Sayın Bakan konuşmasında,
bütçe sapmasının geçmiş
hükümetlerde de görüldüğünü
belirtti ve verdiği rakamlara baktığımda,
bunun ortalama yüzde 25 dolaylarında olduğunu
gördüm. 54 üncü Hükümet, denk bütçe
iddiasıyla ortaya çıktığı
için, 97 yılında da bu şekilde bir
sapmanın olmayacağını iddia etti; ama,
ben diyorum ki, inşallah, geçmiş hükümetlerde
olduğu gibi, siz de, yüzde 20'leri tutturursunuz;  çünkü,
denk bütçede ortaya koyduğunuz gelirlerin en önemlisi
sayılan Türk Telekom AŞ'nin satışından
ve yine Türk Telekom AŞ'nin katma değerli hizmetlerinden
elde edilecek geliri, yaklaşık 5.5 milyar dolar olarak
görüyorsunuz; ama, ben size bir şey söyleyeyim,
bunun da farkında olun; Türk Telekom AŞ'nin
satışıyla ilgili, şu anda, Özelleştirme
İdaresinde hiçbir şey yapılmamıştır.
Biliyorsunuz, buradan bir yasa geçirdik ve o yasayı
da biz destekledik; Türk Telekom AŞ'den, Ulaştırma
Bakanlığından, Özelleştirme İdaresinden
teşkil edilecek bir heyet, daha oluşturulamamış;
çok sıkı çalışsalar bile,
1997'nin sonunda buradan elde edeceğiniz geliri, bütçeye
yazamayacaksınız; onun için, ben sizi uyarıyorum.


54 üncü Hükümetin Hükümet
Programında en çok dikkat ettiğim şöyle
bir ifade var: “Rant ekonomisinden üretim ekonomisine
geçilecek.” Bunu, Hükümetteki bütün
milletvekili arkadaşlarımın odasına
yazıp sürekli bakmalarını tavsiye ediyorum;
çünkü, sizin yaptığınız,
sadece rantiyeyi teşvik etmek. Bununla ilgili, demin Sayın
Hacaloğlu'nun dediği gibi, bir vergi reformu getirebilirdiniz;
ama, bakın, ürettiğiniz kaynak paketlerinin içine
-özellikle Refah Partisinin tabanına yönelik-
serpiştirdiğiniz bütün önlemler, aslında,
çok büyük faiz oranlarında borçlanmadır;
örneğin, bedelsiz ithalat; örneğin, altın
stokunun affı... Bu, kesinlikle borçlanmanın
bir başka yoludur; bedelsiz ithalatta yüzde 10 faizle
borçlanıyorsunuz... Ha, size şunu da söyleyeyim:
Doğru Yol Partisi ile CHP; yani, 1995'teki Hükümet
sizi kandırmış. Sizi nasıl kandırmış;
şöyle kandırmış: Gümrük
Birliği Anlaşmasının İngilizce
metnini Türkçeye çevirirken tahrifat yapmışlar;
nasıl: Gümrük Birliği Anlaşma metninin
Türkçe tercümesinde, yabancı otomobillerin
ithalinin, Hazine Dış Ticaret Müsteşarlığı
-şimdi ikiye ayrıldı- İthalat Genel
Müdürlüğünün izniyle olabileceğini
metne yazmışlar; halbuki, İngilizce metinde
böyle bir şey yok. Yani, sizin bedelsiz ithalat kanununu
geçirmenize gerek de yoktu. 50 bin markını
bankaya yatıran bir insan, gidip, sizi mahkemeye verip
parayı da geri alabilir. Gümrük Bbirliği
Anlaşmasında, bedelsiz ithalata izin var, o kanunu
niye geçirdiniz? O da, gerçekten rantiyedir; parası
olanın, araba almasına imkân sağlayan,
devlete de uzun vadede çok yüksek faizle borçlanma
sağlayan bir kanundur. O kanunu, geçirmenize gerek
de yoktu. Yarın, öbürgün, bedelsiz ithalat
yapayım diye para yatıranların hepsi, sizi
mahkemeye verebilir. 

Şimdi, Doğru Yol Partisinin sözcüsü
arkadaşım, buradan “çiftçilere
destekleme alım fiyatını iyi verdiklerini,
KOBİ'leri desteklediklerini” söylediler; Hükümet
Programınızda da bu var. KOBİ'leri destekleyemezsiniz;
5 trilyonla KOBİ'ler desteklenir mi? Resmî olmayan
kayıtlara göre, 2 milyona yakın KOBİ
var. Bunların her birine ar-ge çalışması
için, dışpazar araştırması
için, eğitim için, her birine, sadece, 1 milyar
lira verseniz, 2 katrilyon para ediyor. Niye yalan söylüyorsunuz
ki, 5 trilyonla bu olmaz; ancak, partizanca... (RP sıralarından
“Doğru konuş” sesleri) Doğru söylediğim
için tersi yalan oluyor; ben, doğru söylüyorum.
Hesaplayın: 2 milyon KOBİ'ye 1 trilyon verin, 2
katrilyon ediyor efendim; ben, doğruyu konuşuyorum.
 

Buradaki eködenek ihtiyacının
yarısı, yine faiz ödemelerine gidiyor. Aslında,
ben, Köy Hizmetlerine, çalışanlarımıza,
emeklilerimize giden parayı destekliyorum; ama, dikkat
edin, yarısı gene faize gidiyor; hani, rantiyeyi
engeleyecektiniz? Vergi reformu getirseydiniz. 

Hepinize saygılar sunuyorum.(ANAP sıralarından
alkışlar)

BAŞKAN - Anavatan Partisi Grubu adına
konuşan Sayın Adil Aşırım'a teşekkür
ediyorum.

1 inci maddeyle ilgili başka söz talebi
yok.

Şimdi, 1 inci maddeye bağlı cetveli
okutup, oylarınıza sunacağım.

(1) SAYILI CETVEL

13.00 - MALİYE BAKANLIĞI

Program

Kodu Açıklama Lira




930 Malî Transfreler 447 000 000 000 000

 BAŞKAN - Kabul edenler.... Etmeyenler...

 Kabul edilmiştir.

1 inci maddeyi kabul edilen cetveliyle birlikte oylarınıza
sunuyorum: Kabul edenler... Kabul etmeyenler... Kabul edilmiştir.

Geçici 1 inci maddeyi okutuyorum: 

GEÇİCİ MADDE 1.- Köy Hizmetleri
Genel Müdürlüğünde çalıştırılan
geçici işçiler için 1996 yılına
mahsus olmak ve 100 000 Adam/Ay miktarını aşmamak
üzere ilave vize yapmaya; bu vize için gerekli geçici
işçilik ödeneğini Maliye Bakanlığı
Bütçesinin (930-08-3-351-900) tertibindeki ödenekten
kurum bütçesinin ilgili tertiplerine aktarmaya Maliye
Bakanı yetkilidir.

Bu madde uyarınca yapılacak ilave geçici
işçi vizesi, Köy Hizmetleri Genel Müdürlüğü
için 1997 yılında yapılacak vize işlemi
sırasında dikkate alınmaz.

BAŞKAN - Geçici madde üzerinde
söz talebi?.. Yok.

Geçici madde üzerinde değişiklik
önergesi yok.

Geçici maddeyi oylarınıza sunuyorum:
Kabul edenler... Kabul etmeyenler... Kabul edilmiştir.

2 nci maddeyi okutuyorum: 

MADDE 2.- Bu Kanun yayımı tarihinde
yürürlüğe girer.

BAŞKAN - Madde üzerinde söz isteyen?..
Yok.

Maddeyle ilgili önerge yok.

Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.

3 üncü maddeyi okutuyorum:

MADDE 3.- Bu Kanun hükümlerini Maliye Bakanı
yürütür.

BAŞKAN - Madde üzerinde söz isteyen?..
Yok.

Maddeyle ilgili değişiklik önergesi
yok.

Maddeyi oylarınıza sunuyorum: Kabul
edenler... Kabul etmeyenler... Kabul edilmiştir. 

Tasarının tümü açık
oya tabidir. 

Oylamanın, oy kupalarının sıralar
arasında dolaştırılmak suretiyle yapılması
hususunu oylarınıza sunuyorum: Kabul edenler...
Kabul etmeyenler... Kabul edilmiştir. 

Kupalar dolaştırılsın.


(Oylar toplandı)

BAŞKAN - Salonda olup da oyunu kullanmayan
sayın üye var mı? Yok.

Oy verme işlemi bitmiştir; kupalar kaldırılsın.

(Oyların ayırımı yapıldı)


BAŞKAN - Sayın milletvekilleri, 4139
sayılı 1996 Malî Yılı Bütçe
Kanunu ile Bağlı (A) İşaretli Cetvelde
Değişiklik Yapılmasına Dair Kanun Tasarısının
oylama sonuçlarını sunuyorum: 

Oy sayısı :  254

Kabul  :  213

Ret  :  37

Mükerrer : 3

Geçersiz  :  1

Böylece, tasarı yasalaşmış
bulunmaktadır; hayırlı uğurlu olmasını
temenni ediyorum.

Grup temsilcileri, kalan sürede, daha başka
bir kanunu çıkarmaya sürenin yetmeyeceği
gerekçesiyle, çalışmaları tamamlamamızı
arzu ediyorlar, Başkanlık da aynı görüşe
katılıyor.

1997 Malî Yılı Genel ve Katma
Bütçe Kanunu Tasarıları ile 1994 ve
1995 Malî Yılları Genel ve Katma Bütçe
Kesinhesap Kanunu Tasarılarını görüşmek
için, 9 Aralık 1996 Pazartesi günü Saat
10.00'da toplanmak üzere birleşimi kapatıyorum.


Kapanma Saati: 18.55



VI.- SORULAR VE CEVAPLAR

A) YAZILI SORULAR VE CEVAPLARI

1.- İstanbul Millevekili Bülent Akarcalı'nın,
Mülteciler Sözleşmesine ilişkin sorusu ve
Dışişleri Bakanı ve Başbakan Yardımcısı
Tansu Çiller'in yazılı cevabı (7/1577)

Türkiye Büyük Millet Meclisi
Başkanlığına

Aşağıdaki sorularımın
Dış İşleri Bakanı Sayın
Tansu Çiller tarafından yazılı olarak
cevaplandırılmasını arz ederim.

  Bülent Akarcalı

  İstanbul

1. Ülkemizin 1951 Mülteciler sözleşmesine
koyduğu “Asya ülkelerinden siyasi mülteci kabul
edilmez” şerhini kaldırmayı düşünmez
misiniz?

2. Bu şerh'in varlığı Türkiye
için aşağılayıcı değil
midir?

3. Bu şerhe göre Batılı
insansa, Asyalı nedir?

4. Bu şerh atalarımızı
inkâr anlamına gelmiyor mu?

 T.C.

 Dışişleri Dışişleri
Bakanlığı

 Orta doğu, Afrika ve Uluslararası

 Siyasi Kuruluşlar Genel Müdürlüğü

 Sayı : BMGY-III-3740-749

Konu : Yazılı Soru Önergesi

Türkiye Büyük Millet Meclisi
Başkanlığına

İlgi : TBMM Başkanlığı
Genel Sekreterliği'nin 8 Kasım 1996 tarihli ve A.01.0.GNS.0.10.00.
02-7/1577-4029/11168 sayılı yazısı.

İstanbul Milletvekili Sayın Bülent
Akarcalı tarafından verilen, ülkemizin 1951
tarihli Mültecilerin Hukukî Durumuna Dair Cenevre Sözleşmesi'ne
coğrafi sınırlamayla taraf olmasına ilişkin
yazılı soru önergesinin yanıtı
ekte takdim kılınmıştır.

Saygılarımla arz ederim.

  Prof. Dr. Tansu Çiller

  Dışişleri Bakanı ve

  Başbakan Yardımcısı

Türkiye'nin 1951 Tarihli Cenevre Sözleşmesine
Coğrafi Sınırlamayla

Taraf Olmasına Dair Yazılı
Sorunun Yanıtı

1951 Tarihli Mültecilerin Hukukî Durumlarına
İlişkin Cenevre Sözleşmesi, II.Dünya
Savaşı sonrasında, özellikle Nazi zulmü
nedeniyle birçok ülkede mülteci durumuna düşmüş
kişilerle ilgili sorunların ülkede çözülebilmesi
amacıyla, mültecilerin hukukî statülerini,
o ana kadar benimsenen geçici tanımların
yerine, genel ilkelere bağlayacak bir uluslararası
belgeye duyulan ihtiyaç nedeniyle ortaya çıkmıştır.
Malumları olduğu üzere, ülkemiz de bu dönemde,
Avrupa ülkelerinden kaçan mülteciye evsahipliği
yapmıştır.

Sözleşme imzacı devletlere, coğrafi
kısıtlamalarla taraf olma imkânını
sunmuştur. Türkiye bu imkândan yararlanmış
ve Avrupa'dan gelen kişilere mülteci statüsü
tanımıştır. Avrupa'ya istisna tanınması
yukarıda değinilen geleneksel tutumumuzdan ve bu coğrafi
bölgeden kısıtlı sayıda kişilerin
iltica etmesinden kaynaklanmıştır.

Buna karşılık, Türkiye'nin
transit yollar üzerinde olması, doğu ülkelerinden
de mülteci kabul edildiği takdirde yurdumuzu sınırları
açık bir iltica ülkesi haline getirebilecek
ve büyük sorunlara yol açabilecektir.

Türkiye'nin, Avrupa dışındaki
ülkelerden gelen kişilere, mülteci statüsü
tanımıyor olması, uluslararası korumaya
muhtaç kişilere geçici sığınma
hakkı ve ikâmet imkânı da tanınmadığı
anlamına gelmemektedir. Ancak, mülteci statüsü,
geçici sığınmacı statüsünden
farklıdır. Mülteciler, meslek edinme, eğitim,
seyahat ve malî yükümlülükler konusunda
vatandaşlara eşit haklara sahiptirler. Oysa ki, sığınmacılara,
ihtiyaçları olan geçici korunma sağlanmaktadır.

Bulundukları yerlerden çeşitli
nedenlerle kaçarak Türkiye'ye gelen kişiler,
ülkemizde kalmak gibi bir niyetleri bulumadığını
sığınma başvuruları sırasında
belirtmektedirler. Çeşitli Asya ülkelerinden
gelen sığınmacılar, ya kendi ülkelerindeki
durumun iyileşmesinden sonra geri dönmeyi istemekte,
ya da, İranlılar ve Iraklılar gibi, ülkemize
transit amaçla gelmiş olup, Batılı
üçüncü ülkelere gitmeyi amaçlamaktadırlar.
Batı'ya gitmek için ülkelerinden ayrılmış
olan kişilere, Birleşmiş Milletler Mülteciler
Yüksek Komiserliği Ankara Temsilciliği aracılığıyla,
kendilerini kabul edebilecek bir ülke bulunup bulunmadığını
araştırabilmelerini teminen makul bir süre Türkiye'de
kalma olanağı tanınmaktadır.

1991'de kuzey Irak'tan sınırlarımıza
bir gün içinde yarım milyon Iraklı geldiği
ve Batılı ülkelerin sınırlarımızı
açmamız konusunda yoğun baskı yaptığı
hatırlardadır. 1988 yılındaki benzeri
göç sonucunda, bunun yükünü paylaşacaklarını
taahhüt eden ülkelerin, daha sonra Türkiye'yi altından
kalkılması çok güç ekonomik,
sosyal, güvenlik ve çevre ile ilgili sorunlarla başbaşa
bıraktıkları bilinmektedir.

İçinde bulunduğumuz coğrafyada,
öngörülmeyen nüfus hareketlerinin tekrarlanabilir
olduğu gözönüne alındığında,
Türkiye'nin bu kişilere, imkânları dahilinde
ve “geçici sığınma” çerçevesinde
vermiş olduğu yardım ve desteğin, kendisinden
beklenenin sınırını oluşturduğu
görülmektedir.

Bu arada bir başka tarihi gerçeğin
de altını çizmek isterim : 1945 yılından
bu yana, Türkiye, 1951 Sözleşmesi kapsamındaki
mükellefiyetinin ötesinde, ırk, dil, din, kültür
bağı gerekçeleriyle çoğu Asya kökenli
750 000 soydaşımızı bağrına
basmış, sığınmacı olarak
kabul etmiş, vatandaşlığına almıştır.

Vurgulanması gereken bir başka nokta
da, Türkiye'nin, “Avrupa Dışındaki
Ülkeleri” kapsayan coğrafi kısıtlamasının,
yalnızca Asya ülkelerine yönelik olmadığıdır.
Mevcut coğrafi kısıtlamamız, çeşitli
Afrika ülkelerinden gelen ve İstanbul başta
olmak üzere, çeşitli illerimizde, uyuşturucu
kaçakçılığı, karaborsacılık
ve diğer yasadışı alanlara el atan kişilerin
iltica mekanizmasını suistimal etmelerine karşı
da bir tedbir niteliğindedir.

Sonuç itibarıyla, Türkiye'de hali
hazırda barındırılan Azeri, Özbek,
Türkmen, Filistinli, Iraklı, İranlı,
Afgan, Pakistanlı, Suriyeli, Türk asıllı
Çinli sığınmacılar gibi Asya ülkelerine
mensup kişilere karşı üzerimize düşen
insani sorumluluğu fazlasıyla yerine getirmiş;
bunu yaparken ırk ve bölge ayrımına
kesinlikle gitmemiş ve ayrımcı bin yaklaşım
içinde olmadığını göstermiştir.

Sovyetler Birliği'nin dağılmasından
sonra bağımsızlıklarını
kazanan, aynı dili, tarihi ve kültürü paylaştığımız
Orta Asya Türk Cumhuriyetleriyle her alanda yakın
ilişkiler kurmanın gururunu ve mutluluğunu taşımaktayız.
Türkiye Türklerinin atalarını ve köklerini
unutmaları sözkonusu değildir. Türkler'in,
bir çok ulus gibi, tarih boyunca dünyanın dört
bir köşesine dağılmış, çeşitli
devletlerin vatandaşları olarak yaşamalarını,
varlıkları ve benliklerini sürdürmekte
olduklarını da unutmamak gerekir. Hükümetimizin
tüm soydaşlarımıza desteği, bunların
Türkiye'ye mülteci olarak kabul edilmeleriyle değil,
bulundukları yerlerde huzur, refah ve barış
içinde yaşamaları yönünde gerekli
gayretin gösterilmesi ve onların varlığıyla
dostluk ve işbirliği köprüleri kurulması
çabalarıyla anlamını bulmuş
ve bulmaktadır.

2. - Balıkesir Milletvekili Tamer Kanber'in,
katı yakıtlı termosifonlardan alınan
KDV oranının azaltılmasına ilişkin
Başbakandan sorusu ve Maliye Bakanı Abdüllatif
Şener'in yazılı cevabı (7/1604)

Türkiye Büyük Millet Meclisi
Başkanlığına

Aşağıdaki sorumun Sayın Başbakan
tarafından yazılı olarak cevaplandırılmasını
arz ederim.

Saygılarımla   5.11.1996

  Tamer Kanber

  Balıkesir

Günümüzde sadece fakir halkın
kullanmakta olduğu zaruri ihtiyaç olan katı
yakıtlı termosifonların lüks tüketim
malları sınıfına dahil edilip KDV
oranının %23 oranında olması doğru
değildir.

Tüketici mamule ödeyeceği bedelin 1/4
oranında KDV ödemek zorundadır. Ve mağduriyeti
söz konusudur.

Mağduriyetin önlenmesi ve yanlışlığın
düzeltilmesi KDV oranının %5'e düşmesi
ne zaman gerçekleşecektir.


 T.C.

 Maliye Bakanlığı

 Gelirler Genel Müdürlüğü
5.12.1996

 Sayı : B.07.0.GEL.0.82/8211-10/58085

Türkiye Büyük Millet Meclisi
Başkanlığına

İlgi : Kanunlar ve Kararlar Dairesi Başkanlığı
Kanunlar Kararlar Müdürlüğü'nün 21.11.1996
gün ve B.02.0.KKG/106-398-13-4574 sayılı yazısı.

Balıkesir Milletvekili Sayın Tamer
Kanber'in Sayın Başbakanımıza tevcih
ettiği ve Sayın Başbakanımızın
da Devlet Bakanı Sayın Lütfü Esengün'ün
koordinatörlüğünde cevaplandırılmasını
istediği ilgi yazı eki 7/1604-4073 esas nolu yazılı
soru önergesinde belirtilen soruya ilişkin cevabımız
Devlet Bakanı Sayın Lütfü Esengün'ün
örneği ekli yazısı üzerine aşağıda
açıklanmıştır.

Bilindiği gibi, katma değer vergisi oranları
3065 sayılı Kanunun 28.maddesinin verdiği yetkiye
dayanılarak Bakanlar Kurulu'nca belirlenmektedir. Bu çerçevede
çıkarılan Bakanlar Kurulu Kararı ile
su ısıtıcılarının katma
değer vegisi oranı %23 olarak belirlenmiştir.

Elektrikli ve gazlı su ısıtıcıları
%23 oranında katma değer vergisine tabi tutulurken,
katı yakıtlı ısıtıcıların
daha düşük oranda vergilendirilmesi, aynı
işleve sahip ürünler arasında vergi yoluyla
farklılık meydana getirecektir. Bu durum ise katma
değer vergisinin tarafsızlık ilkesine uygun
düşmemektedir.

Öte yandan, bütün su ısıtıcılarının
genel vegi oranı olan (%15) kapsamına alınması
ise başta diğer ev eşyaları olmak üzere,
%23 oranına tabi diğer mallarda benzeri talepleri artıracaktır.
Bu kapsamda katma değer vergisi oranlarında yapılacak
bir değişiklik ise kamu finansman dengesini olumsuz
yönde etkileyecektir.

Ancak, katma değer vergisi oran değişikliği
önerileri, şu anda Türkiye Büyük Millet
Meclisinin gündeminde bulunan Özel Tüketim Vergisi
Tasarısının Kanunlaşması aşamasında
değerlendirilecektir.

Bilgilerinize arz ederim.

  Doç. Dr. Abdullatif Şener

  Maliye Bakanı

 T.C.

 Devlet Bakanlığı 28.11.1996

 Sayı : B.02.0.0010/01183

Maliye Bakanlığı

İlgi : Başbakanlık Kan. ve Gen.
Müd.'nün 21.11.1996 tarih ve B.02.0.KKG/106-398-13/4574
sayılı yazısı.

Balıkesir Milletvekili Tamer Kanber'in; Sayın
Başbakanımıza tevcih ettiği Sayın
Başbakanımızın da kendileri adına
Bakanlığım koordinatörlüğünde
cevaplandırılmasını istediği ilgi
yazı ve eki, yazılı soru önergesi ekte
sunulmuştur.

Sözkonusu yazılı soru önergesinin
cevabının Türkiye Büyük Millet Meclisi
Başkanlığına verilmesini, Başbakanlığa
ve Bakanlığıma da bir örneğinin gönderilmesini
arz ederim.

  Lütfü Esengün

  Devlet Bakanı

3. - Yozgat Millevekili Kâzım Arslan'nın,
Yozgat İlindeki ağaçlandırma çalışmalarına
ilişkin sorusu ve Orman Bakanı M. Halit Dağlı'nın
yazılı cevabı (7/1617)

Türkiye Büyük Millet Meclisi
Başkanlığına

Aşağıdaki sorularımın
Orman Bakanı Sayın Halit Dağlı tarafından
Yazılı olarak cevaplandırılmasını
talep etmekteyim.

Gereğini saygılarımla arz ederim.
7.11.1996

  Dr. Kâzım Arslan

  Yozgat

1. 1988-1991 yıllarında Yozgat İlinde
nerelerde, ne kadar (Ağaçlandırma) yapılmıştır?
(Ayrı ayrı)

2. Bu dikimler kimler tarafından yapılmıştır?

3. Bu dikimlerde zayiat oranı ne kadardır?

4. Ağaçlandırılan bu bölgelerin
hali hazırdaki durumu nedir?


 T.C.

 Orman Bakanlığı

 Araştırma Planlama ve Koordinasyon
Kurulu

 Başkanlığı Koordinasyon
ve Mevzuat Dairesi

 Başkanlığı 4.12.1996

 Sayı : KM.1.SOR./822-3563

Konu : Sn. Kâzım Arslan'ın Yazılı
Soru Önergesi


Türkiye Büyük Millet Meclisi
Başkanlığına

(Kanunlar ve Kararlar Dairesi Başkanlığı)

ilgi : Türkiye Büyük Millet Meclisi
Başkanlığının 14.11.1996 tarih
ve. A.01.0.GNS.0.10.00.02-7/1617-4120/11328 sayılı
yazısı.

İlgi yazı ekinde alınan Yozgat
Milletvekili Sayın Kâzım Arslan'ın
“Yozgat ilindeki ağaçlandırma çalışmalarına
ilişkin yazılı soru önergesi” Bakanlığımızca
incelenmiş olup, cevabi yazımız ilişikte
gönderilmiştir.

Arz ederim.

  M. Halit Dağlı

  Orman Bakanı


Yozgat Milletvekili Sayın Kâzım
Arslan'ın 7/1617 Esas No. lu “Yozgat İlindeki
Ağaçlandırma Çalışmalarına
İlişkin Yazılı Soru Önergesi”

Hakkında Orman Bakanlığının
Cevabı


1. Yozgat İlinde 1980-1991 yılları
arasında yapılan ağaçlandırma
ve erozyon kontrolu çalışmalarını
proje bazında gösterir cetvel ektedir.

2. Fidan dikim işleri, sahaya en yakın
ilçe, kasaba ve köy yerleşim birimlerinden temin
edilin mahalli işçilere yevmiye ve birim fiyat usulüyle
yaptırılmıştır.

3. Yozgat İlinde tesis edilen toplam 6891
hektar ağaçlandırma sahasının,
önceki yıllarda yapılan tetkiklere göre
çeşitli nedenlerle 2244 hektarının
başarısız olduğu tespit edilmiştir.

4. Ağaçlandırılan
bölgelerde koruma ve bakım çalışmalarına
devam edilmektedir.


Yozgat İli Dahilinde 1988-1991 Yılları
Arasında Yapılan Ağaçlandırma
Ve Erozyon Kontrolu Çalışmalarını
Proje Bazında Gösterir Cetvel


Proje         Çalış. Yapıldığı
Yıl            

Nevi            
Proje Adı       Uygulanan İlçe 
 Birimi    1988       1989     1990 
   1991  Toplam

Ağaçl. Kavurma Çukuru Merkez Ha.
80 - - - 80

Ağaçl. Köklüdere Akdağmadeni
Ha. 66 515 - - 581

Ağaçl. Sümbülkaya Çekerek
Ha. 414 1787 - - 2201

Ağaçl. Cehennemdere Akdağmadeni Ha.
- 10 - - 10

Ağaçl. Akdağmadeni Akdağmadeni
Ha. - - 1050 550 1600

Ağaçl. Uzunlu Boğazlıyan Ha.
- - 7 300 307

Ağaçl. Çekerek Çekerek Ha.
- - 542 720 1262

Ağaçl. Yeşil Kuşak Merkez
Ha. - - 14 300 314

Ağaçl. Yeni Fakılı Yeni
Fakılı Ha. - - - 300 300

 Ağaçlandırma Toplamı Ha.
560 2312 1613 2170 6655

Er. Kont. Arnavut Dere Çayıralan Ha.
- - 50 - 50

Er. Kont. Konurlu Dere Çayıralan Ha.
- - 50 - 50

Er. Kont. Büyükyazı Çayı
Yerköy Ha. - - 10 - 10

Er. Kont. Söğüdünbaşı
D. Yerköy Ha. - - 26 - 26

Er. Kont. Aydıncık Aydıncık
Ha. - 100 - - 100

 Erozyon Kontrolu Toplamı Ha.    -  
  100   136  -     236

GENEL TOPLAM  Ha. 560 2412 1749 2170 6891


Yozgat Kırsal Kalkınma Projesi
Kapsamında 1992-1996 Yılları Arasında

Yapılan Çalışmaları
Gösterir Cetvel


Yılı      Birimi     Ağaçl.
    Eroz.Kont.    Mera Islahı     Enerji Or.     Sosyal
Ormancılık

1992 Ha. 45 10 - - -

1993 Ha. 260 15 - 150 70

1994 Ha. 600 15 300 150 4

1995 Ha. 130 50 50 250 10

1996 Ha. 100 220 145 - -

TOP. Ha. 1135 410 495 550 84



Yozgat İli Dahilinde (Cartaba) Kavakçılığı
Geliştirme Projesi Çerçevesinde

1990-1994 Yıllar Arasında Yapılan
Kavak Plantasyonu Gösterir Cetvel


Uygulama Uygulamanın Yapıldığı
Yararlanan Toplam Dikim Dikilen Kavak

     Yılı       Köyler    
                       Kişi Sayısı     Alanı
(Dekar)     Fidanı (Adet)    

    1990 Ayrıdam 39 269.0 36 151

 Çiğdemli

 Duralidayılı

    1991 Karayakup 55 589.0 64 037

 Terzili

 Saray

 Belkavak

 K.Nefes

 Özer

 Yankı

 Divanlı

    1992 Akbucak 19 354.2 36 620

 Fakırbeyli

 Boğazlıyan

    1993 Yerköy 5 101.0 9 960

 Araplı

    1994 Yudan      9    100.7 
 10 395

              TOPLAM 127 1413.9 157 163

4. - İzmir Milletvekili Sabri Ergül'ün,
İzmir-Konak İlçesi eski İzmir bölgesindeki
konutlara yüksek ücretten TEDAŞ tarafından
verilen elektriğe ilişkin sorusu ve Enerji ve Tabiî
Kaynaklar Bakanı M.Recai Kutan'ın yazılı
cevabı (7/1535)

Türkiye Büyük Millet Meclisi
Başkanlığına

Aşağıdaki yazılı sorumun
Enerji ve Tabiî Kaynaklar Bakanınca yazılı
olarak yanıtlanması için gereğini dilerim.

Saygılarımla.

  Sabri Ergül

  İzmir

1. İzmir İli Konak İlçesi
Eski İzmir Bölgesindeki 17 mahallede mevcut konutlara
imarsız yapılaşma oldukları gerekçesiyle
TEDAŞ'ın şantiye elektriği tarifesinden
cerevan verildiği ve bedelinin bu nedenle yüksek ücretten
tahsil edildiği doğru mudur? Bunun sebebi nedir?

2. 300 000 yurttaşımızın
yaşadığı bu bölgedeki yuttaşlar
zaten yoksul olup, geçim çekmektedirler.

Yurttaşlarımızın bu mağduriyetlerini
gidermek ve aboneliklerini normal konut tarifesine dönüştürmek
için ne gibi işlemler yapmayı düşünüyorsunuz?



 T.C.

 Enerji ve Tabiî Kaynaklar Bakanlığı

 Araştırma, Planlama ve Koordinasyon

 Kurulu Başkanlığı 5.12.1996

 Sayı : B.15.0.APK.0.23.300/1693/19250

Konu : Yazılı Soru Önergesi


Türkiye Büyük Millet Meclisi
Başkanlığına

İlgi : TBMM Başkanlığı'nın
20.11.1996 tarih ve A.01.0.GNS.0.10.00.02-7/1635-4184/11547 sayılı
yazısı.

İzmir Milletvekili Sayın Sabri Ergül'ün
tarafıma tevcih ettiği ve Türkiye Büyük
Millet Meclisi İçtüzüğü'nün
99 uncu maddesi gerğince cevaplandırılması
istenen 7/1635 esas no.lu yazılı soru önergesi
ile ilgili bilgiler hazırlanarak ekte sunulmuştur.

Bilgilerinize arz ederim.

  M. Recai Kutan

  Enerji ve Tabiî Kaynaklar Bakanı


İzmir Milletvekili Sayın Sabri
Ergül'ün

Yazılı Soru Önergesi ve
Cevabı

(7/1635-4184)

Soru 1 : İzmir İli Konak İlçesi
eski İzmir Bölgesindeki 17 mahallede mevcut konutlara
imarsız yapılaşma oldukları gerekçesiyle
TEDAŞ'ın şantiye elektriği tarifesinden
cereyan verildiği ve bedelinin bu nedenle yüksek ücretten
tahsil edildiği doğru mudur? Bunun sebebi nedir?

Cevap 1: 3194 sayılı İmar Yasasının
31 inci maddesine göre, yapı kullanma izni olmayan
yapılar, elektrik su ve kanalizasyon hizmetlerinden ve
tesislerinden yararlandırılmaktadır.

Ancak, kaçak ve usulsüz elektrik kullanımını
önlemek için, Bakanlığımızca
yapılan bir düzenleme ile yapı kullanma izni
alamamış, fakat belediye tarafından örneğin
su şebekesi vb. gibi alt yapı hizmetleri götürülmüş
ise; geçici olarak abone yapılmaları sağlanmaktadır.
Dolayısıyla, bu tür abonelere 9.11.1995 tarih
ve 22458 sayılı Resmi Gazetede yayımlanan
Elektrik Tarifeleri Yönetmeliği'nin 5 inci maddesi bendinde
yeralan geçici aboneler tarifesi uygulanmaktadır.

Soru 2 : 300 000 yurttaşımızın
yaşadığı bu bölgedeki yurttaşlar
zaten yoksul olup, geçim sıkıntısı
çekmektedirler.

Yurttaşlarımızın bu mağduriyetlerini
gidermek ve aboneliklerini normal konut tarifesine dönüştürmek
için ne gibi işlemler yapmayı düşünüyorsunuz?

Cevap 2 : 300 000 yurttaşımızın
mağduriyetinin giderilmesi, ancak, İmar Yasasının
öngördüğü yapı kullanma izni ile
birlikte ilgili Müesseseye başvurmaları halinde
yasal abone yapılanmalarıyla mümkün olacaktır.
Bu durumda, Elektrik Tarifeleri Yönetmeliği'nin 5 inci
maddesi A bendinde yer alan ait oldukları abone grubuna
alınabileceklerdir.

5. - Burdur Milletvekili Yusuf Ekinci'nin, Antalya'nın
ulusal demiryolu ağına bağlanmasına ilişkin
sorusu ve Ulaştırma Bakanı Ömer Barutçu'nun
yazılı cevabı (7/1643) 

Türkiye Büyük Millet Meclisi
Başkanlığına

Aşağıdaki sorularımın
Ulaştırma Bakanı tarafından İçtüzüğün
99 uncu maddesi uyarınca yazılı olarak cevaplandırılmasını
arz ederim. 13.11.1996

  Dr. Yusuf Ekinci

  Burdur

1. Antalya İlinin ulusal demiryolu ağına
bağlanması ile ilgili olarak (Bakanlığınıza
bağlı Demiryolları-Limanlar-Hava Meydanları
İnşaatı Genel Müdürlüğü
tarafından) bir çalışma yapılmakta
mıdır?

2. Şayet bu tarz bir çalışma
yapılmakta ise bu çalışmanın
aklın ve ilmin gösterdiği gerçekler çerçevesinde
Burdur-Antalya Demiryolu olduğuna inanıyor musunuz?

3. Burdur-Antalya Demiryolu olarak kamuoyuna mal
olan bu tasarının bir başka istikamete kaydırılmasının
ülke ekonomisine zarar vereceğini düşünüyor
musunuz?

4. Burdur-Antalya Demiryolunun proje çalışmaları
ne zaman tamamlanacaktır?

5. Burdur-Antalya Demiryolunun ihalesi ne zaman yapılabilecektir?

 T.C.

 Ulaştırma Bakanlığı

 Araştırma Planlama ve Koordinasyon

 Kurulu Başkanlığı 4.12.1996

 Sayı : B.11.0.APK.0.10.01.21.AE/1583-27329

Konu : Burdur Milletvekili Yusuf Ekinci'nin 

 Yazılı Soru Önergesi Hk.

Türkiye Büyük Millet Meclisi
Başkanlığına

İlgi : TBMM Başkanlığının
22 Kasım 1996 gün ve A.01.0.GNS.0.10.00.02-7/1643-4242/11714
sayılı yazısı.

Burdur Milletvekili Yusuf Ekinci'nin Bakanlığıma
yönelttiği 7/1643-4242 sayılı soru önergesinin
cevabı ekte sunulmuştur.

Bilgilerinize arz ederim.

  Ömer Barutçu

  Ulaştırma Bakanı

Burdur Milletvekili Yusuf Ekinci'nin 7/1643-4242
Sayılı 

Yazılı Soru Önergesi ve
Cevabı

Sorular :

1. Antalya İli'nin Ulusal demiryolu ağına
bağlanması ile ilgili olarak (Bakanlığınıza
bağlı Demiryolları-Limanlar-Hava Meydanları
İnşaatı Genel Müdürlüğü
tarafından) bir çalışma yapılmakta
mıdır?

2. Şayet bu tarz bir çalışma
yapılmakta ise bu çalışmanın
aklın ve ilmin gösterdiği gerçekler çerçevesinde
Burdur-Antalya Demiryolu olduğuna inanıyor musunuz?

3. Burdur-Antalya Demiryolu olarak kamuoyuna mal
olan bu tasarının bir başka istikamete kaydırılmasının
ülke ekonomisine zarar vereceğini düşünüyor
musunuz?

4. Burdur-Antalya Demiryolunun proje çalışmaları
ne zaman tamamlanacaktır?

5. Burdur-Antalya Demiryolunun ihalesi ne zaman yapılabilecektir?

Cevaplar :

Isparta-Burdur-Antalya Demiryolu hattının
fizibilite etüdü DLH Genel Müdürlüğünce
Ortadoğu Teknik Üniversitesine verilmiş ve 1996
yılı Ekim ayında tamamlanmıştır.
Fizibilite etüdü çalışmalarında
5 güzergah belirlenmiştir. Bu güzergahlar;

1. Isparta-Burdur-Antalya 178 Km.

2. Burdur-Bozova-Antalya 190 Km.

3. Burdur-Kızılkaya-Antalya 150 Km.

4. Isparta-Antalya  139 Km.

5. Burdur-Isparta-Antalya 167 Km.

Yukarıda belirtilen tüm seçenekler,
ekonomik analiz sürecinde yapılabilir bir nitelik
arz etmemektedir.

6. - Yalova Milletvekili Yaşar Okuyan'ın,
telefon rehberine ilişkin sorusu ve Ulaştırma
Bakanı Ömer Barutçu'nun yazılı
cevabı (7/1652)

Türkiye Büyük Millet Meclisi
Başkanlığına

Aşağıdaki sorumun Ulaştırma
Bakanı Sayın Ömer Barutçu tarafından
yazılı olarak cevaplandırılması
hususunu emir ve müsadelerinize arzederim.

Saygılarımla.

  Yaşar Okuyan

  Yalova Millevekili

Soru : Türk Telekominikasyon A.Ş. tarafından
1995 yılında telefon abonelere gönderilen avans
makbuzunda;

“1995 yılı ilk yarısında
dağıtılmak üzere Alfabetik Telefon Rehber
bastırılacaktır. Rehber bedeli 200 000 TL
dır. 50 000 TL lık avansın son ödeme
tarihine kadar ödenmesi halinde rehberiniz hazır olduğunda
adresinize teslim edilecektir.” ifadesi yer almıştır.

1. 1996 yılı bitmek üzere olduğu
halde abonelere hiçbir dağıtım yapılmamıştır.

Yurt çapındaki abone sayısı
gözönüne alındığında toplanan
paraların çok büyük meblağlara ulaşmış
olduğu bir gerçektir.

Söz konusu paralar bugüne kadar nerede
ve nasıl değerlendirilmiştir?

2. Büyük bir ihtiyaç olan telefon
rehberi dağıtımı ne zaman başlayacaktır?
Gecikme sebepleri nelerdir?

 T.C 4.12.1996   Ulaştırma Bakanlığı
   Araştırma Planlama ve Koordinasyon    Kurulu Başkanlığı
   Sayı : B.11.0.APK.0.10.01.21.AE/1584-27330   Konu :
Yalova Milletvekili Yaşar Okuyan'ın

 Yazılı Soru Önergesi Hk.

Türkiye Büyük Millet Meclisi
Başkanlığına

İlgi : TBMM Başkanlığının
25 Kasım 1996 gün ve A.01.0.GNS.0.10.00.02-7/1652-4259/11788

Yalova Milletvekili Yaşar Okuyan'ın
Bakanlığıma yönelttiği 7/1652-4259
sayılı soru önergesinin cevabı ekte
sunulmuştur.

Bilgilerinize arz ederim.

  Ömer Barutçu    Ulaştırma
Bakanı

Yalova Milletvekili Yaşar Okuyan'ın
7/1652-1459 Sayılı

Yazılı Soru Önergesi ve
Cevabı

Sorular : Türk Telekominikasyon A.Ş. tarafından
1995 yılında telefon abonelere gönderilen avans
makbuzunda;

“1996 yılı ilk yarısında
dağıtılmak üzere alfabetik Telefon Rehberi
bastırılacaktır. Rehber bedeli 200 000 TL'dır.
50 000 TL'lık avansın son ödeme tarihine kadar
ödenmesi halinde rehberiniz hazır olduğunda adresinize
teslim edilecektir.” ifadesi yer almıştır.

1. 1996 yılı bitmek üzere olduğu
halde abonelere hiçbir dağıtım yapılmamıştır.

Yurt çapındaki abone sayısı
gözönüne alındığında toplanan
paraların çok büyük meblağlara ulaşmış
olduğu gerçektir.

2. Büyük bir ihtiyaç olan telefon
rehberi dağıtımı ne zaman başlayacaktır?
Gecikme sebepleri nelerdir?

Cevaplar :Alfabetik Telefon Rehberinin, bir defaya
mahsus olmak üzere rehber masraflarının büyük
bir kısmının Türk Telekomca karşılanması,
bir kısmının da abonelere yansıtılması
şeklinde abone ve gelir potansiyeli yüksek olan Adana,
Ankara, Antalya, Bursa, İstanbul ve İzmir illerine
ait rehberlerin Türk Telekom Genel Müdürlüğünce
diğer illerin ise Türk Telekom Başmüdürlüklerince
bastırılmasına karar verilmiştir.

Bu arada; basım maliyetine göre abonelerden
rehberde yeralacak abone sayısı ile orantılı
olarak 50 000, 100 000 veya 200 000 TL ücret alınması
uygun görülmüş, rehberlerin baskı
sayılarını belirlemek amacıyla Ekim/1995
ayı tahakkuk döneminde rehber isteyen 5 145 120 aboneden
rehber başına 50 000 TL avans üzerinden yaklaşık
257 milyar TL tahsil edilmiştir. Ancak, Türk Telekomca
ülke genelinde alfabetik telefon rehberlerinin basımını
teminen çıkılan ihale bedeli yaklaşık
1.2 trilyon TL, dağıtım bedeli ise yaklaşık
208 milyar TL olmak üzere toplam 1.4 trilyon TL'yi bulmaktadır.
Avans dışında alınması gereken
ücretler rehberlerin dağıtımından
sonra kalan miktar 50 000 TL'lik taksitler halinde telefon faturalarıyla
tahsil edilecektir.

Buna göre; ülke genelinde tüm illeri
kapsayacak şekilde Kasım/1995 tarihinde itibaren
1996 yılının ilk yarısına kadar
rehber ihaleleri gerçekleştirilmiş, ancak uzun
bir süre rehber basılmaması nedeniyle 118 abone
bilgilerinin rehber standartlarına uygun hale getirilmesi
işlemleri uzun zaman almış ve programda öngörülen
sürelerde gecikme olmuştur. Buna rağmen 1996 yılının
ilk yarısına abone adreslerine teslim edileceği
kamu oyuna duyurulan rehberlerin Ağustos/1996 tarihinden itibaren
dağıtım işlemlerine başlanmıştır.

2. Türkiye genelinde 79 il için 81 rehber
alanından (İstanbul için 3 rehber alanı)
bazım işlemi tamamlanan 69 rehber alanından
48'inde rehberler avans yatırılan abone adreslerine,
teslim edilmiş, 21 rehber alanında dağıtım
sürdürülmektedir. İstanbul 3. üncü
bölge (Alan kodu :216) rehberinin abone adreslerine dağıtımına
27.11.1996 tarihinde başlanmıştır.

Bilgilerin derlenmesindeki gecikme nedeniyle basım
çalışmaları süren illerde rehberlerin
basım ve abone adreslerine dağıtımına
Aralık/1996 ayı içinde, İzmir ve Bursa
İllerinde ise rehberlerin dağıtımına
Ocak/1997 ayında başlanacaktır.

7. - Sinop Milletvekili Metin Bostancıoğlu'nun,
Sinop TEDAŞ ambarından çalındığı
iddia edilen kullanılmamış bakır iletken
kabloya ilişkin sorusu ve Enerji ve Tabiî Kaynaklar
Bakanı M. Recai Kutan'ın yazılı cevabı
(7/1655)

Türkiye Büyük Millet Meclisi
Başkanlığına

  19.11.1996

Aşağıdaki soruman Enerji ve Tabiî
Kaynaklar Bakanınca yazılı olarak cevaplandırılmasının
teminini İçtüzüğün 96 ıncı
ve devamı maddelerine dayanarak saygı ile arz ederim.

  Metin Bostancıoğlu    Sinop

Soru : 24 Aralık 1995 tarihinde yapılan
Milletvekili Genel Seçimlerinde Sinop listesinden Refah
Parti'nin birinci sırada adayı olan, seçimi
kazanamadığı için TEDAŞ Genel Müdürlüğüne
getirilen Sayın Mustafa Öztürk'e bağlı
Sinop TEDAŞ Ambarlarından 6.5 ton ağılığında
yaklaşık 2.5-3 milyar TL değerinde kullanılmamış
bakır iletken kablo çalınmış
olduğu yaygın söylentilerine rağmen bugüne
kadar hiçbir işlem yapılmadığı
söylenmektedir. Bu konuda Sayın Bakan herhangi bir
işlem yapılmasını düşünüyor
mu?

 T.C.

 Enerji ve Tabiî Kaynaklar Bakanlığı

 Araştırma, Planlama ve Koordinasyon

 Kurulu Başkanlığı 5.12.1996

 Sayı : B.15.0.APK.0.23.300.1694/19251

Konu : Yazılı Soru Önergesi

Türkiye Büyük Millet Meclisi
Başkanlığına

İlgi : TBMM Başkanlığı'nın
25.11.1996 tarih ve A.01.0.GNS.0.10.00.02-7/1655-4275/11827 sayılı
yazısı.

Sinop Milletvekili Sayın Metin Bostancıoğlu'nun
tarafıma tevcih ettiği ve Türkiye Büyük
Millet Meclisi İçtüzüğü'nün
99.uncu maddesi gerğince cevaplandırılması
istenen 7/1655 esas no.lu yazılı soru önergesi
ile ilgili bilgiler hazırlanarak ekte sunulmuştur.

Bilgilerinize arz ederim.

  M. Recai Kutan    Enerji ve Tabiî Kaynaklar
Bakanı

Sinop Milletvekili Sayın Metin Bostancıoğlu'nun

Yazılı Soru Önergesi ve
Cevabı

(7/1655-4275)

Soru : 24 Aralık 1995 tarihinde yapılan
Milletvekili Genel seçimlerinde Sinop listesinden Refah
Parti'nin birinci sırada adayı olan, seçimi
kazanamadığı için TEDAŞ Genel Müdürlüğü'ne
getirilen Sayın Mustafa Öztürk'e bağlı
Sinop TEDAŞ ambarlarından 6.5 ton ağırlığında
yaklaşık 2,5-3 milyon TL değerinde kullanılmamış
bakır iletken kablo çalınmış
olduğu yaygın söylentilerine rağmen bugüne
kadar hiçbir işlem yapılmadığı
söylenmektedir. Bu konuda Sayın Bakan herhangi bir
işlem yapılmasını düşünüyor
musunuz?

Cevap : Sinop TEDAŞ ambarlarından 6,5
ton bakır iletken çalınması olayı,
Sinop Elektrik Dağıtım Müdürlüğü'nün
1.11.1996 tarih, 1/101 sayılı yazısı
ile TEDAŞ Genel Müdürlüğü'ne bildirilmiştir.
Genel Müdürlükçe Başmüfettiş
Ziya Sarı 4.11.1996 tarih, 1339 sayılı yazı
ile gerekli inceleme ve soruşturmayı yapmak üzere
görevlendirilmiş olup, 18.11.1996 tarihinde Sinop'ta
göreve başlamıştır.4139 Sayılı
1996 Malî Yılı Bütçe Kanunu ile
Bağlı (A) İşaretli Cetvelde Değişiklik
Yapılmasına Dair Kanun Tasarısına
Verilen Oyların Sonucu :

                                                
                                                             
      Kanunlaşmıştır.

 Üye Sayısı  : 550

 Kullanılan Oy : 254

 Kabul Edenler : 213

 Reddedenler : 37

 Çekinserler : -

 Mükerrer Oylar : 3

 Geçersiz Oylar : 1

 Oya Katılmayanlar : 299

 Açık Üyelikler : -

(Kabul Edenler)

ADANA

Yakup Budak

Sıtkı Cengil

M. Halit Dağlı

Veli Andaç Durak

Mustafa Küpeli

ADIYAMAN

Mahmut Nedim Bilgiç

Ahmet Çelik

Ahmet Doğan

Celal Topkan

AFYON

Osman Hazer

Nuri Yabuz

AĞRI

M. Sıddık Altay

Cemil Erhan

AKSARAY

Nevzat Köse

Murtaza Özkanlı

AMASYA

Ahmet İyimaya

Cemalettin Lafcı

ANKARA

Saffet Arıkan Bedük

Ahmet Bilge

Hasan Hüseyin Ceylan

Ömer Ekinci

Mehmet Gölhan

Ahmet Tekdal

Rıza Ulucak

ANTALYA

Hayri Doğan

AYDIN

Nahit Menteşe

Muhammet Polat

BALIKESİR

Abdülbaki Ataç

Ahmet Bilgiç

Mustafa Güven Karahan

İsmail Özgün

BARTIN

Zeki Çakan

BATMAN

Alaattin Sever Aydın

BAYBURT

Suat Pamukçu

BİLECİK

Bahattin Şeker

BİNGÖL

Hüsamettin Korkutata

Mahmut Sönmez

BİTLİS

Zeki Ergezen

Abdulhaluk Mutlu

BOLU

Feti Görür

Mustafa Yünlüoğlu

BURDUR

Mustafa Çiloğlu

Yusuf Ekinci

BURSA

Turhan Tayan

ÇANAKKALE

Nevfel Şahin

ÇANKIRI

İsmail Coşar

ÇORUM

Bekir Aksoy

Zülfikar Gazi

Yasin Hatiboğlu

DENİZLİ

M. Kemal Aykurt

Mehmet Gözlükaya

Haluk Müftüler

DİYARBAKIR

Abdülkadir Aksu

M. Salim Ensarioğlu

Sacit Günbey

Ömer Vehbi Hatipoğlu

ELAZIĞ

Ömer Naimi Barım

Hasan Belhan

Ahmet Cemil Tunç

ERZİNCAN

Tevhit Karakaya

Naci Terzi

ERZURUM

Zeki Ertugay

Lütfü Esengün

İsmail Köse

Ömer Özyılmaz

Şinasi Yavuz

ESKİŞEHİR

Mustafa Balcılar

Demir Berberoğlu

Hanifi Demirkol

GAZİANTEP

Nurettin Aktaş

Kahraman Emmioğlu

Mehmet Bedri İncetahtacı

GİRESUN

Turhan Alçelik

Ergun Özdemir

GÜMÜŞHANE

Lütfi Doğan

HATAY

Ali Günay

Ali Uyar

Hüseyin Yayla

IĞDIR

Adil Aşırım

Şamil Ayrım

ISPARTA

A. Aykon Doğan

Mustafa Köylü

İÇEL

Fevzi Arıcı

Mehmet Emin Aydınbaş

Saffet Benli

Abdülbaki Gökçel

Turhan Güven

Ayfer Yılmaz

İSTANBUL

Yıldırım Aktuna

Refik Aras

Azmi Ateş

Mustafa Baş

Süleyman Arif Emre

Ekrem Erdem

Mehmet Fuat Fırat

Metin Işık

İsmail Kahraman

Hüseyin Kansu

Hayri Kozakçıoğlu

Ali Oğuz

H. Hüsamettin Özkan

Mehmet Ali Şahin

Osman Yumakoğulları

Bahattin Yücel

Bahri Zengin

Namık Kemal Zeybek

İZMİR

Turhan Arınç

Hasan Denizkurdu

Işılay Saygın

Sabri Tekir

KAHRAMANMARAŞ

Esat Bütün

Mustafa Kamalak

Mehmet Sağlam

KARABÜK

Hayrettin Dilekcan

Erol Karan

KARAMAN

Abdullah Özbey

Zeki Ünal

KARS

Zeki Karabayır

KASTAMONU

Fethi Acar

Nurhan Tekinel

Haluk Yıldız

KAYSERİ

Memduh Büyükkılıç

Osman Çilsal

Ayvaz Gökdemir

Abdullah Gül

Nurettin Kaldırımcı

Salih Kapusuz

KIRIKKALE

Necdet Tekin

KIRŞEHİR

Ömer Demir

Cafer Güneş

KİLİS

Mustafa Kemal Ateş

Doğan Güreş

KOCAELİ

Necati Çelik

KONYA

Hüseyin Arı

Veysel Candan

Remzi Çetin

Abdullah Gencer

Ali Günaydın

Teoman Rıza Güneri

Hasan Hüseyin Öz

Mustafa Ünaldı

Lütfi Yalman

Mehmet Ali Yavuz

KÜTAHYA

Ahmet Derin

İsmail Karakuyu

Mehmet Korkmaz

Metin Perli

MALATYA

Oğuzhan Asiltürk

Yaşar Canbay

Metin Emiroğlu

Fikret Karabekmez

M. Recai Kutan

MANİSA

Sümer Oral

Yahya Uslu

MARDİN

Fehim Adak

Muzaffer Arıkan

Mahmut Duyan

Hüseyin Yıldız

MUĞLA

İrfettin Akar

Mustafa Dedeoğlu

Enis Yalım Erez

MUŞ

Nedim İlci

Sabahattin Yıldız

NEVŞEHİR

Mehmet Elkatmış

NİĞDE

Doğan Baran

Mehmet Salih Katırcıoğlu

Ergun Özkan

ORDU

Hüseyin Olgun Akın

İhsan Çabuk

RİZE

Şevki Yılmaz

SAKARYA

Cevat Ayhan

Nevzat Ercan

Ertuğrul Eryılmaz

SAMSUN

Ahmet Demircan

Ayhan Gürel

Nafiz Kurt

Latif Öztek

Musa Uzunkaya

SİİRT

Ahmet Nurettin Aydın

Mehmet Emin Aydın

SİNOP

Kadir Bozkurt

SIVAS

Tahsin Irmak

Temel Karamollaoğlu

Abdüllatif Şener

ŞANLIURFA

Necmettin Cevheri

İbrahim Halil Çelik

Zülfükar İzol

Ahmet Karavar

Abdülkadir Öncel

M. Fevzi Şıhanlıoğlu

ŞIRNAK

Mehmet Tatar

TEKİRDAĞ

Nihan İlgün

TOKAT

Abdullah Arslan

Metin Gürdere

Bekir Sobacı

TRABZON

Yusuf Bahadır

Kemalettin Göktaş

Şeref Malkoç

İsmail İlhan Sungur

Hikmet Sami Türk

TUNCELİ

Kamer Genç

VAN

Maliki Ejder Arvas

Şaban Şevli

Mahmut Yılbaş

YALOVA

Cevdet Aydın

YOZGAT

İlyas Arslan

Kâzım arslan

Yusuf Bacanlı

Abdullah Örnek

İsmail Durak Ünlü

ZONGULDAK

Necmettin Aydın

Ömer Barutçu


ANKARA

Gökhan Çapoğlu

M. Seyfi Oktay

Mehmet Sağdıç

Aydın Tümen

ANTALYA

Bekir Kumbul

Yusuf Öztop

BALIKESİR

Safa Giray

İ. Önder Kırlı

BARTIN

Cafer Tufan Yazıcıoğlu

BOLU

Mustafa Karslıoğlu

BURDUR

Kâzım Üstüner

ÇANAKKALE

Hikmet Aydın

(Reddedenler)

ESKİŞEHİR

Necati Albay

HATAY

Atilla Sav

İSTANBUL

Ziya Aktaş

Nami Çağan

Algan Hacaloğlu

Osman Kılıç

Ahmet Tan

Zekeriya Temizel

Erdoğan Toprak

İZMİR

Ali Rıza Bodur

Aydın Güven Gürkan

Ahmet Piriştina

KARAMAN

Fikret Ünlü

KOCAELİ

Halil Çalık


KÜTAHYA

Emin Karaa

MUĞLA

Zeki Çakıroğlu

Fikret Uzunhasan

SAKARYA

Teoman Akgür

SAMSUN

Yalçın Gürtan

SİNOP

Metin Bostancıoğlu

SIVAS

Mahmut Işık

ŞANLIURFA

Eyyüp Cenap Gülpınar

TEKİRDAĞ

Bayram Fırat Dayanıklı

TOKAT

Şahin Ulusoy


ADANA

Cevdet Akçalı

Uğur Aksöz

İmren Aykut

İbrahim Yavuz Bildik

M. Ali Bilici

Mehmet Büyükyılmaz

İ. Cevher Cevheri

Erol Çevikçe

Tuncay Karaytuğ

Orhan Kavuncu

Arif Sezer

İbrahim Ertan Yülek

ADIYAMAN

Mahmut Bozkurt

AFYON

Sait Açba

İsmet Attila

H. İbrahim Özsoy

Yaman Törüner

Kubilay Uygun

AĞRI

Yaşar Eryılmaz

Celal Esin

M. Ziyattin Tokar (B.)

AKSARAY

Mehmet Altınsoy (B.)

Sadi Somuncuoğlu

AMASYA

Aslan Ali Hatipoğlu

Haydar Oymak

ANKARA

İlhan Aküzüm

Nejat Arseven

Yılmaz Ateş

Cemil Çiçek

Ali Dinçer

Mehmet Ekici

Eşref Erdem

Ünal Erkan

Agah Oktay Güner

Halis Uluç Gürkan (Bşk. V.)

Şaban Karataş

İrfan Köksalan

(Oya Katılmayanlar)

Önder Sav

Yücel Seçkiner (İ. A.)

İlker Tuncay

Hikmet Uluğbay

Ersönmez Yarbay

ANTALYA

Deniz Baykal

Osman Berberoğlu

Arif Ahmet Denizolgun

Emre Gönensay

İbrahim Gürdal

Sami Küçükbaşkan

Metin Şahin

ARDAHAN

İsmet Atalay

Saffet Kaya

ARTVİN

Metin Arifağaoğlu

Hasan Ekinci

Süleyman Hatinoğlu

AYDIN

Cengiz Altınkaya

Ali Rıza Gönül

Sema Pişkinsüt

İsmet Sezgin

Yüksel Yalova

BALIKESİR

Tamer Kanber

Hüsnü Sıvalıoğlu

İlyas Yılmazyıldız

BARTIN

Köksal Toptan

BATMAN

Ataullah Hamidi

Musa Okçu

Faris Özdemir

BAYBURT

Ülkü Güney

BİLECİK

Şerif Çim

BİNGÖL

Kazım Ataoğlu

BİTLİS

Edip Safder Gaydalı

Kamran İnan


BOLU

Avni Akyol

Necmi Hoşver

Abbas İnceayan

BURSA

Yüksel Aksu

Ali Rahmi Beyreli

Abdülkadir Cenkçiler

Cavit Çağlar

Mehmet Altan Karapaşaoğlu

İlhan Kesici

Hayati Korkmaz

Cemal Külahlı

Feridun Pehlivan

Ali Osman Sönmez

Yahya Şimşek

Ertuğrul Yalçınbayır

İbrahim Yazıcı

ÇANAKKALE

Mustafa Cumhur Ersümer

Ahmet Küçük

A. Hamdi Üçpınarlar

ÇANKIRI

Mete Bülgün

Ahmet Uyanık

ÇORUM

Mehmet Aykaç

Hasan Çağlayan

Ali Haydar Şahin

DENİZLİ

Hilmi Develi

Adnan Keskin

Hasan Korkmazcan (Bşk.V.)

Ramazan Yenidede

DİYARBAKIR

Muzaffer Arslan

Ferit Bora

Seyyit Haşim Haşimi

Ömer Vehbi Hatipoğlu

Sebgetullah Seydaoğlu

Salih Sümer

EDİRNE

Ümran Akkan

Evren Bulut

Mustafa İlimen

Erdal Kesebir

ELAZIĞ

Mehmet Ağar

Cihan Paçacı

ERZİNCAN

Mustafa Kul

Mustafa Yıldız

ERZURUM

Abdulilah Fırat

Necati Güllülü

Aslan Polat

ESKİŞEHİR

İbrahim Yaşar Dedelek

Mahmut Erdir

GAZİANTEP

Mehmet Batallı

Hikmet Çetin

Ali Ilıksoy

Mustafa R. Taşar

Ünal Yaşar (K. Üye)

Mustafa Yılmaz (İ. A.)

GİRESUN

Burhan Kara

Yavuz Köymen

Rasim Zaimoğlu

GÜMÜŞHANE

Mahmut Oltan Sungurlu

HAKKÂRİ

Naim Geylani

Mustafa Zeydan

HATAY

Abdulkadir Akgöl

Fuat Çay

Süleyman Metin Kalkan

Nihat Matkap

Levent Mıstıkoğlu

Mehmet Sılay

ISPARTA

Ömer Bilgin

Erkan Mumcu

Halil Yıldız

İÇEL

Oya Araslı

Halil Cin

Ali Er

D. Fikri Sağlar

Mustafa İstemihan Talay

Rüştü Kazım Yücelen

İSTANBUL

Bülent Akarcalı

Meral Akşener (B.)

Sedat Aloğlu

Tayyar Altıkulaç

Ahat Andican

Mehmet Aydın

Mukadder Başeğmez

Ali Coşkun

Tansu Çiller (B.)

Gürcan Bağdaş (B.)

H. Hüsnü Doğan

Halit Dumankaya

Bülent Ecevit

Hasan Tekin Enerem

Cefi Jozef Kamhi

Ercan Karakaş

Yılmaz Karakoyunlu

M. Cavit Kavak

Ahmet Güryüz Ketenci

Mehmet Tahir Köse

Emin Kul

Göksal Küçükali

Aydın Menderes

Necdet Menzir

Mehmet Moğultay

Yusuf Namoğlu

Altan Öymen

Korkut Özal

Ali Talip Özdemir

Yusuf Pamuk

Mehmet Cevdet Selvi

Mehmet Sevigen

Güneş Taner

Bülent Tanla

Ali Topuz

Şadan Tuzcu

Bahri Zengin

İZMİR

Veli Aksoy

Işın Çelebi

İ. Kaya Erdem

Sabri Ergül

Şükrü Sina Gürel

Gencay Gürün

Birgen Keleş

Mehmet Köstepen

Atilla Mutman

Metin Öney

Rüşdü Saraçoglu

Rıfat Serdaroğlu

Ufuk Söylemez (B.)

Süha Tanık

Hakan Tartan

Zerrin Yeniceli

İsmail Yılmaz

KAHRAMANMARAŞ

Hasan Dikici

Ali Doğan

Avni Doğan

Ahmet Dökülmez (K. Üye)

Ali Şahin

KARABÜK

Şinasi Altıner

KARS

Y. Selahattin Beyribey

Çetin Bilgir

Sabri Güner

KASTAMONU

Murat Başesgioğlu

Hadi Dilekçi

KAYSERİ

İsmail Cem

Ayvaz Gökdemir

Recep Kırış

İbrahim Yılmaz

KIRIKKALE

Recep Mızrak

KIRKLARELİ

İrfan Gürpınar

A. Sezal Özbek

Cemal Özbilen

KIRŞEHİR

Mehmet Ali Altın

KİLİS

Doğan Güreş

KOCAELİ

Bülent Atasayan

İsmail Kalkandelen

Şevket Kazan (B.)

Onur Kumbaracıbaşı

Osman Pepe

Hayrettin Uzun

Bekir Yurdagül

KONYA

Ahmet Alkan

Abdullah Turan Bilge

Nezir Büyükcengiz

Necati Çetinkaya

Necmettin Erbakan (Başbakan)

Mehmet Keçeciler

KÜTAHYA

Mustafa Kalemli (Bşk.)

MALATYA

Miraç Akdoğan

Ayhan Fırat

MANİSA

Abdullah Akarsu

Rıza Akçalı

Bülent Arınç

Tevfik Diker

Ayseli Göksoy

Hasan Gülay

Ekrem Pakdemirli

Cihan Yazar

Erdoğan Yetenç

MARDİN

Süleyman Çelebi

Ömer Ertaş

MUĞLA

Lale Aytaman

MUŞ

Necmettin Dede

Erkan Kemaloğlu

NEVŞEHİR

Abdülkadir Baş

Esat Kıratlıoğlu

NİĞDE

Akın Gönen

ORDU

Mustafa Bahri Kibar

Müjdat Koç

Mustafa Hasan Öz

Nabi Poyraz

Refaiddin Şahin

Şükrü Yürür

RİZE

Avni Kabaoğlu

Ahmet Kabil

Ahmet Mesut Yılmaz

SAKARYA

Nezir Aydın

Ahmet Neidim

Ersin Taranoğlu

SAMSUN

Cemal Alişan

İrfan Demiralp

Murat Karayalçın

Biltekin Özdemir

Musa Uzunkaya

Adem Yıldız

SİİRT

Nizamettin Sevgili

SİNOP

Yaşar Topçu

SIVAS

Musa Demirci (B.)

Nevzat Yanmaz

Muhsin Yazıcıoğlu

ŞANLIURFA

Sedat Edip Bucak

Seyit Eyyüpoğlu

ŞIRNAK

Bayar Ökten

Mehmet Salih Yıldırım

TEKİRDAĞ

Fevzi Aytekin

Hasan Peker

Enis Sülün

TOKAT

Hanefi Çelik

Ali Şevki Erek

Ahmet Fevzi İnceöz

TRABZON

Eyüp Aşık

Ali Kemal Başaran

İbrahim Çebi

TUNCELİ

Orhan Veli Yıldırım

UŞAK

Yıldırım Aktürk

Hasan Karakaya

Mehmet Yaşar Ünal

VAN

Şerif Bedirhanoğlu

Fethullah Erbaş

YALOVA

Yaşar Okuyan

YOZGAT

Lütfullah Kayalar

ZONGULDAK

Veysel Atasoy

Tahsin Boray Baycık

Hasan Gemici

Osman Mümtaz Soysal

(Geçersiz Oy)

VAN

Mustafa Bayram (Kabul Geçersiz Oy)


MALATYA

Oğuzhan Asiltürk (Kabul)

(Mükerrer Oylar)

SAMSUN

Nafiz Kurt (Kabul)


SIVAS

Abdüllatif Şener (Kabul)

İstanbul Milletvekili Zekeriya Temizel
ve 21 Arkadaşının, İzlenmeye Alınan
ve Faaliyetine Son Verilen Bankaların Kanuna Aykırı
İşlemlerinin Araştırılarak Alınması
Gereken Tedbirlerin Belirlenmesi Amacıyla Meclis Araştırması
Açılmasına İlişkin Önergesi
(10/135)

TÜRKİYE BÜYÜK MİLLET
MECLİSİ BAŞKANLIĞINA

Son yıllarda; bazı kişi ve grupların
sağladığı haksız kazançlar
ile bunların servet ve harcamalarında meydana gelen
ve kaynağı belli olmayan artışlar, ülkemiz
gündemini işgal eden konuların başında
gelmektedir.

Toplumsal örgütlenmede bazı yerlerde
belirli sorumlulukları üstlenmiş kişilerin
bu olgu karşısında duyarısız
kalmaları, görev ve sorumluluk bilincinin boyutlarının
bile farkında olmamaları bu konuda duyulan endişeleri
daha da artmaktadır.

Haksız kazançlar ile kaynağı
belli olmayan servet ve harcamaların üzerine gidilerek
nedenlerinin ortaya çıkarılmaması
toplumsal örgütlenme biçimine karşı
güvenin sarsılmasına neden olmakta, bunun sonucu
olarakta kural dışı davranışlar
artarak toplumsal kirlenme yaygınlaşmaktadır.

Bu alanda Bankacılık Sektöründeki
Bankaların bazıları da oldukça önemli
bir işlev görmekte, tüm mevduatların devlet
güvencesine alınması ile de bu alandaki sorumsuzlukların
daha da arttığı duyulmaktadır.

Toplanılan mevduatı, Devlet'in gözetim
ve denetiminde, Bankalar Yasası'na uygun olarak kullanması
gereken bankacılık sisteminde;

Bazı bankaların içleri, bankanın
mensup olduğu, grup şirketlerine Bankalar Yasasının
belirlediği sınırların çok üstünde
ve teminatsız krediler verilerek boşaltılmakta
ve grup şirketleri aracılığı ile
de bu kaynaklar grup ortaklarına ve bazı kişilere
aktarılmaktadır.

Kamu bankaları ile kamu ve vakıf ortaklı
bankalar bazı kişi ve gruplara geri dönmesi
olanaksız zayıf teminatlı krediler açmakta,
bu kredilerin bir kısmı da bu kredilerin verilmesinde
aracılık edenlere aktarılmaktadır.

Türkiye'de herhangi bir bankadan yasal mevzuat
gereği kredi alamayacak durumda olan kişi ve kuruluşlara,
önce bir yabancı banka ya da finans kuruluşunda
“depo yapmak”, daha sonra da bu defo karşılık
gösterilmek suretiyle garanti verilerek bu yabancı
kurumun (yabancı ülkelerdeki o ülke mevzuatına
göre kurulan Türk sermayeli bankalarda bu kapsamdadır)
depo yapan bankanın belirlediği bu kişilere,
geri dönmeyeceğini bile bile kredi açması
sağlanmaktadır.

Bu yöntemle Banka yurt dışında
yapmış olduğu depoları hiç bir
sınırlama ile bağlı olmaksızın
istediği kişi ve kuruluşlara kullandırma
olanağına kavuşmakta, böylecede aslında
geri dönmeyecek şekilde kullandırılmış
olan paraları yurt dışı bankalar hesabında
göstererek, bankalar yasasının hükümlerinden
kurtulmaktadır.

Bu işlemlerde, nezdinde depo hesabı
açılan yurtdışı banka yada finans
kurumu sadece aracılık görevini üstlenmekte,
kredi verirken kişi ve kuruluşların kredi itibarı
konusunda hiç bir araştırma yapmamakta, kredinin
teminatı olarak da nezdindeki “depoyu” aldığından
ve kredinin ödenmemesi halinde bu depoya el koyduğundan
hiç bir riske katlanmamakta sadece bu işlemleri karşılığında
komisyonunu almaktadır.

Dolayısıyle banka tarafından
yurt dışında bulunan finans kurumuna depo
edilen tutarların, banka yönetiminin talimatları
ile bazı kişi ve kuruluşlara bu şekilde
plase edilmesi halinde tüm risk Bankaya ait olmaktadır.

Bankalar Yasasından doğan sorumluluklardan
kurtulmak amacıyle, bankalar arası işlemler
çoğaltılarak, bazı bankalar tasfiyeye
girmiş başka bir banka nezdinde “depo” yapmakta,
tasfiye halindeki depo yapılan banka aynı miktarı
bir yabancı bankada yeniden depo yapmakta ve bu banka ile
yaptığı “rehin temlik sözleşmesi”
sonucunda da bu deposunu garanti göstererek vergi cennetlerinde
kurulmuş fiktif şirketlere kredi açılması
talimatını verebilmektedir.

Bazı bankalar yurt dışında
banka açarak buralara kendilere döviz depo etmekte
ve daha sonrada bu dövizleri Türkiye'deki firma ve kuruluşlara
kredi olarak vermektedir. Böylece bankalar bu dolaylı
finansman işlemi ile Türkiye'de yerine getirmek zorunda
oldukları bir çok yükümlülükten
kurtulmaktadır.

Son yıllarda Türk Bankaları bu
yolla, rehin temlik sözleşmeleri yaparak yabancı
ülkelerde Türk sermayesi ile kurulmuş olan bankalara
milyarlarca ABD Dolar göndermekte, bu miktarlar daha sonra
gönderen bankaların talimatlarına göre
Türkiye'ye yabancı kredi olarak dönmekte ancak
bu kredilerin ödenip ödenmediğinin denetimi de yapılmaktadır.

Bankaların kredi tahsilatları, bazı
mafya grupları vasıtasıyle, yönetimler
tehdit edilerek engellenmekte, hatta bu konularda işlem
yaptığı öğrenilen bazı banka
yönetimlerinden tehdit ile kredi alınmaktadır.

Bu tür uygulamalar nedeni ile Türk Bankacılığı
zaman zaman büyük sorunlar yaşamakta ve bankalar
yasasının 68.inci maddesi uyarınca bazı
bankaların faaliyetlerine son verilebilmektedir.

Nitekim son yıllarda yedi Bankanın
faaliyetlerine belirtilen şekildeki sorumsuz işlemleri
sonucunda zor duruma düşmeleri nedeni ile son verilmiş,
buralarda paraları bulunan onbinlerce tasarruf sahibi perişanlık
düzeyinde mağdur olurken olayın sorumluları
hakkından gerekenler yapılamadığı
gibi bu şekilde kullanılan kaynakların geri
dönüşüde sağlanamamış yada
enflasyona erittirilmiştir.

Türk Bankacılık sektörünün
ve buna bağlı olarakta Türk Ekonomisinin geleceği
büyük ölçüde Bankacılık
alanındaki disiplinin sağlanması ve bu konudaki
kuralların eksiksiz olarak uygulanması ile olanaklıdır.

Nitekim 3182 sayılı Bankalar Yasası
Hazine Müsteşarlığına Bankaların
Yasalara uygun olarak çalışmalarının
denetim ve gözetimi konusunda çok açık
yetkiler tanımakta, kaynaklarının yukarıda
belirtilen yöntemlerle kullanılması sonucunda
malî bünyeleri ciddi ölçüde zayıflayan
ve zor duruma düşen bankaların Bankalar Yasasının
64 üncü maddesi uyarınca izlemeye alınacağı
ve durumlarını düzeltemeyenlerinde aynı
yasanın 68 inci maddesi uyarınca faaliyetlerinin
durdurulacağı hükme bağlanmaktadır.

Ancak Devletin, özellikle tüm meduata sınırsız
Devlet güvencesi sağlanmasından sonra, bazı
bankalarda sorumsuz davranışların boyutu daha
da artmış, bu konudaki bulgular gazetelerde her gün
yer almaya başlamıştır. Bankalar üzerinde
etkili bir denetim gerçekleştirmemesinin ve yasaya
aykırı davrananlar hakkında da gerekli yaptırımların
etkin bir şekilde uygulanmamasının Devletin
bile altından kalkmakta zorlanacağı sonuçlar
doğurması olasılığı bulunmaktadır.

Tartışmaya getirmek istediğimiz
konu Türk Bankacılık sisteminde gerek yasal
boşluklardan, gerekse denetim eksikliklerinin yarattığı
boşluktan yararlanarak kamu güvencesinde olduğu
varsıyılan kaynakların yukarıda belirtilen
usullerle bazı kişi ve gruplara haksız olarak
aktarılması ve bunun yükünün de Devlet
ve hiç günahı olmayan kişilere çektirilmesidir.

Belirtilen olaylardan yasal boşluklardan kaynaklananlara
engel olmak amacıyle 538 sayılı Kanun Hükmünde
Kararname ile yapılan değişiklikler, Kararnamenin
dayanağı olan 3991 sayılı Yetki Yasası'nın
1,2 ve 3. üncü maddelerinin Anayasa Mahkemesince iptal
edilmesi nedeni ile dayanağını yitirmiş,
görülmekte olan davalar nedeni ile yapılan başvurular
sonucunda da bir çok hüküm Anayasa Mahkemesince
iptal edilmesi sonucunda yasal boşluklar süregelmiştir.

Bu durumların önlenmesi, yasal boşlukların
giderilmesi konusunda gerekli düzenlemelerin yapılması
TBMM'nin en ivedi görevlerindendir.

Ancak bu düzenlemelerin yapılması
için, yasaya aykırı yada yasal boşluklardan
yararlanarak gerçekleştirilen işlemlerin ortaya
çıkarılması gerekir. Bu nedenle kamu
bankaları ile Bankalar Yasasının 64 üncü
maddesi kapsamında izlemeye alınan Bankalar ve yine
aynı yasanın 68 inci maddesi uyarınca faaliyetine
son verilen Bankaların Bankalar Yasasına aykırı
işlemlerinin tespiti ile bu işlemlerden çıkar
sağlayanlar hakkında yapılan işlemleri
belirlemek, bu bulguların ışığında
Bankalar Yasasında yapılması gereken değişiklikler
konusunda önerilerde bulunmak amacıyle Anayasa'nın
98 inci, TBMM İçtüzüğü'nün
104 ve 105 inci maddeleri uyarınca Meclis araştırılması
açılmasını arz ve teklif ederiz.

 Zekeriya Temizel

  İstanbul Milletvekili ve 21 arkadaşı





TUTANAĞIN SONU




















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












