



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ
23’üncü Birleşim
15 Kasım 2017 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Konya Milletvekili Mustafa Kalaycı’nın,
İŞKUR vasıtasıyla çalıştırılan imamların sorunlarına ilişkin gündem dışı
konuşması
2.- İstanbul Milletvekili Hasan Turan’ın,
Türkiye-Filistin Parlamentolar Arası Dostluk Grubu olarak gerçekleştirdikleri
Filistin ziyaretine ilişkin gündem dışı konuşması
3.- Ankara Milletvekili Şenal Sarıhan’ın,
savunma hakkına ilişkin gündem dışı konuşması

IV.- AÇIKLAMALAR
1.- Mersin Milletvekili Aytuğ Atıcı’nın,
Mersin’de nükleer santral tehlikesine dikkat çekmek için etkinlik düzenlemek
isteyenlere Valiliğin izin vermemesine ilişkin açıklaması
2.- Hatay Milletvekili Serkan Topal’ın,
atanmalarının üzerinden dört ay geçmesine rağmen güvenlik soruşturması
tamamlanmadığı için göreve başlatılmayan öğretmen sayısını öğrenmek istediğine
ve daha fazla öğretmen ataması yapılmasını talep ettiğine ilişkin açıklaması


3.- İstanbul Milletvekili Didem Engin’in,
Dünya Sağlık Örgütü verilerine göre Avrupa’daki en kirli 10 şehrin 8’inin
Türkiye’de olduğuna ve bunda doğa ile ormanlık alanların rant ve çıkar uğruna
talan edilmesinin önemli bir rolü olduğuna ilişkin açıklaması
4.- Denizli Milletvekili Melike
Basmacı’nın, Denizli’nin Serinhisar ilçesindeki çiftçilerin durumuna ilişkin
açıklaması
5.- Kayseri Milletvekili Çetin Arık’ın,
Türkiye Cumhuriyeti Maliye Bakanlığı isminin “Türkiye Cumhuriyeti Maliye
akanlığı” olarak yazılı olduğuna ilişkin açıklaması
6.- Kahramanmaraş Milletvekili İmran
Kılıç’ın, konulara ideolojik değil bilgiyle yaklaşılması gerektiğine ilişkin
açıklaması
7.- Edirne Milletvekili Okan
Gaytancıoğlu’nun, liselere yerleştirme sistemine ve yıl sonunda tek bir sınav
yapılmasının öğrenciler için sınav stresini artırma riski yarattığına ilişkin
açıklaması
8.- Bursa Milletvekili Erkan Aydın’ın,
Bursa Zeki Müren Güzel Sanatlar Lisesinde 38 öğretmenin haksız yere ve hiçbir
gerekçe gösterilmeden görevlerinden alınmasına ilişkin açıklaması
9.- Burdur Milletvekili Mehmet Göker’in,
Burdur Tabiat Turizmi Master Planı kapsamında tabiat ve yayla turizminin
canlandırılmasına ve Burdur Gölü’nün kurtarılmasına dair verilen sözlerin
yerine getirilmediğine ilişkin açıklaması
10.- Kayseri Milletvekili Sami
Dedeoğlu’nun, 15 Kasım Kuzey Kıbrıs Türk Cumhuriyeti’nin kuruluşunun 34’üncü
yıldönümüne ilişkin açıklaması
11.- Uşak Milletvekili Özkan Yalım’ın,
yerli otomobil üretimi için kurulacak fabrika için en uygun yerin Ege Bölgesi
olduğuna ilişkin açıklaması
12.- Mersin Milletvekili Ali Cumhur
Taşkın’ın, Türkiye-Filistin Parlamentolar Arası Dostluk Grubu olarak Filistin’e
yaptıkları ziyarete ilişkin açıklaması
13.- Niğde Milletvekili Ömer Fethi
Gürer’in, Niğde’nin Çiftlik ilçesinin sorunlarına ilişkin açıklaması
14.- Adıyaman Milletvekili Behçet
Yıldırım’ın, 15 Kasım Seyit Rıza ve arkadaşlarının idam edilişinin 80’inci yıl
dönümüne ve 15 Kasım Hapisteki Yazarlar Günü’ne ilişkin açıklaması
15.- Kırklareli Milletvekili Türabi
Kayan’ın, Kırklareli’de nöroloji uzmanı doktor eksikliğine ilişkin açıklaması
16.- Mersin Milletvekili Baki Şimşek’in, 15
Kasım Kuzey Kıbrıs Türk Cumhuriyeti’nin kuruluşunun 34’üncü yıl dönümüne ve kapatılan
askerî okul öğrencilerinin durumuna ilişkin açıklaması







17.- Muş Milletvekili Ahmet Yıldırım’ın, 15
Kasım Seyit Rıza ve arkadaşlarının idam edilişinin 80’inci yıl dönümüne, 3
Kasımda Libya’da kaçırılan 3 işçinin akıbetiyle ilgili Hükûmetten bir açıklama beklediğine,
İklim Değişikliği Performans Endeksi’nde Türkiye’nin 56 ülke içinde 47’nci
sırada yer aldığına ve Dünya Sağlık Örgütünün verilerine göre en kirli havaya
sahip 10 şehrin 8’inin Türkiye’de olduğuna ilişkin açıklaması
18.- Sakarya Milletvekili Engin Özkoç’un,
Kıbrıs’ta kazanımların tekrar geri alınması, adalarla ilgili hakların ve
hukukun tanınması, dünyaya karşı Türkiye’nin istikrarlı ve güçlü bir devlet
olduğunun göstergesi için ihtiyaç olan dik duruşun sağlanması konusunda
iktidarı göreve çağırdığına ilişkin açıklaması
19.- İstanbul Milletvekili Mehmet Muş’un,
Eleşkirt kırsalında teröristlerle çıkan çatışmada yaralanan ve daha sonra şehit
düşen uzman çavuşa Allah’tan rahmet dilediğine, 15 Kasım Kuzey Kıbrıs Türk
Cumhuriyeti’nin kuruluşunun 34’üncü yıl dönümüne ve adada yürütülen
müzakerelerde kaybedilmiş bir şey veya verilmiş bir taviz olmadığına, Kayseri
Milletvekili Çetin Arık’ın yaptığı açıklamasındaki bazı ifadelerine ilişkin
açıklaması
20.- Tokat Milletvekili Kadim Durmaz’ın,
Tokat’ta bir imam-hatip okuluna hain Mustafa Sabri’nin adının verilmesi
yanlışından dönülerek Jandarma Astsubay Üstçavuş Yakup Akdağ’ın adının verilmesi
kararı alınmasına ilişkin açıklaması
21.- Afyonkarahisar Milletvekili Burcu
Köksal’ın, Afyonkarahisar’ın Sandıklı ilçesinin bazı köylerinde yapılan
toplulaştırma nedeniyle yaşanan mağduriyetlerin giderilmesi gerektiğine ilişkin
açıklaması
22.- Adana Milletvekili Meral Danış
Beştaş’ın, cezaevlerindeki işkence ve kötü muamele uygulamalarına Türkiye Büyük
Millet Meclisinde çözüm bulunması gerektiğine ilişkin açıklaması
23.- İstanbul Milletvekili Mehmet Muş’un,
Bingöl Milletvekili Hişyar Özsoy’un HDP grup önerisi üzerinde HDP Grubu adına
yaptığı konuşmasındaki bazı ifadelerine ilişkin açıklaması
24.- İstanbul Milletvekili Mehmet Muş’un,
Bingöl Milletvekili Hişyar Özsoy’un sataşma nedeniyle yaptığı konuşmasındaki
bazı ifadelerine ilişkin açıklaması
25.- Muş Milletvekili Ahmet Yıldırım’ın,
ülkede kamplaşmayı değil hoşgörüyü, kardeşliği, birliği artırabilecek bir dili
başta bu ülkeyi yönetenlerin hâkim kılması gerektiğine ilişkin açıklaması
26.- İstanbul Milletvekili Mehmet Muş’un,
Sakarya Milletvekili Engin Özkoç’un sataşma nedeniyle yaptığı konuşmasındaki
bazı ifadelerine ilişkin açıklaması
27.- İstanbul Milletvekili Mehmet Muş’un,
Sakarya Milletvekili Engin Özkoç’un sataşma nedeniyle yaptığı konuşmasındaki
bazı ifadelerine ilişkin tekraren açıklaması


28.- İstanbul Milletvekili Mehmet Muş’un,
İstanbul Milletvekili Gülay Yedekci’nin 502 sıra sayılı Kanun Tasarısı’nın
62’nci maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
29.- İstanbul Milletvekili Mehmet Muş’un,
İzmir Milletvekili Selin Sayek Böke’nin 502 sıra sayılı Kanun Tasarısı’nın
71’inci maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
30.- İzmir Milletvekili Selin Sayek
Böke’nin, İstanbul Milletvekili Mehmet Muş’un yaptığı açıklamasındaki bazı
ifadelerine ilişkin açıklaması
31.- İstanbul Milletvekili Mehmet Muş’un,
İzmir Milletvekili Selin Sayek Böke’nin yaptığı açıklamasındaki bazı
ifadelerine ilişkin açıklaması
32.- İzmir Milletvekili Selin Sayek
Böke’nin, İstanbul Milletvekili Mehmet Muş’un yaptığı açıklamasındaki bazı
ifadelerine ilişkin tekraren açıklaması

V.- BAŞKANLIĞIN GENEL KURULA SUNUŞLARI
A) Önergeler
1.- Başkanlıkça, Kars Milletvekili Ayhan
Bilgen’in İnsan Haklarını İnceleme Komisyonu üyeliğinden istifasına ilişkin
önerge yazısı (4/118)

VI.- ÖNERİLER
A) Siyasi Parti Grubu Önerileri
1.- MHP Grubunun, Türkiye Büyük Millet
Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan, Adana Milletvekili Mevlüt Karakaya ve
arkadaşları tarafından mera alanlarının giderek yok olmasının önüne geçilmesi
için yapılacak çalışmaların araştırılarak alınması gereken önlemlerin
belirlenmesi amacıyla verilmiş olan (10/548) esas numaralı Meclis Araştırması
Önergesi’nin, ön görüşmelerinin Genel Kurulun 15 Kasım 2017 Çarşamba günkü
birleşiminde yapılmasına ilişkin önerisi 
2.- HDP Grubunun, 15/11/2017 tarihinde Grup
Başkan Vekili İstanbul Milletvekili Filiz Kerestecioğlu Demir ve Grup Başkan Vekili
Muş Milletvekili Ahmet Yıldırım tarafından, Seyit Rıza, Saidi Nursi (Kürdi) ve
Şeyh Sait ile arkadaşlarının mezar yerlerinin tespiti ve ailelerine iade edilmesi
amacıyla verilmiş olan Meclis araştırması önergesinin ön görüşmelerinin Genel
Kurulun 15 Kasım 2017 Çarşamba günkü birleşiminde yapılmasına ilişkin önerisi 
3.- CHP Grubunun, 15/11/2017 tarihinde Grup
Başkan Vekili Sakarya Milletvekili Engin Özkoç tarafından, Türkiye’de Suriyeli
mültecilere yönelik yürütülen çalışmalar ve yapılan harcamaların araştırılması
amacıyla verilmiş olan Meclis araştırması önergesinin, ön görüşmelerinin Genel
Kurulun 15 Kasım 2017 Çarşamba günkü birleşiminde yapılmasına ilişkin önerisi 


VII.- SATAŞMALARA İLİŞKİN KONUŞMALAR
1.- Bingöl Milletvekili Hişyar Özsoy’un,
İstanbul Milletvekili Mehmet Muş’un yaptığı açıklaması sırasında Halkların
Demokratik Partisine sataşması nedeniyle konuşması
2.- Muş Milletvekili Ahmet Yıldırım’ın, Isparta
Milletvekili Sait Yüce’nin HDP grup önerisi üzerinde AK PARTİ Grubu adına yaptığı
konuşması sırasında Halkların Demokratik Partisine sataşması nedeniyle
konuşması
3.- İstanbul Milletvekili Mehmet Muş’un,
İstanbul Milletvekili Filiz Kerestecioğlu Demir’in CHP grup önerisi üzerinde
HDP Grubu adına yaptığı konuşması sırasında Adalet ve Kalkınma Partisine sataşması
nedeniyle konuşması
4.- İstanbul Milletvekili Filiz
Kerestecioğlu Demir’in, İstanbul Milletvekili Mehmet Muş’un sataşma nedeniyle
yaptığı konuşması sırasında şahsına sataşması nedeniyle konuşması
5.- Sakarya Milletvekili Engin Özkoç’un,
İstanbul Milletvekili Mehmet Muş’un sataşma nedeniyle yaptığı konuşması
sırasında şahsına sataşması nedeniyle konuşması
6.- Sakarya Milletvekili Engin Özkoç’un, İstanbul
Milletvekili Mehmet Muş’un yaptığı açıklaması sırasında şahsına sataşması nedeniyle
konuşması
7.- Sakarya Milletvekili Engin Özkoç’un,
Konya Milletvekili Leyla Şahin Usta’nın CHP grup önerisi üzerinde AK PARTİ
Grubu adına yaptığı konuşması sırasında Cumhuriyet Halk Partisine sataşması
nedeniyle konuşması
8.- İstanbul Milletvekili Mehmet Muş’un,
Sakarya Milletvekili Engin Özkoç’un sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
9.- Sakarya Milletvekili Engin Özkoç’un,
İstanbul Milletvekili Mehmet Muş’un sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
10.- İstanbul Milletvekili Mehmet Muş’un,
Trabzon Milletvekili Haluk Pekşen’in 502 sıra sayılı Kanun Tasarısı’nın 56’ncı
maddesiyle ilgili önerge üzerinde yaptığı konuşması sırasında Adalet ve Kalkınma
Partisine sataşması nedeniyle konuşması
11.- Trabzon Milletvekili Haluk Pekşen’in,
İstanbul Milletvekili Mehmet Muş’un sataşma nedeniyle yaptığı konuşması
sırasında şahsına sataşması nedeniyle konuşması
VIII.- SEÇİMLER
A) Komisyonda Açık Bulunan Üyeliklere Seçim
1.- İnsan Haklarını İnceleme Komisyonunda
boş bulunan üyeliğe seçim




IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Bazı Vergi Kanunları ile Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı (1/884) ve
İstanbul Milletvekili Mehmet Akif Hamzaçebi’nin 6306 Sayılı "Afet Riski
Altındaki Alanların Dönüştürülmesi Hakkında Kanun", 2981 Sayılı "İmar
ve Gecekondu Mevzuatına Aykırı Yapılara Uygulanacak Bazı İşlemler ve 6785
Sayılı İmar Kanununun Bir Maddesinin Değiştirilmesi Hakkında Kanun" ve
4706 Sayılı "Hazineye Ait Taşınmaz Malların Değerlendirilmesi ve Katma Değer
Vergisi Kanununda Değişiklik Yapılması Hakkında Kanun"da Değişiklik
Yapılması Hakkında Kanun Teklifi (2/588) ile Plan ve Bütçe Komisyonu Raporu (S.
Sayısı: 502)
2.- AB-EFTA Ortak Transit Ortak Komitesinin
20 Mayıs 1987 Tarihli Ortak Transit Rejimine İlişkin Sözleşmeyi Değiştiren
28/04/2016 Tarihli ve 1/2016 Sayılı Kararının Onaylanmasının Uygun Bulunduğuna
Dair Kanun Tasarısı (1/745) ve Dışişleri Komisyonu Raporu’nun (S. Sayısı: 457)
15 Kasım 2017 Çarşamba
BİRİNCİ OTURUM
Açılma Saati: 14.00
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), Mücahit DURMUŞOĞLU (Osmaniye) 
-----0-----
BAŞKAN – Türkiye
Büyük Millet Meclisinin 23’üncü Birleşimini açıyorum.
Toplantı yeter
sayısı vardır, görüşmelere başlıyoruz.
Gündeme geçmeden
önce üç sayın milletvekiline gündem dışı söz vereceğim.
Gündem dışı ilk
söz, İŞKUR vasıtasıyla çalıştırılan imamların sorunları hakkında söz isteyen
Konya Milletvekili Sayın Mustafa Kalaycı’ya aittir. 
Buyurun. (MHP
sıralarından alkışlar)
Süreniz beş
dakika. 
III.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Konya Milletvekili Mustafa Kalaycı’nın,
İŞKUR vasıtasıyla çalıştırılan imamların sorunlarına ilişkin gündem dışı
konuşması
MUSTAFA
KALAYCI (Konya) – Sayın Başkan, değerli milletvekilleri; geçici cami görevlisi
diye alınan imamların sorunlarıyla ilgili gündem dışı söz aldım. Bu vesileyle
yüksek heyetinizi hürmetle selamlıyorum.
BAŞKAN
– Sayın milletvekilleri, Genel Kurulda uğultu var, lütfen kendi aramızda
konuşmayalım.
MUSTAFA
KALAYCI (Devamla) – Diyanet İşleri Başkanlığının 12 Mayıs 2017 tarihli
duyurusunda, il müftülükleri bünyesinde münhal bulunan imam-hatip kadrolarına
tahsis edilen kontenjan adedince istihdam edilmek üzere görevlendirilecek
geçici cami görevlileriyle ilgili başvuru, sınav ve yerleştirmeye dair genel
bilgilere yer verilerek il müftülüklerince ilana çıkılacağı belirtilmiştir. Bu
çerçevede, il müftülüklerince 15-17 Mayıs 2017 tarihlerinde duyuru yapılmış,
müracaatlar alınmış, mülakatlar 23 Mayıs 2017 tarihinden itibaren yapılmış,
kazananlar ilan edilip camilere yerleştirilmiştir. Ancak, geçici cami
görevlileri, göreve başladıktan kısa bir süre sonra İŞKUR tarafından yürütülen
Toplum Yararına Program kapsamında temizlik işçisi statüsünde
çalıştırıldıklarını ve aralık ayında görevlerinin sona ereceğini öğrenince neye
uğradıklarına şaşırmışlar, şoka girmişlerdir. 4.995 geçici cami görevlisi şimdi
ne yapacağını kara kara düşünmektedir. Birçoğu mevcut işini bırakarak,
tazminatını yakarak geçici cami görevlisi sınavına girmişler ve kazanmışlardır.
Başbakan
Yardımcısı Sayın Bekir Bozdağ, önceki hafta bütçe görüşmelerinde sorumuza
cevaben “Onlara sizi imam yapacağız, kadrolu imam yapacağız, vekil imam veya
ücretli imam, sözleşmeli imam yapacağız, denmiyor. İmamlık, nitelikli bir görev
olduğu için bunlardan kim ehil kim ehil değildir, bunu tespit etmek için bir
sınav yapıyorlar.” demiştir. Sayın Bozdağ’a maalesef yanlış ve eksik bilgi
veriliyor. Geçici cami görevlisi diye alınan bu arkadaşlar zaten imamlık
sınavını kazanmışlar. Sayın Bozdağ’ın ifadesiyle imamlık için ehil oldukları
kabul edilmiş, yerleştirmeler yapılmış ve imamlık yapmaya başlamışlar. Sorun,
bu arkadaşlara imamlık görevine başladıktan sonra altı aylığına ve temizlik
işçisi statüsünde çalıştırıldıklarının ifade edilmesidir. Halbuki yapılan
duyuruda, İŞKUR TYP kapsamında temizlik işçisi statüsünde ve altı aylığına işe
alındıklarına dair hiçbir bilgi yoktur. Diyanet İşleri Başkanlığının duyurusu,
Konya İl Müftülüğünün duyurusu ile mülakat sonucu ve yerleştirmeye dair
duyurular burada. Bakınız, sınav duyurusunda, başvuru için 2016 KPSS DHBT’den
50 ve üzeri puan alan imam-hatip lisesi veya ilahiyat lisans mezunu olma şartı
var. Mülakattan 70 ve üzeri puan alanlar arasından kazananlar belirleniyor ve
camilere yerleştirmeleri yapılıyor. Sınav alanları Kur’an-ı Kerim, dinî
bilgiler ve hitabet olarak belirlenmiştir. Soruyorum: Temizlik görevlisi için
böyle bir sınav olur mu, böyle şartlar aranır mı? İmamlık peygamber makamıdır.
Bu görev için gerekli hassasiyet gösterilmemesi, böylesi usulsüz işlere
tevessül edilmesi ve 4.995 kişinin mağdur edilecek olması asla kabul edilemez.
Yapılan yanlıştan derhâl dönülmeli, imamlık için gerekli sınavları vermiş ve
hâlen imamlık yapan 4.995 arkadaşımızın imam statüsüyle görevlerini devam ettirmeleri
mutlaka sağlanmalıdır.
Şu
uygulamalara bakar mısınız: Diyanet teşkilatında çeşit çeşit statüler var;
kadrolu imam, sözleşmeli imam, vekil imam, geçici imam, hepsi camilerimizde
görev yapıyor, vazifeleri aynı ama statüleri farklı, aldıkları maaş farklı,
hakları farklı, imkânları farklı. Aynı durum Kur’an kursu öğreticileri için de
söz konusudur. Bakınız, fahri öğreticiler aylık 600-700 liraya çalıştırılıyor.
Tüm bu uygulamalar adalet ve eşitlik ilkelerine aykırı ve hakkaniyetle
bağdaşmamakta olup başka kurumlarda olsa da bu tablo Diyanet teşkilatına
yakışmamaktadır. Unutulmasın ki, El Hak esmayıhüsnadan biridir ve Cenab-ı Hak
adaleti emrediyor. Hem verilen dinî hizmet açısından hem de bu hizmeti
verenlerin emekleri dikkate alınarak vekil, geçici ve fahri çalışanların
kadrolara alınmaları sağlanmalıdır. Bugün, imamı olmayan birçok camimiz var,
camilerimiz imamsız bırakılmamalıdır. 
Son
olarak bir konudan bahsedeceğim: Camilerimizin ısıtmayla ilgili giderlerinin
karşılanmasında din görevlilerimiz sıkıntı yaşamaktadır. Aydınlatma
giderlerinde olduğu gibi ısıtma giderleri de bütçeden karşılanmalıdır. Kış
mevsimi içinde bulunduğumuz bugünlerde konuya ivedi olarak çözüm
getirilmelidir. Yapılacak düzenlemeye Milliyetçi Hareket Partisi olarak destek
vermeye hazırız.
Saygılar.
(MHP sıralarından alkışlar)
BAŞKAN
– Teşekkür ederiz Sayın Kalaycı.
Gündem
dışı ikinci söz, Türkiye-Filistin Parlamentolar Arası Dostluk Grubu olarak
gerçekleştirdikleri Filistin ziyaretleri hakkında söz isteyen İstanbul
Milletvekili Sayın Hasan Turan’a aittir. (AK PARTİ sıralarından alkışlar) 
Buyurun.

Süreniz
beş dakika. 
2.- İstanbul Milletvekili Hasan Turan’ın,
Türkiye-Filistin Parlamentolar Arası Dostluk Grubu olarak gerçekleştirdikleri
Filistin ziyaretine ilişkin gündem dışı konuşması
HASAN
TURAN (İstanbul) – Sayın Başkan, değerli milletvekilleri; Filistin
ziyaretimizle ilgili gündem dışı söz almış bulunmaktayım. Heyetinizi saygıyla
selamlarım. 
Türkiye-Filistin
Parlamentolar Arası Dostluk Grubu öncülüğünde 22 milletvekilimizle birlikte,
Kudüs başta olmak üzere, Filistin topraklarımıza 9-12 Kasım tarihleri arasında
bir ziyaret gerçekleştirdik. Öncelikle, bu ziyarete katılan Kudüs sevdalısı
milletvekillerimizi şükranla selamlıyorum; Meclisimizi ve milletimizi de
selamlıyorum. 
Malum,
14 Temmuzda İsrail’in, bizim ilk kıblemiz, Peygamberimiz’in miraca yükseldiği,
Yüce Rabb’imizin Kur’an-ı Kerim’de “etrafını mübarek kıldığımız” diye tarif
ettiği Mescid-i Aksa’ya yönelik haksız, kabul edilemez bir saldırısı ve cuma
namazlarına yasak koyması söz konusu olmuştu. Bunun üzerine, başta Filistin
halkı olmak üzere, İslam dünyası ayağa kalkmıştı. Filistinli kardeşlerimizin
izzetli ve onurlu bir duruşu neticesinde, özellikle Türkiye başta olmak üzere,
İslam dünyasının ve dünyanın her bir yerinden gelen tepkiler neticesinde İsrail
rejimi geri adım atmak zorunda kalmıştı. Özellikle Sayın Cumhurbaşkanımızın
bütün dünyaya, İslam dünyasına çağrılar yapması, İslam İşbirliği Teşkilatı İcra
Komitesini göreve davet edip toplantıya davet etmesi ve İstanbul’da alınan
kararlar da İsrail’in bu geri adım atmasında etkili olmuştu. 
Ülkemizin
içerisinde ise Türkiye Büyük Millet Meclisinde birçok milletvekilimiz, siyasi
partilerimizin genel başkanları, sivil toplum örgütlerimiz, âdeta milletimiz
ayağa kalkmıştı. Biz de Filistin ve Türkiye Dostluk Grubu olarak o günlerde
tepkimizi en yüksek dille ifade etmiştik ve Mescid-i Aksa’ya gidip bir cuma
namazı kılmak, milletimizin duruşunu orada göstermek, Filistin halkının
yanındaki dayanışma duygularımızı ifade etmek istiyoruz demiştik. 
Sahanın
normalleşmesi biraz beklenerek 22 milletvekilimizle birlikte bu ziyareti
gerçekleştirdik. Çoğunluğu AK PARTİ’den olmak üzere, Cumhuriyet Halk
Partimizden ve Milliyetçi Hareket Partimizden de temsilcilerimiz vardı. Bu
anlamda, hem bizim Hükûmet olarak Filistin davasına gösterdiğimiz duyarlılık
hem de muhalefetin bu anlamdaki duyarlılığıyla birlikte, bunun Hükûmetimizin de
üzerinde bir devlet politikası ve bir bakışı olmasını göstermesi açısından da
önem arz ediyordu. 
Kudüs’te,
Mescid-i Aksa’da namazımızı kıldıktan sonra Filistin topraklarında Batı
Şeria’da, Ramallah’ta, Beytüllahim’de, El Halil’de ve Cenin’de incelemelerde
bulunduk. Türkiye’nin Filistin halkına yapmış olduğu yardımları, altyapı ve
üstyapı yatırımlarını ve birçok faaliyeti yerinde inceledik. Özellikle Cenin’de
1 milyon metrekare üzerinde, Türkiye Odalar ve Borsalar Birliğinin öncülüğünde,
Cumhurbaşkanımızın teşvikiyle oluşturulmaya çalışılan Cenin Sanayi Bölgesi’ni
yerinde inceledik. Filistinli yetkililerden bilgiler aldık. Filistin Yasama
Meclisinde, yasama organı Başkanı ve milletvekili kardeşlerimizle görüştük.
Özellikle bizim istirhamımız üzerine hem El Fetih’ten hem de Hamas’tan
milletvekili kardeşlerimiz o gün bizi Yasama Meclisinde birlikte karşıladılar.
Biz son zamanlarda devam eden Filistin’deki uzlaşma sürecine Türkiye olarak
vermiş olduğumuz desteği de bu münasebetle yerinde gözlemlemiş olduk. 
Tabii,
Kudüs bizim için çok önemli, inancımızın kıblesi. Bu açıdan, Kudüs ve Filistin
topraklarına yapılan saldırıları kabullenemeyiz ancak İsrail’in her geçen gün
Filistinli Müslümanlara, Filistin halkına şeytani bir plan uygularcasına
zulmettiğini maalesef yerinde gördük ve müşahede ettik. Yer yer öfkelendik,
duygulandık ve ibretler aldık. Ancak şunu da gördük ki Filistin’de gördüğümüz
manzara, bir devlet tabiiyeti altında, bir vatan üzerinde ve özgürce bir
milletin ferdi olmanın maliyetinin, hatta kıymetinin ne olduğunu da hepimize
göstermiş oldu. Filistin’e bütün kardeşlerimizin gruplar hâlinde gitmesini,
milletimizin duruşunu orada göstermesini ve bu ibretlik manzaraları da çözüm
odaklı olarak izlemesini tavsiye ediyoruz. 
(Mikrofon
otomatik cihaz tarafından kapatıldı)
HASAN
TURAN (Devamla) – Bu münasebetle yüce Meclisimizi ve milletimizi saygıyla
selamlıyorum. (AK PARTİ sıralarından alkışlar)
BAŞKAN
– Teşekkür ederiz Sayın Turan. 
Gündem
dışı üçüncü söz, savunma hakkıyla ilgili söz isteyen Ankara Milletvekili Sayın
Şenal Sarıhan’a aittir. 
Buyurunuz
Sayın Sarıhan (CHP sıralarından alkışlar)
Süreniz
beş dakika. 
3.- Ankara Milletvekili Şenal Sarıhan’ın,
savunma hakkına ilişkin gündem dışı konuşması
ŞENAL
SARIHAN (Ankara) – Değerli Başkan, salonda bulunan değerli arkadaşlarımız,
bütün emekçi arkadaşlar; hepinizi saygıyla selamlıyorum. 
Buradan
bir dörtlüğü anımsatarak sözlerime başlamak isterim. Yunus Emre şöyle söylüyor:

“Söz
ola kese savaşı, söz ola kestire başı,
Söz
ola ağılı aşı bal ile yağ ede bir söz.” 
Yunus’un
dizeleri bunlar. Söz bazen çok yineleniyor. Çok yinelendiği zaman bu
başarılarından hiçbirine de ne yazık ki ulaşamıyor belki ama yine de derdi olan
derdini söylemeye devam ediyor. 
Dün
Meral Beştaş arkadaşım, şu anda konuştuğum konuda söyleyeceğim sözleri aslında
sizinle paylaştı ama bir kez daha kamuoyuna da sizlere de o sözlerle ilgili
sıkıntılarımızı ifade etmek istiyorum. 
Ben
sekiz yıl süreyle Çağdaş Hukukçular Derneğinde Genel Başkanlık yaptım. Bunu
daha önce de burada ifade ettim, bunu onurla yaptım. Halit Çelenk gibi, bütün
dünyanın tanıdığı çok değerli bir avukatın ve avukatlar topluluğunun kurduğu
bir hak arama örgütüydü Çağdaş Hukukçular, hukukun demokratikleşmesi örgütüydü.
O örgütü onlar kurdular, ben de onların sürdürücülerinden biri oldum. Şimdi
benimle bu görevi yapmakta olan arkadaşım Selçuk Kozağaçlı tutuklandı. 
Selçuk
Kozağaçlı sadece Türkiye’nin tanıdığı bir isim değil, bu dernekte görev yapmış
olan bütün arkadaşlarım gibi insan hakları alanındaki savunuculukları, demokrat
tavırları, devrimci tavırları, ilerici tavırlarıyla pek çok Avrupa ülkesinin ve
dünyanın tanıdığı avukat arkadaşlarımızdan birisi. Dün ya da birkaç gün önce
onu tutukladık. Onunla birlikte sayıları 50’yi aşmış olan ve önemli bir bölümü
bu derneğin üyesi olan arkadaşlarımız da tutuklandılar.
Sevgili
arkadaşlar, bütün kamuoyunu ilgilendirilen bir kural vardır “adil yargılanma hakkı”
diye, Avrupa İnsan Hakları Sözleşmesi’nin güvence altına almış olduğu kural. Bu
kuralın en önemli maddelerinden birisi savunma hakkıdır yani avukatın yaptığı
görevdir. Birey çoğu zaman hukuk bilgilerindeki eksiklik ya da başka bir
olanaksızlık sebebiyle avukattan yardım ister. Özellikle de tutuklu insanlar
mutlaka avukatın yardımına muhtaçtırlar. Avukatlarla ilgili, avukatların rolüne
dair prensipler, Birleşmiş Milletler prensipleri, aynı zamanda Avukatlık
Yasamız, aynı zamanda Anayasa’mız bu hakkın kişi hak ve özgürleri yönünden ne
kadar önemli olduğunun altını çizerek avukatları özel olarak korur. Şimdi bu
prensiplerden sadece 3 maddeyi sizinle paylaşmak istiyorum, diyor ki:
“Hükûmetler, avukatların hiçbir baskı, engelleme, taciz veya yolsuz bir müdahaleyle
karşılaşmadan her türlü mesleki etkinliğini yerine getirmelerini görev bilir.”
Bu, hükûmetlere verilmiş olan bir görevdir. Öbür maddeyi okuyorum: “Avukatlar
görevlerini icra etmeleri nedeniyle müvekkilleriyle veya müvekkillerinin
davalarıyla özdeşleştirilemez.” 
Şimdi,
değerli milletvekili arkadaşlarım, siyasi dava avukatlığı gerçekten insan
hakları savunuculuğu gibi zor bir iştir ve devlet ile devletin suçlu gördüğü
insanlar arasında hukuken herhangi bir hak kaybı olmaması amacıyla görevi
üstlenirler ve bir sırat köprüsü üzerinden yürürler ama onlar hiçbir zaman
kendi müvekkilleriyle özdeş değildirler, bu koruma görevi hükûmetindir. Bugün
ne yazık ki OHAL’in yarattığı psikolojik ortamdan, OHAL’in yarattığı fiziksel
ortamdan yararlanılarak sayıları 580’e varmış olan avukat şu anda tutuklu
bulunmaktadır. Avukatlar susarsa, değerli arkadaşlar, hak susar, hakkın sustuğu
yerde de gerçeği bulamazsınız, iyiliği bulamazsınız, kötülük ve karanlık hâkim
olur. Bunun bir kez daha altını çizerek yapılan bu işin ne kadar hatalı
olduğunu sizlerle paylaşmak ve yargı makamlarını adil yargılanma hakkını
korumaya davet etmek istiyorum.
Hepinizi
saygıyla selamlıyorum. (CHP ve HDP sıralarından alkışlar)
BAŞKAN
– Teşekkür ederiz Sayın Sarıhan.
Sayın
milletvekilleri, şimdi, gündeme geçmeden önce, sisteme giren ilk on beş
milletvekiline yerlerinden birer dakikalık söz vereceğim.
Sayın
Atıcı, buyurun.
IV.- AÇIKLAMALAR
1.- Mersin Milletvekili Aytuğ Atıcı’nın,
Mersin’de nükleer santral tehlikesine dikkat çekmek için etkinlik düzenlemek
isteyenlere Valiliğin izin vermemesine ilişkin açıklaması
AYTUĞ
ATICI (Mersin) – Teşekkür ederim Sayın Başkan.
Mersin’de
geçen hafta sonu çok sayıda sivil toplum kuruluşu temsilcileri ve Mersin’e
sahip çıkan vatandaşlar nükleer santral tehlikesine bir kez daha dikkat çekmek
ve Hükûmeti uyarmak üzere insan zinciri oluşturarak bedenleriyle “Nükleere
hayır!” yazmak istemiştir. Çevreciler on iki gün önceden valiliğe yazılı
başvuru yaparak izin istemesine rağmen valilik cuma günü son ana kadar bekleyip
izin vermemiştir, gerekçesinde de güvenliği sağlayamayacağını belirtmiş ve
OHAL’i bahane göstermiştir. Oysa aynı valilik 10 Kasımda benzer bir etkinlik
için bir araya gelen 7.700 kişinin güvenliğini sağlamıştır. “Nükleere hayır!”
diyen vatandaşların güvenliğini sağlayamayacağını söyleyerek devleti aciz
içindeymiş gibi göstermeye kimsenin hakkı yoktur. Mersinliler Atatürk’ün
vasiyetine uyup Mersin’e sahip çıkmaya devam edeceklerdir.
BAŞKAN
– Sayın Topal…
2.- Hatay Milletvekili Serkan Topal’ın,
atanmalarının üzerinden dört ay geçmesine rağmen güvenlik soruşturması
tamamlanmadığı için göreve başlatılmayan öğretmen sayısını öğrenmek istediğine
ve daha fazla öğretmen ataması yapılmasını talep ettiğine ilişkin açıklaması
SERKAN
TOPAL (Hatay) – Teşekkür ediyorum Sayın Başkan.
Sayın
Millî Eğitim Bakanına soruyorum: Geçtiğimiz temmuz ayında atama bekleyen 450
bin öğretmenimizden 20 bini sözleşmeli öğretmen olarak atanmış ve sözleşmeli de
olsa evlerine ekmek götürebilme umuduyla sevinmişti. Atanmalarının üzerinden
dört ay geçmesine rağmen birçok öğretmenin güvenlik soruşturması tamamlanmadığı
için göreve başlatılmadığı ifade ediliyor. Bu gençlerimiz güvenlik
soruşturmasının uzamasından ve bu belirsizlikten ötürü zor durumdalar. Güvenlik
soruşturması, atananlar göreve başladıktan sonra devam ettirilemez mi? İlk
ataması temmuz ayında yapılan öğretmenlerden kaçı güvenlik soruşturması
bitirilmediği için göreve başlatılmamıştır? 2017 KPSS’yle yapılan 20 bin
öğretmen atamasını yeterli buluyor musunuz? 
Daha
fazla öğretmen ataması yapılmasını talep ediyoruz. 
Teşekkür
ediyorum. 
BAŞKAN
– Sayın Engin… 
3.- İstanbul Milletvekili Didem Engin’in,
Dünya Sağlık Örgütü verilerine göre Avrupa’daki en kirli 10 şehrin 8’inin
Türkiye’de olduğuna ve bunda doğa ile ormanlık alanların rant ve çıkar uğruna
talan edilmesinin önemli bir rolü olduğuna ilişkin açıklaması
DİDEM
ENGİN (İstanbul) – Dünya Sağlık Örgütü verilerine göre Avrupa’daki en kirli 10
şehrin 8’i Türkiye’de. Bu, çok ürkütücü bir oran. İstanbul ise Avrupa’daki en
kirli metropol. Bu kirliliğin arkasında AKP döneminde doğanın ve ormanlık
alanların rant ve çıkar uğruna talan edilmesinin önemli bir rolü olduğu da
aşikârdır. AKP hükûmetleri sadece İstanbul’u rant uğruna taşlaştırmadılar,
ülkemizin tüm kıyı bölgelerinde halkımızın denize girebileceği ve nefes
alabileceği yer neredeyse kalmadı. İşte, kaçak yapılaşmayla yeşilin en güzel
tonundan betonun grisine boğulan Uzungöl ve imara açılamasının ardından AKP’nin
üzerinde tek bir yeşil alan, ot bırakmamaya yemin etmişçesine betonlaştırdığı
Yassıada. 
Kendi
ülkesinde ağaçları yok eden ama Amerika’ya gittiği zaman parkları, bahçeleri
dolaşan Başbakanımıza sesleniyorum: Hiç mi vicdanınız sızlamıyor. (CHP
sıralarından alkışlar) 
BAŞKAN
– Sayın Basmacı… 
4.- Denizli Milletvekili Melike Basmacı’nın,
Denizli’nin Serinhisar ilçesindeki çiftçilerin durumuna ilişkin açıklaması
MELİKE
BASMACI (Denizli) – Sayın Başkan, ülkemizde çiftçilik o kadar zor durumda ki.
Denizli Serinhisar ilçemizde Ayaz, Yatağan, Yüreğil, Kocapınar Mahallelerinde
tarlalarını ekip biçenlerden koruma bedelleri icra kararıyla alınmaya başladı,
üstelik traktörleri icralık hâle geldiği için nasıl ekip dikecekleri de
tartışma konusu. Çiftçinin parası olsa zaten birliklere paralarını öderdi.
Denizli’de Bakan Yardımcısı ile Denizli milletvekilinin Serinhisar ilçesinden
olduğunu düşünürsek acilen bir çözüm talep ediyoruz. 
Emin
olun, çiftçiye eziyeti bırakmazsak bu ülkede nefes alamayacağız. Helal üretim
yapan çiftçiyi korumak lazım. 
Teşekkür
ediyorum. 
BAŞKAN
– Sayın Arık… 
5.- Kayseri Milletvekili Çetin Arık’ın,
Türkiye Cumhuriyeti Maliye Bakanlığı isminin “Türkiye Cumhuriyeti Maliye
akanlığı” olarak yazılı olduğuna ilişkin açıklaması
ÇETİN
ARIK (Kayseri) – Teşekkür ederim Sayın Başkan. 
Meclisin hemen karşısındaki Türkiye Cumhuriyeti Maliye
Bakanlığının isminin “Türkiye Cumhuriyeti Maliye akanlığı” olarak
değiştirildiğini gördüm. Şaşırdım mı; hayır. Bu isim değişikliğiyle isabetli
bir karar almışsınız, sizleri tebrik ediyorum. Ortada bir Hükûmetin olmadığını,
bir bakanlığın olmadığını gayet iyi biliyoruz. Ortada bir akanlık var, onu da
iyi biliyoruz. Çiftçinin, memurun, işçinin, esnafın, emeklinin, yetimin,
fukaranın hakkının örtülü ödeneklerle aktarıldığını bu kadar açık yüreklilikle
hem de bakanlığın ismini değiştirerek itiraf ettiğiniz için sizleri kutluyorum.
Gayrimeşru Hükûmetin “maliye akanlığı” Türkiye Cumhuriyeti devletine hayırlı
olsun.
BAŞKAN
– Sayın Kılıç…
6.- Kahramanmaraş Milletvekili İmran
Kılıç’ın, konulara ideolojik değil bilgiyle yaklaşılması gerektiğine ilişkin
açıklaması
İMRAN
KILIÇ (Kahramanmaraş) – Teşekkür ederim Sayın Başkan.
Gerçeği
bilgiyle aramalıyız. Hintliler karanlık bir ahırda daha önce fil hakkında
bilgisi olmayanları topladılar. Onlar da meraklarını gidermek için her biri
elleriyle filin neye benzediğini anlamaya çalıştılar. Filin kulağına, ayağına,
hortumuna, sırtına dokunan her bir kişi filin neresine dokundu ve nasıl anlamak
istediyse fili ona göre anlatmaya çalıştı. Birinin dediği diğerini tutmadı ve
aralarında anlaşmazlık çıktı. Çünkü ellerinde hakikati görmeye yarayacak
ışıkları yoktu. Mevlâna’nın deyimiyle “Duyu gözü ele, avuca benzer, avuç bütün
fili tutamaz ki.” Herkes kendi penceresinden yaklaştı ve ona göre yorum yapıp
anlaşmazlığa düştü. Hâlbuki hakikat tüm parçaların bütünüydü. Ellerinde bir ışık,
bir bilgi olsaydı ihtilafa düşmeden gerçeği bilebilirlerdi.
Konulara
ideolojik değil, bilgiyle yaklaşmalıyız.
BAŞKAN
– Sayın Gaytancıoğlu…
7.- Edirne Milletvekili Okan
Gaytancıoğlu’nun, liselere yerleştirme sistemine ve yıl sonunda tek bir sınav
yapılmasının öğrenciler için sınav stresini artırma riski yarattığına ilişkin
açıklaması
OKAN
GAYTANCIOĞLU (Edirne) – Teşekkür ederim Sayın Başkan.
Liselere
yerleştirme sisteminde sınavla girilecek 600 nitelikli okul belirlenmiş. Yüzde
10’luk dilimde yer alan en başarılı 120 bin öğrenci bu okullara
yerleştirilecek. 600 nitelikli okul arasında 193 proje okulu var. Bunların da
170 tanesi imam-hatip, 23 tanesi de İstanbul Erkek ve Kabataş liseleri gibi
köklü okullar. Ayrıca nitelikli okullardan olan fen ve sosyal bilimler
liselerine giriş için kontenjan koydular, en büyük sorun bu. Fen ve sosyal
bilimler liselerinde 5 sınıf sınırlaması var, imam-hatiplerde bu yok. Bu
durumda yüzde 10’luk dilimde 120 bin öğrenci var, bunların 55 bini fen, sosyal
ve hazırlık sınıfı olan Anadolu liselerine yerleşecek, 65 bin öğrenci
imam-hatibe gidecek. Özellikle küçük yerleşim birimlerinde imam-hatip dışında
seçenek bırakılmıyor.
Diğer
bir sorun da, yıl sonunda tek bir sınav yapılmasının seçici okullara girmek
isteyen öğrenciler için sınav stresini artırma riski var. Çözüm, nitelikli
eğitim veren ortaöğretim kurumlarının sayısını artırmak…
(Mikrofon
otomatik cihaz tarafından kapatıldı)
BAŞKAN
– Sayın Aydın…
8.- Bursa Milletvekili Erkan Aydın’ın,
Bursa Zeki Müren Güzel Sanatlar Lisesinde 38 öğretmenin haksız yere ve hiçbir
gerekçe gösterilmeden görevlerinden alınmasına ilişkin açıklaması
ERKAN
AYDIN (Bursa) – Teşekkür ederim Sayın Başkan. 
Proje
okul kapsamında bulunan Bursa Zeki Müren Güzel Sanatlar Lisesinde 38 öğretmen
haksız yere, hiçbir gerekçe gösterilmeden görevlerinden alındı. Öğretmenlerine
sahip çıkmak isteyen öğrenciler Bursa Millî Eğitim Müdürlüğüne dilekçe vermek
istedilerse de dilekçeleri her ne hikmetse alınmadı; öğrenciler de yanlarında
getirdikleri enstrümanlarla müdürlük önünde “Öğretmenlerimizi bizden alırsanız
bu enstrümanları çalamayız.” diyerek protesto düzenlemek istedi ancak buna da
izin verilmedi. Bunun üzerine EĞİTİM-İŞ Bursa İl Başkanı Özkan Rona öğrencileri
sendika binasına davet etti, öğrenciler burada müzikli eylemlerini
gerçekleştirdi. Şimdi öğreniyoruz ki EĞİTİM-İŞ İl Başkanı Sayın Rona hakkında
da kınama cezası verilmiş. Haksız atamaların bir an önce durdurulmasını talep
ediyor ve Rona hakkında verilen kınama cezasını da ben buradan kınıyorum
diyorum. 
Saygılar
sunuyorum. 
BAŞKAN
– Sayın Göker…
9.- Burdur Milletvekili Mehmet Göker’in,
Burdur Tabiat Turizmi Master Planı kapsamında tabiat ve yayla turizminin
canlandırılmasına ve Burdur Gölü’nün kurtarılmasına dair verilen sözlerin
yerine getirilmediğine ilişkin açıklaması
MEHMET
GÖKER (Burdur) – Sayın Başkan, 13 Kasım 2015 tarihinde Burdur Gölü Eylem
Planı’nda görev alan kurum temsilcileri ve sivil toplum örgütlerinin
katılımıyla gerçekleşen toplantıda Sayın Bakan Eroğlu Burdur Tabiat Turizmi
Master Planı kapsamında tabiat ve yayla turizminin canlandırılarak Antalya’ya
gelen 10 milyon turistin en azından 2 milyonunu Burdur’a yönlendirmeyi
vadetmişti. Ayrıca, Burdur Gölü’nün kurtarılması için öncelikle arıtma
tesisleriyle suyun kalitesinin yükseltilmesi gerektiğini vurgulamıştı.
Üzerinden tam iki yıl geçti, bugün bakıyoruz, bırakın Burdur Gölü’nü
kurtarmayı, Salda Gölü’nü bile elimizden almaya kalkıyorlar. Son olarak Bakana sorum
şudur: Söz verdiğiniz 2 milyon turist nerede Sayın Bakan?
Saygılarımla.
BAŞKAN
– Sayın Dedeoğlu…
10.- Kayseri Milletvekili Sami
Dedeoğlu’nun, 15 Kasım Kuzey Kıbrıs Türk Cumhuriyeti’nin kuruluşunun 34’üncü
yıldönümüne ilişkin açıklaması
SAMİ
DEDEOĞLU (Kayseri) – Sayın Başkan, değerli milletvekilleri; Kuzey Kıbrıs Türk
Cumhuriyeti’nin kuruluşunun 34’ücü yıl dönümü olan bu anlamlı günde söz
almaktan büyük mutluluk ve onur duyuyorum. Sizleri en samimi duygularla
selamlayarak saygılarımı sunuyorum. 
Kuzey
Kıbrıs Türk Cumhuriyeti Kıbrıs Türkünün varoluş mücadelesinin en anlamlı
eseridir. Kendi geleceğini belirleme hakkından hiçbir şekilde ödün
vermeyeceğini, zorlu ama onurlu mücadelesini sürdürmeye kararlı olduğunu bundan
tam otuz dört yıl önce tüm dünyaya kanıtlamış ve büyük bir kıvançla 15 Kasım
1983’te Kuzey Kıbrıs Türk Cumhuriyeti’ni ilan ederek tarihî mücadelesini
taçlandırmıştır. Birlik ve beraberlik içinde değerlerimize sahip Kıbrıs
Türkünün varlığı uğruna şehit olan Mehmetçik ve mücahitleri rahmetle,
gazilerimizi şükranla anıyorum. 15 Kasım Kuzey Kıbrıs Cumhuriyet Bayramı
hepimize kutlu olsun.
BAŞKAN
– Sayın Yalım…
11.- Uşak Milletvekili Özkan Yalım’ın,
yerli otomobil üretimi için kurulacak fabrika için en uygun yerin Ege Bölgesi
olduğuna ilişkin açıklaması
ÖZKAN
YALIM (Uşak) – Teşekkür ederim Sayın Başkan.
Bilim,
Sanayi ve Teknoloji Bakanı ve de Sayın Başbakana özellikle ricamdır.
Cumhurbaşkanı tarafından yerli otomobil yapılması amacıyla 5 firma
görevlendirilmiştir. 5 firmanın talip olduğu otomobil fabrikasını kurmak için
birçok ilimiz de isteklidir ancak konum ve de liman itibarıyla Ege Bölgesi’nin
bu fabrikanın yapılmasında en uygun bölge olduğunu düşünüyorum. Başta İzmir,
Manisa, Aydın, Uşak, bu illeri de kapsayan Ege Bölgesi’nde yeni otomobil
fabrikasının kurulmasını özellikle Sayın Bakandan rica ediyorum, bölgenin
istihdam desteğine ihtiyacı olduğunun da altını çiziyorum.
Teşekkür
ederim.
BAŞKAN
– Sayın Taşkın…
12.- Mersin Milletvekili Ali Cumhur
Taşkın’ın, Türkiye-Filistin Parlamentolar Arası Dostluk Grubu olarak Filistin’e
yaptıkları ziyarete ilişkin açıklaması
ALİ
CUMHUR TAŞKIN (Mersin) – Sayın Başkan, hafta sonu Türkiye-Filistin
Parlamentolar Arası Dostluk Grubu üyesi 22 milletvekili arkadaşımızla birlikte
Filistin Meclisini, üç büyük dince kutsal sayılan kadim şehir Kudüs’ü ve
Mescid-i Aksa’yı ziyaret ettik. Beytüllahim ve Cenin şehrine gittik, El Halil
kentinde kırk yıllık Filistin mülteci kampındaki dramı gördük. Tüm Filistin’in
İsrail kuşatması ve zulmü altında olduğuna şahitlik ettik. Yarım asrı aşan bir
süredir işgal altında olan Filistin, tüm Müslümanlar için kanayan ortak bir
yara. Filistin halkı kendi topraklarında tutsak durumunda. Sayın
Cumhurbaşkanımızın dediği gibi, Filistin’e sahip çıkmak sadece Filistinli
çocukların görevi değil, tüm Müslümanların müşterek vazifesidir. Başkenti Kudüs
olan bağımsız bir Filistin devletinin bir an evvel kurulması gerektiğine her
zaman desteklerimizi ifade ediyor, Genel Kurulu saygıyla selamlıyorum.
BAŞKAN
– Sayın Gürer…
13.- Niğde Milletvekili Ömer Fethi
Gürer’in, Niğde’nin Çiftlik ilçesinin sorunlarına ilişkin açıklaması
ÖMER
FETHİ GÜRER (Niğde) – Teşekkürler Sayın Başkan.
Niğde
ili Çiftlik ilçesinin 30 bin nüfusu bulunmaktadır. Buradaki devlet hastanesinin
başhekimi yoktur, kadın doğum uzmanı yoktur ve genel cerrah bulunmamaktadır. 
Ayrıca, diyaliz ünitesi için bir yıl önce açılacağı
söylenmiştir, hastalar umutla bunu beklemesine rağmen bugüne kadar diyaliz
merkezi de açılmamıştır. İlçenin merkezinde, köylerinde ve kasabalarındaki
vatandaşlarımız, 70 kilometre ilerideki Niğde merkeze gitmek zorunda
kalmaktadırlar. Bu anlamda ciddi bir mağduriyet vardır. Bir an önce diyaliz
merkezinin açılması, doktor açığının giderilmesi istenmektedir. Çiftlik ilçemiz
genelde tarımla geçim sağlayan, yaygın olarak da geniş bir alana dağılmış
ilçedir. Bu ilçe insanlarının sağlığının düşünülerek doktor açığının giderilmesi
konusunda Hükûmeti ve yetkilileri göreve davet ediyorum. 
Teşekkür ederim. 
BAŞKAN – Sayın Yıldırım…
14.- Adıyaman Milletvekili Behçet
Yıldırım’ın, 15 Kasım Seyit Rıza ve arkadaşlarının idam edilişinin 80’inci yıl
dönümüne ve 15 Kasım Hapisteki Yazarlar Günü’ne ilişkin açıklaması
BEHÇET YILDIRIM (Adıyaman) – Teşekkürler Başkanım. 
Bugün Seyit Rıza ve arkadaşlarının idam edilişinin
80’inci yıl dönümü. “Ben sizin yalan ve hilelerinizle baş edemedim, bu bana
dert oldu ama ben de sizin önünüze diz çökmedim, bu da size dert olsun.” diyen
Seyit Rıza ve arkadaşları şahsında Dersim katliamında yaşamını yitirenlerin
anıları önünde saygıyla eğildiğimi belirtmek istiyorum. 
Yine bugün, Hapisteki Yazarlar Günü. Maalesef ülkemizde
baskı altına alınmayan, yolu hapishaneden geçmeyen aydın yok gibi. Mevcut
iktidar da bu geleneği son sürat devam ettirmekte; kendisine muhalif, kendisi
gibi düşünmeyen, daha doğrusu biat etmeyen kesimler üzerindeki baskıları devam
ettirmektedir. Bugün ülkemizde 150 gazeteci, yazar tutuklu bulunmakta. Bu tablo
demokratik ülkelerde kabul edilecek bir durum değildir. Ama şunu unutmasınlar
ki bu zulmünüz sürdükçe yaptıklarınızı yüzünüze vuracak siyasetçileri, kalemine
yansıtacak yazarları susturamazsınız. Ancak bedenlerini hapsedebilirsiniz, düşüncelerini
asla. 
BAŞKAN – Son olarak Sayın Kayan... 
15.- Kırklareli Milletvekili Türabi
Kayan’ın, Kırklareli’de nöroloji uzmanı doktor eksikliğine ilişkin açıklaması
TÜRABİ KAYAN (Kırklareli) – Teşekkür ederim Sayın
Başkan.
Sorum Sağlık Bakanına: Kırklareli Devlet Hastanesinde
nöroloji uzmanı doktor yok. Şişli Etfal Hastanesinden geçici olarak 3 uzman
doktor geliyor. Bu hafta sonu tekrar Şişli Etfal Hastanesine dönecekler. Aynı
şekilde Babaeski Devlet Hastanesinde de nöroloji uzmanı yok. Lüleburgaz Devlet
Hastanesinde 2 nöroloji uzmanı doktor var. Bunların 1 tanesi altı ay önce doğum
yaptı ve doğum izinlisiydi, şu anda da raporlu. Geriye sadece 1 nöroloji uzmanı
doktor kalıyor. 1 nöroloji uzmanı Lüleburgaz’a mı baksın, Babaeski’ye mi, yoksa
Kırklareli Devlet Hastanesine mi? On sekiz aydır durum bu vaziyette. 1 doktor
on sekiz aydır sürekli icapçı. Buna kimler dayanabilir? Doktorlarımız intihar
edince mi çare arayacağız, yoksa hastalarımız ölünce mi? 
Teşekkür ediyorum. 
BAŞKAN – Teşekkür ederiz sayın milletvekilleri. 
Şimdi, sırasıyla sayın grup başkan vekillerine
yerlerinden söz vereceğim. 
Sayın Şimşek, siz mi konuşacaksınız?
Buyurun. 
16.- Mersin Milletvekili Baki Şimşek’in, 15
Kasım Kuzey Kıbrıs Türk Cumhuriyeti’nin kuruluşunun 34’üncü yıl dönümüne ve kapatılan
askerî okul öğrencilerinin durumuna ilişkin açıklaması
BAKİ
ŞİMŞEK (Mersin) – Teşekkür ediyorum.
15
Kasım 1983 tarihi, Kıbrıs Türk halkının siyasi yaşamının önemli bir dönüm
noktası ve devlet kurarak mücadelelerini dünyaya ilan ettiği bir gün olmuştur.
Kıbrıs Türk Federe Meclisi 15 Kasım 1983 tarihinde gerçekleştirdiği
olağanüstü oturumda Kuzey Kıbrıs Türk Cumhuriyeti’nin kuruluşunu ve bağımsızlık
bildirisini onaylamıştır. Kuzey Kıbrıs Türk Cumhuriyeti’nin kuruluşunun 34’üncü
yıl dönümünü kutluyor, tüm şehit ve gazilerimizi rahmet ve minnetle anıyorum.
Başta kurucu Cumhurbaşkanı Rauf Denktaş olmak üzere Kıbrıs şehidimiz Pilot
Cengiz Topel ve bütün şehitlerimize rahmet diliyorum.
Sayın
Başkan, bir diğer önemli konu da kapatılan askerî okul öğrencilerinin aileleri
salı günü Türkiye Büyük Millet Meclisine gelerek bütün siyasi partilerin
gruplarını ziyaret etmişlerdir. Bu öğrencilerin birçoğunun anne babası devlet
memurudur, hâlen de görevdedir. Bazıları polis çocukları, bazıları uzman çavuş,
astsubay, içlerinde albay çocuğu olanlar da vardır. Bunların anne babaları
görevde olmasına rağmen okul kapatıldığı için bu çocukların geleceği
belirsizdir. Bu aileler, çocuklarının güvenlik soruşturmasının yapılmasını,
eğer suçları varsa buna göre bir muameleyle karşı karşıya kalmalarını, aksi
takdirde ise ya okullarına geri döndürülmelerini ya da… Başka bir işe girecek
olsalar şu anda başka bir işe de giremiyorlar, bunları hiç kimse işe de
almıyor. Bununla ilgili, İçişleri Bakanlığı, kapatılan askerî okul öğrencilerinin
tamamının güvenlik soruşturmalarını yapıp eğer suçları varsa bunları
tutuklasın; suçsuzlarsa, okula da dönemiyorlarsa bunların en azından piyasada
çalışabilmelerinin, SGK girişlerinin yapılabilmesinin önü açılmalıdır. 
Teşekkür
ediyor, saygılar sunuyorum.
BAŞKAN
– Teşekkür ederiz Sayın Şimşek.
Sayın
Yıldırım, buyurun.
17.- Muş Milletvekili Ahmet Yıldırım’ın, 15
Kasım Seyit Rıza ve arkadaşlarının idam edilişinin 80’inci yıl dönümüne, 3
Kasımda Libya’da kaçırılan 3 işçinin akıbetiyle ilgili Hükûmetten bir açıklama
beklediğine, İklim Değişikliği Performans Endeksi’nde Türkiye’nin 56 ülke
içinde 47’nci sırada yer aldığına ve Dünya Sağlık Örgütünün verilerine göre en
kirli havaya sahip 10 şehrin 8’inin Türkiye’de olduğuna ilişkin açıklaması
AHMET
YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; bugün, tarihe “Dersim tertelesi” olarak geçmiş
olan bir kıyamda idam edilen Seyit Rıza ve arkadaşlarının idam edilişinin
80’inci yıl dönümü. O dönem Seyit Rıza’yı idam etmek isteyenler ve idam edenler
ibretlik bir karara imza attılar. Seyit Rıza bugün tarih önünde halklarının
vicdanında aklanmıştır. Ancak, Seyit Rıza’yı idam etmek için yaşını
küçültenler, onunla birlikte oğlunu idam etmek için yaşını büyüten zihniyet ise
halklarımızın vicdanında mahkûm edilmiştir. Bizler, zalimin karşısında diz
çökmemeyi tarihsel bir miras olarak Seyit Rızalardan öğrendik. Bu anlamda,
Seyit Rıza ve arkadaşlarıyla birlikte “Dersim tertelesi”nde katledilenleri bir
kez daha rahmetle anıyorum. 
Sayın
Başkan, 3 Kasım günü Libya’da bir elektrik santrali inşasında çalışan 3
Türkiyeli işçinin silahlı kişilerce kaçırıldığını öğrendik. 4 Kasım günü, bir
gün sonra, Başbakan, Libya Başkanlık Konseyi Başkanını telefonla aradığını ve
bu konuda yardım aldığını, söz aldığını söyledi. Fakat o günden bugüne on
günden fazla bir süre geçmesine rağmen, kaçırılan bu işçilerin akıbetiyle
ilgili Hükûmetten veya Başbakandan herhangi bir açıklama gelmemiştir. Bu
konudaki girişimlerin ne aşamada olduğu hususunda özellikle Hükûmetten bir
açıklama beklediğimizi belirtmek isteriz. 
Sayın
Başkan, değerli milletvekilleri; İklim Değişikliği Performans Endeksi 2018
açıklandı ve Türkiye, 56 ülke arasında karnesi çok kötü ülkeler arasına girerek
İklim Değişikliği Performans Endeksi’nde 56 ülke içinde 47’nci sırada yer aldı.

(Mikrofon
otomatik cihaz tarafından kapatıldı) 
BAŞKAN
– Ek sürenizi veriyorum. 
Buyurun.

AHMET
YILDIRIM (Muş) – Teşekkür ederim Sayın Başkan. 
İklim
Değişikliği Performans Endeksi’nde çok kötü ülkeler arasında yer alan
Türkiye'nin, bir taraftan beton ve asfaltla iklim felaketlerini hızlandırdığını
izliyorken diğer taraftan ise pahalı ve iklimi olumsuz yönde değiştiren fosil
yakıtları ithal etmeyi sürdürdüğünü görüyoruz. 
Aynı
zamanda, Dünya Sağlık Örgütünün verilerine göre en kirli havaya sahip 10 şehrin
8’i Türkiye’de. Fakat kömür santrallerine Türkiye gibi alım garantisi
vermeyenler, asfalt ve beton yatırımları üstüne politikalar yerine
yenilenebilir enerji yatırımlarına öncelik verenler sıralamada en üst sıralarda
yer aldılar. Burada önemli olan, bir sıralama yarışı değildir; önemli olan,
ülkemizle birlikte tüm dünyaya karşı ekolojik duyarlılığımızı ve
sorumluluğumuzu yerine getirmektir diyorum. 
Bütün
Genel Kurulu selamlıyorum. 
BAŞKAN
– Teşekkür ederiz Sayın Yıldırım. 
Sayın
Özkoç… 
18.- Sakarya Milletvekili Engin Özkoç’un,
Kıbrıs’ta kazanımların tekrar geri alınması, adalarla ilgili hakların ve
hukukun tanınması, dünyaya karşı Türkiye’nin istikrarlı ve güçlü bir devlet
olduğunun göstergesi için ihtiyaç olan dik duruşun sağlanması konusunda
iktidarı göreve çağırdığına ilişkin açıklaması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; 20 Temmuz
1974… Türk Silahlı Kuvvetleri 14 Ağustosta Lefkoşa’ya girdiler. Başbakan Bülent
Ecevit’in “Biz Amerikan emperyalizmine karşı bir tek şey söylüyoruz: Gölge
etmesinler, başka ihsan istemeyiz.” sözü burada gerçekleşti ve Türkiye
Cumhuriyeti kardeşlerini, soydaşlarını oradaki her türlü barbarlığa karşı
korudu, orada bağımsız bir ülkenin temellerini atmaya çalıştı. Aradan geçen
yıllar Kıbrıs’taki kazanımların tek tek elden gittiği, müzakere süreçlerinde
çaresizliklerin yaşandığı, adalara el konulduğu ama Türkiye'nin sessiz kaldığı
bir dönem olmuştur. O günkü zaferimiz, savaşla, şehitlerimizin kanlarıyla
kazanılan zaferimiz gün geçtikçe hem emperyalizmin oyunları hem bizim
Hükûmetimizin acizliği neticesinde elimizden kayıp gitmektedir. Bugün,
Kıbrıs’la ilgili haklarımızı artık söylemekten dahi kaçınılır noktaya
gelinmiştir. Müzakere masasında bir anlaşma değil, bir sonuç çıkmasıyla ilgili
artık umutlar yitirilmeye başlanmıştır. O yüzden, kazanımlarımızın tekrar geri
alınması, adalarla ilgili haklarımızın ve hukukumuzun tanınması, dünyaya karşı
Türkiye'nin istikrarlı ve güçlü bir devlet olduğunun göstergesinin sağlanması
için dik bir duruşa ihtiyaç vardır. 
(Mikrofon
otomatik cihaz tarafından kapatıldı) 
BAŞKAN
– Buyurun, ek sürenizi veriyorum.
ENGİN
ÖZKOÇ (Sakarya) – Her yerde dik durduğumuz söylenirken Kıbrıs’la eğdiğimiz
başımızı tekrar yukarı kaldırmanın zamanıdır. Oradaki soydaşlarımızın da buna
katkı sağlaması gerekir. Türkiye'nin çıkarları ile Kıbrıs Türk Cumhuriyeti’nin
çıkarları birdir ve bu süreç hem onlar için hem bizim için bir itibardır,
bağımsızlıktır ve onların geleceğiyle ilgili, Türkiye'nin ve Kıbrıs Türk
Cumhuriyeti’nin varlığıyla ilgilidir. Onun için bu duruşun sağlanmasında
iktidarı göreve çağırıyor, aradan geçen bunca zamandan sonra Bülent Ecevit’e,
onunla birlikte bu kararı alan devlet adamlarımıza ve şehit düşen tüm
insanlarımıza minnet ve şükranlarımızı sunuyoruz.
BAŞKAN
– Teşekkür ederiz Sayın Özkoç.
Sayın
Muş, buyurun.
19.- İstanbul Milletvekili Mehmet Muş’un,
Eleşkirt kırsalında teröristlerle çıkan çatışmada yaralanan ve daha sonra şehit
düşen uzman çavuşa Allah’tan rahmet dilediğine, 15 Kasım Kuzey Kıbrıs Türk
Cumhuriyeti’nin kuruluşunun 34’üncü yıl dönümüne ve adada yürütülen
müzakerelerde kaybedilmiş bir şey veya verilmiş bir taviz olmadığına, Kayseri
Milletvekili Çetin Arık’ın yaptığı açıklamasındaki bazı ifadelerine ilişkin
açıklaması
MEHMET
MUŞ (İstanbul) – Sayın Başkan, değerli milletvekilleri; bugün Eleşkirt
kırsalında teröristlerle çıkan çatışmada yaralanan ve daha sonra şehit düşen
bir uzman çavuşumuz vardır, kendisine Allah’tan rahmet diliyorum, milletimizin
başı sağ olsun.
15
Kasım 1983 yılında kurulan Kuzey Kıbrıs Türk Cumhuriyeti’nin 34’üncü kuruluş
yıl dönümü vesilesiyle Kuzey Kıbrıs Türk Cumhuriyeti Hükûmetini ve tüm Kıbrıs
Türklerini kutluyorum. Bu vesileyle Kıbrıs Türkünün özgürlüğü, bağımsızlığı ve
huzuru için yıllarca mücadele veren Doktor Fazıl Küçük’e, kurucu Cumhurbaşkanı
Rauf Denktaş’a ve 1974 Kıbrıs Barış Harekâtı’nda şehit düşen tüm vatan
evlatlarına Allah’tan rahmet diliyorum. Yine, Kıbrıs Türküne bağımsızlık ve
hürriyet yolunu açan, Kıbrıs Barış Harekâtı kararını veren merhum
Başbakanlarımız Bülent Ecevit ve Profesör Doktor Necmettin Erbakan’a ve bu
harekâtın hukuki dayanağını sağlayan Londra ve Zürih Anlaşmalarını imzalayan
rahmetli Başbakanımız Adnan Menderes ve merhum Dışişleri Bakanımız Fatin Rüştü
Zorlu’ya minnetlerimizi sunuyoruz. Kıbrıs Türklerinin ana vatanı olan
Türkiye'nin, her zaman her koşulda Kuzey Kıbrıs Türk Cumhuriyeti’nin yanında
olduğunu ve Kıbrıs Türkünün barış, huzur ve güven içerisinde yaşaması için
yardımlarını sürdüreceğini belirterek Kuzey Kıbrıs Türk Cumhuriyeti’nin kuruluş
yıl dönümünü tekrar tebrik ediyorum. Adada yürütülen müzakerelerde -Türkiye
Cumhuriyeti’nin garantör devlet olarak- Kuzey Kıbrıs Türk Cumhuriyeti’nin
kaybedilmiş, vermiş olduğu bir taviz ya da boynunu bükmüş bir durum söz konusu
değildir, ortada yürütülen müzakereler vardır. Türkiye garantör ülke olarak…
İfade etmek gerekirse Kuzey Kıbrıs Türk Cumhuriyeti mevcut haklarından şimdiye
kadar herhangi bir taviz vermemiştir, vermeyecektir de, bunun altını özellikle
çizmekte fayda var. Kimseye karşı da boynumuzu büktüğümüz yoktur. 
Bir
diğeri, burada, maalesef, konuşmacıların biri talihsiz bir ifade kullanmıştır.
(Mikrofon
otomatik cihaz tarafından kapatıldı) 
BAŞKAN
– Ek sürenizi veriyorum. 
MEHMET
MUŞ (İstanbul) - AK PARTİ Hükûmetinin politikalarını eleştirebilirsiniz ama bu
Hükûmet gayrimeşru bir hükûmet değildir. Milletin oylarıyla seçilmiştir,
iktidardadır. Her sandık başında herkes politikalarını belirler, millet bir
değerlendirme yapar. Onun için, yüzde 49,5 oyla iktidara gelmiş AK PARTİ
Hükûmeti, meşru bir hükûmettir, milletin oylarıyla iktidara gelmiştir.
“Gayrimeşru” demek suretiyle Hükûmet gayrimeşru olmaz. İktidara gelmek
istiyorsanız daha çok çalışıp sandıkta politikalarınızı anlatırsınız, millet
takdir ederse iktidara gelirsiniz. “Ben kazanamadım, tu kaka.” demek suretiyle,
“Çamur at, izi kalsın." demek suretiyle bir hükûmetin meşruluğundan hiçbir
şey kaybolmaz. 
Teşekkür
ederim. 
BAŞKAN
– Sayın milletvekilleri, gündeme geçiyoruz. 
KADİM
DURMAZ (Tokat) – Sayın Başkanım...
BAŞKAN
– Sayın Durmaz, daha sonra size söz vereceğim. 
KADİM
DURMAZ (Tokat) – Ama ben, takdir buyurursanız, Plan ve Bütçe Komisyonundayım,
orada İçişleri Bakanlığı bütçesi görüşülüyor. 
BAŞKAN
– Peki, tekrar girin sisteme. 
Buyurun.

20.- Tokat Milletvekili Kadim Durmaz’ın,
Tokat’ta bir imam-hatip okuluna hain Mustafa Sabri’nin adının verilmesi
yanlışından dönülerek Jandarma Astsubay Üstçavuş Yakup Akdağ’ın adının
verilmesi kararı alınmasına ilişkin açıklaması
KADİM
DURMAZ (Tokat) – Teşekkür ederim Sayın Başkanım. 
Tokat’ta
çıraklık eğitim okulu iken imam-hatip okuluna dönüştürülen bu okula Kurtuluş
Savaşı’mızın kahramanı Gazi Mustafa Kemal Atatürk ve kahraman silah
arkadaşlarına “Kuvayımilliyenin katli vaciptir.” diye fetva veren hain Mustafa
Sabri’nin adının verilmesi, ülkemizin kurucusuna, cumhuriyet ve kurucu
değerlerine yapılmış bir ihanettir. Sayın Millî Eğitim Bakanıyla ısrarlı
görüşmemiz sonucu bu yanlıştan dün itibarıyla dönülmüş. O hainin ismi
kaldırılacak ve yerine Tokat’ın kahraman bir evladı, Siirt ili Baykan ilçesinde
karakol komutanıyken sivil bir araçla seyir hâlindeyken hain bir saldırıda
şehit olan Jandarma Astsubay Üstçavuş Yakup Akdağ’ın adı verilmek üzere karar
alınmıştır. 
Teşekkür
ederim Sayın Başkan. (CHP sıralarından alkışlar)
BAŞKAN
– Teşekkürler Sayın Durmaz. 
Sayın
milletvekilleri, Başkanlığın Genel Kurula sunuşları vardır.
V.- BAŞKANLIĞIN GENEL KURULA SUNUŞLARI
A) Önergeler
1.- Başkanlıkça, Kars Milletvekili Ayhan
Bilgen’in İnsan Haklarını İnceleme Komisyonu üyeliğinden istifasına ilişkin
önerge yazısı (4/118)
BAŞKAN
- Kars Milletvekili Sayın Ayhan Bilgen’in İnsan Hakları İnceleme Komisyonu
üyeliğinden istifasına ilişkin yazısı 15/11/2017 tarihinde Başkanlığımıza
ulaşmıştır. Bilgilerinize sunulur.
Milliyetçi
Hareket Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
VI.- ÖNERİLER
A) Siyasi Parti Grubu Önerileri
1.- MHP Grubunun, Türkiye Büyük Millet
Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan, Adana Milletvekili Mevlüt Karakaya ve
arkadaşları tarafından mera alanlarının giderek yok olmasının önüne geçilmesi
için yapılacak çalışmaların araştırılarak alınması gereken önlemlerin
belirlenmesi amacıyla verilmiş olan (10/548) esas numaralı Meclis Araştırması
Önergesi’nin, ön görüşmelerinin Genel Kurulun 15 Kasım 2017 Çarşamba günkü
birleşiminde yapılmasına ilişkin önerisi 
Türkiye Büyük Millet Meclisi Başkanlığına
Danışma
Kurulunun 15/11/2017 Çarşamba günü (bugün) yaptığı toplantısında siyasi parti
grupları arasında oy birliği sağlanamadığından grubumuzun aşağıdaki önerisinin
İç Tüzük’ün 19'uncu maddesi gereğince Genel Kurulun onayına sunulmasını arz
ederim.
Saygılarımla.

 Erkan
Akçay
 Manisa
 MHP
Grubu Başkan Vekili
Öneri:
Türkiye
Büyük Millet Meclisinin gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan, Adana Milletvekili Mevlüt
Karakaya ve arkadaşlarının, mera alanlarının giderek yok olmasının önüne
geçilmesi için yapılacak çalışmaların araştırılarak alınması gereken önlemlerin
belirlenmesi amacıyla (10/548) esas numaralı Meclis araştırması açılmasına dair
önergesinin görüşmelerinin 15/11/2017 Çarşamba günkü birleşiminde yapılması
önerilmiştir.
BAŞKAN
– Önerinin gerekçesini açıklamak üzere, Milliyetçi Hareket Partisi Grubu adına,
öneri sahibi Adana Milletvekili Sayın Mevlüt Karakaya. 
Buyurun.
(MHP sıralarından alkışlar)
Süreniz
beş dakika. 
MHP
GRUBU ADINA MEVLÜT KARAKAYA (Adana) – Sayın Başkan, değerli milletvekilleri;
Milliyetçi Hareket Partisi Grubu olarak vermiş olduğumuz mera alanlarının
giderek yok olmasının önüne geçilebilmesiyle alakalı Meclis araştırması
açılmasıyla ilgili önergemiz üzerine söz almış bulunuyorum. Yüce heyetinizi
saygıyla selamlıyorum. 
Değerli
milletvekilleri, Cumhuriyet Dönemi’nde en fazla arazi kayıpları ne yazık ki
meralarda olmuştur. Meralarımız taşıyabilecekleri kapasitenin çok üstünde yük
almışlardır, çok üzerinde yüklendik. Bugün yaşadığımız, önleyemediğimiz birçok
doğal olayın ve afetin altında yatan ana sebep de meralarımıza bu kadar
yüklenmemiz. Erozyon, heyelan, taşkınlar, su taşkını, hortum gibi doğal
felaketlerin altında yatan en önemli sebep, meralarımıza yaptığımız bu
yüklenmeler ya da yapmadığımız ıslahlar. 
“Cumhuriyet
Dönemi’nde en fazla kayıp meralarda oldu.” dedik. Sadece elimizdeki verilere
göre birkaç rakam vermek gerekirse, 1940 yılında 44 milyon 200 bin hektar olan
mera alanının yirmi yıl sonra, 1960’ta 28 milyon 700 bin hektara, bugün de 14
milyon 600 bin hektara düştüğünü görüyoruz. Yıllardır denetimsiz, aşırı,
bilinçsiz şekilde yapılan otlatmalar sonucu meralarımız bozulmaya ve kendini
yenilememeye başlamıştır. Son kırk beş yılda mera alanlarında en büyük kaybın
yaşandığı bölge de Doğu Anadolu Bölgesi.
Arkadaşlar,
tabii, mera alanlarının ıslahı yapılmamışken, kendisini yenilemeye imkân, ortam
oluşturamamışken maalesef, biz, bir taraftan da mevcut meraların bu
vasıflarının değiştirilmesine ilişkin her türlü eylemi yapıyoruz. Daha dün gece
502 sıra sayılı Tasarı’nın 54’üncü maddesiyle 4312 sayılı Mera Kanunu’nun
14’üncü maddesinde bir değişiklik yaptık. Bu değişikliğe göre, organize sanayi
bölgesi, endüstri bölgesi, teknoloji geliştirme bölgesi ve serbest bölgelerin
mera alanlarında kurulmasına, kurulu olanların daha da genişletilmesine imkân
verecek bir tasarıyı, tasarı maddesini buradan oylarımızla geçirdik. Hem kamu
kurumları, yerel yönetimler hem de özel sektör eğer bir yeni yatırım yapmak
istiyorsa ilk yaptığı şey, gözünü mera alanlarına dikiyor ve buralarda bu yatırımları
yapmak istiyor. 
Mera
alanlarının yetersizliğinden dolayı hazır yeme ihtiyaç duyulmakta. Değerli
arkadaşlar, bugün 13 milyon civarında olan büyükbaş popülasyonunun yem
ihtiyacının yüzde 30’u -hatta Doğu ve Güneydoğu Anadolu Bölgelerinde bu oran,
yüzde 70’lere kadar çıkıyor- meralardan elde ediliyor. Meralar aynı zamanda
sadece yem alanı değil, su ve rüzgâr erozyonunu önleyerek toprak varlığımızı
koruyan, toprak verimliliğimizi artıran, çeşitli av ve yaban hayvanlarına yaşam
alanı oluşturan, su toplama havzası olarak taban suyu ve akarsularımızı
zenginleştiren, temiz hava kaynağı olan alanlardır.
Değerli
milletvekilleri, bugün birçok alanda olduğu gibi tarımsal ürünlerin fiyat
regülasyonunda herhangi bir sonuç alamamamızın en önemli nedenlerinden birinin
de biliyorsunuz, tarıma yapılan destekler ve özellikle de hayvancılıkla ilgili
yapılan ihmaller olduğunu görüyoruz. Eğer biz gerçekten Avrupa’daki gibi, diğer
gelişmiş ülkelerdeki gibi uygun fiyatlardan vatandaşımıza et yedirmek
istiyorsak bunu ithal odaklı, piyasa odaklı önlemlerle değil, inadına üretim
diyecek yaklaşımlarla ancak yapabiliriz. Mera alanlarıyla ilgili konuyu sadece
o bölgede bir yatırım yapılacak, katma değer sağlanacak diye değil, bu
meraların yok olması durumunda…
(Mikrofon
otomatik cihaz tarafından kapatıldı)
MEVLÜT
KARAKAYA (Devamla) - …bizim uğradığımız toplumsal zararları düşünerek bunun
önemini anlayabiliriz diyoruz. 
Hepinize
saygılar sunuyorum. (MHP sıralarından alkışlar)
BAŞKAN
– Teşekkür ederiz Sayın Karakaya.
Önerge
üzerinde gruplar adına ikinci konuşmacı Halkların Demokratik Partisi Grubu
adına Gaziantep Milletvekili Sayın Mahmut Toğrul. (HDP sıralarından alkışlar) 
Buyurun,
süreniz üç dakika. 
HDP
GRUBU ADINA MAHMUT TOĞRUL (Gaziantep) – Teşekkür ederim Sayın Başkan.
Değerli
milletvekilleri ve Genel Kurulun sevgili emekçileri; hepinizi saygıyla
selamlıyorum.
Değerli
arkadaşlar, meralarımız özellikle biraz önce verilen rakamlardan da çok net
görülüyor ki bugün 14,5 milyon hektara kadar düşmüş durumdadır. Mera
alanlarının bozulması ve yok olması bir taraftan hayvancılığımızı öldürürken
diğer taraftan da aslında birçok bitkinin, canlının, hayvanın yaşam alanını da
ortadan kaldırıyor. Geçmişte, mera alanlarına yönelik, bir iş adamının dönemin
Tarım Bakanıyla yaptığı görüşmede -“Nasıl olur da mera alanları halkın ortak
alanı olabilir?”- buraların sanayiye açılması durumunda Türkiye’nin nasıl
uçurulacağını ifade ederek mera alanlarına AKP Hükûmetinin yaklaşımını
göstermiştir. AKP Hükûmeti, gerek sanayi reformu paketiyle gerek dün torba
yasada geçen maddeyle mera alanlarını sanayileşmenin, rantın bir alanı olarak
görmüştür. Bir taraftan mera alanlarımıza, kıyı alanlarımıza, zeytinliklerimize
göz diken AKP bir taraftan da maalesef bu ülkenin emekçisine, işçisine,
çiftçisine verdiği zararın boyutunu en üst noktaya taşımıştır. 
Bugün,
mera alanlarının daralması ve buna bağlı olarak yine tarımın da daralması
özellikle hayvancılığın da ölümüne giden yolu açmıştır. Hayvancılıkta yeterli
miktarda otun olmaması, samanın üretilmemesi Türkiye’de hazır yem kullanımına
yol açmıştır ve hazır yem kullanımı da aslında çiftçiye, üreticiye maliyetinin
iki üç katına çıkmasına da neden oluyor. 
Değerli
arkadaşlar, mera alanlarımız kamunun ortak malıdır. Mera alanları, sadece
hayvancılık için değil, aynı zamanda biraz önce söylediğim gibi, birçok
bitkinin flora, fauna alanını oluşturuyor ve biz insanlar için de bir temiz
hava kaynağı, bir temiz su kaynağı durumundadır. O açıdan, meralarımızı ıslah
etmek, geliştirmek zorundayız. 
Bir
taraftan meralarımız daraltılırken bir taraftan da bölgede özellikle yayla
yasaklarıyla hayvancılık öldürülmüş durumda ve bugün Sırbistan’dan et alır
duruma gelmiş durumdayız.
Bir
taraftan bunları yaparken bir taraftan da sanayi alanı olarak bu meralarımıza
göz dikilmesi bu ülkenin…
(Mikrofon
otomatik cihaz tarafından kapatıldı) 
MAHMUT
TOĞRUL (Devamla) - …çiftçisini, bu ülkenin hayvancılığını öldürecektir diyorum
ve bu konuda yapılacak bir çalışmaya bizler de destek vereceğimizi
belirtiyorum. 
Saygılar
sunuyorum. (HDP sıralarından alkışlar) 
BAŞKAN
– Teşekkür ederiz Sayın Toğrul. 
Sayın
Köksal, sizin bir söz talebiniz var, sisteme giremiyorsunuz sanırım. 
Buyurun.

IV.- AÇIKLAMALAR (Devam)
21.- Afyonkarahisar Milletvekili Burcu
Köksal’ın, Afyonkarahisar’ın Sandıklı ilçesinin bazı köylerinde yapılan
toplulaştırma nedeniyle yaşanan mağduriyetlerin giderilmesi gerektiğine ilişkin
açıklaması
BURCU
KÖKSAL (Afyonkarahisar) – Sayın Başkan, seçim bölgem Afyonkarahisar ili
Sandıklı ilçesi Yumruca, Sorkun, Saltık, Hırka, Emirhisar ve Kızılca köylerinde
yapılan toplulaştırmalardan dolayı vatandaşlar mağdur olmuş durumda.
Vatandaşlar toplulaştırmaya karşı olmadıklarını belirtiyorlar ancak usulüne
uygun bir şekilde yapılmayan toplulaştırma yüzünden bugün birçok tarla
kullanılamaz hâle gelmiştir. Vatandaşın tarlası değil traktörle, kepçeyle bile
girilemez hâldedir. Orada yaşayan çiftçiler bu tarlalarda ekim yapamamaktadır.
Bu konuda vatandaş ne yazık ki mağduriyetini dile getirecek bir muhatap da
bulamamıştır. Bu yüzden, vatandaşın mağduriyetinin giderilerek toplulaştırma
sonrası bu tarım arazilerinin büyük iş makineleriyle düzeltilmesini ve bu
seneki zararlarının karşılanmasını talep ediyoruz. 
BAŞKAN
– Teşekkürler Sayın Köksal. 
VI.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, Türkiye Büyük Millet
Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan, Adana Milletvekili Mevlüt Karakaya ve
arkadaşları tarafından mera alanlarının giderek yok olmasının önüne geçilmesi için
yapılacak çalışmaların araştırılarak alınması gereken önlemlerin belirlenmesi
amacıyla verilmiş olan (10/548) esas numaralı Meclis Araştırması Önergesi’nin,
ön görüşmelerinin Genel Kurulun 15 Kasım 2017 Çarşamba günkü birleşiminde
yapılmasına ilişkin önerisi (Devam)
BAŞKAN
– Şimdi, gruplar adına diğer konuşmacı Cumhuriyet Halk Partisi Grubu adına
Niğde Milletvekili Sayın Ömer Fethi Gürer. (CHP sıralarından alkışlar) 
Süreniz
üç dakika.
Buyurun.
CHP
GRUBU ADINA ÖMER FETHİ GÜRER (Niğde) – Sayın Başkan, değerli milletvekilleri;
herhâlde, mera konusunda burada bulunan milletvekillerinin farklı düşünmesi
mümkün değil çünkü yaşam alanlarımız ve geleceğin varlığı meralara bağlı. 
Cumhuriyetin
ilk yıllarında ülkemizin yüzde 56’sını oluşturan mera ve çayır alanları ne
yazık ki yüzde 19’a gerilemiştir. Ortak düşüncemiz mera alanlarını korumakken
ne var ki yanlış kentleşme, sanayileşmeyle mera alanlarını yok ediyoruz. Mera
alanlarını yok etmek bir yerde insanın kendi ayağına sıkması gibi bir şey çünkü
mera alanı yok olunca hayvancılık geriliyor, hayvancılık gerilediği zaman yurt
dışından ithal et almak zorunda kalıyorsunuz; samanı gidip Bulgaristan’dan
almak durumunda kalıyorsunuz. Böylece, ülkenin kendi gerçeğinden uzaklaşıyor,
kendi kendine yeten ülkeyi, meralarının yokluğuyla dışa muhtaç hâle
getiriyorsunuz. Bu anlayışla meralar ve diğer çiftçilik, tarım gibi
uygulamalardaki yanlışlarımızı bir an önce değiştirmemiz, dönüştürmemiz
gerekiyor. Özellikle hiçbir noktada planlı bir bakışımız olmadığı için de
ülkenin mağduriyetleri artıyor. 
Bakınız,
mera alanlarıyla ilgili olumsuzlukları yaratan kanunlar o kadar kolay geçiyor
ki, sonra da “Mera alanlarını koruyalım.” diyoruz; hem yok ediyoruz hem
koruyalım diyoruz. Islah etmeye çalışıyoruz, ıslah etmeye çalıştığımız yerlerde
sonuç alacağımız yerde değişikliklerle, Islah ettiğimiz yerleri ortadan
kaldırıyoruz. 
Ülkenin
içinde bulunduğu koşullarda tarım ve hayvancılık ciddi anlamda sorunlar
yaşıyor. Bugün ortalama yılda 15 milyon ton kaba yem alır duruma gelmemizin
başlıca nedeni meralarımıza gerekli önemi verip sahip çıkmamamız. Mera
dediğiniz alan -arkadaşlarımızın biraz evvel belirttiği gibi- bir yaşam alanı
aynı zamanda, oradaki canlıları da onunla beraber yok ediyorsun. Oradaki otu,
bitkiyi, canlıyı yok ettiğimiz gibi, insanlarımızın oradan sağladığı faydayı da
dar alanda, birkaç sermayedarın eline bırakarak ülkenin varlıklarını ve
değerlerini göz göre göre peşkeş çekiyorsunuz. Bu anlayıştan uzaklaşmanın yolu,
meraları sahiplenmek, korumak ve bununla ilgili yapılacak çalışmalara da destek
vermektir. Bu anlamda, getirilen öneriyi destekliyoruz. Cumhuriyet Halk
Partisinden de çok sayıda milletvekili arkadaşımızın Meclis araştırmasıyla
meraların durumlarının ele alınması talepleri var. 
Görünen
o ki ülkemiz, meralarını yok ederek, çayır alanlarını yok ederek, hayvancılığı
ve çiftçiliği sahipsiz bırakarak geleceğini daha da karartmaktadır.
Çocuklarımızın geleceğini ellerinden almayalım. Bu konuda en azından meraların
durumunu Meclis olarak araştırarak bir kez daha Hükûmeti, yetkilileri uyaralım
diyor, yüce Meclisi saygıyla selamlıyorum. (CHP sıralarından alkışlar) 
BAŞKAN
– Teşekkür ederiz Sayın Gürer. 
Adalet
ve Kalkınma Partisi Grubu adına son konuşmacı Antalya Milletvekili Sayın
İbrahim Aydın. 
Buyurun.
(AK PARTİ sıralarından alkışlar) 
Süreniz
üç dakika. 
AK
PARTİ GRUBU ADINA İBRAHİM AYDIN (Antalya) – Sayın Başkan, değerli
milletvekilleri; Milliyetçi Hareket Partisi grup önerisi üzerine söz almış
bulunmaktayım. Yüce heyetinizi ve aziz milletimizi saygıyla selamlıyorum. 
Öncelikle
Antalya’mızın batı ilçelerinde, Kaş, Demre, Kumluca’da iki gün önce olan büyük
afetten dolayı oradaki çiftçilerimize ve halkımıza geçmiş olsun dileklerimi
iletiyorum. Devletimiz yine büyüklüğünü gösterdi, Cumhurbaşkanımız,
Başbakanımız ve bakanlarımız bu konuyla özellikle ilgileniyorlar. İnşallah en
yakın zamanda tüm yaralar sarılacaktır. 
Ülkemizde
toplam mera alanımız 14,6 milyon hektardır. 2002 yılından günümüze kadar
meraların tespit ve tahdit çalışmaları ile ıslah ve amenajman projeleri için
543 milyon kaynak aktarılmıştır. Bu 14,6 milyon hektar mera alanının 10,9
milyon hektarının tespiti, 6,6 milyon hektarın tahdidi, 3,6 milyon hektar
alanın tahsis çalışmaları tamamlanmıştır. 
Ülkemizin
büyük bir bölümünde hayvancılık mera alanlarına dayalı olarak yapılmaktadır.
Hayvancılığımızda en önemli maliyeti de yem giderleri oluşturmaktadır. Kaliteli
kaba yemin en kolay ve en ucuz karşılandığı yerler ise meralardır.
Bakanlığımızca uygulanan mera ıslah ve amenajman projeleriyle meralarımızdaki
ot verimini ve kalitesinin yükseltip ot atma kapasitelerini arttırarak
meralarımızın ülkemiz hayvancılığına yeterli hâle getirilmesi amaçlanmaktadır. 
Değerli
milletvekilleri, Türkiye’deki en önemli konu mülkiyet konusu. Özellikle de 1937
yılında Orman Bakanlığı tarafından “Beş yılda kadastro çalışması bitecek.”
denilmiş. Bu çalışmalar yapılmış fakat 2000’li yıllara kadar büyük bir
uyumsuzluk var. Özellikle bu mera konusunda, geniş alanlarda yani ormanlık
alanların, makilik ve bozuk ormanların bir kısmı orman arazisi olarak
görünüyor. Bu sahalarda da son yıllarda yaptığımız çalışmayla otlatma planı
yapılarak -özellikle yaşlı ormanların altında ve bozuk makilik alanlarda-
hayvancılarımızın önü açılmıştır. Tabii ki bu çalışmalar çok faydalı
çalışmalar, mera konusunu biz de çok önemsiyoruz. Önemli olan, arazi
sınıflandırmasını iyi yapmak lazım, meralarımızı iyi korumamız lazım,
ormanlarımızı iyi korumamız lazım, tarım topraklarımızı iyi korumamız lazım. En
tepeden başlar; eğer meralarımızı iyi koruyamazsak ormanlarımıza yük biner,
eğer ormanlarımızı koruyamazsak alttaki tarım topraklarını yok ederiz. 
Bir
de en önemli konu: Yaptığımız çalışmalarda -özellikle Orman Kanunu’nda
yaptığımız çalışmalar- taşlık, kayalık, ot bitmeyen yerin bile adını “orman”
koymuşuz ama öbür tarafta birinci sınıf tarım topraklarımız yok oluyor; bunun
da önüne geçmemiz gerekiyor. 
Ben,
bu duygu ve düşüncelerle tüm heyetinizi saygı ve sevgiyle selamlıyorum. İyi
günler diliyorum. (AK PARTİ sıralarından alkışlar)
BAŞKAN
– Teşekkür ederiz Sayın Aydın.
Sayın
Beştaş, sisteme girmişsiniz ama buyurun.
IV.- AÇIKLAMALAR (Devam)
22.- Adana Milletvekili Meral Danış
Beştaş’ın, cezaevlerindeki işkence ve kötü muamele uygulamalarına Türkiye Büyük
Millet Meclisinde çözüm bulunması gerektiğine ilişkin açıklaması
MERAL
DANIŞ BEŞTAŞ (Adana) – Teşekkür ederim Sayın Başkan.
Doğrusu
her zaman ifade ettiğimiz ve bir türlü çözüme ulaşmayan bir meselede,
cezaevlerindeki işkence uygulamalarına, kötü muamelelerin uygulamalarına dair
söz aldım. Şu anda önümde; bugün sadece on ayrı mektup aldım, bir de elimdeki
faks. Bu, Kayseri Cezaevinden geldi. Adana’dan Karaman’a, Karaman’dan
Kayseri’ye sevk edilen Cengiz Aslan isimli bir muhtarımız oradaki uygulamaları
anlatıyor, süre yetmiyor. 
Yine,
Tarsus Cezaevinden, Elâzığ Cezaevinden ve Kırıklar Cezaevinden gerçekten
günaşırı çok ciddi başvurular geliyor. “Cezaevleri tam anlamıyla bir
işkencehaneye dönüşmüş.” dedik geçen hafta ve bu gitgide tırmanan bir hâl
alıyor. Yani, Türkiye Büyük Millet Meclisinde bu soruna çözüm bulmamız lazım
çünkü hapishaneler devletin denetiminde, gözetiminde olan mekânlardır. 
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Adana) - Can güvenlikleri, kişisel sağlıkları da yetkililere
bağlıdır, bunu buradan ifade etmek isterim.
Teşekkür
ederim.
BAŞKAN
– Teşekkür ederiz Sayın Beştaş.
VI.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, Türkiye Büyük Millet
Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan, Adana Milletvekili Mevlüt Karakaya ve
arkadaşları tarafından mera alanlarının giderek yok olmasının önüne geçilmesi
için yapılacak çalışmaların araştırılarak alınması gereken önlemlerin
belirlenmesi amacıyla verilmiş olan (10/548) esas numaralı Meclis Araştırması
Önergesi’nin, ön görüşmelerinin Genel Kurulun 15 Kasım 2017 Çarşamba günkü
birleşiminde yapılmasına ilişkin önerisi (Devam)
BAŞKAN
– Sayın milletvekilleri, Milliyetçi Hareket Partisi grup önerisini oylarınıza
sunuyorum: Kabul edenler... Kabul etmeyenler... Öneri kabul edilmemiştir.
AHMET
YILDIRIM (Muş) – Kabul edildi Sayın Başkan.
MERAL
DANIŞ BEŞTAŞ (Adana) - Edildi vallahi.
BAŞKAN
– Yok, kabul edilmedi; biz sayıyoruz tek tek.
Sayın
milletvekilleri, Halkların Demokratik Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım.
2.- HDP Grubunun, 15/11/2017 tarihinde Grup
Başkan Vekili İstanbul Milletvekili Filiz Kerestecioğlu Demir ve Grup Başkan
Vekili Muş Milletvekili Ahmet Yıldırım tarafından, Seyit Rıza, Saidi Nursi
(Kürdi) ve Şeyh Sait ile arkadaşlarının mezar yerlerinin tespiti ve ailelerine
iade edilmesi amacıyla verilmiş olan Meclis araştırması önergesinin ön
görüşmelerinin Genel Kurulun 15 Kasım 2017 Çarşamba günkü birleşiminde yapılmasına
ilişkin önerisi 
15/11/2017
Türkiye Büyük Millet Meclisi Başkanlığına
Danışma
Kurulunun 15/11/2017 Çarşamba günü (bugün) yaptığı toplantısında, siyasi parti
grupları arasında oy birliği sağlanamadığından, grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Ahmet
Yıldırım
 Muş
 Grubu
Başkan Vekili
Öneri:

15
Kasım 2017 tarihinde İstanbul Milletvekili Grup Başkan Vekili Filiz
Kerestecioğlu ve Muş Milletvekili Grup Başkan Vekili Ahmet Yıldırım tarafından
verilen (5895 sıra numaralı) Seyit Rıza, Saidi Nursi (Kürdi) ve Şeyh Sait ile
arkadaşlarının mezar yerlerinin tespiti ve ailelerine iade edilmesi amacıyla
Türkiye Büyük Millet Meclisine verilmiş olan Meclis araştırma önergesinin diğer
önergelerin önüne alınarak görüşmelerinin 15/11/2017 Çarşamba günkü
Birleşiminde yapılması önerilmiştir. 
BAŞKAN
– Önerinin gerekçesini açıklamak üzere, öneri sahibi Halkların Demokratik
Partisi Grubu adına Bingöl Milletvekili Sayın Hişyar Özsoy. 
Buyurun.
(HDP sıralarından alkışlar)
Süreniz
beş dakika Sayın Özsoy.
HDP
GRUBU ADINA HİŞYAR ÖZSOY (Bingöl) – Teşekkür ederim Sayın Başkan.
Sayın
Başkan, değerli milletvekilleri; daha önce de bu konu hakkında Seyit Rıza,
Saidi Nursi veyahut da Saidi Kürdi, Şeyh Sait ve arkadaşlarının mezar
yerlerinin tespit edilmesi için defalarca bu Meclis kürsüsünde konuşuldu. Bizim
partinin konu hakkında verdiği değişik soru önergeleri, araştırma önergeleri
oldu fakat öyle görünüyor ki konu hakkında çok bir ilerleme kaydedemedik.
Değerli
arkadaşlar, seksen yıl önce Seyit Rıza ve arkadaşları -Seyit Rıza’nın yaşı
küçültülerek, oğlunun yaşı büyütülerek- idam edildiler ve kimsenin bilmediği…
Arkadaşlar, ölülerden bahsediyoruz, biraz beni dinleyebilseniz. Maşallah…
BAŞKAN
– Siz devam edin Sayın Özsoy.
HİŞYAR
ÖZSOY (Devamla) – Seksen yıl önce Seyit Rıza... Bundan birkaç ay önce de
biliyorsunuz Ankara’da, burada Hatun Tuğluk’un naaşını biz defnedememiştik, çok
çirkin saldırılar olmuştu. Kendisi de Dersimli. “Dersim tertelesi”nden birkaç
yıl sonra doğmuş, birçoğunuzun tanıdığı Aysel Tuğluk’un annesi. Şimdi, orada
öldürüyorlar, Dersim’de, mezarı yok. Ankara’da 75-80 yaşında bir yaşlı teyze
ölüyor, defnedemiyoruz, “Toprağı kirletiyor.” diye oradan çıkarmak zorunda
kaldık. Yalan yok, iftira yok. İçişleri Bakanı doğru söylemiyor, ben kendim de
oradaydım. Hayatta hiç duymadığımız çirkinlikte hakaretler duyduk orada, şoka
girdik. Samimiyetle söylüyorum, konuşmuyorlardı, bağırmıyorlardı, samimiyetle
söylüyorum, böğürüyorlardı ya! Küfür, hakaret, fiziki saldırılar… 30-40
milletvekili, Aysel Hanım cezaevinden çıkmış, oraya gelmiş, annesine yapılan
hakareti görüyor. Neyse, çıkardık oradan, gönderdik Dersim’e; Ankara almıyorsa,
bu toprak kabul etmiyorsa gönderdik Dersim toprağına. Yalnız oraya da gönderdik,
orada da -işte dediğim gibi- Seyit Rıza’nın seksen yıldır kemiklerini arıyor
torunları, hâlâ bulamıyorlar.
Değerli
arkadaşlar, kavga olur, savaş olur, her şey olur da şu ölüye yapılan
hakaretler, bu saygısızlıklar, bunlar çok eski değil; seksen, doksan yıllık bir
tarihi var bunların.
Bakın,
“Çağrı” filminin meşhur bir sahnesi var. Hani “Çağrı” filminde savaş oluyor ya…
Bu, İslamiyet’in ilk dönemlerini anlatan “Çağrı” filminden, “The Message”
filminden bahsediyorum. Orada savaş olur, birbirlerini öldürürler Müslümanlar
ve onların karşısında olanlar, sonra savaşa ara verirler -görmüşsünüzdür o
sahneleri- taraflar birbirlerinin ölülerini alsınlar diye zaman tanırlar, o
ölülerini alırlar, götürür defnederler, sonra bir daha savaşa tutuşurlar.
Savaş, tabii, olsun istemiyoruz ama kabilelerde bile baktığınız zaman -o
“ilkel” deniliyor ya, “Biz kabile devleti değiliz, biz ilkel değiliz- ya, ölüye
bir saygı vardır, suçu, günahı ne olursa olsun. 
Defalarca
konuştuk; bu mezarlar, özellikle bu 3 şahsiyetin mezar yerleri yani sadece
aileleri için değil, Türkiye’de Kürtler, dindarlar, Aleviler için çok sembolik,
çok kıymetli mezarlar bunlar, bunun bulunmasını istiyoruz. Şimdi niye Hatun
Tuğluk’un meselesini anlattım size? Bakın, o tarihle, o kanlı tarihle hesaplaşmadığınız
zaman, Seyit Rıza’nın mezarı nerede, cesedi, cenazesi nerede; bunun hesabını
iyi yapıp, bunun araştırmasını yapıp bunu adil bir şekilde tesis etmediğiniz
zaman, 80 yaşındaki Hatun Tuğluk da Ankara’da gömülmüyor, insanlar kendilerinde
bu hakkı görüyorlar. 
İçişleri
Bakanına tam iki saat ulaşmaya çalıştık orada, 35-40 milletvekiliyiz; Ahmet
Türk var, başka arkadaşlar var. Defnedeceğiz orada, İncek’te, vasiyeti bir de
Hatun ananın, demiş ki: “Kızım cezaevinden çıkınca yakın olsun, gelsin, evimin
karşısında beni ziyarete gelsin.” Bak, kendisi istememiş Dersim’e gitmeyi
“Ankara’da beni defnedin.” demiş. Sonra İçişleri Bakanı çıktı, hepimizi
yalanladı, dedi ki: “Kesinlikle küfür yok, hakaret yok, şu yok, bu yok…” Ve biz
40 vekiliz orada, bari bize bir parça saygısı olsun, desin ki… O kadar vekil
arkadaş var ya, hepimiz bir ağızdan yalan söyleyecek değiliz. Sonra gitti,
fotoğraflarını çekti, biliyorsunuz, meşhur o fotoğraf karesiyle filan. Bu
İçişleri Bakanımız, ortada da işte, böyle hakaret gören cenazeler. 
(Mikrofon
otomatik cihaz tarafından kapatıldı) 
HİŞYAR
ÖZSOY (Devamla) – Bu koşullarda bu talebimiz ne kadar karşılık bulur,
bilmiyoruz ama ölülere olan bu hakareti bir sonlandırıp bu insanların, bu
kıymetli insanların mezar yerlerini bulma meselesi de bugün olmasa da yarın,
yarın olmasa da öbür gün bu Meclisin üzerine büyük bir sorumluluktur.
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederiz Sayın Özsoy.
Sayın
Muş…
IV.- AÇIKLAMALAR (Devam)
23.- İstanbul Milletvekili Mehmet Muş’un,
Bingöl Milletvekili Hişyar Özsoy’un HDP grup önerisi üzerinde HDP Grubu adına
yaptığı konuşmasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, ben bir noktaya açıklık getirmek istiyorum. Bir
kere şu ifadeyi kabul etmiyorum: “Ölülere bu yapılanı bir sonlandırın.” Yani
biz bu işi sanki teşvik ediyormuşuz gibi bir şeyin lanse edilmesini, bunun ima
bile edilmesini kesinlikle kabul edemeyiz. Orada yapılanları, Aysel Tuğluk’un
rahmetli annesinin cenazesinde yapılanları hiçbir şekilde kabul etmemiz mümkün
değil, bunu defaatle ifade ettik. Bu olaylar, bu bir provokasyon, bu
provokasyon. Rahmetli olmuş bir insan Türkiye Cumhuriyeti topraklarının
içerisinde nereyi istiyorsa defnedilebilir ama orada bir avuç provokatörün yaptığının
bir ülkenin tamamına mal edilmesi doğru bir şey değil. Kaldı ki bu olaylar
cereyan etmeye başladıktan hemen sonra bakın, İçişleri Bakanı, Sayın
Cumhurbaşkanımız ne yapılması gerekiyorsa bütün talimatları verdi, ne
gerekiyorsa, ailenin talebi neyse sonuna kadar takip edildi ve onların
talepleri yerine getirildi. Bakın, şunu, öyle bir görüntüyü hiçbir vatan evladı
istemez ancak orada bir provokatör. İnsanları galeyana getirmek isteyenlerin,
insanlar arasındaki bu duygudaşlığı zedelemek isteyenlerin bir maksadı,
maksatlı bir provokasyonudur.
(Mikrofon
otomatik cihaz tarafından kapatıldı)
MEHMET
MUŞ (İstanbul) – Lütfen açar mısınız.
BAŞKAN
– Buyurun, tamamlayın.
MEHMET
MUŞ (İstanbul) - Lütfen, bizler de olaylara yaklaşırken bunu genelleştirip
buradan bizleri sorumlu tutacak ifadeleri kullanmayalım. Bunu kabul etmeyiz, bu
doğru bir şey değil çünkü meseleye yaklaşımımız az önce ifade ettiğim
şekildedir. Yapılanı hiçbir şekilde kabul etmiyoruz, hiçbir şekilde kabul
etmemiz mümkün değildir. Hayatını kaybeden Türkiye Cumhuriyeti’nin bir
yurttaşıdır, bir vatandaşıdır, bizim vatandaşımızdır. Bu ülkenin istediği
yerinde, istediği şekilde defnedilme hakkına sahiptir. Yapılanları reddediyoruz
ve bu olayın bundan sonraki süreçte de takipçisi olacağız.
Teşekkür
ederim.
BAŞKAN
– Teşekkür ederim Sayın Muş.
Sayın
Yıldırım…
AHMET
YILDIRIM (Muş) – Sayın Başkan…
BAŞKAN
– Sisteme girmişsiniz, açabilirim.
AHMET
YILDIRIM (Muş) – Hayır, onun için değil, kendim için söz istemiyorum. 
Hatibimiz
yaşanmış bir olay üzerinden, neredeyse hiç yorum katmadan bir konuşma yaptı.
Buna rağmen, sayın hatip, arkadaşımızın konuşmasını provokasyon olarak
nitelendirdi.
MEHMET
MUŞ (İstanbul) – Onunkine “provokasyon” demedim ya.
AHMET
YILDIRIM (Muş) – Bu, İç Tüzük 69’a göre açıktan bir sataşmadır ve İç Tüzük 69’a
göre sataşmadan söz istiyoruz.
BAŞKAN
– Siz mi konuşacaksınız?
AHMET
YILDIRIM (Muş) – Sayın Özsoy konuşacak sadece.
MEHMET
MUŞ (İstanbul) – Sayın Başkan, “provokasyon” diye bir ifade kullandım mı ben?
Lütfen, bu kadar olmaz ya!
BAŞKAN
– Yani “Yapılanlar provokasyondur.” dedi. 
MEHMET
MUŞ (İstanbul) – Sayın Yıldırım, şimdi sizin yapmaya çalıştığınız provokasyon,
tamam mı? Provokasyonu siz yapıyorsunuz, sizsiniz provokasyon yapan. Böyle bir
şey olmaz ya!
AHMET
YILDIRIM (Muş) – Siz kullandınız “provokasyon” kavramını.
ADNAN
GÜNNAR (Trabzon) – Provokatörler adına mı konuşuyorsunuz?
MAHMUT
TOĞRUL (Gaziantep) – Onlarla fotoğraf çektiren sizsiniz.
BAŞKAN
– Sayın Özsoy, buyurun.
VII.- SATAŞMALARA İLİŞKİN KONUŞMALAR
1.- Bingöl Milletvekili Hişyar Özsoy’un,
İstanbul Milletvekili Mehmet Muş’un yaptığı açıklaması sırasında Halkların
Demokratik Partisine sataşması nedeniyle konuşması
HİŞYAR
ÖZSOY (Bingöl) – Şimdi, kıymetli arkadaşlar, bakın, çok samimi söylüyorum: O
gün orada o gece insanlar ölebilirdi, oradaydık çünkü. Mezarlığın etrafı boş; o
duvarların üzerinden, karanlıkta kim olduğunu bilmediğimiz bağırıp çağırıp
küfür eden, içeri giren insanlar var. 
Bakın,
iki saat boyunca İçişleri Bakanı arandı, biz oradaydık; Osman Bey arıyordu,
Sırrı Bey arıyordu. Vali aranıyor, valiye ulaşamıyoruz; emniyet müdürünü
arıyoruz, ulaşamıyoruz. Topu topu 30-40 polis memuru orada, arttı -20, 30, 40,
300- sayı sürekli arttı. Yani orada çok sayıda insan yoktu, 100 kişi falan
vardı, yarısı neredeyse milletvekili, bambaşka şeyler olabilirdi orada. Bunlar
öyle basit şeyler değil yani işte, o zaman büyük provokasyonlar olur. 
Şimdi,
bizim, tabii, eleştirilerimiz olacak. Bakın, bize, onca insana ve o ölüye o
kadar hakaret eden, küfür eden bir insan ile bir İçişleri Bakanının fotoğrafı
bilmeden de çıkabilir yani Süleyman Bey bunu bilmeye de bilir ama çıktıktan
sonra bu kadar çok kırılmış insan varsa “Niyetim olmadan böyle bir kırgınlığa
sebebiyet vermişsem...” deyip bir özür dileme cesaretini, erdemini gösterebilir
ya.
Ötesi,
konuştuğumuz o değil, benim söylemeye çalıştığım şu: Uzun bir dönemdir, yüz
yıldır, bu ölülere hakaret gibi bir mevzu var ortada. Biz, onunla
hesaplaşamadığımız zaman bugün de olacak. Taybet İnan’ın cenazesini de yedi gün
sokak ortasında beklettiler; bunu gömdürmüyorlar, yaşlı insanlardan
bahsediyoruz. Ağzımızı açınca da “Teröre destek, teröre destek, ihanet.” Böyle
bir şey değil, çığırından çıkmış, bu duruma dikkat çekmek istiyoruz, yoksa
kimseye sataşma gibi bir derdimiz yok. Ama, Seyit Rıza, Şeyh Sait ve Bediüzzaman
Saidi Kürdi’nin cenazeleri, mirasları orta yerde duruyor; en azından
mezarlarının yerlerinin bulunup ailelerine iletilmesi lazım. 
Teşekkür
ediyorum. (HDP sıralarından alkışlar) 
BAŞKAN
– Teşekkürler Sayın Özsoy. 
MEHMET
MUŞ (İstanbul) – Sayın Başkan, tekrar 60’a göre söz talep ediyorum. 
BAŞKAN
– Sayın Muş, buyurun. 
IV.- AÇIKLAMALAR (Devam)
24.- İstanbul Milletvekili Mehmet Muş’un,
Bingöl Milletvekili Hişyar Özsoy’un sataşma nedeniyle yaptığı konuşmasındaki
bazı ifadelerine ilişkin açıklaması
MEHMET
MUŞ (İstanbul) – Şimdi, Sayın Başkan, ben, hatibin konuşmasını provokasyon
olarak nitelendirmedim.
Bakın,
bu siyaset dili, yanlış bir dil. Siyaset yapabiliriz ama insanları birbirinden
ayrıştırmaya yönelik ifadeler doğru ifadeler değil. Ben dün de konuşmamda
söyledim.
Ben
Hişyar Bey’in konuşmasına provokasyon demedim. Orada yaşanan olayı kabul
etmediğimizi, onun bir provokasyon olduğunu söyledim. İnsanların duygudaşlığına
zarar vermeye çalışan bir provokasyon olarak bunu nitelendirdim. Ama, biz
bunları toplumun tamamına genelleştiremeyiz. Genelleştirirsek eğer, o zaman
işte, onları gerçekleştirenlerin ekmeğine yağ süreriz, söylemek istediğim bu.
İnsanların tarihten gelen…
Bakın,
Türkiye’de mezarlara bakın, insanlar yan yana yatmakta, insanlar aile kurumu
kurmakta, insanlar komşuluk yapmakta, insanlar beraber yaşamakta. Ama, her gün
belli bir gruba onu ayrıştırmak, o gruba ait insanları…
(Mikrofon
otomatik cihaz tarafından kapatıldı) 
MEHMET
MUŞ (İstanbul) – Lütfen efendim, mikrofonu açarsanız eğer sözümü bitireceğim. 
BAŞKAN
– Otomatik kesiliyor Sayın Muş, ben kesmiyorum. 
MEHMET
MUŞ (İstanbul) – Biliyorum. 
BAŞKAN
– Buyurun, devam edin. 
MEHMET
MUŞ (İstanbul) – Belli bir gruba ait, belli bir etnisiteye ait insanları
sürekli ayrıştırmaya çalışacak bir dili kullanmak… Bakın, bu ülkeye bunun
faydası yok, bunu yapanlara da faydası yok bunun, bu siyaseti güdenlere de
bunun bir faydası yok. Bizim buradan sürekli konuştuğumuz, söylediğimiz
ifadeler, bu 80 milyonu daha fazla nasıl birleştirebiliriz; herhangi bir grubu
ayrıştırarak yapamayız bunu. Yanlış, varsa, yanlışa “yanlış” demesini
biliyoruz.
Fotoğraf…
Sayın İçişleri Bakanı da söyledi: “Bilmiyordum o adamın olduğunu, daha sonra
öğrendik.” dedi. Bu açıdan, lütfen, bizim söylediğimiz bazı şeyleri de… Biz
bunu yürekten söylemiyor değiliz, sanki biz bunu “miş” gibi yapalım diye
söylemiyoruz; inandığımız değerlerimiz için, siyasi partimizin ilkeleri
doğrultusunda söylüyoruz. 
Teşekkür
ederim. 
BAŞKAN
– Teşekkürler Sayın Muş. 
Sayın
Yıldırım, buyurun. 
25.- Muş Milletvekili Ahmet Yıldırım’ın,
ülkede kamplaşmayı değil hoşgörüyü, kardeşliği, birliği artırabilecek bir dili
başta bu ülkeyi yönetenlerin hâkim kılması gerektiğine ilişkin açıklaması
AHMET
YILDIRIM (Muş) – Teşekkür ederim Sayın Başkan. 
Şimdi,
özellikle, devleti yönetenler ve sorumluluk mevkisinde olanlar, normal yaşam
akışı içerisinde toplumu kamplaştıran ve bu kamplaşmaya bizzat bu ülkeyi
yönetenlerin çanak tuttuğu bir dil üzerinden siyasi hat ülkeye hâkim olunca
bundan vazife çıkaran çok kimse olur ve vazife çıkarıp kalkıp insanlık dışı
uygulamalara imza atıldıktan ve hiç kimsenin savunamayacağı raddeye geldikten
sonra kalkıp üzüntü ifade etmenin anlamı ve tesiri çok azalmış oluyor; yok
demiyorum ama çok azalmış oluyor. Mesele o ki bu olaylar vuku bulmadan,
hiçbirimizin savunamayacağı bu olaylar açığa çıkmadan önce bu ülkede
kamplaşmayı değil, hoşgörüyü, kardeşliği, birliği artırabilecek bir dili başta
bu ülkeyi yönetenlerin hâkim kılmasıdır diyorum. 
Teşekkür
ederim. 
BAŞKAN
– Teşekkürler Sayın Yıldırım. 
VI.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 15/11/2017 tarihinde Grup
Başkan Vekili İstanbul Milletvekili Filiz Kerestecioğlu Demir ve Grup Başkan
Vekili Muş Milletvekili Ahmet Yıldırım tarafından, Seyit Rıza, Saidi Nursi
(Kürdi) ve Şeyh Sait ile arkadaşlarının mezar yerlerinin tespiti ve ailelerine
iade edilmesi amacıyla verilmiş olan Meclis araştırması önergesinin ön
görüşmelerinin Genel Kurulun 15 Kasım 2017 Çarşamba günkü birleşiminde
yapılmasına ilişkin önerisi (Devam)
BAŞKAN
– Şimdi, grup önerisi üzerinde Cumhuriyet Halk Partisi Grubu adına İstanbul
Milletvekili Sayın Mehmet Bekaroğlu konuşacak. 
Buyurun.
(CHP sıralarından alkışlar)
Süreniz
üç dakika. 
CHP
GRUBU ADINA MEHMET BEKAROĞLU (İstanbul) - Sayın Başkan, değerli arkadaşlar;
hepinizi saygıyla selamlıyorum. 
Halkların
Demokratik Partisi Grubunun önerisi, seksen yıl önce yaşanmış olayları tekrar
siyasi boyutlarıyla tartışmak değil, sadece insani bir talep var; bu insanların
mezarlıkları nerede, nerede gömüldüler ortaya çıksın, ailelerine iade edilsin
diyorlar. Çok insani bir talep. 
Değerli
arkadaşlarım, geçmişte yaşanmış olayları elbette tarihçiler anlatıyor, bugünkü
siyasete de etki ediyor. Bunları konuşuyoruz, tartışıyoruz ama onları her
cephenin kendi bakış açısından yeniden üreterek yeni kavgaların malzemesi
hâline getirmesi hiç kimsenin çıkarına, menfaatine değil; bu milletin de, bu
ülkenin de menfaatine değil. Biz Cumhuriyet Halk Partisi olarak bundan uzak
durulmasının doğru olduğunu düşünüyoruz.
Değerli
arkadaşlarım, insanlar öldükten sonra artık bu dünyayla ilgili bir hesapları
yok. Dolayısıyla kim olursa olsun, ölüye saygılı olmayı, onlara görevlerimizi
yapmayı bütün dinler, kültürler emreder, ister ve yapar. Ölülerden intikam
alınmaz, ölüler cezalandırılmaz, hele hele ölülerin yakınlarıyla ilgili bu
işlemler hiç yapılmaz. Evrensel hukuk da Türkiye Cumhuriyeti’nde meri olan
hukuk da dinimiz de geleneklerimiz de herhangi bir suçlunun günahından dolayı
başkalarına günah yüklemenin, hesap sormanın doğru olmadığını ifade eder.
Peygamberimiz Veda Hutbesi’nde öyle demiş: “Hiçbir babanın suçunu oğluna,
oğlunun suçunu babasına yükleyemezsiniz.” Aynı şekilde Kur’an-ı Kerim’de çok
sayıda ayette “Hiçbir günahkâr, başkasının günahıyla suçlanamaz, başkasına
yüklenemez.” diyor. Bu, insani bir taleptir değerli arkadaşlarım. Bunu
karşılamakla, bununla ilgili bir komisyon kurmakla ya da komisyona gerek yoksa
bunu araştıracak bir ekip kurup bunları ortaya çıkarmakla aynı zamanda hem
insani bir işi yapmış olacağız hem de -biraz evvel tartıştığınız- Adalet ve
Kalkınma Partisi Grubu ile HDP Grubu arasındaki tartışmaların temelinde olan
kutuplaşmaları da azaltmış olacağız. İyi gelecektir yani toplumsal barış,
yumuşama açısından herkese de iyi gelecektir. Elbette farklı farklı siyasiler
vardır, tarihsel olaylara da farklı farklı yaklaşabiliriz ama herkese iyi
gelecek olaylara herkes sahip çıkarsa bu hepimiz için, toplumsal barışımız için
iyi olur. 
Bu
önergeyi bence destekleyelim, desteklemeyeceksek iktidar partisi grubu açıklama
yapsın “Biz bu cenazelerin mezarlarını ortaya çıkarıp ailelerine bildireceğiz.”
desin ve bu tartışma bitsin, insani görevimizi de yapmış olalım.
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederiz Sayın Bekaroğlu.
Adalet
ve Kalkınma Partisi Grubu adına Isparta Milletvekili Sayın Sait Yüce. 
Buyurun.
(AK PARTİ sıralarından alkışlar) 
Süreniz
üç dakika.
AK
PARTİ GRUBU ADINA SAİT YÜCE (Isparta) – Sayın Başkan, değerli milletvekilleri;
mezarlar ve mezarlıklar toplumsal hafızanın sembol mekânları arasında yer alır.
Osmanlı toplumu ölüm hakikati ve ahiret inancıyla barışık bir toplum olduğu
için mezarlıklar cami hazirelerinde ve insanların yaşadığı mekânlardadır.
Maalesef, ölüm gerçeğini günlük hayatın dışına itmek isteyenler de hemen her
yerde şehir mezarlıklarını yok etmişlerdir. Ölüm hakikatini, necisin, nereden
geliyorsun, nereye gidiyorsun, insanın dünyadaki asıl vazifesi nedir gibi
sorularını böylece hayatın dışına atmaya çalışmışlardır.
HDP’nin
önerisinde söz edilen isimlerin birleştiği ortak kimlik Kürtlük, bugün
mezarlarının yerleri bilinmeyen bu insanlar elbette öyleler ama bu isimlerin
Kürt milliyetçiliğinin sembol isimler olarak kurgulanmaları ve bunlar üzerinden
milliyetçiliğin beslenmesini pozitif bir yaklaşım olarak görmüyoruz. Öcalan’ın
bu Saitlerle ilgili hem gerici, hem İngiliz ajanı, iş birlikçisi beyanları var,
bunlar kayıtlarda var. Bu öneriyi veren arkadaşların Öcalan’la da herhâlde
hesaplaşmaları gerekir diye düşünüyorum. 
Evet,
bu yüzden Kürtler, Saidi Nursi’den, Kürtlük üzerinden ırkçılık yapanların,
Kürtleri alet eden, istismar edenlerin Saidi Nursi’den ellerini çekmeleri ve
onu siyasi bir araç olarak kullanmaktan vazgeçmeleri ahlaki bir sorumluluktur.
Saidi Nursi sadece Kürtlerin değil, Türkiye'nin hatta Âlemiislam’ın
birleştirici unsurları arasından birisidir ve öyle olmaya devam edecektir. 
Kabirlerin
kırılıp tahrip edildiği dönemler tek parti ve darbe dönemleridir. O zulüm
ortamının yöneticileri insanlığa, İslamiyet’e, kardeşliğe yakışmayan vahim
hatalara imza atmışlardır. Biz yakın tarihimizde bu kabul edilmez zulüm ve
yanlışlıkları sonuna kadar reddediyoruz. Şeyh Sait 29 Haziran 1925’te idam
edildi. Seyit Rıza 15 Kasım 1937’de isyan gerekçesiyle idam edildi, Bediüzzaman
Saidi Nursi 23 Mart 1960 yılı ramazan ayının bir kadir gecesinde Urfa’da
Hakk’ın rahmetine kavuştu ve hemen arkasından malumunuz 27 Mayıs ihtilali. 27
Mayıs darbesinin failleri onun mezarının da çok itibar göreceği endişesiyle
defninden yüz on bir gün sonra 12 Temmuz 1960’ta bir gece yarısı Urfa’da sokağa
çıkma yasağı ilan ederek ve Urfa’nın etrafını zırhlı birlikler ve tanklarla
çevirerek, kabrinin mermerini kırarak askerî bir uçağa yükleyip bilinmeyen bir
yere götürdüler. Çok şükür o günler geride kaldı. 
Bediüzzaman
Saidi Nursi kendisine yapılan zulümlere ve işkencelere, hapis ve sürgünlere
karşı talebelerine hep şöyle seslenmişti: “Onlar yanlış yapıyorlar.” Yani
kendisine zulüm, işkence yapanlara, sürgün eden zındıka komitelerine, tahrik
edenlere “Onlara karşı intikam beslemeyin.” diyordu. 
Burada
tarihî bir olayı da hatırlatmak isterim. 1919’da…
(Mikrofon
otomatik cihaz tarafından kapatıldı) 
SAİT
YÜCE (Devamla) – Bir cümle Sayın Başkanım. 
BAŞKAN
– Buyurun, tamamlayın.
SAİT
YÜCE (Devamla) – …Paris’te Şerif Paşa ile Ermeni Bogos Nubar Paşa ortak bir
Kürt devleti kurma müzakereleri yaptıkları sırada, Bediüzzaman Saidi Nursi
şiddetle bu girişimi reddetmiş ve İstanbul’da yayınlanan gazetelerde ve
telgraflarıyla “Ancak buna devletialiyye karar verir.” demiş ve Kürtlerin böyle
bir devlete ihtiyacı olmadığını açıkça söylemiş ve ifade etmiştir. Bugün,
maalesef onun ismi kullanılarak alet edilmekte, istismar edilmekte. Bunu
şiddetle reddediyoruz ve bu öneriyi de kabul etmediğimizi beyan ediyoruz. 
Teşekkür
ederim. (AK PARTİ sıralarından alkışlar) 
BAŞKAN
– Teşekkürler Sayın Yüce.
AHMET
YILDIRIM (Muş) – Sayın Başkan…
BAŞKAN
– Sayın Yıldırım…
AHMET
YILDIRIM (Muş) – Sayın Başkan, hatip, Saidi Nursi’den elimizi çekmemiz, ne
söylediğini bilmediğimiz -gerçekten- Sayın Öcalan’a cevap verip vermemekle
ilgili bir testten geçmemiz gerektiği hususunda cümleler kullanarak grubumuza
sataşmada bulunmuştur. 
BAŞKAN
– Buyurun.
VII.- SATAŞMALARA İLİŞKİN KONUŞMALAR
(Devam)
2.- Muş Milletvekili Ahmet Yıldırım’ın,
Isparta Milletvekili Sait Yüce’nin HDP grup önerisi üzerinde AK PARTİ Grubu
adına yaptığı konuşması sırasında Halkların Demokratik Partisine sataşması
nedeniyle konuşması
AHMET
YILDIRIM (Muş) – Teşekkür ederim Sayın Başkan. 
Herhâlde
bir konuşmanın başıyla sonu ne kadar çelişkili olur diye sorulsa bu konuşma çok
iyi bir örnektir. Kalkıp Şeyh Sait’te kal, Seyit Rıza Pir’i ve Saidi Nursi’yi
önce Kürt milliyetçiliğinin sembolleri olarak suçlayıp mahkûm edecek, oradan
çıkacak, akıllara zarar bir şekilde Saidi Nursi’yi sahiplenen ilk cümlesiyle
çelişik bir konuşma kurgusu içerisine girecek. Sayın Öcalan, ne zaman bu
şahsiyetlerle ilgili olumsuz cümleler etti, bilmiyoruz. 
SAİT
YÜCE (Isparta) – Kayıtlarda var.
AHMET
YILDIRIM (Devamla) – Kaldı ki… 
Siz
iyi okumuşsunuz, anlaşılan, Sayın Öcalan’ın iyi bir okuyucususunuz ama kaldı ki
bugün gündemimiz o değil. 
Madem
Said Nursi, Üstat Bediüzzaman sizin için bu kadar önemli, fazla değil, daha
altmış yıl olmadı, gelin, mezar yerini bulalım ve sizin de bahsettiğinizin,
tahmin ettiğinizin, tasavvur edeceğinizin çok ötesinde toplumsal karşılığı olan
bir şahsiyettir, bir âlimdir, bir düşünce insanıdır. Gelin, bu sevenlerini onun
mezarıyla buluşturun. Her açıdan kadirimutlak olduğunuzu söylüyorsunuz,
muktedir olduğunuzu söylüyorsunuz, niye çelişiyorsunuz kendinizle, madem bu
kadar değerli bir insan, bu kadar toplumsal karşılığı olan biri?
Bir
diğer husus: Bakın, arkadaşınız, bir sünnet geleneğinden söz etti. Hazreti
Peygamber, savaş esnasında bile -kaldı ki siz de bir din okulundan mezunsunuz,
ilahiyat okumuşsunuz- savaştığı ve kendilerinin belki oklarıyla ölmüş kişilerin
cenazelerinin alınması için ara verme hoşgörüsüne, engin tevazusuna sahipken
siz kalkıp Kürtlük-Türklük, onun milliyetçiliğinin sembol ismi olması üzerinden
belli şahsiyetlerin, toplumsal şahsiyetlerin mezarlarının bulunması ve
sevenlerine yerlerinin gösterilmesinden imtina edecek kadar maalesef üzüntü
verici bir konuşma içerisinde bulundunuz diyorum; bütün Genel Kurulu saygıyla
selamlıyorum. (HDP sıralarından alkışlar) 
BAŞKAN
– Teşekkür ederiz Sayın Yıldırım.
MEHMET
MUŞ (İstanbul) – Sayın Başkan, kürsüde ne konuşacağımıza Sayın Yıldırım karar
veremez. Sayın konuşmacımızın söyledikleri gayet açıktır, nettir, net ifadeler
kullanmıştır. 
AHMET
YILDIRIM (Muş) – Gayet çelişkilidir. Baştan sona çelişiktir.
MEHMET
MUŞ (İstanbul) – Ha, kalkıp fikirlerini ifade ederler ama “Efendim, konuşmanın
başı şöyleydi, sonu şöyleydi…” Bunu değerlendirmek Sayın Yıldırım’a kalmaz,
Genel Kurul bunun takdirini yapacaktır. 
Teşekkür
ederim.
AHMET
YILDIRIM (Muş) – Hem “Kürt milliyetçiliğinin sembol ismi” diyecek hem de ondan
sonra kalkıp sahiplenecek, öyle mi?
VI.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 15/11/2017 tarihinde Grup
Başkan Vekili İstanbul Milletvekili Filiz Kerestecioğlu Demir ve Grup Başkan
Vekili Muş Milletvekili Ahmet Yıldırım tarafından, Seyit Rıza, Saidi Nursi
(Kürdi) ve Şeyh Sait ile arkadaşlarının mezar yerlerinin tespiti ve ailelerine
iade edilmesi amacıyla verilmiş olan Meclis araştırması önergesinin ön
görüşmelerinin Genel Kurulun 15 Kasım 2017 Çarşamba günkü birleşiminde
yapılmasına ilişkin önerisi (Devam)
BAŞKAN
– Sayın milletvekilleri, Halkların Demokratik Partisi…
ENGİN
ÖZKOÇ (Sakarya) – Karar yeter sayısı efendim.
BAŞKAN
- …grup önerisini oylarınıza sunuyorum, karar yeter sayısı arayacağım: Kabul
edenler… Kabul etmeyenler… Karar yeter sayısı yoktur.
Birleşime
on dakika ara veriyorum.
Kapanma
Saati: 15.33
İKİNCİ OTURUM
Açılma Saati: 15.49
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), Mücahit DURMUŞOĞLU (Osmaniye) 
-----0-----
BAŞKAN
– Sayın milletvekilleri, Türkiye Büyük Millet Meclisinin 23’üncü Birleşiminin
İkinci Oturumunu açıyorum.
Halkların
Demokratik Partisi grup önerisinin oylamasında karar yeter sayısı
bulunamamıştı. 
Şimdi
öneriyi tekrar oylarınıza sunacağım ve karar yeter sayısı arayacağım. Kabul
edenler… Kabul etmeyenler…
ENGİN
ÖZKOÇ (Sakarya) – Sayın Başkan, yok.
BAŞKAN
- Sayın milletvekilleri, elektronik cihazla oylama yapacağız.
Oylama
için üç dakika süre veriyorum ve oylama işlemini başlatıyorum.
(Elektronik
cihazla oylama yapıldı)
BAŞKAN
– Sayın milletvekilleri, karar yeter sayısı yoktur.
Birleşime
on beş dakika ara veriyorum.
Kapanma Saati: 15.53
ÜÇÜNCÜ OTURUM
Açılma Saati: 16.09
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), Mücahit DURMUŞOĞLU (Osmaniye) 
-----0-----
BAŞKAN
– Türkiye Büyük Millet Meclisinin 23’üncü Birleşiminin Üçüncü Oturumunu
açıyorum.
Halkların
Demokratik Partisi grup önerisinin ikinci oylamasında da karar yeter sayısı
bulunamamıştı. Şimdi öneriyi tekrar oylarınıza sunacağım ve karar yeter sayısı
arayacağım 
Kabul
edenler… Kabul etmeyenler… Karar yeter sayısı vardır, öneri kabul edilmemiştir.
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
3.- CHP Grubunun, 15/11/2017 tarihinde Grup
Başkan Vekili Sakarya Milletvekili Engin Özkoç tarafından, Türkiye’de Suriyeli
mültecilere yönelik yürütülen çalışmalar ve yapılan harcamaların araştırılması
amacıyla verilmiş olan Meclis araştırması önergesinin, ön görüşmelerinin Genel
Kurulun 15 Kasım 2017 Çarşamba günkü birleşiminde yapılmasına ilişkin önerisi 
Türkiye Büyük Millet Meclisi Başkanlığına
Danışma
Kurulunun 15/11/2017 Çarşamba günü (bugün) yaptığı toplantısında siyasi parti
grupları arasında oy birliği sağlanamadığından grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Engin
Özkoç
 Sakarya
 Grup
Başkan Vekili
Öneri:
Sakarya
Milletvekili Engin Özkoç tarafından “Türkiye'de Suriyeli mültecilere yönelik
yürütülen çalışmalar ve yapılan harcamaların araştırılması” amacıyla 15/11/2017
tarihinde Türkiye Büyük Millet Meclisi Başkanlığına verilmiş olan Meclis
araştırma önergesinin (1478 sıra no.lu) diğer önergelerin önüne alınarak
görüşmelerinin 15/11/2017 Çarşamba günlü birleşimde yapılması önerilmiştir.
BAŞKAN
– Önerinin gerekçesini açıklamak üzere öneri sahibi, Cumhuriyet Halk Partisi
Grubu adına, Sakarya Milletvekili Sayın Engin Özkoç konuşacak.
Buyurun.
(CHP sıralarından alkışlar)
Süreniz
beş dakika.
CHP
GRUBU ADINA ENGİN ÖZKOÇ (Sakarya) - Sayın Başkan, değerli milletvekili
arkadaşlarım; hepinizi saygıyla sevgiyle selamlıyorum.
Cumhuriyet
Halk Partisi, insanlarımızın hakkını, hukukunu korumak için dün offshore
hesaplarıyla ilgili, vergi kaçırmaktan dolayı halkımızın uğradığı zararı
Meclisin gündemine getirmişti. Cumhuriyet Halk Partisi, halkın hakkını ve
hukukunu korumaya devam ederek bugün Suriyeli mültecilerin hakkının ve
eğitiminin uğruna harcanan 30 milyar dolarlık paranın nereye gittiğini, nereye
harcandığını da öğrenmek için bugün yine Meclisin karşısında. 
Değerli
milletvekili arkadaşlarım, Türkiye’deki Suriyelilere sağlanan statü geçici
korunmadır, mülteci değiller. Neden? İkinci Dünya Savaşı’ndan sonra Cenevre’de
yapılan bir anlaşmaya göre o gün içinde bulunduğu coğrafi durumun koşulları
nedeniyle “coğrafi sınırlama” adı altında Türkiye imza atmıştır. O yüzden
Türkiye’de şu anda yaşayan Suriyeliler sığınmacı olarak burada bulunuyorlar.
Geçici korunma altındakiler sınırsız kalış, zorla geri gönderilmeme, acil
ihtiyaçlarının karşılanması haklarına sahipler. Kaç kişi var Türkiye’de? 3,5
milyon kişi yani Türkiye nüfusunun yüzde 5’ini Suriyeliler oluşturuyor. 
AK
PARTİ’nin Genel Başkanı Sayın Tayyip Erdoğan 11 Şubat 2016’da Genç İş Adamları
Derneğinde yaptığı bir konuşmada “Suriyelilere bugüne kadar 10 milyar dolar
para harcadık.” diyor yani eski parayla 40 katrilyon. 23 Haziran 2017’de
Şanlıurfa’da, Türkiye’nin 30 milyar dolar para harcadığını söylüyor Sayın
Tayyip Erdoğan yani 120 katrilyon. Benim fındık işçilerim, üreticilerim,
taşeronlar, emeğinin karşılığını alamayan işçilerim, esnaf, emekliler,
Türkiye’nin alın teriyle vergisini ödeyerek yaşayan insanlarım, siz hiç
“katrilyon” diye bir şey duydunuz mu? Cebinize giren paranın ne olduğunu ve
“harcandı” denen paranın ne olduğunu biliyor musunuz? 
Dün,
Hürriyet gazetesi açıklıyor, “2,9 milyar dolar, Suriyeli mültecilerle ilgili
Avrupa Birliğinin ödemesi gereken para ödenmiştir.” diyor. 2 milyar 900 milyon
euro nerede arkadaşlar, soruyorum size? Bizim insanlarımızın, aç yatan,
evladını okutamadığı için intihar eden Türkiye’mizdeki insanların geleceğine
yatırılmayan 120 katrilyon lira para eğer Suriyeli sığınmacılar için
harcandıysa onlar Türkiye’de refah içerisinde; evlerinin, arabalarının,
işlerinin, yatlarının, katlarının, her şeylerinin olması lazım ama Suriyeliler
de Türkiye’de sefalet içindeler. Üç kuruşa, beş kuruşa çalışıyorlar. Türkiye’de
çalışan, emeğiyle çalışan insanların emeğinin karşılığını onlar almıyorlar ama
üç kuruşun, beş kuruşun… Kendi getirileri için, yaşamları için emeklerini
harcamaya devam ediyorlar. 
Şimdi,
ben size soruyorum: Bu 120 katrilyon lira parayı nereye harcadınız? Milletin
vergileriyle, alın teriyle topladığınız bu para nerededir? Türkiye Büyük Millet
Meclisi bunu araştırmayacak da neyi araştıracak? Türk milletinin alın terinin
karşılığı olan 120 katrilyon liranın hesabını sormayacak, neyi soracak? Sizi
vicdana ve adalete davet ediyorum. 
Saygılar
sunuyorum. (CHP sıralarından alkışlar)
BAŞKAN
– Teşekkür ederiz Sayın Özkoç.
Şimdi
diğer siyasi parti gruplarına söz vereceğim.
Milliyetçi
Hareket Partisi Grubu adına Hatay Milletvekili Sayın Mehmet Necmettin
Ahrazoğlu. 
Buyurun.
(MHP sıralarından alkışlar)
Süreniz
üç dakika.
MHP
GRUBU ADINA MEHMET NECMETTİN AHRAZOĞLU (Hatay) – Sayın Başkan, değerli
milletvekilleri; Cumhuriyet Halk Partisinin, ülkemizde bulunan mültecilerle
ilgili olarak devletimiz tarafından veyahut da sivil toplum kuruluşları
tarafından yapılan hizmetlerle ilgili vermiş olduğu önerge üzerine Milliyetçi
Hareket Partisi Grubu adına söz almış bulunuyorum. Yüce heyetinizi saygıyla
selamlıyorum.
Değerli
milletvekilleri, Suriye’de 2011 yılında başlayan iç karışıklıkla, aralarında
sivillerin bulunduğu yüz binlerce insan hayatını kaybetmiş, 23 milyon nüfuslu
Suriye’de 6 milyondan fazla insan yerlerinden yurtlarından edilmiş, 5 milyona
yakın Suriyeli de başka ülkelere göç etmek durumunda kalmıştır. Suriye’deki iç
savaş sonucunda ülkemize de 4 milyona yakın Suriyeli mülteci sığınmış
durumdadır, altı yıldır da ülkemizde bulunmaktalar. Türkiye dünyaya bir
insanlık örneği vermiştir ve gelenlere -eğitim, sağlık gibi hizmetlerin
yapıldığı, barınma gibi hizmetlerin verildiği- her türlü hizmet konusunda hem
devletimiz hem de sivil toplum kuruluşları olarak gerekli yardımlar
yapılmaktadır ancak bu durumun, nihayetiyle böyle sonuna kadar gitmesi de
mümkün değildir. Bunlar, bir müddet sonra, Suriye’deki iç karışıklık
önlendikten sonra ülkelerine de döneceklerdir. 
Değerli
milletvekilleri, burada aslolan, Suriyeli mültecilerle ilgili ve Suriye’deki,
Orta Doğu’daki vekâlet savaşları sonucu Türkiye’nin kendi güvenliğidir.
Türkiye, içerisinde bulunduğu durum gereği sınır güvenliğini sağlamak
mecburiyetindedir. Fırat Kalkanı harekâtının başlamasıyla birlikte burada bir
güvenlik bölgesi oluşturuldu ve daha sonraki Astana Süreci içerisinde Türkiye,
Rusya ve İran’ın müştereken garantör olarak bulunduğu bir süreç başlatıldı. Bu
süreçten sonra da İdlib bölgesi ve civarında güvenli bir bölge oluşturulmasına
çalışıldı. 
Burada
3,5 milyona yakın Türkmen yaşamaktadır ve Suriye’nin ikinci büyük nüfusuna
sahipler. Suriye’deki yaşanan dramdan en çok etkilenen ve sahipsiz kalan
Türkmenler olmuştur. Türkiye, Türkmenler konusunda gerekli hassasiyeti göstermeli,
Astana Süreci ve diğer süreçlerde Suriye’de bulunan Türkmen Meclisinin -ki 3
tane siyasi parti- müştereken oluşturduğu Türkmen siyasi partisinin temsili
konusunda gerekli girişimlerde bulunmalıdır. 
Suriye’nin
güvenliği, Halep’in, Kerkük’ün, Musul’un güvenliği Türkiye’nin güvenliğidir
diyor ve bu süreçte oradaki doğal gazı, petrol yataklarını ellerine geçirmek
isteyen Amerika ve İsrail’le birlikte bu süreci başlatanları Türkiye’nin iyice
takip etmesi gerektiğini düşünüyor, hepinize saygılar sunuyorum. (MHP
sıralarından alkışlar) 
BAŞKAN
– Teşekkür ederiz Sayın Ahrazoğlu. 
Halkların
Demokratik Partisi Grubu adına İstanbul Milletvekili Sayın Filiz Kerestecioğlu.
(HDP sıralarından alkışlar)
Buyurun.

Süreniz
üç dakika. 
HDP
GRUBU ADINA FİLİZ KERESTECİOĞLU DEMİR (İstanbul) – Teşekkürler Sayın Başkan. 
Değerli
milletvekilleri, Türkiye’de yaklaşık 3,5 milyona yakın Suriyeli mülteci var.
Aslında uzun süre Türkiye’deki mültecilerden ziyade Suriye’deki rejim, Esad
gidecek mi gitmeyecek mi, orada rejim değişecek mi değişmeyecek mi, bu
konularla ilgilenildi ve mültecilere, onların sorunlarına çok da fazla sıra
gelmedi. 
Şimdi,
bu araştırma önergesi onlarla ilgili yapılan harcamalar ne kadardır, bunun
tespit edilmesi. Evet, bu önemli gerçekten, bunun tespit edilmesi gerekiyor ama
bunun yanı sıra tespit edilmesi gereken bir başka gerçeklik var; evet, yapılan
harcamalar nereye gitti yani ne kadar harcama yapıldı ama bu harcamalar nereye
gitti? Gerçekten mültecilere mi yapıldı bu harcamalar? Onların hangi
sorunlarına çare bulundu, bunun tespit edilmesi gerekiyor. 
Şimdi,
örneğin, mültecilere eğitim faaliyeti alanında yoğunlaşan Hayat Boyu Öğrenme
biriminde birtakım iddialar var. Mültecilere gönderilen iPad gibi elektronik
cihazların, eğitim cihazlarının memurlar, müdürler tarafından kullanıldığı,
onlara verilmediği, mültecilere sunulmadığı, ayrıca yine bu merkezlerde hakaret
ve şiddet iddiaları da çok yoğun. Bu nedenle, Avrupa Birliği de -ki zaten
oradan gelen fonlar da var- “Biz bu denetimi yapalım.” diyorlar yani “Sadece
Türkiye’de denetim yapılmasın, biz bu denetimi yapalım.” diyorlar. 
Şimdi,
günde ortalama 125 Suriyeli bebeğin doğduğu bir Türkiye var şu anda. Yılda 45
bin ediyor bu sayı. 2026 yılında Türkiye’de 4 milyonun üzerinde Suriyeliden söz
edileceği belirtiliyor ve Suriyeli çocuklar eğitimsiz kalırlarsa ileride doğal
olarak işsiz kalacaklar. Bu çocuklar travmatik bölgelerden, savaştan kaçarak
gelen çocuklar ve aynı zamanda Türkiye’de kısa bir süre içerisinde
ötekileştirilen, ayrımcılığa uğrayan çocuklar ve bunlar başka saldırganlıklara,
başka uyumsuzluklara neden olacak ve suç şebekelerinin içine düşmeleri olası
olacak.
Şimdi,
bu süreçte kimler var? AFAD var, Göç İdaresi var ama orada neredeyse 40 çocuğun
cinsel tacize uğradığını, böyle iddiaların olduğunu, soruşturmaların olduğunu
düşünürsek… Bir de üstelik Göç İdaresine baktığımızda İçişleri Bakanlığına
bağlı ve daha çok güvenlik politikaları uygulayacak bir kuruluş. Aslında
hakikaten bunun dışında politikalar, entegrasyon çalışmaları gerekiyor
Suriyeliler için ama bunları uygulayabilecek kurumlar değiller ve müthiş bir
emek sömürüsü var.
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (Devamla) – Sayın Başkan, izin verirseniz ben sorunları çok
kısaca alt alta sıralamak istiyorum.
BAŞKAN
– Buyurun tamamlayın Sayın Kerestecioğlu.
FİLİZ
KERESTECİOĞLU DEMİR (Devamla) – Mesela, bunların ilaç alımı, sosyal hizmetlere
erişim, dil engeli, okullaşma oranı -örneğin 360 binden fazla çocuk okula
kayıtlı değil- çocuk işçiler, taciz, tecavüz, şiddet, yerel halkla yaşanan
bireysel anlaşmazlıklar, aslında bunun yanı sıra ırkçılık, uğradıkları
saldırılar, bunlar söz konusu.
Değerli
arkadaşlar, ben halkımıza da seslenmek istiyorum: Mültecilere iyi davranın
çünkü sizin aşınızdan, ekmeğinizden çalanlar aslında onlar değiller. Onlara
karşı ırkçı saldırılarda, hakaretlerde bulunmayın çünkü asıl olarak sizin
işinizden, aşınızdan, ekmeğinizden çalanlar işte bugün kalkıp önümüze gelen
torba yasalarda da ve getirilen vergi aflarıyla ya da bu ülkeden vergi kaçıran,
gerçekten adil bir şekilde aslında vergilerini ödemeyen ve o zenginliği sadece
kendileri için kullanan insanlar. Bunların sorumlusu mülteciler değiller, ben
onlar için gereken şeylerin yapılmasını düşünüyorum.
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (Devamla) – Bunun için bu önergeyi desteklemekle beraber
daha derin ve daha farklı araştırmalar da yapılması gerekir.
Teşekkür
ederim Sayın Başkan. (HDP sıralarından alkışlar)
BAŞKAN
– Teşekkür ederiz Sayın Kerestecioğlu.
MEHMET
MUŞ (İstanbul) – Sayın Başkan… Sayın Başkan…
BAŞKAN
- Adalet ve Kalkınma Partisi Grubu adına…
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş.
MEHMET
MUŞ (İstanbul) – Bakın, burada Suriyeli göçmenler konusu konuşuluyor,
vatandaşlarımıza hitap ederek “Sizin aşınızdan, işinizden çalanlar bu torba
kanunu getirenler, bu uygulamaları yapanlar.” diyor. Bu açık bir sataşmadır, bu
açıdan söz istiyorum Sayın Başkan.
BAŞKAN
– Buyurun. (AK PARTİ sıralarından alkışlar)
VII.- SATAŞMALARA İLİŞKİN KONUŞMALAR
(Devam)
3.- İstanbul Milletvekili Mehmet Muş’un,
İstanbul Milletvekili Filiz Kerestecioğlu Demir’in CHP grup önerisi üzerinde
HDP Grubu adına yaptığı konuşması sırasında Adalet ve Kalkınma Partisine
sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; dünden beri benzer
ifadeler burada kullanılmaktadır. Bir gazetede çıkan bir haber üzerine burada
her zaman hukuktan dem vuranlar ahkâm kesiyorlar. Sayın Başbakanımız bununla
alakalı zaten yasal süreci başlatmıştır, mahkemeye bu gazeteyle ilgili
müracaatını yapmıştır. Hep beraber bekleyeceğiz, göreceğiz. Kaldı ki kendisi bu
konuyla ilgili açıklama yapıyorken de ödemiş olduğu vergilerden dolayı,
kendisi, konuya dâhil olan veya konunun içerisinde geçen firmalarla ilgili Gelir
İdaresinin ödemiş olduğu vergilerle ilgili de ortaya koyduğu beyanatı da basın
toplantısında göstermiştir.
TAHSİN
TARHAN (Kocaeli) – Sayın Muş, kime cevap veriyorsun?
MEHMET
MUŞ (Devamla) – Bunlar hiç yokmuş gibi, gazetede çıkan haberi kesin bir şekilde
ele alıp buradan ahkâm kesmek, kusura bakmayın, doğru bir şey değil. 
MEHMET
GÖKDAĞ (Gaziantep) – Dünya konuşuyor, dünya; Sayın Muş, dünya konuşuyor. 
MEHMET
MUŞ (Devamla) – İkincisi, bakın, şudur: Burada kanunlar milletin, toplumun
ihtiyaçlarını karşılamak üzere yapılmıştır. Eğer elinizde iddialarınızı
ispatlayacak bir delil yoksa, bu torbayla bu AK PARTİ grubu neyi çalmış, bunu
ortaya koymak zorundasınız. Eğer bunları koyamazsanız Sayın Kerestecioğlu, siz
bir müfterisiniz.
Aynı
şekilde, az önce Cumhuriyet Halk Partisi Grup Başkan Vekili de burada ahkâm
kesiyor. 
MEHMET
GÖKDAĞ (Gaziantep) – Ya, ahkâm kesmek ne demek ya?
MEHMET
MUŞ (Devamla) – Bakın, Sayın Grup Başkan Vekili, gazete haberlerinden,
gazetelerden hareket edebilirsiniz ama önce bunu somut bir delile dayandırın.
Şimdi, ben de çıkıp buradan Genel Başkanınızın kızının “Buzgate”deki
dairesinden mi bahsedeyim, buradan mı hareket edeyim? Ya da özel kaleminin
orada niye dairesi var, ondan mı bahsedeyim? 
MEHMET
GÖKDAĞ (Gaziantep) – Çok benziyor, birbirine çok benziyor! 
MEHMET
MUŞ (Devamla) – Bu ortaya çıkınca bunlarla alakalı herhangi bir açıklama
yapılmadı, bir sürü şaibe çıktı o zaman ortaya, pek çok tartışma ortaya çıktı.
Bunlar üzerinden çıkıp ithamda mı bulunayım? Madem bu kadar siz milletin hakkını
hukukunu koruyorsunuz, ya, Anayasa Mahkemesi hesaplarınızı denetledi; 3,3
milyon lira iade ettiniz. Almadığınız hizmet karşılığı 800 bin lira gibi bir
rakamı Kanaltürk’e ödemişsiniz.
(Mikrofon
otomatik cihaz tarafından kapatıldı) 
MEHMET
MUŞ (Devamla) – Anayasa Mahkemesi kararıyla bunu geri ödediniz. Bu 3,3 milyon
milletin parası değil mi? Siz milletin parasını, hazinenin size verdiği,
partiniz için kullanmanız gereken parayı, bütçeyi idare edemeyen bir
partisiniz. 
MEHMET
GÖKDAĞ (Gaziantep) – Araştıralım, bunu da araştıralım. 
MEHMET
MUŞ (Devamla) – Genel Kurulu saygıyla selamlıyorum. (AK PARTİ sıralarından
alkışlar)
FİLİZ
KERESTECİOĞLU DEMİR (İstanbul) – Sayın Başkan…
ENGİN
ÖZKOÇ (Sakarya) – Sayın Başkan…
BAŞKAN
– Teşekkürler Sayın Muş. 
Sayın
Kerestecioğlu ve Sayın Özkoç, ikinizi de dinleyeceğim, ikinize de sataşmadan
söz vereceğim. 
Sayın
Kerestecioğlu, buyurun. 
4.- İstanbul Milletvekili Filiz
Kerestecioğlu Demir’in, İstanbul Milletvekili Mehmet Muş’un sataşma nedeniyle
yaptığı konuşması sırasında şahsına sataşması nedeniyle konuşması
FİLİZ
KERESTECİOĞLU DEMİR (İstanbul) – Şimdi, hani nezakete davet etmek isterim ama
etsem ne olur, etmesem ne olur?
MEHMET
MUŞ (İstanbul) – Kendinizde olacak önce nezaket.
FİLİZ
KERESTECİOĞLU DEMİR (Devamla) – Aynı sözler tekrar edilir, tekrar burada
gündeme getirilir. Bir de konu anlaşılmaz. Mesela, ben Malta’dan söz etmemiştim
ama güzel, siz söz ettiniz, hatırıma getirdiniz. Ben torba yasada olanlardan
söz ettim.
TAHSİN
TARHAN (Kocaeli) – İtiraf etti, itiraf.
FİLİZ
KERESTECİOĞLU DEMİR (Devamla) – Onun dışında, içinde, şirketlere getirilen
vergi aflarından bahsettim ve yoksullara hiçbir şekilde böyle bir af
getirilmediğinden bahsettim aslında. O yüzden, yoksul vatandaşlarımız, siz asıl
buraya bakın, kalkıp da mültecilere bakmayın çünkü eskiden beri, böyle, işçinin
memura, memurun işçiye düşman edilmesi vardır. Mesela, işçi sendikalıdır diye
memur işçiye düşman edilir, “Bakın, onlar o parayı alıyor, bunlar bu parayı
alıyor.” denir ama asıl, kaynakta zaten herkesin vergisi kesilir ama zenginler
için böyle bir şey yapılmaz. Ben bunlardan söz ettim ama şimdi Kraliçe
Elizabeth’le ilgili de ahkâm kesmiyorum. Yani gerçekten uluslararası yayın
kuruluşları oturmuşlar, araştırmışlar ve dünya konuşuyor bunu, dünya konuşuyor.
Yani bizim kalkıp da bir gazeteden okuduğumuz bir şey değil. 
MEHMET
MUŞ (İstanbul) - Ne çalınmış torba kanunda onu söyleyin.
FİLİZ
KERESTECİOĞLU DEMİR (Devamla) – Başbakan diyor ki: “Benim oğullarımın
dokunulmazlığı yok, bununla ilgili araştırma yapın.” E, buraya araştırma
önergesi getiriyoruz, “hayır” diyorsunuz, bunu kabul etmiyorsunuz. Sonra,
kalkıp, hakikaten, “müfteri” gibi saygısızca laflar ediyorsunuz. Ben burada bu
laflarla konuşan bir insan değilim. Hani sizi bu anlamda gerçekten açıkçası
ciddiye almam yani bunu da üstüme alarak konuşmam ama halkımızı aydınlatmak
için ben burada söz aldım, yoksa kendime sataşma yapılmış falan diye değil.
Yoksulların hakkını bugüne kadar nasıl koruduysak bundan sonra da korumak için
mücadele edeceğiz. E, sizler de vereceksiniz bunların hesabını, maalesef kaçış
yok yani, Başbakan da, oğulları da, kimse de. 
Saygılar
sunuyorum. (HDP sıralarından alkışlar) 
MEHMET
MUŞ (İstanbul) – Siz yargıçsınız herhâlde. Siz mahkeme başkanısınız.
Sayın
Başkan, torba kanunda ne çalıyoruz, ona cevap versin, çıksın söylesin.
Hadi
söyleyin! Gık yok.
FİLİZ
KERESTECİOĞLU DEMİR (İstanbul) – Sizin istediğiniz şeye cevap vermeyeceğim.
BAŞKAN
– Sayın Özkoç, buyurun.
5.- Sakarya Milletvekili Engin Özkoç’un,
İstanbul Milletvekili Mehmet Muş’un sataşma nedeniyle yaptığı konuşması
sırasında şahsına sataşması nedeniyle konuşması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; bir iktidar
partisinin milletvekilleri bir grup başkan vekilini seçip sizin muhatabınız
yaptığı zaman onu muhatap almak zorunda kalıyorsunuz ama eğer bilgisi,
birikimi, örfü, adeti bilmeyen birisi olursa da çaresiz kalıyorsunuz. 
Bu
ülkenin muhalefet partisinin Genel Başkanı demiştir ki: “Ben dâhil olmak üzere,
çocuklarım dâhil olmak üzere ama sizin de damatlarınız dâhil olmak üzere,
çocuklarınız dâhil olmak üzere, siz dâhil olmak üzere mal varlıklarımızı
araştıralım, hepimiz hesabını verelim.” Defalarca buraya bununla ilgili önerge
verdik, reddettiniz, tıpkı Başbakanınızın çocuklarının offshore hesaplarında
vergi kaçırarak Türkiye’yi töhmet altında bıraktığı gibi, dün nasıl
reddettiyseniz bugün de aynısını yapıyorsunuz. 
Biz
size gazetelerden söylemiyoruz, kanıtlamadığımız hiçbir şeyi söylemiyoruz. Tam
da sizin Genel Başkanınızın ifadesiyle “Biz Suriyeli mültecilere şu kadar para
harcadık.” diyor yani “120 katrilyon lira” diyor. Biz de bu fakirin, bu
fukaranın, bu gurebanın hakkını, hukukunu savunuyoruz. Ya bunun hesabını
verirsiniz ya da yüzünüzü kızartır, hem Hükûmetten hem de oturduğunuz
koltuklardan çekilir, bu milletin yakasından kendinizi kurtarırsınız. (CHP
sıralarından alkışlar) 
MEHMET
MUŞ (İstanbul) – Sayın Başkan… 
BAŞKAN
– Buyurun Sayın Muş. 
MEHMET
MUŞ (İstanbul) – 60’a göre yerimden söz istiyorum. 
BAŞKAN
– Buyurun. 
IV.- AÇIKLAMALAR (Devam)
26.- İstanbul Milletvekili Mehmet Muş’un,
Sakarya Milletvekili Engin Özkoç’un sataşma nedeniyle yaptığı konuşmasındaki
bazı ifadelerine ilişkin açıklaması
MEHMET
MUŞ (İstanbul) – Sayın Başkan, Sayın Özkoç benim bilgi birikimimden,
tecrübemden, geleneklerimden bahsediyor. Ben ortaya bazı fikirler koydum.
Burada, şahıslarımızı, bireylerimizi, bilgi birikimimizi ortaya koymaya
kalkarsak aklımın, bilgimin ve birikimimin zekatı Özkoç’a fazla gelir. 
Teşekkür
ediyorum. (AK PARTİ sıralarından alkışlar, CHP sıralarından gürültüler) 
AHMET
TUNCAY ÖZKAN (İzmir) – Ne güzel konuştun be, bravo sana, aferin sana be! Üniversitede
bunu mu öğrettiler, aferin sana be!
BARIŞ
YARKADAŞ (İstanbul) – Cenneti dünyada mı yaşıyorsunuz, niye Cennet belgelerini…
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç, sisteme girin.
AHMET
TUNCAY ÖZKAN (İzmir) – Bravo sana be! Ne güzel konuştun, bravo sana be!
TAMER
DAĞLI (Adana) – Ne bağırıyorsunuz?
OKTAY
ÇANAK (Ordu) – Niye bağırıyorsunuz?
AHMET
TUNCAY ÖZKAN (İzmir) – Bağırırım, ne var!
BAŞKAN
– Sayın Özkoç, buyurun.
ENGİN
ÖZKOÇ (Sakarya) – Sayın Başkan…
OKTAY
ÇANAK (Ordu) – Yakışıyor mu size, niye bağırıyorsunuz?
BAŞKAN
– Sayın milletvekilleri, Sayın Özkoç’un mikrofonunu açtım.
BARIŞ
YARKADAŞ (İstanbul) – Nerede konuşacağız? Başbakan demedi mi offshore’la
ilgili, Başbakan demedi mi? “Açıklayın.” dedi, “Ben araştırırım.” dedi; niye
kaçıyorsunuz, niye kaçıyorsunuz?
TAMER
DAĞLI (Adana) – Ne kaçması ya, ne bağırıyorsun!
BARIŞ
YARKADAŞ (İstanbul) – Başbakanın kendisi dedi kardeşim. Allah Allah!
TAMER
DAĞLI (Adana) – Bağırarak konuşma!
BARIŞ
YARKADAŞ (İstanbul) – Size mi soracağız ne konuşacağımızı! (AK PARTİ
sıralarından gürültüler)
TAMER
DAĞLI (Adana) – Konuşma!
BARIŞ
YARKADAŞ (İstanbul) – Lan sensin, terbiyesizlik yapma; lan sensin, terbiyeli
konuş! 
(AK
PARTİ ve CHP sıralarından bir grup milletvekinin birbirlerinin üzerine
yürümesi)
BAŞKAN
– Birleşime on dakika ara veriyorum.
Kapanma Saati:16.33
DÖRDÜNCÜ OTURUM
Açılma Saati: 16.43
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), Mücahit DURMUŞOĞLU (Osmaniye) 
-----0-----
BAŞKAN
– Sayın milletvekilleri, Türkiye Büyük Millet Meclisinin 23’üncü Birleşiminin
Dördüncü Oturumunu açıyorum.
Sayın
Özkoç, buyurun. 
ENGİN
ÖZKOÇ (Sakarya) – Sayın hatip açık bir şekilde sataşmada bulunmuştur efendim.
Söz talep ediyorum. 
BAŞKAN
– Buyurun, iki dakika size sataşmadan söz veriyorum. 
VII.- SATAŞMALARA İLİŞKİN KONUŞMALAR
(Devam)
6.- Sakarya Milletvekili Engin Özkoç’un,
İstanbul Milletvekili Mehmet Muş’un yaptığı açıklaması sırasında şahsına sataşması
nedeniyle konuşması
ENGİN
ÖZKOÇ (Sakarya) – Sayın Başkan, değerli milletvekilleri; ahlaksızlık ahlakın
var oluşunu gösterir. Güneşin buzu eritmesi gibi bilgimiz, tecrübemiz,
ahlakımız ve duruşumuz bu arkadaşlara verebileceğimiz en büyük cevabımızdır.
(CHP sıralarından alkışlar) 
Bırakın
provoke etmeyi, Başbakan, Genel Başkanınızın açıklamalarında bahsettiği
Suriyeli çocuklara, kadınlara verdiğinizi iddia ettiğiniz 120 katrilyon lirayı
nereye götürdünüz, hesabını verin. Başbakanınızın çocukları offshore
hesaplarında vergi kaçırdı mı, kaçırmadı mı, bunun hesabını verin. Millet
sizden hesap istiyor. Siz de millete bunun hesabını er ya da geç vereceksiniz.
Biz Cumhuriyet Halk Partisi olarak apırsanız da, köpürseniz de, yerinizde
zıplasanız da, yüzünüz kızarmasa da milletin bu hesabını sormaya devam
edeceğiz. (CHP sıralarından alkışlar) 
BAŞKAN
– Teşekkürler Sayın Özkoç. 
Sayın
Özkoç, bir şeyi hatırlatayım. Normalde size yerinizden aslında söz vermem
gerekiyordu oturumu kapattığım için ama ben inisiyatif kullandım, size
sataşmadan söz verdim. Bunu bilin istiyorum. 
ENGİN
ÖZKOÇ (Sakarya) – Çok teşekkür ediyorum efendim. Saygılar sunuyorum, sağ olun. 
IV.- AÇIKLAMALAR (Devam)
27.- İstanbul Milletvekili Mehmet Muş’un,
Sakarya Milletvekili Engin Özkoç’un sataşma nedeniyle yaptığı konuşmasındaki
bazı ifadelerine ilişkin tekraren açıklaması
MEHMET
MUŞ (İstanbul) – Sayın Başkan, burada kimseden ahlak dersi alacak değiliz. Biz
politikalarımızı, bilgi birikimimizi, partimizin yaptıkları icraatları ifade
ederiz. Tartışmanın grup başkan vekilinin şahsımla ilgili bilgi, birikim
meselesine girmesinden, gelenek, örf ve adete girmesinden dolayı buna böyle bir
cevap vermek durumunda kaldım.
Bakın,
biz Cumhuriyet Halk Partisindeki grup başkan vekilleriyle burada çok hararetli
tartışmalar yapıyoruz, yaptık da bundan önce, buradaki arkadaşlarla, devam
eden, görevi bırakan arkadaşlarla. Ama hiçbir zaman birbirimizin şahsiyetiyle
alakalı, şahsıyla alakalı kürsüye çıkıp da birbirimizi tahkir etmedik, böyle
bir şeye kimse tevessül etmedi. Somut meseleler üzerinden herkes kendi parti
politikasını ifade etti. Burada mesele eğer şahsileştirilirse, bize birileri
ahlak vesaire falan dersi vermeye kalkarsa kendilerine bunların hepsini aynen
iade ederiz. Kimseden -az önce söylediğim gibi- ahlak dersi alacak değiliz.
Herkes politik fikrini söyleyebilir. Bizim yaptıklarımız ortada. Bunların
hepsini millet sandık başına gittiği zaman zaten değerlendirip bir karar
verecek.
Teşekkür
ediyorum.
TAHSİN
TARHAN (Kocaeli) – Araştırmayı millet mi yapacak ya, yapma ya!
BAŞKAN
– Teşekkürler Sayın Muş.
ENGİN
ÖZKOÇ (Sakarya) – Sayın Başkan…
BAŞKAN
– Buyurun Sayın Özkoç.
ENGİN
ÖZKOÇ (Sakarya) – Sataşmada bulunmuştur, açık ve alenidir. (AK PARTİ
sıralarından gürültüler)
MEHMET
DOĞAN KUBAT (İstanbul) – Sataşma değil efendim yani. Ya Başkanım, fikrini ifade
etti, sataşma değil.
ENGİN
ÖZKOÇ (Sakarya) – Ama ben sataşmadan söz istemeden, buradan şunu ifade etmek
istiyorum…
BAŞKAN
– Buyurun, kayıtlara geçsin.
ENGİN
ÖZKOÇ (Sakarya) – Kayıtlara geçmesi için şunu söylemek istiyorum: “Adam”
diyerek bize hitap eden kendisi, buraya çıkıp da “Yalanlarla, iftiralarla bize
sataşıyorlar.” diyen kendisi, buradaki arkadaşları ve hatta yani kadın
konuşmacı arkadaşlarımızı gerçekten zor duruma düşürecek şekilde hitapta
bulunan kendisi ama kendisine hak ettiği şeyleri söylediğimiz zaman da rahatsız
olan kendisi. 
BAŞKAN
– Peki, teşekkür ederiz Sayın Özkoç.
VI.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, 15/11/2017 tarihinde Grup
Başkan Vekili Sakarya Milletvekili Engin Özkoç tarafından, Türkiye’de Suriyeli
mültecilere yönelik yürütülen çalışmalar ve yapılan harcamaların araştırılması
amacıyla verilmiş olan Meclis araştırması önergesinin, ön görüşmelerinin Genel
Kurulun 15 Kasım 2017 Çarşamba günkü birleşiminde yapılmasına ilişkin önerisi
(Devam)
BAŞKAN
– Sayın milletvekilleri, şimdi, grup önerisinde, Adalet ve Kalkınma Partisi
Grubu adına Konya Milletvekili Sayın Leyla Şahin Usta…
Buyurun.
(AK PARTİ sıralarından alkışlar)
Süreniz
üç dakika.
LEYLA
ŞAHİN USTA (Konya) – Sayın Başkan, değerli milletvekilleri; yüce heyetinizi
selamlıyorum.
Ülkemiz,
dünyada örneği görülmemiş, bulunmayan bir ev sahipliği göstermektedir.
Savaştan, ölümden, zulümden, işkenceden kaçan milyonlara kucak açmıştır. Hem de
bunu ırk, dil, din, mezhep ayrımı yapmaksızın, insan olarak, insanlık namına ve
dünyaya örnek olacak şekilde yapmaktadır ve yaptığımız her şeyden de gurur
duymaktayız. Aslında söylenecek çok şey var bu konuda, söylenecek çok fazla
doküman var elimizde ama bunları saymak için üç dakika yetmez. Burada eğer biz
milletin, fakirin fukaranın hakkından bahsedeceksek de söyleyeceğimiz çok şey
var. 
Öncelikle
şuna dikkat etmemiz gerekiyor: Popülist söylemlerle ve ırkçılıkla Suriyeliler
ve bu ülkenin vatandaşları arasında bir kavga çıkarmaya çalışanlar var ise bunu
yaptırtmayacağız, buna müsaade etmeyeceğiz. Bunun için, çıkıp bu kürsüleri bile
kendi popülist söylemlerine, yalan yanlış bilgilerine alet edenlerle gurur
duymadığımızı… Onları asıl bu konuda, bu milleti bölmek için olan çabalarında
kendi kendilerini düzeltmeleri için, bu kürsüden doğruları konuşmaları için
öncelikle ben de ahlaka ve edebe davet ediyorum. 
Eğer
fakir fukaranın hakkından konuşacaksak buyurun konuşalım. Bir CHP
milletvekilinin 1,5 trilyon liralık bir telefon faturasını bu Meclise ödettiren
kim, bunun hesabını verin önce. (AK PARTİ sıralarından alkışlar) 
TAHSİN
TARHAN (Kocaeli) – Yapma bunu, o telefon faturası değil! 
LEYLA
ŞAHİN USTA (Devamla) – Çıkın, fakir fukaraya deyin ki: “Biz bunu Meclise
ödetmedik, biz bunu partimiz adına kendimiz ödedik.” 
TAHSİN
TARHAN (Kocaeli) – O telefon parası değil. İşte, yalan söylüyorsun. 
ÖMER
FETHİ GÜRER (Niğde) – AKP’lilerinkini de söyle!
TAHSİN
TARHAN (Kocaeli) – Baka baka yalan söylüyorsun. 
LEYLA
ŞAHİN USTA (Devamla) – Yalan söylemiyoruz. 
TAHSİN
TARHAN (Kocaeli) – Telefon faturası değil işte o. 
LEYLA
ŞAHİN USTA (Devamla) – Bunun hepsinin faturası var, bunun faturaları ortada.
Çıkıp ödeseydiniz, bu fakirin fukaranın hakkını da yememiş olduğunuzu görürdük.

TÜRABİ
KAYAN (Kırklareli) – Onun fazlasını kendisi ödedi. 
İBRAHİM
ÖZDİŞ (Adana) – “Oğlum sıfırla.” diyen kimdi?
ÖMER
FETHİ GÜRER (Niğde) – AKP’lilerinkini de açıkla, AKP’lilerinkini de açıkla. 
LEYLA
ŞAHİN USTA (Devamla) – Maalesef yapılanlardan çok habersizsiniz. 
İBRAHİM
ÖZDİŞ (Adana) – “Oğlum sıfırla.” diyen kimdi, kim?
LEYLA
ŞAHİN USTA (Devamla) – Sadece örnek olması için şunu söyleyeceğim: Avrupa
Birliği tarafından finanse edilen Sosyal Uyum Yardım Programı çerçevesinde 2017
yılı Eylül ayında 120 milyon TL ödeme yapılmıştır. Bakın, Avrupa Birliğinden
gelen her kuruşun hesabı, bütçesi ve projesi bellidir; proje kapsamında
Suriyelilere harcanmaktadır. Bu milletin parasından çalınmamaktadır. Çalan
varsa bunu iddia edenlerdir, kendisi çalıp çırptığı için herkesi de böyle
zannedenlerdir aslında. (AK PARTİ sıralarından alkışlar) 
O
yüzden, yalan yanlış bilgilerle bu milletin kürsüsünden iftira atmalarından
dolayı ben bir kere daha bu sözleri söyleyenleri büyük bir üzüntüyle ve esefle
kınıyorum ve diyorum ki: Bu ülke için bir şey yapın, bu ülke için siz de gelin,
birlik beraberliğimiz için bir şey yapın. 
SİBEL
YİĞİTALP (Diyarbakır) – Vergi ödeyin o zaman! 
LEYLA
ŞAHİN USTA (Devamla) – Afrin’deki operasyona “işgal” diyen, daha fazla kitlesel
göç olmasın diye bizim askerimizin oradaki mazlumların hakkını korumak için
yapmış olduğu operasyona “işgal” diyen de bir CHP milletvekilidir, bunu da
hatırlatırım.
Saygılarımı
sunarım. (AK PARTİ sıralarından alkışlar)
BAŞKAN
– Sayın Özkoç…
ENGİN
ÖZKOÇ (Sakarya) – Yalan yanlış bilgilerle konuştu.
BAŞKAN
– Buyurun. 
VII.- SATAŞMALARA İLİŞKİN KONUŞMALAR
(Devam)
7.- Sakarya Milletvekili Engin Özkoç’un,
Konya Milletvekili Leyla Şahin Usta’nın CHP grup önerisi üzerinde AK PARTİ
Grubu adına yaptığı konuşması sırasında Cumhuriyet Halk Partisine sataşması
nedeniyle konuşması
ENGİN
ÖZKOÇ (Sakarya) – Değerli Başkanım, değerli milletvekilleri… 
Arkadaşlar,
neden bahsediyorsunuz? Bir kere o, telefon konuşması falan değil, o kadar
telefon konuşmasını kimse yapamaz, doğru öğrenin de ona göre burada bir
sataşmada bulunun. (AK PARTİ sıralarından gürültüler)
İkincisi:
Sizin gerçekten bunları konuşmaya yüzünüz var mı? Ayakkabı kutularında milyon
dolarları götüren sizler değil misiniz? (CHP sıralarından alkışlar, AK PARTİ
sıralarından gürültüler)
ALİ
AYDINLIOĞLU (Balıkesir) – Doğru konuş be! Kim götürdü?
ENGİN
ÖZKOÇ (Devamla) – Sizin Genel Başkanınız, oğluyla yaptığı telefon görüşmesinde
“Oğlum sıfırladın mı?” diye soran partinin mensupları sizler değil misiniz?
(CHP sıralarından alkışlar, AK PARTİ sıralarından “Fotomontaj” sesi,
gürültüler)
ALİ
AYDINLIOĞLU (Balıkesir) – İftira! 
ENGİN
ÖZKOÇ (Devamla) – Sizlerin bakanınızın, Bülent Arınç’ın, ana kentin belediye
başkanına “Terör örgütüne peşkeş çektiğin arazileri açıklarsam gidecek yerin
yok.” diyen partinin mensupları sizler değil misiniz? (CHP sıralarından
alkışlar, AK PARTİ sıralarından gürültüler) Sizin toplum içine çıkacak yüzünüz
var mı da burada siz Cumhuriyet Halk Partisini ağzınıza alabiliyorsunuz? (CHP
sıralarından alkışlar, AK PARTİ sıralarından gürültüler) Sizin Halk Bankasında,
para sayma makineleriyle yatak odalarında, bu milletin parasını pulunu
çaldığınızı bilmeyen mi var? 
AYŞE
KEŞİR (Düzce) – Terör örgütü ağzıyla konuşmayın, terör örgütü ağzıyla! 
ENGİN
ÖZKOÇ (Devamla) – Siz 4 tane bakanınızı neden istifa ettirdiniz? (CHP
sıralarından alkışlar, AK PARTİ sıralarından gürültüler)
AYŞE
KEŞİR (Düzce) – Terör örgütü ağzıyla, FETÖ ağzıyla konuşmayın!
ENGİN
ÖZKOÇ (Devamla) – Milyon dolarlık saatini alıp da milletin vergilerinden
parasını alıp da millete cevap veremeyen o bakanlarınız şimdi nerede? Sizin bu
millete çıkıp da söyleyecek sözünüz mü var? Siz bence, bu yaptıklarınızın
hesabını sadece burada değil ahirette nasıl vereceğinizi düşünün. (CHP
sıralarından alkışlar)
AYŞE
KEŞİR (Düzce) – FETÖ’nün sahte delillerine kaldınız ya!
BAŞKAN
– Teşekkürler Sayın Özkoç.
Buyurun
Sayın Muş…
Sayın
Muş, ne oldu?
MEHMET
MUŞ (İstanbul) – Sayın Başkan, ne söylememi istersiniz? Sataşmadan dolayı söz
istiyorum.
BAŞKAN
– Sataşmadan söz istiyorsunuz…
MEHMET
MUŞ (İstanbul) – “Buyurun.” deyince ben de…
BAŞKAN
– Beyan edin en azından yani.
8.- İstanbul Milletvekili Mehmet Muş’un,
Sakarya Milletvekili Engin Özkoç’un sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; şunu özellikle
belirtmek isterim. FETÖ’nün 17-25 Aralıkta, 30 Mart 2014 yerel seçimlerinden
önce birilerinin talimatıyla düğmeye bastığı ve hedefine ulaşamadığı mazide
kalmış ama hâlâ küllerinden medet uman bir Cumhuriyet Halk Partisi var
karşımızda. 
ENGİN
ÖZKOÇ (Sakarya) – Yolsuzluk olunca mazi oluyor.
MEHMET
MUŞ (Devamla) – FETÖ’nün kurmuş olduğu tezgâhın gerçekleşmediğine öyle
hayıflanıyorlar ki, öyle hayıflanıyorlar ki…
MEHMET
METİNER (İstanbul) – Siyasi ayağı, siyasi ayağı!
MEHMET
MUŞ (Devamla) – “AK PARTİ’yi biz mertçe, yiğitçe yenemiyoruz; böyle alengirli
oyunlarla bir şekilde alaşağı olursa belki bize de şu iktidara gelmek nasip
olur.”, bütün hesapları bu. 
Bakın,
grup toplantılarında ne kadar montaj, yalan, iftira, ses kaydı, kaset varsa –ki
kasetle meşhur bir partidir, onu biliyorsunuz- bunları grup toplantılarında
ekranlarına yansıttılar. (AK PARTİ sıralarından alkışlar)
30
Mart seçimlerinden önce, bakın, Genel Başkanları 20 Ekimde FETÖ’nün kanalına
çıkıp diyor ki: “Bakın, seçimi göremeyecek, kaçacak bu ülkeden.” 
ENGİN
ÖZKOÇ (Sakarya) – O kanalları siz kurdunuz.
MEHMET
MUŞ (Devamla) – Değerli dostlar, ne oldu? 
ÖMER
FETHİ GÜRER (Niğde) – O açılış kurdelesini siz kestiniz o kanalların! 
MEHMET
MUŞ (Devamla) – 30 Mart seçimlerinde biz kazandık. Biz bir yere kaçmadık. Bizim
kaçmamızı bekleyenler şimdi başka inlere girmiş, dünyanın her tarafından
dolaşıp duruyorlar. 
TÜRABİ
KAYAN (Kırklareli) – Acele etme, acele etme!
MEHMET
MUŞ (Devamla) – Değerli milletvekilleri, bakın, aynı şekilde bu yapının
kanallarına operasyon yapılıyorken a, bir bakıyoruz, yine, Cumhuriyet Halk
Partisinin milletvekilleri ön saflarda “Bu kanalları kapatmayın.” Ya, siz hani
FETÖ’ye karşıydınız? Siz hani FETÖ’ye karşı mücadele veren bir partiydiniz, ne
oldu da FETÖ’nün kurmuş olduğu kumpasın kırıntılarıyla hâlâ kendinize siyasi
hayat bulmaya çalışıyorsunuz?
Değerli
dostlar, az önce bir şey söyledim, bu parti var ya, hazinenin yaptığı yardımı
bile doğru dürüst kullanamayan, Anayasa Mahkemesinden 3,3 milyon ceza yemiş bir
partidir. (AK PARTİ sıralarından alkışlar)
İBRAHİM
ÖZDİŞ (Adana) – Yuh sana be! Yuh, Yuh! Memleketin başına FETÖ’yü siz bela
ettiniz ya, FETÖ’yü siz bela ettiniz!
ENGİN
ÖZKOÇ (Sakarya) – Sayın Başkan, sataşmadan söz istiyorum.
BAŞKAN
– Son sözü veriyorum, devam ederse ara vereceğim. 
Buyurun.

9.- Sakarya Milletvekili Engin Özkoç’un,
İstanbul Milletvekili Mehmet Muş’un sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
ENGİN
ÖZKOÇ (Sakarya) – Buradaki bütün milletvekillerinden özür diliyorum. Özür
dilememin bir tek nedeni var. İşte, ahlaktan bahsettiğim şey de tam buydu. Şu
anda ölümle mücadele eden birisi hakkında bu kürsüden ahlaksızca gönderme yapan
birisini kınıyorum. (CHP sıralarından alkışlar) 
MEHMET
MUŞ (İstanbul) – Kiminle? Ne alakası var ya!
ENGİN
ÖZKOÇ (Devamla) – Onun bütün her şeyini reddediyorum. Bu kadar ahlak dışı bir
şey olamaz, bu tam bir ahlaksızlıktır. 
MEHMET
ERDOĞAN (Gaziantep) – Onu siz harcadınız, kaseti siz çıkardınız, o kaseti siz
çıkardınız. Genel Başkanınız geldi, yerine oturdu. Kınanacak biri varsa
Kılıçdaroğlu’dur. 
ENGİN
ÖZKOÇ (Devamla) – İkincisi: Siz FETÖ ile Cumhuriyet Halk Partisini bir araya mı
getirmeye çalışıyorsunuz? 
MEHMET
METİNER (İstanbul) – Siyasi ayağısınız.
MEHMET
ERDOĞAN (Gaziantep) – Kim geldi yerine? 
ENGİN
ÖZKOÇ (Devamla) – Balyoz ile Ergenekon davalarında Tuncay Özkanları, Mehmet
Haberalları, bu ülkenin Genelkurmay Başkanını PKK’lı bir militanın gizli
tanıklığıyla alıp, hapsedip de getirdiğiniz generaller bu ülkede darbe yaptı
mı, yapmadı mı? Bunun sorumlusu siz misiniz, siz değil misiniz? (CHP
sıralarından alkışlar)
Siz
daha kendi genel başkanınızın yanına aldığınız yaveri dahi FETÖ’cülerin
içerisinden seçen bir siyasi partisiniz. (CHP sıralarından alkışlar) Bunun
hesabını bize mi, millete mi vereceksiniz? Ama bir gün elbette vereceksiniz. 
MEHMET
ERDOĞAN (Gaziantep) – Ya, hâlâ FETÖ’nün ağzıyla konuşuyorsun kürsüde be!
ENGİN
ÖZKOÇ (Devamla) – Siz o generalleri o gün göreve getirdiğiniz için o generaller
darbe yapmaya kalktılar ve bu ülke 250 şehit verdi. 
İBRAHİM
ÖZDİŞ (Adana) – Kim sorumlusu?
ENGİN
ÖZKOÇ (Devamla) – Sizin günahınız çok ama bu günahınızın bedelini er ya da geç
ödeyeceksiniz. (AK PARTİ sıralarından gürültüler)
MEHMET
ERDOĞAN (Gaziantep) – Havaalanından kim kaçtı?
BAŞKAN
– Birleşime on dakika ara veriyorum. 
Kapanma Saati: 16.57
BEŞİNCİ OTURUM
Açılma Saati: 17.08
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), Mücahit DURMUŞOĞLU (Osmaniye) 
-----0-----
BAŞKAN – Sayın
milletvekilleri, Türkiye Büyük Millet Meclisinin 23’üncü Birleşiminin Beşinci
Oturumunu açıyorum.
VI.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, 15/11/2017 tarihinde Grup
Başkan Vekili Sakarya Milletvekili Engin Özkoç tarafından, Türkiye’de Suriyeli
mültecilere yönelik yürütülen çalışmalar ve yapılan harcamaların araştırılması
amacıyla verilmiş olan Meclis araştırması önergesinin, ön görüşmelerinin Genel
Kurulun 15 Kasım 2017 Çarşamba günkü birleşiminde yapılmasına ilişkin önerisi
(Devam)
BAŞKAN
- Cumhuriyet Halk Partisi Grubu önerisini oylarınıza sunuyorum: Kabul edenler…
Kabul etmeyenler… Öneri kabul edilmemiştir.
Sayın
milletvekilleri, gündemin "Seçim" kısmına geçiyoruz.
VIII.- SEÇİMLER
A) Komisyonda Açık Bulunan Üyeliklere Seçim
1.- İnsan Haklarını İnceleme Komisyonunda
boş bulunan üyeliğe seçim
BAŞKAN
– İnsan Haklarını İnceleme Komisyonunda boşalan ve Halkların Demokratik Partisi
Grubuna düşen 1 üyelik için Diyarbakır Milletvekili Sibel Yiğitalp aday
gösterilmiştir.
Oylarınıza
sunuyorum: Kabul edenler... Kabul etmeyenler... Kabul edilmiştir.
Alınan
karar gereğince sözlü soru önergelerini görüşmüyor ve gündemin “Kanun Tasarı ve
Teklifleri ile Komisyonlardan Gelen Diğer İşler” kısmına geçiyoruz. 
1’inci
sırada yer alan, Bazı Vergi Kanunları ile Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ve İstanbul
Milletvekili Mehmet Akif Hamzaçebi'nin 6306 Sayılı "Afet Riski Altındaki
Alanların Dönüştürülmesi Hakkında Kanun", 2981 Sayılı "İmar ve
Gecekondu Mevzuatına Aykırı Yapılara Uygulanacak Bazı İşlemler ve 6785 Sayılı
İmar Kanununun Bir Maddesinin Değiştirilmesi Hakkında Kanun" ve 4706
Sayılı "Hazineye Ait Taşınmaz Malların Değerlendirilmesi ve Katma Değer
Vergisi Kanununda Değişiklik Yapılması Hakkında Kanun"da Değişiklik
Yapılması Hakkında Kanun Teklifi ile Plan ve Bütçe Komisyonu Raporu’nun
görüşmelerine kaldığımız yerden devam edeceğiz. 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Bazı Vergi Kanunları ile Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı (1/884) ve
İstanbul Milletvekili Mehmet Akif Hamzaçebi’nin 6306 Sayılı "Afet Riski
Altındaki Alanların Dönüştürülmesi Hakkında Kanun", 2981 Sayılı "İmar
ve Gecekondu Mevzuatına Aykırı Yapılara Uygulanacak Bazı İşlemler ve 6785
Sayılı İmar Kanununun Bir Maddesinin Değiştirilmesi Hakkında Kanun" ve
4706 Sayılı "Hazineye Ait Taşınmaz Malların Değerlendirilmesi ve Katma Değer
Vergisi Kanununda Değişiklik Yapılması Hakkında Kanun"da Değişiklik
Yapılması Hakkında Kanun Teklifi (2/588) ile Plan ve Bütçe Komisyonu Raporu (S.
Sayısı: 502) (x)
BAŞKAN
– Komisyon ve Hükûmet yerinde. 
Geçen
birleşimde İç Tüzük’ün 91’inci maddesine göre temel kanun olarak görüşülen 502
sıra sayılı Kanun Tasarısı’nın üçüncü bölümü üzerindeki konuşmaları
tamamlanmıştı. 
Şimdi,
on beş dakika süre ile soru-cevap işlemini yapacağız. Dünkü birleşimde üçüncü
bölüm için sisteme giren sayın milletvekillerine öncelik tanıyacağım. On beş
dakikalık süreyi başlatıyorum. On beş dakikanın yarısı sayın milletvekiline,
geri kalan diğer yarısı ise Sayın Bakana aittir. 
Sayın
Tümer, buradaysa hemen başlayalım. 
Buyurun.
ZÜLFİKAR
İNÖNÜ TÜMER (Adana) – Sayın Bakan, Adana bereket fışkıran topraklarının yanı
sıra iki yüz yıllık köklü sanayi geçmişine sahip, doğal gaz ve petrol
hatlarıyla, Orta Doğu’ya yakın konumuyla, kara yolu, demir yolu, hava yolu ve
deniz yoluyla gerek konum gerekse lojistik açıdan yatırıma çok uygun, büyük
avantajlara sahip bir ilimizdir. Ayrıca hâlihazırda otobüs, minibüs, kamyon,
kamyonet üretimi yapılan bir bölge olması dolayısıyla kalifiye personel
potansiyeli de yüksektir. Osmaniye’deki güçlü demir çelik sektörü de bu
avantajı destekleyen diğer bir unsurdur. Çukurova Üniversitesi Mühendislik
Fakültesi bünyesindeki otomotiv bölümü de Adana’da kurulu olan ve 64 ülkeye
otobüs ihracatı yapan TEMSA’nın yanı sıra MAN, Mercedes-Benz, Nurol Makina,
SANKO gibi sektörün önemli firmalarıyla da iş birliği içinde otomotiv
sektöründe önemli çalışmalara imza atmaktadır. Hem yanlış teşvik
uygulamalarından doğan mağduriyetlerin giderilmesi hem de sahip olduğu
potansiyel ve avantajlar doğrultusunda bölge ekonomisinin kalkınması anlamında
yerli otomotiv fabrikasının Adana’da kurulmasının düşünülmesi çok isabetli bir
karar olacaktır.
BAŞKAN
- Sayın Akar… Yok.
Sayın
Kayışoğlu… Yok. 
Sayın
Türkmen… Yok.
Sayın
Arslan, buyurun.
KAZIM
ARSLAN (Denizli) – Maliye Bakanına soruyorum:
1)
İktidarınızın yap-işlet-kâr et-devret modeliyle gerçekleştirdiği anlaşmalar ile
Maliye hazinesinin yurt içi ve yurt dışı krediler için kefil olduğu finansman
miktarı ne kadardır?
2)
Bakanlığınızın Ankara merkezinde, tüm il ve ilçelerde kiralamış olduğu bina
sayısı ne kadardır? Bunlarla ilgili ödenen kira bedeli nedir?
3)
Bakanlığınız bünyesinde il ve ilçe teşkilatlarında kiralan araç sayısı ne
kadardır? Bu kiralık araçlara ödediğiniz kira bedeli nedir?
4)
Otoyol, köprü işlerinde kamunun yükümlülüğü bire 1,30; şehir hastanesi
modelinin kamuya yükümlülüğü bire 3’tür. Hastanelerde özel sektöre yüzde 70’lik
doluluk garantisi verilmektedir. 17 hastane için daha bugünden itibaren 27
milyar lira kâr garantisi sözü verilmiştir. Bunun sonucu nereye varacak belli
değildir. Hâlâ bu modeli devam ettirmek istiyor musunuz?
Teşekkür
ederim.
Sayın
Yedekci burada mı? Yok.
Sayın
Zeybek? Yok.
Sayın
Yıldırım...
BEHÇET
YILDIRIM (Adıyaman) – Gerçi sorularım Sağlık Bakanınaydı ama dün de sordum,
bugün yine tekrarlayacağım çünkü ısrarla, bu konuda sağlık çalışanlarından
telefonlar, mesajlar alıyoruz.
Sağlık
eğitimi veren kurumlar giderek artarken atama bekleyen sağlıkçıların sayısının
katlanarak çoğaldığından haberdar mısınız?
450
bin sağlıkçı atama beklemekteyken sağlık alanında kaç kişi atamayı
düşünüyorsunuz? Ek kontenjanınız ne kadar olacak? 
Mademki
sertifika programları yeterli görülüyor, neden meslek liselerinde,
yüksekokullarda, üniversitelerde gençlerimiz sağlıkçı olmak üzere eğitim
alıyor?
Bir
diğer sorum: Mezun sağlıkçılar yerine vasıfsız, sertifikalı, sağlık bilimleriyle
alakası olmayan insanlar, daha doğrusu taşeron işçileri çalışıyor. Hem
“Sağlıkta ihtiyaç var.” diyoruz hem 450 bin kişi dışarıda. Sağlıkçıların yerine
niye taşeron işçi çalıştırıyoruz?
Bir
diğer sorum: Atamaları olduğu hâlde, göreve başlayamayan binlerce sağlıkçının
güvenlik soruşturması neden sonuçlanmıyor? Bu soruları sorduğumuz zaman
“Tamamlandı, tamamlandı.” deniyor ama sonuç alamıyoruz.
BAŞKAN
– Sayın Tarhan...
TAHSİN
TARHAN (Kocaeli) – Teşekkür ederim Sayın Başkan.
Sayın
Bakan, 47 milyon euro hurda Saab marka aracın platformuna ödendi ve bu proje
başarılı olamadı. Bugün Sanayi Bakanı açıklama yapmış, işte, “Bu platformu
Ortak Girişim Grubuna devredeceğiz.” Ben, bu devir işleminin nasıl yapılacağını
ve 47 milyon euro bu 5 girişimciden alınacak mı, alınmayacak mı bunu merak
ediyorum. 
BAŞKAN
– Sayın Hürriyet…
FATMA
KAPLAN HÜRRİYET (Kocaeli) – Teşekkür ediyorum Sayın Başkan. 
Sayın
Bakan, aslında Sağlık Bakanlığının görevi çerçevesinde bir soru soracağım.
Kocaeli’nin 2 milyona yakın nüfusuna sadece 148 röntgen teknisyeni hizmet
veriyor. Sağlık kuralları bakımından günde azami yedi buçuk saat veya daha az
çalışması gereken röntgen teknisyenleri istihdam sağlanmadığı için fazladan
otuz ila altmış saat arası mesai yapmak zorunda kalıyor. Tabii, bu yoğun mesai
nedeniyle de kanser hastalığıyla karşı karşıya kalıyorlar. İlimizde de teşhisi
konmuş bu şekilde çok sayıda kanser hastası arkadaşımız var. İlimizin 151
röntgen teknisyenine daha ihtiyacı varken 2017 personel dağılım cetvelinde
belirtilen sayıları tamamlayacak atama Kocaeli’ye yapılmamıştır. Usulsüz
uygulamalarla kanunları yok sayarak teknisyenlerin mağdur olmasına sebep
olanlar hakkında bir soruşturma başlatılacak mıdır? Kocaeli’nin ihtiyacı olan
atama ne zaman yapılacaktır?
Teşekkür
ediyorum. 
BAŞKAN
– Sayın Özdiş…
İBRAHİM
ÖZDİŞ (Adana) – Teşekkür ediyorum Sayın Başkan. 
Sayın
Bakan, Ulu Önderimiz Mustafa Kemal Atatürk’ün ölüm yıl dönümü olan 10 Kasım
2017 Cuma günü Türkiye genelinde camilerde, cuma hutbelerinde Atatürk’e hiç
değinilmemiş, Diyanet İşleri Başkanlığı ülkemizin kurucusuna âdeta tavır alır
gibi davranmıştır. Milyonlarca vatandaşımızın ülkemizin kurucusunun ölüm yıl
dönümünde şükranlarını sunduğu 10 Kasım 2017 Cuma günü hazırlanan hutbe
metninde Mustafa Kemal Atatürk’e neden değinilmemiştir? 
Teşekkür
ediyorum Sayın Başkan. 
BAŞKAN
– Sayın Çamak…
HÜSEYİN
ÇAMAK (Mersin) – Sayın Bakan, son yıllarda ülkemizin uluslararası ilişkilerinin
iyi yürütülmediği, bu alanda gelgitler yaşandığı ortadadır. Türkiye Cumhuriyeti
kurulduğundan bu yana, dış politikada hangi hükûmet gelirse gelsin ulusal
çıkarlar esas alınmış, dış politika istikrarlı bir şekilde yürütülmüştür.
Ülkemizi temsil eden liyakat sahibi elçilerin ve bürokratların bu noktada
etkisi çok büyüktür. Rejim değişikliklerinde bile ülkeler asli kadrolarını
korurken, “monşer eskileri” diyerek Dışişlerindeki deneyimli kadroların
dışlanıp, liyakatsiz kişilerin büyükelçi olarak atandığı bir dönem yaşıyoruz.
Dış siyasetteki istikrarsızlığın bir an önce düzeltilmesi için bu konuda acil
olarak adım atılması düşünülemez mi?
Teşekkür
ederim. 
BAŞKAN
– Sayın Toğrul…
MAHMUT
TOĞRUL (Gaziantep) – Teşekkürler Sayın Başkan.
Sayın
Başkan, Gaziantep’te faaliyet yürüten Babacanlar Kargo şirketinde çalışan,
TÜRK-İŞ’e bağlı Tüm Taşıma İşçileri Sendikasının (TÜMTİS) üyesi olan 9 kişinin,
iş yeri sahibi tarafından sendika üyesi oldukları gerekçesiyle yetmiş gün önce
darbedilerek işlerine son verilmiştir. Darp raporları Emniyette mevcuttur. Aynı
zamanda söz konusu firmada kaçak Suriyeli çalıştırıldığına dair şikâyetler yapılmış
ancak bu konuda herhangi bir gelişme sağlanmamıştır. 
Sayın
Bakanın bu konuda müdahale etmesi gerektiğini düşünüyorum. İşçilerin işlerine
dönmesi konusunda bir çalışma yapıp yapmayacaklarını buradan sormak istiyorum.
Teşekkür
ederim.
BAŞKAN
– Teşekkürler.
Sayın
Bakan, buyurun.
MALİYE
BAKANI NACİ AĞBAL (Bayburt) – Sayın Başkanım, teşekkür ediyorum.
Sayın
Tümer “Acaba Türkiye'nin yerli otomobili Adana’da yapılabilir mi?” diye bir
soru sordular. Adana’daki sanayinin bu anlamda son derece elverişli olduğunu,
bu anlamda eğitim koşullarının da son derece gelişmiş olduğunu ifade ettiler.
Ben de, Sayın Vekilimizin bu düşüncelerini ilgili Bakanımızla paylaşacağım.
Bir
yarış var burada, görüyorum yani Türkiye'nin otomobiliyle ilgili, bunun
yapılacağı yer konusunda farklı illerimizin bu yatırımın kendi illerinde
yapılmasıyla ilgili talepleri var. Burada ortak girişim grubu kendi
değerlendirmesini yapmak suretiyle sanıyorum böyle bir tercihi ortaya koyacak.
Sayın
Arslan, gerek Bakanlığımızla ilgili gerek genel olarak birtakım meselelerle
ilgili maliyetleri sordu veya oluşan harcamaları sordu. Ama şu anda elimde bu
bilgiler yok; müsaade ederseniz, bununla ilgili, ilgili arkadaşlarımız gerekli
hazırlıkları yapsınlar, size o bilgileri takdim edelim. 
Diğer
taraftan, gerek kamu-özel iş birliği projeleri gerekse onun bir alt unsuru olan
yap-işlet-devret projelerinde bütün bu projeler hayata geçirilirken başta
projeyi hazırlayan kuruluş olmak üzere Kalkınma Bakanlığı, Hazine Müsteşarlığı
ve Maliye Bakanlığı, ilgili proje hazırlayıcısı kuruluşla birlikte kamu-özel iş
birliği kapsamında yapılacak işin hem sağlayacağı toplumsal faydaları hem
ekonomik faydaları hem de yatırım ve işletme döneminde meydana getireceği katma
değeri, bu anlamda hem doğrudan dışsallıklar hem de dolaylı dışsallıklar da
dâhil olmak üzere, her bakımdan sosyal, ekonomik analizlerini, finansal
analizlerini yapıyorlar. 
Ayrıca,
biliyorsunuz, aslında kamu-özel iş birliği projeleri bir yönüyle bir finansman
modelidir. Burada yatırım riski, finansman riski ve işletme riskinin yatırımcı
ile bu yatırımı gerçekleştiren kamu idaresi arasında paylaşımına dayalı olarak
da farklı sözleşme modelleri vardır. Yine, burada ilgili uygulamacı
kuruluşlarla birlikte Hazine Müsteşarlığı, Kalkınma Bakanlığı ve Maliye
Bakanlığı, Yüksek Planlama Kurulu şemsiyesi altında bütün bu projelerin
finansal olarak sürdürülebilirliğini, ekonomik olarak sürdürülebilirliğini,
fırsat maliyetlerini teker teker hesaplamakta, bu maliyet ve fayda
hesaplamalarını da bu konuyla ilgili bütün oluşturulan hazırlık evresinde
dokümante etmektedir. O açıdan, Hükûmet olarak Türkiye’nin kalkınmasına önemli
katkılar sağlayacak ve yapıldıkları alanlarda da aslında özel sektör
yatırımlarını ve kamu hizmetlerini önemli ölçüde destekleyecek ve son derece
olumlu, pozitif dışsallığa sahip bu yatırımların hayata geçmesi gerçekten
Türkiye ekonomisi için son derece önemlidir. Özellikle ulaştırma sektörü ve
sağlık sektöründe yapmış olduğumuz bu kamu-özel iş birliği projelerinin
finansal sürdürülebilirliği de dâhil olmak üzere bütün bu çalışmalar
yapılmıştır ve bugüne kadar oluşan, bu projeler kapsamında oluşan
yükümlülüklerle ileriye dönük olarak oluşacak yükümlülüklerin ilgili yıl bütçe
kanunlarında ödenek olarak konulması da dâhil olmak üzere her türlü çalışma
açık, şeffaf bir şekilde yapılmaktadır. İnanıyorum ki bu kamu özel iş birliği
projeleri birçok sektörde Türkiye’de önümüzdeki yıllarda Türkiye’nin büyüme
potansiyelini de yukarıya çekecek önemli yatırımlar olacaklardır, inşallah hep
beraber bunları takip ediyoruz. 
Kamu
maliyesine, kamu maliyesi bakımından bu projeler kapsamında bir kısım doğrudan
ödeme vardır, bir kısım da riskin gerçekleşmesine bağlı olarak bir yükümlülük
ödemesi söz konusudur. Projenin bir, iki yılına bakarak bu proje döngüsünün
tamamı için şimdiden bugünkü rakamlar üzerinden bir hesap yapmak da doğru bir
yaklaşım değildir. Burada bütün bu yap-işlet projeleri yapılırken projelerin
ilk yılları için varsayımlar vardır, o varsayımlar ileriki yıllarda ekonomik
büyümenin hızlanmasıyla beraber çok farklı noktalarda aslında projeleri çok
daha pozitif bir noktaya taşıyacaktır.
Sayın
Yıldırım Sağlık Bakanlığıyla ilgili, kontenjan ve atamalarla ilgili konuları
gündeme getirdi. Sağlık Bakanlığımızla Maliye Bakanlığı olarak birlikte bu
konuları görüşüyoruz. Bir taraftan tabii ki sağlık sektöründe personel ihtiyacı
konusunda Bakanlığımızın talebi vardır. Diğer taraftan da Maliye Bakanlığı
olarak sadece Sağlık Bakanlığı değil tüm bakanlıkların personel taleplerini
değerlendirerek bu ihtiyaçların karşılanması konusunda bir planlama yapacağız.
Sayın Bakanımızla, ilgili arkadaşlarla görüşüyoruz. Tabii ki burada bütçe
imkânlarını da dikkate alacağız. Bunların hem zamanlaması hem de kontenjanın
adedi konusunda inşallah bir noktada bir çözüm üretildiği zaman da bunu zaten
kamuoyuyla paylaşmış olacağız. 
Sayın
Tarhan, ortak girişimle ilgili, bunun devrinin nasıl olacağını sordu. Bu konuda
doğrudan bir bilgim yok. 
Sayın
Hürriyet, Kocaeli’deki röntgen teknisyenleriyle ilgili ben notumu aldım.
Aslında genel bir konu; sadece Kocaeli için değil, Sağlık Bakanlığımızın birçok
branşta teknik personel talebi var. Bu anlamda, Bakanlığımızın bütün bu
ihtiyaçları karşılamak noktasında çalışmaları titizlikle yaptığını biliyorum. O
açıdan, Kocaeli de dâhil olmak üzere hangi hastanede, hangi branşta, ne kadar
eksik varsa o konularla ilgili çalışmalarını tamamladılar. Şu anda, Maliye
Bakanlığıyla birlikte bu çalışmaların üzerinden geçiyoruz. İnşallah en yakın
zamanda bu çalışmalarla ilgili bir netice almayı da ümit ediyoruz.
Sürem
bitti herhâlde, değil mi? Teşekkür ederim.
BAŞKAN
– Yirmi saniye var. 
MALİYE
BAKANI NACİ AĞBAL (Bayburt) – Şöyle: Ben, tabii, sürem bitti diye düşünerek
devam etmedim. Müsaade ederseniz şuradaki notlarıma bakayım.
Bu
sendikalı üyeler konusunda, işten atılmalarla ilgili notumu aldım, bir sorayım.
Bilmiyorum, yani bilgim…
MAHMUT
TOĞRUL (Gaziantep) – Yetmiş gündür Sayın Bakanım. 
MALİYE
BAKANI NACİ AĞBAL (Bayburt) – Yani, o notu benimle paylaşırsanız ben de
arkadaşlarla paylaşayım.
MAHMUT
TOĞRUL (Gaziantep) – Tamam. 
MALİYE
BAKANI NACİ AĞBAL (Bayburt) – Tamam, teşekkürler. 
BAŞKAN
– Teşekkürler Sayın Bakan.
Sayın
milletvekilleri, üçüncü bölüm üzerindeki görüşmeler tamamlanmıştır.
Şimdi,
üçüncü bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
56’ncı
madde üzerinde üç önerge vardır, önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 502 sıra sayılı Kanun Tasarısı’nın 56’ncı maddesinde yer alan “Ödeme
tarihini öne çekmeye Çalışma ve Sosyal Güvenlik Bakanı yetkilidir” ibaresinin
tasarı metninden çıkarılmasını arz ve teklif ederiz. 
 Filiz Kerestecioğlu Demir Mithat
Sancar Ziya Pir
 İstanbul Mardin Diyarbakır
 Mehmet Ali Aslan Müslüm
Doğan Ahmet Yıldırım
 Batman İzmir Muş
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılamıyoruz Sayın
Başkan. 
BAŞKAN
– Hükûmet katılıyor mu?
MALİYE
BAKANI NACİ AĞBAL (Bayburt) – Katılamıyoruz Sayın Başkan. 
BAŞKAN
– Önerge üzerinde Muş Milletvekili Sayın Ahmet Yıldırım.
Buyurun.
(HDP sıralarından alkışlar)
AHMET
YILDIRIM (Muş) - Teşekkür ederim Sayın Başkan.
Sayın
Başkan, değerli milletvekilleri; torba yasanın 56’ncı maddesi işsizlik
sigortasıyla ilgili teknik bir düzenleme. Ancak, tutanaklardan baktım,
Komisyonda özellikle bu 502 sıra sayılı torba yasa sunulurken Sayın Bakan
“Önceki düzenlemede bir hata yapmışız, şimdi onu telafi ediyoruz.” diye
konuşmasında bir cümle kullanıyor. Biz de söyleyelim: Uzun zamandan beri
söylediğimiz husus, özellikle işsizlik sigortasıyla ilgili olarak baştan beri
hatalar yapılıyor. Bugün o hataların devamı aynen olduğu gibi işler hâlde. 
Değerli
milletvekilleri, ülke olarak herkesi yakacak ama özellikle de yoksulları daha
fazla yakacak bir sürece iktidarın marifetiyle girmiş bulunuyoruz. Yoksul halkı
daha fazla yakacak bu süreç diyoruz çünkü zenginler zenginleşmeye devam ediyor.
Daha önce mütemadiyen ifade ettim, tekrar söyleyelim: 2002’den 2015’e doğru
gelirken on dört yıllık süre içerisinde bu ülkenin servetlerinin tamamının
yüzde 39’una sahip olan en zengin yüzde 1’lik kesim bu iktidarın 14’üncü
yılının sonunda yüzde 59’u aşan bir servete sahip olmuştur yani zengin
zenginleşiyor. Zenginler ile yoksullar arasındaki makas alabildiğine açılıyor.
Peki, neden işsizlik sigortasıyla ilgili yeni bir düzenleme ihtiyacı var ve
yoksullar neden daha fazla yoksullaşıyor? Çünkü Hükûmet marifetiyle devletin
hazinesinden özellikle şirketlere garantiler verilerek vergi vermeyen, yanlış
yönetilen şirketler veya yanlış yönetiliyormuş gibi görünen şirketler özellikle
finanse ediliyor. Bununla ilgili birçok örnek verebiliriz: Albayraklar, Kanal A
ya da Cengiz Holdingin vergilerinin nasıl sıfırlandığını Maliye Bakanlığı
merkezî tespit tutanaklarından olduğu gibi görebiliyoruz. 
Bir
de Başbakanın kendi ifadesi var, diyor ki: “Kredi Garanti Fonu sayesinde 30 bin
şirket iflastan kurtulmuştur.” Bu kurtulan şirketler hangi şirketlerdir ve
nasıl kurtuluyor; söyleyelim, Başbakanın ifadesiyle “Kredi Garanti Fonu’nun
katkısıyla” iflastan kurtulan şirketler kimin parasıyla, elbette yoksul halkın
vergileriyle kurtuluyor. 
Devletin
yine bir seçim atmosferine girildiği bir dönemde seçim atmosferi üzerinden,
seçimler üzerinden ekonomik programlar yaptığını gösteren bir veriyi sizlerle
paylaşmak istiyorum değerli milletvekilleri. Bakın, Ekonomi Bakanlığının
Sayıştay raporundan bir cümle size okuyayım. Sayıştay, Ekonomi Bakanlığı için
söylüyor ki: “Bazı şirketlerin vergi ödememeyi kurumsal bir hâle getirdiği
tespit edilmiştir.” Düşünsenize, bazı şirketlerin vergi ödememeyi kurumsal hâle
getirdiğini bizzat Sayıştay raporunda görebiliyoruz. Niye ödesinler ki? Nasıl
olsa belli periyotlarla önce aflar, sonra batan şirketlerin yoksul halkın
vergileriyle kurtarımı Hükûmet marifetiyle pekâlâ sağlanıyor. Bir yandan,
şirketler önce vergi vermeyecek, aflarla o yükümlülükten kurtulacak; sonra
bilinçli bir şekilde kendini borçlandırarak o borçlar yoksul halkın
vergileriyle kapatılacak. Peki, halk neye mahkûm oluyor? İşte, onu da Aile ve
Sosyal Politikalar Bakanlığının bir verisiyle ifade edeyim: Bu ülkede 10 milyon
610 bin kişi 2016 yılında Aile ve Sosyal Politikalar Bakanlığından sosyal
yardım almış. 
Şimdi,
hâl bu iken, bu ülkedeki her 8 kişiden 1 kişi -tırnak içinde, bütün halkımızın
affına sığınarak söylüyorum- neredeyse sadaka kültürüyle dilenci hâline
getirilmişken kalkıp burada büyük şirketlerin hazine yardımıyla kurtarılmasını
marifet sayan bu anlayışı anlayabilmek veya kabul etmek mümkün değildir. 
İşsizlik
Fonu, 2017 sonunda 116 milyar liraya ulaşmış. Peki, bunun ne kadarı amacı için
kullanılmış? Yani işsiz kaldığı için kendisinden, önceki yıllarda kesilmiş olan
fondan istifade eden bütün işsizlerimizin istifade etme oranı 116 milyar
içerisinde sadece 11 milyar. Yani İşsizlik Fonu’nun yüzde 10’unun altında bir
rakam amacı için kullanılıyor, yüzde 90’ıysa işsiz için, emekçi için, yoksul
için değil, büyük şirketleri kurtarmak için kullanılan ve bu ekonomik programla
övünen bir iktidar gerçekliğiyle karşı karşıyayız diyorum.
Bütün
Genel Kurulu saygıyla selamlıyorum. (HDP sıralarından alkışlar) 
BAŞKAN
– Teşekkürler Sayın Yıldırım. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 502 sıra sayılı Kanun Tasarısı’nın 56’ncı maddesinde yer alan “Her ayın
beşinde aylık olarak” ibaresinin “Her ayın birinde aylık olarak” şeklinde
değiştirilmesini arz ve teklif ederiz. 
 Ahmet Selim Yurdakul Kamil Aydın Erkan
Akçay
 Antalya Erzurum Manisa
 Muharrem Varlı Baki Şimşek
 Adana Mersin
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın Başkan.

BAŞKAN
– Hükûmet katılıyor mu? 
MALİYE
BAKANI NACİ AĞBAL (Bayburt) – Katılmıyoruz Sayın Başkan. 
BAŞKAN
– Önerge üzerinde Antalya Milletvekili Sayın Ahmet Selim Yurdakul. 
Buyurun.
(MHP sıralarından alkışlar)
AHMET
SELİM YURDAKUL (Antalya) – Sayın Başkan, değerli milletvekilleri; 502 sıra
sayılı Kanun Tasarısı’nın 56’ncı maddesi üzerine Milliyetçi Hareket Partisi
adına söz aldım. 
Bu
maddede yapılan değişikliği Milliyetçi Hareket Partisi olarak destekliyoruz.
Konuşmama
başlamadan önce, üzücü bir haberi sizlerle paylaşmak istiyorum: Maalesef,
pazartesi akşamı Antalya’mızın Kaş, Finike, Demre ve Kumluca bölgelerinde
meydana gelen şiddetli yağış ve hortumdan etkilenen vatandaşlarımızın yaşadığı
sorunları sizlerle paylaşmak ve bu afetin üstesinden hep birlikte gelebilmek
için neler yapabiliriz, bu düşünceyle söz almış bulunuyorum. 
Muhterem
vatandaşlar, saygıdeğer milletvekilleri; öncelikle, bu afete maruz kalarak
yaralanan hemşerilerimize acil şifalar diliyorum. Rabb’im maddi hasar ve kayba
maruz kalan esnaf ve çiftçilerimizi böyle felaketlerin tekrarından korusun.
Doğal
afetler, maalesef, ülkemizin bir gerçeği. Deprem kuşağında bulunan ülkemiz son
yıllarda iklim değişikliği gibi nedenlerden ileri gelen afetlerle yüzleşmek
zorunda kalıyor. Vatandaşlarımız metanetle felaketi kabullenirken, bizler bu
salonda milletimizin temsilcileri olarak onların yaralarını nasıl sarabiliriz,
onların hasar ve kayıplarını nasıl kurtarabiliriz diye düşünmek ve elle tutulur
bir çözüm üretmek zorundayız. Milliyetçi Hareket Partisi Antalya teşkilatı şu
an hortum ve şiddetli yağış nedeniyle zarar gören bu ilçelerimizde
vatandaşlarımızın bu sorunlarını ortadan kaldırabilmek ve onların karşılaştığı
bu zararları ortadan kaldırabilmek için şu an bu ilçelerimizde yer almaktadır
ve bu vatandaşlarımızın sorunlarını ortadan kaldırabilmek ve isteklerini yerine
getirebilmek için canla başla ellerinden geleni yapmaktadırlar. Buradan
teşkilatımıza da teşekkür ederim. 
38
kardeşimizin yaralandığı, 2 bin dönüm seranın zarar gördüğü bu afetten sonra
vatandaşlarımızın yanında olamayacaksak ne zaman bu kardeşlerimizin yanında
olacağız? 
Sayın
milletvekilleri, şu anda Antalya’mızın hastanelerinde 25 vatandaşımız tedavi
görmektedir. Allah’tan, herhangi bir vatandaşımız hayatını kaybetmemiştir,
tesellimiz budur. Hükûmetimizi ve yardım kuruluşlarımızı derhâl felaketin bölgedeki
etkilerini azaltmak üzere göreve davet ediyorum. Bu insanlar gece gündüz tüm
varlıklarıyla tarım yaparak millî ekonomiye katkı sağlıyor. İnanın, çoğunun
binlerce lira borcu var. Bunca emek ve sıkıntıya rağmen zaten hak ettiklerini
kazanamayan bu vatandaşlarımız vergi ödemekten, elektrik ve suya tonlarca para
ödemekten hiçbir zaman kaçınmadılar; ellerinde avuçlarında yokken elektrik
faturasını ödeyebilmek için kredi çeken Finikeli kardeşim var benim. İşte, bu
kardeşim böyle günlerde Hükûmeti ve kamuoyunu yanında görmek istiyor. Devlet
organizasyonu tüm kurumlarıyla derhâl bu insanların yardımına koşmalıdır.
Yaşanan felaket nedeniyle bir an önce hasar tespit çalışmaları yapılarak
vatandaşlarımızın ve üreticilerimizin zararları kısa sürede karşılanmalıdır.
Bir yıl önce de Antalya’mızda, hemen hemen benzer ilçelerimizde hortum
nedeniyle bu felaket meydana gelmiştir ve burada da hasar tespit çalışmaları
yapılmıştır ancak meydana gelen zararlar kısa sürede ödenmediği için
vatandaşımızın yani üreticilerimizin zararları ve borçları katlanarak üst üste
gelmiş ve üreticilerimiz çok zor durumda kalmışlardır. Ben, o yüzden, buradan
Hükûmetinize sesleniyorum: Bu hasar tespit çalışmalarının bir an önce yapılarak
belli oranda bir maddi kaynağın bir an önce Antalya’mıza, valiliğimize
gönderilmesi ve bu çiftçilerimizin, üreticilerimizin en azından şu anda
karşılaştıkları maddi kaybın bir an önce ödenmesi ve böylelikle
üreticilerimizin bir nefes alması sağlanmalıdır. 
Genel
Kurulu sevgi ve saygıyla selamlıyorum. (MHP sıralarından alkışlar) 
BAŞKAN
– Teşekkürler Sayın Yurdakul. 
ÖZGÜR
ÖZEL (Manisa) – Karar yeter sayısı talep ediyoruz.
BAŞKAN
– Önergeyi oylarınıza sunacağım ve karar yeter sayısı arayacağım.
Kabul
edenler… Kabul etmeyenler… Karar yeter sayısı yoktur.
Birleşime
on dakika ara veriyorum. 
Kapanma Saati: 17.39
ALTINCI OTURUM
Açılma Saati: 17.52
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), Mücahit DURMUŞOĞLU (Osmaniye) 
-----0-----
BAŞKAN
– Türkiye Büyük Millet Meclisinin 23’üncü Birleşiminin Altıncı Oturumunu
açıyorum.
502
sıra sayılı Kanun Tasarısı’nın 56’ncı maddesi üzerinde Antalya Milletvekili
Ahmet Selim Yurdakul ve arkadaşları tarafından verilen önergenin oylaması
sırasında karar yeter sayısı bulunamamıştı. 
Şimdi
önergeyi tekrar oylarınıza sunacağım ve karar yeter sayısı arayacağım: Kabul
edenler… Kabul etmeyenler… 
Elektronik
cihazla oylama yapacağız. 
Oylama
için iki dakika süre veriyorum ve oylama işlemini başlatıyorum. 
(Elektronik
cihazla oylama yapıldı)
BAŞKAN
– Sayın milletvekilleri, karar yeter sayısı yoktur.
Birleşime
on dakika ara veriyorum. 
Kapanma Saati: 17.54
YEDİNCİ OTURUM
Açılma Saati: 18.08
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), Mücahit DURMUŞOĞLU (Osmaniye) 
-----0-----
BAŞKAN
– Türkiye Büyük Millet Meclisinin 23’üncü Birleşiminin Yedinci Oturumunu
açıyorum.
502
sıra sayılı Kanun Tasarısı’nın 56’ncı maddesi üzerinde Antalya Milletvekili
Ahmet Selim Yurdakul ve arkadaşları tarafından verilen önergenin ikinci
oylamasında da karar yeter sayısı bulunamamıştı. 
Şimdi
önergeyi tekrar oylarınıza sunacağım ve karar yeter sayısı arayacağım. Kabul
edenler… Kabul etmeyenler… 
Elektronik
cihazla oylama yapacağız.
Oylama
için iki dakika süre veriyorum ve oylama işlemini başlatıyorum.
(Elektronik
cihazla oylama yapıldı)
BAŞKAN
– Sayın milletvekilleri, karar yeter sayısı vardır, önerge kabul edilmemiştir.
502
sıra sayılı Kanun Tasarısı’nın görüşmelerine devam ediyoruz.
Komisyon
ve Hükûmet yerinde.
56’ncı
madde üzerindeki son önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 502 sıra sayılı Bazı Vergi Kanunları ile Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 56’ncı maddesinin
aşağıdaki şekilde değiştirilmesini arz ve teklif ederiz.
Saygılarımızla.

 Zekeriya
Temizel Bihlun Tamaylıgil Bülent Kuşoğlu
 İzmir İstanbul Ankara
 Musa
Çam Utku Çakırözer Lale Karabıyık
 İzmir Eskişehir Bursa
 Kadim
Durmaz Haluk Pekşen
 Tokat Trabzon
MADDE
56- 25/8/1999 tarihli ve 4447 sayılı İşsizlik Sigortası Kanununun 50 nci
maddesinin üçüncü fıkrasının birinci ve ikinci cümleleri aşağıdaki şekilde
değiştirilmiş ve aynı fıkraya ikinci cümlesinden sonra gelmek üzere aşağıdaki
cümle ilave edilmiştir.
“İşsizlik
ödeneği başvuruları izleyen ayın sonuna kadar sonuçlandırılır. İşsizlik
ödeneği, her ayın beşinde aylık olarak işsizin kendisine ödenir. Ödeme tarihini
öne çekmeye Çalışma ve Sosyal Güvenlik Bakanı yetkilidir.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın
Başkanım.
BAŞKAN
– Hükûmet katılıyor mu?
BAŞBAKAN
YARDIMCISI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde Trabzon Milletvekili Sayın Haluk Pekşen.
Buyurun.
(CHP sıralarından alkışlar) 
HALUK
PEKŞEN (Trabzon) – Sayın Başkan, saygıdeğer milletvekilleri; bugün size üçüncü
havalimanı yolsuzluğundan bahsetmeyeceğim ya da davet usulüyle ilgili yolsuzluk
iddialarından da bahsetmeyeceğim ya da Hazine garantili işlerle ilgili
yolsuzluklardan da bahsetmeyeceğim. Size Tunçbilek kömür havzasındaki o 1
milyar dolarlık yolsuzluktan da bahsetmeyeceğim. TRT’deki yolsuzluğu zaten
konuşmama kararı aldım. Enerji dağıtım şirketleri üzerinden devam eden
yolsuzluğu konuşmayacağım.
Bakın,
size bir tane tablo göstereceğim. Bu tabloyu bütün Türkiye'nin dikkatle
izlemesini istiyorum. Bu renkli boyanan kısımlar son altı ay içerisinde “Artık
daha fazla dayanamıyorum, bu ülkeye yapılan bu ihanete daha fazla katlanamam.”
deyip görevinden istifa edip ayrılan çalışanlar. Nerede bu? TUSAŞ Motorun TAI
uçak fabrikasında, tam otuz üç yıldır Türkiye’nin gururu olan bir fabrikada.
Başına getirilen Türk Hava Yollarında maruf ve meşhur, meziyetli bir genel
müdürün ve savunma sanayisinin başına getirilen bir yönetim kurulunun baskıları
ve o baskılara karşı daha fazla direnmeme kararı alıp çekip giden kamu
çalışanları, TAI’nin son derece yetişkin uzmanları. Bakın nereden gitmişler:
Şurası uydu. Uydu yapımında görevli olan TAI’nin yönetici kadrosunun neredeyse
tamamı çekip gitmiş. Ne olmuş uydu işi? Daha fazla ileriye gitmiyorum, bir
araştırın. Bırakmayacağız tabii… 
Şurası
yedek parça konusu… Çok fazla dokunulmamış oraya. Ama şurada uçak, şurada
helikopter; bakarsanız, neredeyse tamamı istifa dilekçelerini vermişler, “Artık
lanet olsun! Bu kadar baskıya, bu kadar haksızlığa ve bu ülkeye yapılan bu
kadar ihanete alet olmak istemiyoruz.” diyerek çekip gitmişler. Detay
bilgilerini isteyen varsa onları da burada veririm.
Peki,
kim gelmiş yerine, ne olmuş, bunların yerine kimler gelmiş? İlaç mümessili gelmiş
-çok önemlidir bu ilaç mümessili- açık öğretim mezunu gelmiş, Bakanın özel
kalem müdürü gelmiş. TAI gibi Türkiye’nin savunmasında son derece önemli,
hepimizin güvenliğinde bu kadar önemli bir kurumu, siyasetin kirli eli, bir
yandaş arpalığına çevirmek üzere, müthiş bir baskı zinciri oluşturmuş. 
Peki,
TAI’nin tedarikçileri var mı? Var. Otuz üç yıldır TAI’ye tedarik yapan firmalar
var mı? Var. Ama bu firmalarda da ne enteresandır ki yeni bir süreç başlamış,
yeni bir tedarikçi zinciri arayışı başlamış. Nereden gelmiş o tedarikçi
zincirine yeni başvuranlar bir araştırın sayın milletvekilleri, bunları bir
araştırın. TAI olduğu için, savunma sanayisi olduğu için daha fazla ileriye
gitmek istemiyorum ama TAI’deki yolsuzluk emarelerini, devrim otomobillerinin
başına gelen her şeyin giderek TAI’deki bugün üretilmekte olan sistemin başına
gelmekte olduğunu buradan haykırıyor, sizi uyarıyorum. TAI’den siyasetin elini
çekin. TAI’nin bu Yönetim Kurulu Başkanının Türk Hava Yollarını nerelere
sürüklediğini burada belgeleriyle, rakamlarıyla hepiniz biliyorsunuz ama TAI’yi
aynı duruma sürüklemesine izin vermeyeceğiz.
Buradan
Silahlı Kuvvetler mensuplarına sesleniyorum: Özellikle, Silahlı Kuvvetler
vakıfları üzerinde -yandaşlara yönelik- yapılmış olan baskılara, operasyonlara
lütfen dirensinler. Bu sessizliklerini anlıyorum, Türkiye’nin zarar görmemesi
için kendilerini feda ediyorlar, istifa edip istifa dilekçelerini koyup
gidiyorlar. Bazıları kendilerine yapılan haksızlıklardan dolayı mahkemeye
gidiyorlar, yargı kararı alıyorlar, aldıkları yargı kararlarının
uygulanmayacağına eminler ama niye gönderildiklerini en azından yargı
ilamlarına bağlamak istiyorlar.
Saygıdeğer
milletvekilleri, TAI’nin geçen yılki bütçesine bakın, geçen yılki cirosuna
bakın, bu yılki cirosuna bakın, önümüzdeki dönemde elde edeceği ciroya bakın,
iş yüküne bakın, önümüzdeki on yıllık planlamasına bakın. TAI olduğu için
birçok şeyi sansürleyerek konuşuyorum ama emin olun TAI’de Türkiye tarihinin
Dördüncü Sanayi Devrimi’nden daha büyük bir bedel ödenmek üzeredir, buna
müdahale edin. Siyasetin kirli ellerini TAI’den çekmediğiniz zaman tarih önünde
hesap vermek üzere herkes ama herkes istisnasız Yüce Divan önünde kuyruğa
girecektir. 
Genel
Kurulu saygıyla selamlıyorum.
Teşekkür
ediyorum. (CHP sıralarından alkışlar)
BAŞKAN
– Teşekkür ederiz Sayın Pekşen.
Sayın
Muş…
MEHMET
MUŞ (İstanbul) – Oylayın Sayın Başkan.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
MEHMET
MUŞ (İstanbul) – Sayın Başkan…
BAŞKAN
– Buyurun. 
MEHMET
MUŞ (İstanbul) – Bir kurumda bazı uygulamalardan dolayı -iktidarda biz varız-
“Siyaset kurumu kirli ellerini bu kurumdan çeksin.” demek suretiyle… Bu, partimize
açık bir sataşmadır. İhanetten bahsediyor, buna cevap vermek istiyorum.
BAŞKAN
– Oylama yapılmadan önce de isteyebilirdiniz Sayın Muş.
MEHMET
MUŞ (İstanbul) – Oylamayı yapın…
BAŞKAN
– Oylamayı yaptık, konuyu kapattık, maddeyi geçtik.
MEHMET
MUŞ (İstanbul) – Sayın Başkan, ben oylamayı yaptıktan sonra söz isteyeceğimi
belirttim size. 
NECDET
ÜNÜVAR (Adana) – Hakaretin zamanı geçer mi Sayın Başkan? 
MEHMET
MUŞ (İstanbul) – Ben oylamadan sonra talep edeceğimi size belirttim, yerime
oturdum. 
NECDET
ÜNÜVAR (Adana) – Hakaret ediyor. 
MEHMET
MUŞ ( İstanbul) – Öncesinde söz talep ettim zaten. 
BAŞKAN
– Tamam da “Sataşmadan söz isteyeceğim.” demediniz bana, sadece… 
MEHMET
MUŞ (İstanbul) – Sayın Başkan, ayağa kalktım, bazı iddialarını ortaya koydum. 
BAŞKAN
– Evet, anlıyorum, biliyorum Sayın Muş. 
MEHMET
MUŞ (İstanbul) - Sonra siz oylamaya geçiyordunuz, oylamadan… 
BAŞKAN
– Ben de maddeyi oyladım ve başka bir maddeye geçtik. 
MEHMET
MUŞ (İstanbul) – Şöyle: Ben de “Oylamadan sonra söz talep edeceğim.” dedim. 
BAŞKAN
– Tamam, buyurun, ben sizinle polemiğe girmem. 
Buyurun
Sayın Muş. (AK PARTİ sıralarından alkışlar)
VII.- SATAŞMALARA İLİŞKİN KONUŞMALAR
(Devam)
10.- İstanbul Milletvekili Mehmet Muş’un,
Trabzon Milletvekili Haluk Pekşen’in 502 sıra sayılı Kanun Tasarısı’nın 56’ncı
maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; bir kere, konuşmacı bir
hukukçu, avukat, uzun yıllar avukatlık yapmış. Burada, bazı emarelerden
bahsediyor.
Bakın,
ne bulgu varsa elinizde, neler tespit etmişseniz sabahın ilk saatlerinde lütfen
bunları ilk savcılığa götürün ve ihbar edin. Sizden rica ediyorum, lütfen
götürün. 
ÖZGÜR
ÖZEL (Manisa) – Siz de Melih Gökçek’le ilgili olanları götürün. 
MEHMET
MUŞ (Devamla) – Lütfen götürün. 
ÖZGÜR
ÖZEL (Manisa) – Buluşalım yarın savcılığın önünde. 
MEHMET
MUŞ (Devamla) - Bir harita, şunlar görevden alınmış, bunların yerine bunlar
getirilmiş, bunlar görevlerinden ayrılmışlar… 
Değerli
arkadaşlar, görevden ayrılanlar olur, göreve gelenler olur. Milletvekilleri,
bugün buradayız, yarın olmayız, başka arkadaşlar gelir, hiçbirimiz geldiğimiz
yerde ömür boyu kalacak değiliz. Geliriz, bir dönem hizmet ederiz, sonra başka
yerlere gideriz, bu böyledir. Ben geldim, otuz sene burada kalacağım; böyle bir
şey yok. Orada bir yönetim vardır, artısıyla, eksisiyle onun değerlendirilmesi
zaten yapılacaktır ama “Niye bunlar gidiyor? Neden otuz yıllık tedarikçiler
değiştiriliyor? Burada bir yolsuzluk emaresi var.” demek… Hemen götürün bunu
mahkemeye verin. 
Bakın,
savunma sanayisinde iktidarımız döneminde önemli başarılar elde edilmiştir.
Yerlilik, savunma sanayisinin, Silahlı Kuvvetlerin ihtiyaçlarını yerli
kaynaklardan karşılama oranı yüzde 65’lerin üzerine çıkmıştır. Bu, Türkiye’de
ilk defa gerçekleşen bir orandır. İnsansız hava araçları, MİLGEM gemileri, daha
pek çok Silahlı Kuvvetlerin ihtiyaç duyduğu araç ve teçhizat millî imkânlarla
bu dönemde üretilmektedir. Tekrar ediyorum, her ikisi de bizim güzide
kurumlarımızdır, her ikisi de güzide kurumlarımızdır. 
Bakın,
ne var ne yok tüm elinizdeki belgelerle beraber hemen ilk savcılığa lütfen
gidin, böyle bir durumu siz ihbar edin.
Teşekkür
ediyorum. (AK PARTİ sıralarından alkışlar)
BAŞKAN
– Teşekkürler.
Buyurun.
HALUK
PEKŞEN (Trabzon) – Sayın Başkanım, beni ve şahsımı doğrudan hedef alan bir
sataşma olmuştur.
BAŞKAN
– Buyurun Sayın Pekşen. (CHP sıralarından alkışlar) 
MEHMET
NACİ BOSTANCI (Amasya) – Şahsını hedef aldığı bir şey söylemedi, “Savcılığa
gidin, ihbar edin.” dedi.
MEHMET
MUŞ (İstanbul) – “Mahkemeye gidin.” dedim Sayın Başkan.
BAŞKAN
– Sataşmadan söz istiyor.
Buyurun.
11.- Trabzon Milletvekili Haluk Pekşen’in,
İstanbul Milletvekili Mehmet Muş’un sataşma nedeniyle yaptığı konuşması sırasında
şahsına sataşması nedeniyle konuşması
HALUK
PEKŞEN (Trabzon) – Sayın Başkan, saygıdeğer milletvekilleri; evet, çok
haklısınız. Savcılıklara gerçekten bu yönde ihbar edildiği zaman kanun hükmünde
kararname çıkarıp o suçluları aklamayacağınızı AK PARTİ Grubu olarak lütfen
bana taahhüt eder misiniz?
MEHMET
NACİ BOSTANCI (Amasya) – Varsayım üzerine konuşma.
HALUK
PEKŞEN (Devamla) – Mesela bankacılık zimmeti suçunu işleyenlerle ilgili
savcılığa suç duyurusunda bulundum, savcı soruşturma açtı ama kanun hükmünde
kararnameyle onları akladınız.
Peki,
başka bir öneride bulunayım size: Gelin, yolsuzlukları araştıran bir komisyon
kuralım, hadi, hodri meydan. Eğer varsa yüreğiniz, bu yolsuzlukların üzerine
Meclis gidecekse bir komisyon kuralım, biz de destek verelim, yolsuzluk yapan
her kimse onların üzerine gidelim. Ya da gelin, bir yolsuzlukla mücadele
ihtisas mahkemesi kuralım. Yolsuzluk yapanları yargılayacak, bu konuda bir
ihtisas, uzman mahkeme kuralım. Ya da bugün söyledikleriniz gibi, “Savcılıklara
gidin.” dediğinizde… Savcılıkların önü yolsuzluk dosyası dolu. İsterseniz
Tavşanlı’dan başlayalım, mesela Tunçbilek’ten başlayalım. Hadi, taahhüt edin
de, oradaki yolsuzluk dosyasının üzerine gidecek bir tane savcı söyleyin bana.
Teşekkür
ediyorum, Genel Kurulu saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Pekşen.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Bazı Vergi Kanunları ile Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı (1/884) ve
İstanbul Milletvekili Mehmet Akif Hamzaçebi’nin 6306 Sayılı "Afet Riski
Altındaki Alanların Dönüştürülmesi Hakkında Kanun", 2981 Sayılı "İmar
ve Gecekondu Mevzuatına Aykırı Yapılara Uygulanacak Bazı İşlemler ve 6785
Sayılı İmar Kanununun Bir Maddesinin Değiştirilmesi Hakkında Kanun" ve
4706 Sayılı "Hazineye Ait Taşınmaz Malların Değerlendirilmesi ve Katma
Değer Vergisi Kanununda Değişiklik Yapılması Hakkında Kanun"da Değişiklik
Yapılması Hakkında Kanun Teklifi (2/588) ile Plan ve Bütçe Komisyonu Raporu (S.
Sayısı: 502) (Devam)
BAŞKAN
– Sayın milletvekilleri, 57’nci madde üzerinde iki adet önerge vardır,
önergeleri aykırılık sırasına göre işleme alacağım.
Türkiye Büyük Millet Meclisi Başkanlığına
Görüşülmekte
olan 502 sıra sayılı Bazı Vergi Kanunları ile Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 57’nci maddesinin
aşağıdaki şekilde değiştirilmesini arz ve teklif ederiz.
Saygılarımızla.
 Bihlun
Tamaylıgil Bülent Kuşoğlu Zekeriya Temizel
 İstanbul Ankara İzmir
 Utku
Çakırözer Kadim Durmaz Erkan Aydın
 Eskişehir Tokat Bursa
 Musa
Çam Lale Karabıyık
 İzmir Bursa
MADDE
57- 4447 sayılı Kanunun ek 3 üncü maddesinin birinci fıkrasında yer alan
“31/12/2017” ifadesi “31/12/2019” şeklinde değiştirilmiş ve aynı fıkrada yer
alan “1/1/2018 tarihinden 31/12/2019 tarihine kadar ise belge masrafı ile sınav
ücretinin yarısı” ifadesi yürürlükten kaldırılmıştır.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın
Başkanım.
BAŞKAN
– Hükûmet katılıyor mu?
BAŞBAKAN
YARDIMCISI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde Bursa Milletvekili Sayın Erkan Aydın. (CHP sıralarından
alkışlar)
Buyurun.
ERKAN
AYDIN (Bursa) – Teşekkür ederim Sayın Başkan.
Değerli
milletvekilleri, 502 sıra sayılı Yasa Tasarısı’nın 57’nci maddesi üzerine söz
almış bulunmaktayım. Yüce heyetinizi saygıyla selamlıyorum.
Şimdi,
aslında, 130 maddelik bu torba yasayla Hükûmetin geldiği son nokta, âdeta
duvarda çatlaklar olmuş, bir tarafından su kaçırmaya başlayan, orayı
sıvadığında başka bir yerden su akan, orayı sıvadığında başka bir yerden
kaçıran, delik deşik olmuş, bir duvara benziyor. Nereyi kapatırsanız kapatın o
duvar su alıyor ve sonu da belli; o duvar bir gün yıkılacak ve suyun altında,
maalesef, halkımız, bu devlete vergi ödeyen tüyü bitmemiş yetim kalacak,
üzülerek biz de bunları buradan uyarıyoruz.
Şimdi,
baktığımızda, daha bugün Sayıştayın yeni yayınladığı bir raporu var. Sayın
Maliye Bakanı buradaydı ama herhâlde değişmiş. Şimdi, ne diyor Sayıştay dış
denetim raporunda? 5018 sayılı Kamu Mali Yönetimi ve Kontrol Kanunu hükümlerine
göre, bazı bakanlıklarda, bu yönetmelik ve mevzuata, muhasebe kayıtlarına
aykırı harcamalar yapıldığını tespit ediyor. 
Şimdi,
daha önceden alışıktık, Başbakanlıkta bir örtülü ödenek vardı, Cumhurbaşkanı
saraya gitti, Cumhurbaşkanlığında bir örtülü ödenek oldu, şimdi de son, bugün
gelen rapora göre artık bakanlıklarda da herhâlde örtülü ödenek geleneği
başladı. Bakalım bunlar hangi bakanlıklarmış? Çalışma ve Sosyal Güvenlik
Bakanlığı, Bilim, Sanayi ve Teknoloji Bakanlığı, Millî Eğitim Bakanlığı ve AB
Bakanlığı. 
Şimdi,
buralarda birtakım özel hesaplar açılmış. Bu hesaplardan normalde denetlenmesi
gereken, muhasebe kayıtlarında olması gereken ve bütçeye girmesi gereken
harcamalar yapılmıyor, bunun yerine… Örneğin Çalışma ve Sosyal Güvenlik
Bakanlığında işçi ücretlerinden kesilen cezaların yatırıldığı, tahsil edildiği
özel bir hesap açılıyor.
Şimdi,
neden böyle bir yola gidiliyor? Normal, hazine veznesinden geçmesi gereken
paraların, kaynakların neden bir ayrı hesaba gittiğini Sayın Maliye Bakanı
umarım gelir ve bize de bir açıklama yapar. 
Bilim,
Sanayi ve Teknoloji Bakanlığında, gene, ölçü ve ölçü aletleriyle ilgili yapılan
tahsilatların ayrı bir hesapta, ayrı bir olur ile toplandığı bugün Sayıştayın
raporunda yayınlandı.
Gene
Millî Eğitim Bakanlığında il ve ilçe millî eğitim müdürlükleri hesaplarında
bütçe dışı özel hesaplar açılmış ve buralarda paralar, kaynaklar toplanmış. 
AB
Bakanlığı, burada ihtiyaçtan fazla gelen tutarlar gene ayrı bir hesapla… Peki
ne yapılmış bu hesaplarda? Ona da bakıyorsunuz, AB Bakanlığı belgesel
çektirmiş. Yani neredeyse, gene, işte, bir yandaşa, bir tanıdığa, eşe dosta
peşkeş çekilmek için, özel yapılan bir kaynakla belgeseller çekiliyor. Yani
ekonomi bu kadar sıkıntıda, gidiyorsunuz, “Vergi toplayacağız.” diye ek cezalar
getiriyorsunuz, vergi oranlarını artırıyorsunuz, “kamu-özel ortaklığı” adı
altında yapılan harcamaların bedelini 2018 bütçesine 6,2 milyar TL’lik bir para
koyarak vatandaşa yüklüyorsunuz, hiç geçmediği köprünün, hiç gitmeyeceği
hastanenin parasını ödetiyorsunuz ama diğer tarafta da har vurup harman
savuran, paraların kaynağını -hesapsız kitapsız- kime gittiğini belli etmeyen
ve Sayıştay raporlarında tespit edilmiş olmasına rağmen suspus olan, bu
konularla ilgili hiçbir şey yapmayan bir Hükûmet. 
Evet,
tabii, günü gelecek bunların hepsinin hesabı sorulacak. Burada beş dakikayla,
on dakikayla bunları anlatmak mümkün değil. Ama ben buradan diyorum ki: Bu yasa
tasarısıyla yaptığınız ve yıkılacağı bugünden belli olan o duvarı ne yaparsanız
yapın onaramayacağınızı… Bunun yerine köklü çözümler üretip hep birlikte
-sadece gizli kapılar ardında ya da sarayda alınan birtakım kararlarla değil-
gelin, Parlamentoda tam bir mutabakat içerisinde, dört partinin katılımıyla bu
duvarın yıkılmasını önleyelim. Bu gemi su alıyor, geminin batmasını hep
birlikte engelleyelim. Gemi battıktan sonra çok fazla yapacak bir şey kalmıyor
diyorum ve yüce heyetinizi saygıyla selamlıyorum. (CHP sıralarından alkışlar) 
BAŞKAN
– Teşekkür ederiz Sayın Aydın. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 502 sıra sayılı Kanun Tasarısı’nın 57’nci maddesinde yer alan “fıkrasında
yer alan,” ibaresinin “fıkrasındaki” şeklinde değiştirilmesini arz ve teklif
ederiz. 
 Filiz
Kerestecioğlu Demir Mithat Sancar Ziya Pir
 İstanbul Mardin Diyarbakır
 Mehmet
Ali Aslan Müslüm Doğan 
 Batman İzmir
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılamıyoruz Sayın
Başkanım. 
BAŞKAN
– Hükûmet katılıyor mu? 
BAŞBAKAN
YARDIMCISI BEKİR BOZDAĞ (Yozgat) – Katılmıyoruz Başkanım. 
BAŞKAN
– Önerge üzerinde Mardin Milletvekili Sayın Mithat Sancar konuşacak. 
Buyurun.
(HDP sıralarından alkışlar) 
MİTHAT
SANCAR (Mardin) – Sayın Başkan, sevgili arkadaşlar; torba yasa tasarısının
57’nci maddesi olumlu bir düzenleme içeriyor, İşsizlik Sigortası Kanunu’nun ek
3’üncü maddesinde değişiklik öngörüyor. Değişikliğin ilgili olduğu konu da
tehlikeli ve çok tehlikeli işlerden sayılan mesleklerin icrası için yeterlilik
belgesi ve sınav gerekliliğiyle ilgili süreleri uzatması, ayrıca bu belgeye
erişimin ve sınava girişin kolaylaştırılması ve masraflarının da İşsizlik
Sigortası Kanunu kapsamındaki fondan karşılanmasıdır. 
Bunlar
elbette olumlu ama konu bu tedbirlerle çözülebilecek bir mesele değil. İş
güvenliği ve işçi sağlığı alanında yaşanan devasa sorunların bunlarla, bu tür
düzenlemelerle çözülmesi de imkân dâhilinde görünmüyor. Elbette bu tür bir
düzenleme yapılsın ama Türkiye’de işçi sağlığı ve iş güvenliği tablosuna
baktığımızda, yapılması gerekenlerin çok daha köklü, çok daha kapsamlı
düzenlemeler ve tedbirler olduğunu rahatlıkla görebiliriz. Sadece son bir
yıldaki, daha doğrusu 2017 yılı içindeki iş cinayetlerine bakarsak 2017 yılının
Ekim ayında 182 kişi -tespit edilebilen- ölmüş, ilk on ayda da 1.683 kişi.
Bilerek “iş kazası” demiyorum, bunlar iş kazası değil. Kaza, önlenmesi için
gerekli tedbirler alındığı hâlde önüne geçilemeyen olay demektir. “Cinayet”
tabirinin çok daha uygun kaçtığı bir tabloyu ifade ediyor anlattığım tablo. 
Bakın,
son on beş yılda yani AKP’nin iktidara geldiği 2002’den bu yana tespit
edilebilen iş cinayetinde ölüm sayısı tam 20 bin. Bu çok yüksek bir rakam
değerli arkadaşlar. Bunlar tespit edilebilen rakamlar. Şu an, Türkiye iş
cinayetleri konusunda Avrupa 1’incisi. Peki, nereden kaynaklanıyor bütün bu iş
cinayetleri? Bunlar kader değil, bunlar kaza değil, gerekli tedbirler
alınmadığı için yaşanan acı ölümlerdir. 
Evet,
bunların önlenmemesinin sebepleri göz önüne alındığında ilk dikkat çeken şey,
iş güvenliği ve işçi sağlığı için harcanması gereken paraların
denetlenmesindeki zayıflık ve eksikliktir. Yani işverenlerin iş güvenliğini ve
işçi sağlığını sağlamak zorunda oldukları konularda yeterince denetim olmamasından
kaynaklanan büyük kazalar ve cinayetler burada bu tabloyu iyice karartıyor.
Bunun
dışında, tabii, 4857 sayılı İş Kanunu, hemen iktidara gelir gelmez AKP
tarafından çıkarılmıştı. Burada, taşeron çalıştırma başta olmak üzere, esnek ve
güvencesiz çalıştırma yasal hâle getirilmişti ve kiralık işçi uygulaması da
yakın zamanda kabul edildi. Bütün bunlar iş sağlığı ve işçi güvenliğiyle ilgili
tedbirlerin alınmasını iyice zorlaştırıyor. 
Olağanüstü
hâl başlı başına işçi sağlığını ve iş güvenliğini tehdit eden bir faktör hâline
gelmiştir. Evet, olağanüstü hâlin uygulandığı şu bir buçuk yıla yakın zaman
içinde iş cinayetlerinde ölüm oranı yüzde 10 artmıştır. Neden? Çünkü bu
cinayetlerin sebeplerini dile getirmek isteyen işçiler, işçi örgütleri çeşitli
yasaklarla karşılaşıyorlar. Ayrıca, grevler de bu konuda önemli bir mücadele
aracıdır; grevler yasaklanıyor, işçinin sesi ve mücadele silahları elinden
alınıyor. 
İş
cinayetlerinin en yüksek olduğu sektörlerin başında inşaat sektörü geliyor. Bu
da tesadüf değil. Bakın, inşaat sektörü, son on beş yılda yani AKP’nin iktidarı
döneminde en fazla büyüyen sektördür. İnşaat sektörünün son on beş yılda hem
ekonomi içerisindeki hem de istihdam kapsamındaki payı çok büyük bir artış
göstermiştir.
(Mikrofon
otomatik cihaz tarafından kapatıldı) 
MİTHAT
SANCAR (Devamla) - Tamamlamama izin verir misiniz.
BAŞKAN
– Buyurun, tamamlayın Sayın Sancar.
MİTHAT
SANCAR (Devamla) – Evet, ekonominin lokomotifi diye sunuluyor. Bu sektörde
kentsel dönüşüm ve afet yasasıyla getirilen düzenlemelerin de çok önemli bir
yeri olduğunu hatırlatalım. Eğer bir sektör bu kadar çok büyüyorsa ve bu
sektörde aynı zamanda iş cinayetleri hızla sürekli katlanarak artıyorsa ortada
çok büyük bir sorun vardır. Demek ki bu sektörde bu kârlar işçilerin sağlığı,
güvenliği ve hayatı pahasına elde ediliyor. O nedenle, eğer gerçekten işçi
sağlığı ve iş güvenliği konusunda ciddi bir adım atmak istiyorsanız emeğe
saygı, doğaya saygı, sosyal adalet ilkelerini esas alan kapsamlı bir düzenleme
paketine ihtiyacımız vardır.
Saygılarımla
efendim. (HDP sıralarından alkışlar) 
BAŞKAN
– Teşekkürler Sayın Sancar.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
58’inci
madde üzerinde ikisi aynı mahiyette olmak üzere üç önerge vardır, ilk
okutacağım iki önerge aynı mahiyettedir, önergeleri okutup birlikte işleme
alacağım. 
Türkiye Büyük Millet Meclisi
Başkanlığına
Görüşülmekte olan 502 sıra sayılı Kanun Tasarısı’nın
58’inci maddesinin tasarıdan çıkartılmasını arz ve teklif ederiz. 
 Mustafa
Kalaycı Saffet Sancaklı Baki Şimşek
 Konya Kocaeli Mersin
 Ahmet
Kenan Tanrıkulu Zühal Topcu Mehmet Necmettin Ahrazoğlu
 İzmir Ankara Hatay
Aynı
mahiyetteki diğer önergenin imza sahipleri:
 Filiz
Kerestecioğlu Demir Mithat Sancar Ziya Pir
 İstanbul
 Mardin Diyarbakır
 Mehmet
Ali Aslan Müslüm Doğan Saadet Becerekli
 Batman İzmir Batman
BAŞKAN
– Komisyon aynı mahiyetteki önergelere katılıyor mu? 
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın
Başkanım.
BAŞKAN
– Hükûmet katılıyor mu?
BAŞBAKAN
YARDIMCISI BEKİR BOZDAĞ (Yozgat) – Katılmıyoruz Başkanım.
BAŞKAN
– Aynı mahiyetteki önergeler üzerinde ilk konuşmacı İzmir Milletvekili Sayın Ahmet
Kenan Tanrıkulu. 
Buyurun.
(MHP sıralarından alkışlar) 
AHMET
KENAN TANRIKULU (İzmir) – Sayın Başkan, değerli milletvekilleri; görüştüğümüz
kanun tasarısının 58’inci maddesi üzerinde partimiz grubunun verdiği önergeyle
ilgili söz almış bulunmaktayım. Öncelikle Genel Kurulumuzu saygıyla
selamlıyorum. 
Sayın
milletvekilleri, daha önce hatırlanacağı gibi, “üretim reformu” diye kamuoyunda
bilinen 7033 sayılı Kanun Tasarısı kanunlaşırken burada gene benzer hükümlerle
ilgili olarak bazı eleştirilerde bulunmuştuk. Daha onun mürekkebi kurumadan
57’nci Hükûmet döneminde 2000 yılında çıkarılan Organize Sanayi Bölgeleri
Kanunu’nda bazı değişiklikler karşımıza geliyor gene bu maddeyle. 
Şimdi,
buradan bir kez daha gene bu kürsüden sizlere ve kamuoyuna belirtmek istiyorum.
Bir kere, biz, bu Organize Sanayi Bölgeleri Kanunu’nu 57’nci Hükûmet döneminde
çıkarırken temel bir amacımız vardı. O amacımız şuydu: Bu alanların bir bütün
olarak kalmasını sağlamak için öncelikle bu kanunu hazırlamıştık ve bugüne
kadar da bu düzenlemeler hep böyle geldi. Ancak şimdi önümüzdeki düzenleme, bu
OSB parsellerinin bölünerek ranta açılmasına imkân verecek birtakım
düzenlemeleri karşımıza getiriyor, sayın milletvekilleri. 
Şimdi,
tabii ki bu, OSB felsefesiyle örtüşmeyen, ona ters düşen bir uygulama olarak
karşımıza çıkıyor. Parsel, arazi düzenlemeleri ve bunun gibi yöntemler,
aslında, baktığımız zaman, OSB’lerde üretim artışını, verimliliği veyahut ileri
teknoloji kullanımını sağlamaya yönelik bir yaklaşım tarzı değil. Zaten
çoğunluğun beklediği de bu tarz bir yaklaşım değil sayın milletvekilleri,
onların daha farklı birtakım üretim tekniklerini artırmaya yönelik, bizlerden,
Meclis Genel Kurulundan ve ihtisas komisyonlarından beklentileri var. Ancak bu
beklentiler maalesef bu tarz yasa tasarılarıyla da karşılanmıyor. 
Gelişmiş
ülkelerde birtakım uygulamalar var. Bu uygulamalara baktığımız zaman bu
OSB’lerin çoğu sanayi parklarına dönüştürülüyor ve orada farklı üretim
teknikleri kullanılarak hem üretimin artmasına hem istihdamın geliştirilmesine
yönelik birtakım uygulamalar yapılıyor ve buna yönelik hukuki düzenlemeler
karşımıza çıkıyor. 
Şimdi,
baktığımız zaman değerli milletvekilleri, bu bölgelerde aynı zamanda bilimsel
kuruluşlarla, örneğin üniversite ve akademik çevrelerle de iş birliğine gidilmesi
gerekir diye düşünüyorum ve her zaman söylenilen, üniversite-sanayi iş birliği
çerçevesi gerçekten uygulanırsa, gerçekten amacına uygun hareket edilirse o
zaman üniversiteler ile OSB’ler arasında bir proje iş birliği ve bir sinerji de
oluşabilecektir. Ancak şimdi baktığımız zaman teknoloji geliştirme bölgelerinde
ki bu bölgeler de gene 57’nci Hükûmet döneminde çıkartılan bir yasayla bir
hukuki çerçeveye kavuşturulmuştur değerli arkadaşlar. O bölgelerde uygulanan,
öğretim elemanlarına sağlanan desteklerin de yine organize sanayi bölgelerine
de verilmesi gerekir diye düşünüyorum. Eğer ille biz bu Organize Sanayi
Bölgeleri Yasası’nda yani 4562 sayılı Yasa’da bir değişiklik yapacaksak o zaman
bizim için ön planda tutulması gereken -biraz önce de söyledim, altını bir daha
vurguluyorum- üretim artışına yönelik, verimliliğe yönelik, ileri teknoloji
getirilmesine yönelik uygulamalar ve yeni politik enstrümanların getirilmesi
olması gerekir diye düşünüyorum. 
Değerli
arkadaşlar, buradan yola çıkarsak bu yılın büyümesiyle ilgili olarak
sürdürülebilir rakamların da çok ileride karşımıza çıkmayacağını öngörebiliriz.
Çünkü verimlilikteki zayıf seyir maalesef büyüme rakamlarına da önümüzde
yansıyacağa benziyor. Sürdürülebilir ve kaliteli bir büyüme olması için, ülkemizin
orta gelir tuzağından da kurtulabilmesi için bizim yapmamız gereken daha çok
teknoloji yoğun yatırımlara yönelmemiz ve verimlilik artışını da ona göre,
özellikle emek verimliliğini artırmaya yönelik birtakım tedbirleri getirmemiz
gerekir diye düşünüyorum. 
Değerli
milletvekilleri, bir kez daha söyleyeyim vakit OSB’lerde arazi ve parsel
düzenlemelerini yapma vakti değil, tam tersine üretimi artırıcı, reformu
getirici ve ileri teknoloji yatırımlarının yeniden düzenlenmesi gerektiği
yatırım vaktidir diyorum. 
Bir
kez daha Genel Kurulumuzu saygıyla selamlıyorum. (MHP sıralarından alkışlar)
BAŞKAN
– Teşekkür ederiz Sayın Tanrıkulu. 
Aynı
mahiyetteki diğer önerge üzerinde Batman Milletvekili Sayın Saadet Becerekli. 
Buyurun.
(HDP sıralarından alkışlar)
SAADET
BECEREKLİ (Batman) – Teşekkürler Sayın Başkan.
Sayın
Başkan, değerli milletvekilleri; Genel Kurulu saygıyla selamlıyorum. 
Günlerdir
tartıştığımız torba yasayla ilgili 58’inci maddede 4562 sayılı Kanun’da
organize sanayi bölgeleriyle ilgili bir değişime gidildi. Daha önce yürürlüğe
giren ve 2000 yılından bu yana 15 kez değiştirilen bu yasanın, demek ki
sistematiğinde, dilinde bir problem var ki uygulamada sürekli sorun çıkıyor ve
sürekli bir değişime gidiliyor. Eğer bu yasa Komisyonda tartışıldığı zaman
önerilere, itirazlara dikkat edilseydi, kulak verilseydi belki önümüzdeki
süreçte bu yasa çok daha sağlıklı olarak çıkmış olacaktı ama ne yazık ki
tartışmalara hiçbir şekilde cevap olunmadı, itirazlara hiçbir şekilde cevap
verilmedi. Dolayısıyla bu yasanın, 15 kez değişen bu yasanın önümüzdeki süreçte
tekrar değişeceği artık çok açık bir şekilde görülüyor. 
Bir
değişikliğe gidiliyorsa öncelikle ilk amaç ihtiyaçlar doğrultusunda üretim
yapacak kuruluşların daha sağlıklı bir ortamda çalışmasını sağlamak ve iş
güvenliği önlemlerinin mutlaka alınması gerekliliğidir. Biliyorsunuz ki
Türkiye’de ne yazık ki dünya ölçeğine baktığımızda ciddi anlamda iş cinayetleri
meydana geliyor. Bu yasa yapılırken öncelikle buna mutlaka dikkat edilmeliydi. 
Yine,
günlerdir eleştirilen, söz konusu olan organize sanayi bölgeleriyle ilgili
düzenlemelerin Komisyonda yapılan itirazlara -demin söyledim- yaşanan
tartışmalara karşın apar topar, tıpkı diğer maddeler gibi önümüze getirilip bir
şekilde geçirilmeye çalışılması da ayrıca eleştirilecek bir konudur. 
Bakın,
tartışmalarda, bu kanundan önce kurulan sanayi bölgelerinin arazilerinin alınma
tarihinin çok daha eski tutma önerisi kabul edilmedi. Bunun yerine, çok yakın
bir tarih olan 2017 Temmuz ayının esas alınması ister istemez akıllara sürekli
sözü geçen ve sizin de itiraz ettiğiniz rantiyeciliği getiriyor tabii ki.
Ayrıca, organize sanayi bölgelerindeki hazine arazilerinin çok düşük bedeller
karşılığında, rant amacıyla alındığı, sonradan bunların kiraya verildiği çok
sıkça görülen bir durumdur. Yine, aslında, şehir içinde kalan ve küçük esnafın
ekmeğini yediği küçük sanayi sitelerinin boşaltılarak o alanın inşaat alanı
olarak kullanılmasıyla, binaların dikilmesiyle birlikte zaten beton yığınına
dönen şehirlerimiz daha da betonlaşacak, daha da çirkin bir görüntü alacak ve
hem görüntü kirliliğine hem de hava kirliliğine ciddi anlamda bir zemin
hazırlayacak. 
Sonuç
olarak, düşük bedellerle tahsis edilen devlet arazilerinin farklı amaçlarla
kiralanarak rant ekonomisini oluşturan kaygıları gidermeden Genel Kurula
getirilen bu yasanın aslında bir an önce bu torbadan çıkarılması, hatta, belki
de bütün olarak torbanın, torba içerisindeki yasaların bir bütün olarak geri
çekilmesi gerektiğini düşünüyorum. 
İktidar,
taleplere, itirazlara karşın âdeta sürekli bir gerilim yaratıyor, burada
görüyoruz kaç gündür. Bu yasalara karşı yapılan itirazlara sürekli bir gerilim
var, bir gerilim yaratılıyor ve bu gerilim diri tutulmaya çalışılıyor. Bununla
birlikte, ırkçılık, savaş kışkırtıcılığı, mezhepçilik, kadına karşı düşmanlığa
varan uygulamaların, yaklaşımların daha da ağırlaştığı bir siyasal iklimde
âdeta yaşamaya mecbur bırakılıyoruz.
İç
ve dış politikada yaşanan gelişmeler, çok geniş kitlelerin etkilendiği
olağanüstü hâl uygulamalarının, ülkeyi ve ekonomiyi kanun hükmünde
kararnamelerle yönetme anlayışının sürmesi ülkeyi başta ekonomi olmak üzere
toplumsal ve siyasal açıdan ciddi riskler ve tehditlerle karşı karşıya
bırakıyor. Adaletsiz olan gelir dağılımı arasındaki uçurum AKP iktidarı
süresince daha da büyüyerek çok ciddi anlamda toplumu sarsacak boyutlara
varmıştır. Ki bu torba yasadan çıkacak olan yasaların da toplumun büyük bir
bölümüne ekonomik ve sosyal açıdan çok büyük sıkıntılar yaşatacağı çok açık,
şimdiden görülüyor ama nedense AKP iktidarı, Hükûmet bu konuda kulaklarını
kapatmış, görmezlikten geliyor birçok şeyi. Açıktır, iktidar zaten sermaye
kesimine kepçeyle dağıtırken işçiye, emekçiye komik zamları çok büyük bir müjde
gibi sunuyor; çok kısa bir sonra da bu verdiği zamları ya otomatiğe bağlayarak
ya da yine ek zamlarla, vergilerle geri alıyor. Tabii, burada, zaten
geçinemeyen toplumun yarısından fazlası geçinebilmek için kredi kartlarına
yükleniyor, kredi kartlarını ödeyemeyince ciddi anlamda bir bunalım ve
toplumsal sorunlar ortaya çıkıyor.
(Mikrofon
otomatik cihaz tarafından kapatıldı) 
SAADET
BECEREKLİ (Devamla) – Bitirebilir miyim Başkanım.
BAŞKAN
– Buyurun, tamamlayın.
SAADET
BECEREKLİ (Devamla) – Teşekkürler.
Sadece
kredi kartlarıyla ilgili değil, bakın, toplumda ciddi anlamda bu rantiyecilik
yayılmış ve tefecilik almış başını gidiyor. Bununla ilgili, Hükûmetin herhangi
bir önlemi yok ve ciddi anlamda borç altına giren insanlar borcunu alamayan
tefeciler tarafından ya vuruluyor, cinayetler işleniyor ya da bir şekilde
kendisi artık ödeyemediği borç karşısında intihara yöneliyor.
Şimdi,
demokratik bir hükûmetin –ki öyle bir iddianız var- milyonlarca vatandaşın
istemlerini, taleplerini yerine getirme gibi bir sorumluluğu var ve bunu yerine
getirmek zorundadır. Onun için, bugün yapılması gereken, sermaye sahiplerinin
kamu kaynaklarıyla değil de aksine, bu kesimin geliri üzerinden daha sıkı vergi
uygulayarak adil bir paylaşım ve işçilerin, emekçilerin refahını artırmaya
yönelik harcaması, demokratik bir planlamayla üretken bir ekonomiyi kurması gerekiyor
gerekiyor diye söylüyorum ve hepinizi saygıyla selamlıyorum. (HDP sıralarından
alkışlar) 
BAŞKAN
– Teşekkürler Sayın Becerekli.
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 502 sıra sayılı Bazı Vergi Kanunları ile Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 58'inci
maddesinin aşağıdaki şekilde değiştirilmesini arz ve teklif ederiz.
Saygılarımızla.
 Mehmet
Bekaroğlu Nurhayat Altaca Kayışoğlu Haydar Akar
 İstanbul Bursa Kocaeli
 Tahsin
Tarhan Hilmi Yarayıcı 
 Kocaeli Hatay
MADDE
58 - 12/4/2000 tarihli ve 4562 sayılı Organize Sanayi Bölgeleri Kanununun 18
inci maddesinin onuncu fıkrası aşağıdaki şekilde değiştirilmiştir.
"OSB'lerde
sanayi tesislerindeki tesislerde bir katılımcı ya da katılımcının kiracısı
üretim yapabilir. 13/1/2011 tarihli ve 6102 sayılı Türk Ticaret Kanununda
tanımlanan hakim ve bağlı şirketler, geçici madde 5 kapsamında kurulan OSB'ler
bu fıkrada yer alan kiralamaya ilişkin kısıtlamalardan muaftır.”
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın
Başkanım.
BAŞKAN
– Hükûmet katılıyor mu?
BAŞBAKAN
YARDIMCISI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde Kocaeli Milletvekili Sayın Tahsin Tarhan. (CHP sıralarından
alkışlar) 
Buyurun.
TAHSİN
TARHAN (Kocaeli) – Sayın Başkan, değerli milletvekilleri; 502 sıra sayılı Kanun
Tasarısı’nın 58'inci maddesi üzerinde söz aldım. Genel Kurulu saygıyla
selamlıyorum. 
Üç
ay önce Sanayi Komisyonuna gelen 58’inci madde, Komisyon üyelerinin tümünün oylarıyla
geri çekildi. 58’inci madde OSB’de sanayi arsalarının yani fabrikalarının
kiralanması... 
Sevgili
milletvekilleri, Türkiye’nin en büyük sıkıntılarından birisi çarpık
kentleşmeydi, aynı zamanda çarpık sanayileşmeydi. Çarpık sanayileşmenin önüne
organize sanayileri geçti. Türkiye'de 304 tane organize sanayimiz var. Gurur
duymamız gereken sanayi siteleri buralar. Eskiden mahalle aralarında bulunan
atölyeler büyüyerek sanayiyi oluşturdu. Organize sanayiler bugün Türkiye’nin
hatta Avrupa’nın gurur duyacağı alanlar. Organize Sanayi Kanunu, gerçekten, son
dönemlerde muhalefet ve iktidar milletvekillerinin çalışmalarıyla hazırlandı.
En son yaptığımız kanunla organize sanayilere damga vergileri, emlak vergileri
gibi muafiyetler getirdik, sanayicileri destekledik. 
Bu
kanunda eğer biz kiralama yetkisi verirsek sevgili milletvekilleri, bu, 134
organize sanayiyi ilgilendiriyor. Bize gelen şikâyetler sadece 5 tane sanayi
sitesinden. Bunlar geçici 5’inci maddeyle oluşmuş, bunu geçici 5’inci maddeyle
çözebiliriz; İkitelli, Beylikdüzü, Dudullu, Maslak, Başkent OSB diye geçiyor, 5
tane sanayide sıkıntı var. Ama biz geçici 5’inci maddenin yanına 1’inci ve
2’nci maddeyi de ekliyoruz. Bununla birlikte, Türkiye’nin göz bebeği olan,
düşünün, Gebze Organize Sanayi’de, İzmir Atatürk OSB’de, bütün fabrikaları
kiraya verme yetkisi veriyoruz. Yani düşünün, bir fabrikayı bölüp 4 kişiye
kiraya verebileceğiz ve bununla rantın önünü açmış olacağız. Zaten en büyük
sıkıntımız çarpık kentleşme, çarpık sanayileşme. Şimdi, tekrar geriye
dönüyoruz. Organize sanayileri bölüp kiraya veriyoruz ve bu kira gelirinden dolayı
bütün bu fabrikalar üreticilerin elinden rantçıların eline geçecek, emlak
piyasasının eline geçecek. Biz diyoruz ki: “Gelin, bu maddede geçici 1 ve 2’yi
kaldırıp sadece 5’i çözelim. 5’le birlikte sadece sorunlu olan 5 tane organize
sanayinin sorunlarını çözüp bu OSB’leri kiralama yetkisini vermeyelim.
Sevgili
milletvekilleri, eğer biz Türkiye’de yerli otomobili yapacaksak, yerli uçak
yapacaksak, teknoloji üreteceksek, teknolojiyi bilgiye dönüştüreceksek,
kalkınmayı sağlayacaksak sanayiyle yapacağız. Sanayi ve organize sanayi
bölgeleri bu kadar hayati önem taşıyorken kiralama yöntemiyle rant alanına
dönmesine izin vermeyelim diyorum. 
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ederiz Sayın Tarhan. 
Önergeyi
oylarınıza sunuyorum: Kabul edenler…
ÖZGÜR
ÖZEL (Manisa) – Karar yeter sayısı…
BAŞKAN
– Söyledim, sonra söylediniz Sayın Özel. Daha sonraki maddede olabilir. 
Kabul
etmeyenler… 
ÖZGÜR
ÖZEL (Manisa) – Maddenin oylamasında istiyorum. 
BAŞKAN
– Peki. 
Önerge
kabul edilmemiştir. 
Maddeyi
oylarınıza sunacağım ve karar yeter sayısı arayacağım: Kabul edenler… Kabul
etmeyenler… Karar yeter sayısı yoktur. 
Birleşime
on dakika ara veriyorum. 
Kapanma saati: 18.54
SEKİZİNCİ OTURUM
Açılma Saati: 19.04
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), Mücahit DURMUŞOĞLU (Osmaniye) 
-----0-----
BAŞKAN
– Türkiye Büyük Millet Meclisinin 23’üncü Birleşiminin Sekizinci Oturumunu
açıyorum.
502
sıra sayılı Kanun Tasarısı’nın 58’inci maddesinin oylamasında karar yeter
sayısı bulunamamıştı. 
Şimdi
maddeyi tekrar oylarınıza sunacağım ve karar yeter sayısı arayacağım. Kabul
edenler… Kabul etmeyenler… Kabul edilmiştir. Karar yeter sayısı vardır.
502
sıra sayılı Kanun Tasarısı’nın görüşmelerine devam ediyoruz.
Komisyon
ve Hükûmet yerinde.
59’uncu
maddede ikisi aynı mahiyette olmak üzere dört önerge vardır. Önergeleri
aykırılık sırasına göre işleme alacağım.
Türkiye Büyük Millet Meclisi Başkanlığına
Görüşülmekte
olan 502 sıra sayılı Kanun Tasarısı’nın 59’uncu maddesinin tasarıdan
çıkarılmasını arz ve teklif ederiz.
 Mustafa
Kalaycı İsmail Faruk Aksu Baki Şimşek
 Konya İstanbul Mersin
 Zühal
Topcu Saffet Sancaklı Mehmet Necmettin Ahrazoğlu
 Ankara Kocaeli Hatay
Aynı
mahiyetteki diğer önergenin imza sahipleri:
 Filiz
Kerestecioğlu Demir Mithat Sancar Müslüm Doğan
 İstanbul Mardin İzmir
 Meral
Danış Beştaş Ziya Pir  Mehmet Ali Aslan
 Adana Diyarbakır Batman
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılamıyoruz Sayın
Başkanım.
BAŞKAN
– Hükûmet katılıyor mu?
BAŞBAKAN
YARDIMCISI BEKİR BOZDAĞ (Yozgat) – Katılmıyoruz Başkanım.
BAŞKAN
– Aynı mahiyetteki önergeler üzerinde ilk konuşmacı İstanbul Milletvekili Sayın
İsmail Faruk Aksu. 
Buyurun.
(MHP sıralarından alkışlar) 
İSMAİL
FARUK AKSU (İstanbul) – Sayın Başkan, sayın milletvekilleri; 59’uncu madde
üzerine Milliyetçi Hareket Partisi Grubu adına söz aldım. Genel Kurulu ve aziz
milletimizi saygıyla selamlıyorum. 
Görüştüğümüz
maddenin ilk bölümünde, lojman ihtiyacının savunma, güvenlik, adalet ve
istihbarat hizmeti yürüten personel tarafından kullanılanlar hariç, kamu
konutlarından on yılını doldurmuş olanların ekonomiye kazandırılması amacıyla,
içinde oturanlara öncelik verilmek suretiyle satışı öngörülmektedir. Bu
konudaki usul ve esasları belirlemeye ve uygulamadan kaynaklı tereddütleri
gidermeye ise mahallî idarelere ilişkin konutlar için ilgili idareler,
diğerleri için Maliye Bakanlığı yetkili kılınmaktadır.
Bilindiği
gibi, kamu konutlarının ve sosyal tesislerinin satışı Türkiye'nin her zaman
gündeminde olan bir konu olmuştur. Genellikle ilave kaynak temini ve kamuda
tasarruf kapsamında gündeme gelse de konunun popülist bir söylem olarak gündeme
geldiği de olmaktadır. Bu tasarıda amaç “kamu konutlarının ekonomiye
kazandırılması” olarak ifade edilmektedir. Ancak bu konuda kamuoyunda tereddüt
oluşturabilecek birkaç hususa dikkat çekmek istiyorum.
Bunlardan
birincisi, bazı yerlerde lojman ihtiyacının sadece güvenlik, adalet ve
istihbarat personeli için değil, diğer kamu personeli için de gerekli
olabileceğidir. Nitekim, öğretmenler, sağlıkçılar ve akademik personelle ilgili
olarak bu konuda ciddi sıkıntılarla karşılaşılabilecektir. Unutulmamalı ki
eleman temininde güçlük çekilen yerler için lojman önemli bir unsurdur. 
İkincisi,
içinde oturanların satış tarihinde lojmanda olmalarının kamu çalışanlarına
nazaran bir avantaj sağlamasının, diğer kamu görevlilerinin benzeri
beklentilerine ve taleplerine yol açabilecek olmasıdır.
Üçüncüsü
de bu satışların kayırmacı bir anlayışla yapılması ihtimalinden kaynaklı
endişelerdir. Nitekim geçmişte yapılan bazı özelleştirmeler ve satışlar bu endişenin
oluşmasına zemin hazırlamaktadır. Bu sebeple söz konusu düzenlemenin ve
devamındaki uygulamaların bu çerçevede değerlendirilmesi yerinde olacaktır.
Değerli
milletvekilleri, maddenin ikinci bölümü mülkiyeti hazineye ait tarım
arazilerinin kiracılarına belli şartlarla satılmasına ilişkindir. 6292 sayılı
Hazineye Ait Tarım Arazilerinin Satışı Hakkında Kanun’un 12’nci maddesiyle hazineye
ait tarım arazilerinin hak sahiplerine satılabilmesine imkân tanınmış olduğu
hâlde, belediye ve mücavir alan sınırları içinde kalan yerlerde bulunan
hazineye ait tarım arazileri bu madde kapsamında hak sahiplerine
satılamamıştır. Bu hüküm nedeniyle belediye ve mücavir alan sınırları dışında
bulunan ve hazineye ait tarım arazilerini 31/12/2011 tarihi itibarıyla en az üç
yıldan beri tarımsal amaçla kiralayanlar satın alabilmekte iken aynı şartları
taşımalarına, hatta komşu olmalarına rağmen, kiraladıkları, kullandıkları ya da
paydaşı oldukları hazineye ait tarım arazileri belediye ve mücavir alan
sınırları içinde olanlar bu taşınmazları satın alamamışlardır. Bu nedenle
mağduriyet yaşayan birçok vatandaşımızın bulunduğu da bilinmektedir.
Yapılan
düzenlemeyle belediye ve mücavir alan sınırları içinde yer alan hazineye ait
tarım arazilerinin de rayiç bedel üzerinden satılabilmesi imkân dâhiline
girmektedir. Türkiye'nin birçok yerinde hazine arazilerini ecrimisil veya kira
ödeyerek veya orman kadastrosu içinde kullanan vatandaşlarımızın uzun sürelere
sâri sorunları bulunmaktadır. Bu arazileri genellikle dededen ve babadan
itibaren çok uzun yıllardan beri kullandığı hâlde tapuları kendilerine ait
değildir. Söz konusu arazilerin kullanıcılarına satılması zaman zaman gündeme
gelen ve geçmişte bazı düzenlemelerin de yapıldığı bir konudur. Özellikle
geçimini buralardan sağlayan dar gelirli çiftçi ve orman köylüsü
vatandaşlarımızı mağdur eden bu gibi eksikliklerin giderilmesini ve çözüme
kavuşturulmasını gerekli görüyoruz. Ancak, burada dikkat edilmesi gereken
husus, özellikle yüksek rantların paylaşımına ya da peşkeş çekilmesine sebep
olabilecek girişimlerden ve düzenlemelerden kaçınılması zaruretidir. Burada
amaç rant paylaşmak değil, tarımla geçinen vatandaşlarımızın hakkını hukukunu
korumak olmalıdır. Bu yönüyle uygulamanın etkili bir denetime tabi tutulması da
şarttır.
Bu
düşüncelerle sizleri saygıyla selamlıyorum. (MHP sıralarından alkışlar) 
BAŞKAN
– Teşekkür ederiz Sayın Aksu.
Aynı
mahiyetteki diğer önerge üzerinde Adana Milletvekili Sayın Meral Danış Beştaş…
Buyurun.
(HDP sıralarından alkışlar) 
MERAL
DANIŞ BEŞTAŞ (Adana) – Sayın Başkan, değerli milletvekilleri; ben de grubum
adına 59’uncu madde üzerinde söz almış durumdayım.
Anılan
maddeyle Hazineye Ait Taşınmaz Malların Değerlendirilmesi ve Katma Değer
Vergisi Kanununda Değişiklik Yapılması Hakkında Kanun’a yapılan eklemeyle kamu
konutlarının satışlarının önü açılıyor, çok özetle bunu söyleyebiliriz. Şimdi,
bu düzenleme sonrasında neler olabilir, bu eğer yasalaşırsa? Şöyle özetlemek ve
genel hatlarıyla çizmek mümkün: Bildiğimiz gibi, çoğu kamu konutu kent
merkezlerinde ve hatta kent merkezlerinin de en nezih yerlerinde bulunmaktadır,
genellikle değerli mekânlar olarak da bilinir. Karayollarının yeri, polis lojmanları,
askerî lojmanlar gerçekten oldukça güzel alanlarda, nezih alanlarda bulunuyor.
Kent büyümesiyle bunlar aslında bir yönüyle de daha çok değerleniyor. Şimdi,
burada büyük şehirlere yeni sermaye akışlarının ortaya çıkması doğrudan
gerçekleşecektir. Bununla birlikte, Mimarlar Odası Ankara Şubesi de tescilli
kültür varlığı olan kamu konutlarının bu satış kapsamı içinde
değerlendirilmesini doğru bulmadıklarını ve karşı olduklarını komisyon
sürecinde beyan ettiler. 
Şimdi,
lojmanların büyük bir kısmı kentin kültürüyle kendi içinde o kent kimliğinin
çok önemli bir parçası niteliğindedir aynı zamanda. Dolayısıyla bunların
satışından murat edilenin rant olduğunu ve rantı da kendi çevresine,
yandaşlarına aktarmak olduğunu söylemek çok da zor değil. Yani bundan önceki
uygulamalar da bunu açıkça ortaya koyuyor. Dolayısıyla bu düzenlemelerin
gerekçesinde her ne kadar depreme dayanıksız olduğu belirtilmekteyse de bu da
ayrıca başka bir vahamete işaret ediyor. Depreme dayanıklı olmayan binaların
içinde demek ki şu ana kadar kamu çalışanlarının zaten yaşamaması gerekirdi,
depreme dayanıklı hâle getirilmesi gerekirdi. Bu da sırf gerekçe oluşturmak
için aslında yazılan bir gerekçe. Demek ki bu uygulama her hâliyle yine
yoksula, emekçiye, maaşıyla çalışana yüklenen bir fatura olacak. Bu faturanın
nedeninin bütçedeki açık olduğu, bu sebeple kamu mallarının elden çıkartılmaya
çalışıldığı da çok açık bir şekilde ortadadır.
Önerimiz
şudur bizim Halkların Demokratik Partisi olarak: Kamu lojmanlarının kamu yararı
açısından kamunun elinde kalmasıdır ve depreme dayanıksız bu konutların kamu
eliyle yeniden, yerinden dönüştürülmesi ve kamu personelinin bu alanlarda
mülkiyetinin kamuda kalması suretiyle yaşamasının devamı niteliğindedir. Bu
nedenle biz tasarı metninden çıkarılmasını önerdik. Tabii ki kamu lojmanları
sadece belirli bir kesime değil; işçilere, farklı alandaki memurlara, sosyal
devlet olmanın ilkesi gereğince de ayrıca tahsis edilmelidir, yapılmalıdır.
Sosyal devlet, düşük ücretlerle, kiralarla aynı zamanda kendi çalışanlarına
barınma olanağı sunmak zorunda olan devlettir. Anayasa’mızdaki sosyal devlet
ilkesinin gereği de bu yönüyle yerine getirilmelidir.
Hatırlayacağınız
üzere, TOKİ, 1984 yılında, ilk kurulma nedeni olarak şu şekilde kamuoyuna
yansıdı: Devlet eliyle yoksul kesimlerin barınma ihtiyacı karşılanacaktı
TOKİ’yle fakat bugün kentsel dönüşümle yüksek rantın olduğu kent mekânlarında
yoksul kesimlerin tümüyle tasfiye edildiğini ve TOKİ’nin sermaye kesimlerine
lüks konut üretme karakterine büründüğünü görüyoruz. Etrafımıza bakalım,
TOKİ’lerde artık ciddi bir kimlik değişimi de var, yoksullar değil belirli bir
gelir düzeyinin üstünde olan yurttaşlar ancak orada yaşayabiliyor. İşte bu,
kamu yararına aykırıdır, sadece günü kurtarma amaçlıdır ve iktidar partisinin
ekonomik sıkışmışlığını aşmak için bu kamu lojmanları aslında satışa
sunulacaktır. Bu maddenin arka planındaki gerekçe bizce budur. Son olarak,
Kızılay’daki Saraçoğlu Mahallesi’ni buna örnek olarak vermek isterim. Emlak
Konut Gayrimenkul Yatırım Ortaklığına devredildi Saraçoğlu Mahallesi ve yakında
hep birlikte izleyeceğiz, göreceğiz ki orada rant değeri çok yüksek olan ve
kent kimliğinin bir parçası olan o alan başka kesimlerin eline geçecek, peşkeş
çekilecektir diyorum. 
Bu
nedenle, bu maddenin tasarı metninden çıkarılmasını partimiz adına ifade
ediyorum. 
Teşekkür
ediyorum. (HDP sıralarından alkışlar) 
BAŞKAN
– Teşekkür ederiz Sayın Beştaş. 
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 502 sıra sayılı Bazı Vergi Kanunları ile Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 59’uncu maddesi
ile 29/6/2001 tarihli ve 4706 sayılı Hazineye Ait Taşınmaz Malların
Değerlendirilmesi ve Katma Değer Vergisi Kanununda Değişiklik Yapılması
Hakkında Kanun’un 4’üncü maddesine eklenen fıkralardan (1)’inci, (2)’nci,
(3)’üncü, (4)’üncü, (5)’inci, (6)’ncı, (7)’nci fıkraların madde metninden
çıkarılmasını arz ve teklif ederiz.
Saygılarımızla.

 Musa
Çam Bülent Kuşoğlu Zekeriya Temizel
 İzmir Ankara İzmir
 Bihlun
Tamaylıgil Kadim Durmaz Utku Çakırözer
 İstanbul Tokat Eskişehir
 Lale
Karabıyık Murat Emir 
 Bursa Ankara
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın Başkan.

BAŞKAN
– Hükûmet katılıyor mu? 
BAŞBAKAN
YARDIMCISI BEKİR BOZDAĞ (Yozgat) – Katılmıyoruz Başkan. 
BAŞKAN
- Önerge üzerinde Ankara Milletvekili Sayın Murat Emir.
Buyurun.
(CHP sıralarından alkışlar)
MURAT
EMİR (Ankara) – Sayın Başkan, değerli milletvekilleri; Genel Kurulu saygıyla
selamlıyorum.
61
ayrı konuda bir yerlerden para bulmak ve delik deşik olmuş bütçeyi bir şekliyle
denklemeye çalışmak için uydurulmuş, bulunmuş yöntemlerden birisi de lojman
satışı. Ben de lojman satışıyla ilgili olarak söz almış bulunuyorum.
Şimdi,
geçenlerde Sayın Başbakan “Artık kamuda lükse, saltanata son.” dedi. Bu aslında
iyi de bir şeydi ama aynı zamanda bir tespitti. Demek ki on beş yıllık
iktidarınız saltanat sürmüş ve lüks içerisinde Türkiye'yi yönetmiş. Bu tespiti
yapan bir yıllık, iki yıllık hükûmetin başbakanı olsaydı belki anlayabilirdik.
Ama on beş yıllık bir Hükûmetin son gelen Başbakanı böyle söyleyince bu
tutarsızlığı da not etmeden geçemiyoruz değerli arkadaşlar.
Şimdi,
burada lojmanlar satılıyor ancak burada bir incelik var, bir konuya dikkatinizi
çekmek isterim: 2016 yılında Ankara Büyükşehir Belediye Meclisi bir karar aldı
ve bu kararında Anıtkabir yerleşkesinin kenarında bulunan ama Anıtkabir sit
alanı içerisinde saydığımız lojmanlara resmî statü kazandırdı. Ve biz bununla
ilgili bilgi almak istediğimizde de dendi ki: “Buralar şu anda Savunma
Bakanlığına ait arazi olarak, boş park alanı olarak görünüyor. Biz de gereğini
yaptık Millî Savunma Bakanlığının isteği üzerine ve bunları lojman olarak
tescilledik.” Bu yapılırken iki şey daha yapıldı. Çünkü biz o zaman demiştik
ki: “Madem ‘lojman’ diyorsunuz bunlara, o hâlde bunların kamulaştırılmasının ve
Anıtkabir yerleşkesinin bir parçası olarak tescillenmesinin de önünü açın.” Bu
yapılmadı. Aynı zamanda Anıtkabir içerisinde 12 dönümlük yeni imar izni de
verilerek aslında Anıtkabir’e önemli bir tehdit yaratılmış oldu.
Biz
bunu gündeme getirdiğimizde dendi ki: “Merak etmeyin, Anıtkabir’e yan gözle
bakan eller kırılır, kimse Anıtkabir’e yan bakamaz.” Oysa bakın, işte, bu torba
yasayla yepyeni bir perde açılıyor. Yani önce park alanını
resmîleştiriyorsunuz, resmen orayı lojman ilan ediyorsunuz, şimdi de bu torba
yasayla lojmanların satışının önünü açıyorsunuz. “Canım, nereden çıkarıyorsunuz
bunu, bizim Anıtkabir’le öyle bir sorunumuz yok.” diyebilirsiniz ama biz sizi
tanıyoruz. Biz sizi geçmişinizden tanıyoruz ve Atatürk’le ve Anıtkabir’le olan
meselelerinizden, sorunlarınızdan biliyoruz. Ve buradan uyarıyoruz: Anıtkabir’i
ve onun etrafındaki alana dâhil olan yerlerdeki lojmanları sakın ha sakın
satmaya kalkmayın, oradan bir rant elde etmeye kalkmayın ve Atatürk’ün manevi
şahsiyetine dönük herhangi bir hamleyi aklınızdan dahi geçirmeyin. 
Şimdi
siz beni işgüzarlıkla suçlayabilirsiniz ama ben size biraz geçmişten bir alıntı
yapacağım ve bir metin okuyacağım değerli arkadaşlar. Tarihi de söyleyeyim,
ipucu olsun size: 10 Kasım 1996. Şahıs diyor ki: “İçim kan ağlayarak bugünkü
törenlere katıldım. Müslümanlar içindeki hırsı, kini, nefreti eksik etmesin.”
Kimdi bu şahıs anımsıyor musunuz? Bakın, Kayserililer bilir, Kayseri Belediye
Başkanı Şükrü Karatepe. 
İSMAİL
TAMER (Kayseri) – Yok öyle bir şey. 
FATMA
BENLİ (İstanbul) – Sayın Vekilim, kaç sene önceki mevzuyu...
MURAT
EMİR (Devamla) – Şükrü Karatepe bunu söylemiş olabilir ama şu anda nerede
değerli arkadaşlar, ne iş yapar Şükrü Karatepe? Şu anda Cumhurbaşkanının
Başdanışmanıdır. (CHP sıralarından alkışlar) Bu önemlidir, “Yirmi sene önce
söylemiş canım.” diyemezsiniz. 
İSMAİL
TAMER (Kayseri) – Çarpıtmayın o sözleri. Mahkeme karar verdi.
MURAT
EMİR (Devamla) – Bakın, bu akıl, Anıtkabir’e içi kan ağlayarak giden akıl ve
“Müslümanlar kinini içinde tutsun.” diyen akıl ve Atatürk sevgisi bugün sahte
olan akıl bugün saraydadır. Bu önemli bir sorundur, bunu sizin de ciddiyetle
ele almanız gerekiyor değerli arkadaşlar. 
Bakınız,
biz Atatürk sevgisinden son derece memnunuz, Anıtkabir’e saygıdan son derece
memnunuz. Hepinizin de Anıtkabir’e en az bizim kadar saygı, sevgi ve muhabbet
beslediğinizden hiç şüphemiz yok.
İSMAİL
TAMER (Kayseri) – Olmasın da zaten. Atatürk sadece size ait değil ki. 
MURAT
EMİR (Devamla) – Ama herkes, içinde aslında sahte Atatürk sevgisi olanları,
sahte Atatürkçüleri de tespit edip teşhir etmek zorundadır. Ben bunu sizin
dikkatinize sunuyorum, tartışın diye sunuyorum. 
Ve
bir şeyi de not etmek isterim değerli arkadaşlar: Atatürk sevgisi öylesine
güzel bir şey ki sahtesi bile güzel. 
Hepinize
saygılar sunuyorum. (CHP sıralarından alkışlar) 
BAŞKAN
– Teşekkür ederiz Sayın Emir. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 502 sıra sayılı Bazı Vergi Kanunları ile Diğer Bazı Kanunlarda Değişiklik
Yapılmasına Dair Kanun Tasarısı’nın çerçeve 59’uncu maddesiyle 4706 sayılı
Kanun’un 4’üncü maddesine eklenmesi öngörülen beşinci fıkrada yer alan
"kamu konutlarından on yılını doldurmuş bulunanlar” ibaresinin "kamu
konutları” şeklinde, aynı maddeye eklenmesi öngörülen on ikinci fıkrada yer
alan "31/12/2011” ibaresinin "30/3/2014” şeklinde değiştirilmesini
arz ve teklif ederiz.
 Mehmet
Muş Ramazan Can Nazım Maviş
 İstanbul Kırıkkale Sinop
 Ayşe
Doğan Hulusi Şentürk Mehmet Doğan Kubat
 Tekirdağ İstanbul İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Takdire bırakıyoruz.
BAŞKAN
– Hükûmet katılıyor mu?
BAŞBAKAN
YARDIMCISI BEKİR BOZDAĞ (Yozgat) – Katılıyoruz Başkanım.
BAŞKAN
– Gerekçeyi okutuyorum:
Gerekçe:
Önergeyle,
kamu konutlarının satışındaki on yıl sınırı kaldırılarak yeni konutların da
satılmasına ve bu lojmanlarda oturanların da ihalede oluşacak bedelden
öncelikle lojmanlarını almalarına imkân sağlanmakta, ayrıca, belediye ve
mücavir alan sınırları içerisinde kalan hazineye ait tarım arazilerinin
paydaşı, kiracısı ve kullanıcısı olan vatandaşlarımızın bu madde kapsamında
kullandıkları arazileri edinebilmeleri için gerekli olan kullanım süresi
şartının 30/3/2014 tarihine çekilerek, bu vatandaşlarımızın kullandıkları
arazileri edinebilmeleri ve bu konuda yaşanan ihtilafların giderilmesi
amaçlanmıştır.
ÖZGÜR
ÖZEL (Manisa) – Gerekçesini okuttuğunuz önerge oylanırken karar sayısı alalım
da iktidar partisi bu işe ne kadar katılıyor bir görelim.
BAŞKAN
– Karar yeter sayısı mı istiyorsunuz?
ÖZGÜR
ÖZEL (Manisa) – Evet.
BAŞKAN
– Peki.
Önergeyi
oylarınıza sunacağım ve karar yeter sayısı arayacağım.
Önergeyi
oylarınıza sunuyorum: Kabul edenler… Kabul etmeyenler… Karar yeter sayısı
vardır, önerge kabul edilmiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
60’ıncı
madde üzerinde ikisi aynı mahiyette olmak üzere dört önerge vardır, okutacağım
ilk iki önerge aynı mahiyettedir. Önergeleri okutup birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 502 sıra sayılı Kanun Tasarısı’nın 60’ıncı maddesinin tasarıdan
çıkarılmasını arz ve teklif ederiz.
 Mustafa
Kalaycı Saffet Sancaklı Baki Şimşek
 Konya Kocaeli Mersin
 Zühal
Topcu Mehmet Necmettin Ahrazoğlu
 Ankara Hatay
Aynı
mahiyetteki diğer önergenin imza sahipleri:
 Filiz
Kerestecioğlu Demir Ertuğrul Kürkcü Müslüm Doğan
 İstanbul
 İzmir İzmir
 Mithat
Sancar Ziya Pir Mehmet Ali Aslan
 Mardin Diyarbakır Batman
BAŞKAN
– Komisyon aynı mahiyetteki önergelere katılıyor mu? 
PLAN VE BÜTÇE KOMİSYONU SÖZCÜSÜ İBRAHİM AYDIN (Antalya) –
Katılmıyoruz Sayın Başkanım.
BAŞKAN – Hükûmet katılıyor mu?
BAŞBAKAN YARDIMCISI BEKİR BOZDAĞ (Yozgat) – Katılmıyoruz
Başkanım.
BAŞKAN – Aynı
mahiyetteki önergeler üzerinde ilk konuşmacı Mersin Milletvekili Sayın Baki
Şimşek. 
Buyurun.
(MHP sıralarından alkışlar) 
BAKİ
ŞİMŞEK (Mersin) – Sayın Başkan, değerli milletvekilleri; 502 sıra sayılı Kanun
Tasarısı’nın 60’ncı maddesi üzerinde Milliyetçi Hareket Partisi Grubu adına söz
almış bulunmaktayım. 
Sözlerime
başlamadan önce, bugün Ağrı Eleşkirt’te PKK’lı hainlerle girdiği silahlı
çatışmada şehit olan hemşehrim Mersin Mezitli Doğlu köyünden Uzman Çavuş İsmail
Doğan’a Allah’tan rahmet diliyorum. Bütün Mersin’in ve Türkiye'nin başı sağ
olsun. 
Büyükşehir
belediye sınırları içerisinde kalan hazineye ait yapılı taşınmazların satışı
konusunda getirilen madde üzerinde konuşmak istiyorum. Tabii, maddeyle beraber
yapılı taşınmazların ve hazineye ait yapısız taşınmazların satışına genel
manada olumlu bakıyoruz. Yalnız, üzerinde özellikle kültür varlığı bulunan,
tarihî eser niteliği bulunan taşınmazların belediyeye devrinin de, satışının da
sakıncalı olduğunu, bunun mutlaka bir daha gözden geçirilmesi gerektiğini
düşünüyoruz. Yoksa, özellikle belediye sınırı içerisinde kalıp daha önceden bu
haktan faydalanamayan birçok insan mağdur durumdadır. Bunun önünün açılması
olumludur. 
Tabii, hazine arazileriyle ilgili problem çoktur,
sadece satışla ilgili değil, kiralamayla ilgili, özel ağaçlandırmayla ilgili
birçok sorun bulunmaktadır. 2/B alanlarında, yine belediye sınırları
içerisinde, 2 tane komşu parsel düşünün, 2’sinin sahipleri farklı insanlar.
İmar planıyla beraber bu bölge turizm alanı ilan ediliyor. 2/B olarak kullanan
şahsın birisi hak sahibi oluyor, diğer vatandaşa devlet beş kuruş para ödemeden
yerini gasbediyor, el koyuyor. Burada bir hak kaybı vardır. Özellikle 2/B
satışlarında, turizm alanları içerisinde, imar planı içerisinde kalan bu tip
yerlerdeki hak sahiplerinin hakkının korunması, devletin, nasıl diğer 2/B
sahiplerine arsa veriyorsa, bu insanlara da bedelini ödemesi gerektiğini
düşünüyoruz. 
Tabii, hazine arazileriyle ilgili yaşadığımız en büyük
diğer sorun, özellikle şehir merkezlerindeki imara açılan bölgelerdeki hazine
arazilerini Maliye Bakanlığı TOKİ’ye iki satır yazıyla hemen devrediyor. Bir
ülkenin sadece konut yaparak, apartman yaparak büyümesi mümkün değil. Bugün,
sadece Ankara İncek’te binlerce konut fazlası var, Eskişehir Yolu’nda binlerce
konut fazlası var. TOKİ’nin görevi, müteahhitlerin yapamadığını yapmaktır,
vatandaşın yapamadığını yapmaktır, kentsel dönüşüm yapmaktır ama bugün TOKİ,
şehir içerisindeki rantı çok yüksek olan arsaları Maliyeden, Millî Emlakten
devralarak buralara Emlak Konut ya da müteahhit iş birliğiyle milyon dolarlık
konutlar yapmaktadır. Eskişehir Yolu’nda, İncek’te bu konutları
hepinizin görmesi mümkündür. TOKİ’nin öncelikle kentsel dönüşüm yapması ve
Maliyenin de TOKİ’ye bu tip yerleri devretmemesi gerektiğini düşünüyoruz. 
Ayrıca,
bir diğer önemli konu: Yine TOKİ, şehir merkezlerindeki statların birçoğunu
devraldı, başta benim seçim bölgem olan Mersin olmak üzere karşılığında şehir
dışlarına, şehir merkezinin dışına yeni statlar yaptı Mersin’deki stat, hemen sahilde,
şehrin en güzel yerinde ve insanların yürüme mesafesindeydi. Bu stadın yerini
devraldı, şehrin dışına, insanların araçla ulaşamayacağı, otoparkı olmayan, yürüme
mesafesinde gidemeyeceği bir stadyum yaptı ve bugün maça giden insan sayısı en
az yarı yarıya azaldı. Şehir merkezindeki yere de “Alışveriş merkezi ve konut
yapacağız.” diyorlar. Şehir merkezindeki yerin ya yeniden stadyum yapılması ya
da buranın bir meydan, park olarak düzenlenmesi gerekmektedir. 
Ayrıca,
kamu yatırımlarındaki hazine arazileriyle ilgili yaşadığımız bir diğer önemli
sorun, yer seçimi konusunda kurumlarla olan uyuşmazlıktır. Yine seçim bölgem
olan Mersin Tarsus’ta on yılı aşkındır bir hastane serüveni yaşanıyor. Hastane
yapılabilecek iki tane alan belirleniyor. Alanın bir tanesi bataklık, alanın
bir tanesi de dolgu alanı, otoyolun dolgularının atıldığı alan. Bakanlık bir
karar veriyor, “Bataklığa yapalım.” Kamuoyunda tepki oluyor, değiştiriyor,
gidiyor, “Dolgu alanına yapalım.” Ona da uzmanlar karar vermiyorlar. Her seçim
billboard asılıyor: “Tarsus’a şehir hastanesi yapıyoruz.” “İhaleyi yaptık.”
deniyor. İki yıl geçti 2015 seçimlerinden bu tarafa, ortada hastane de yok,
ihale de yok, hâlâ hastanenin nereye yapılacağı da belli değil. Özellikle
100-110 milyon TL para harcanacak bir hastane için her iki yerin de biz uygun
olmadığını düşünüyoruz ama devlet yatırım yaparken “Arazi bedava olsun.” diyor.
Bedava uygun yer yoksa, 110 milyon liraya hastane yapılacaksa, bir 5-10 milyon
liraya da koskoca Türkiye Cumhuriyeti devleti hastane yapacak bir yeri satın
alıp doğru yere hastane yatırımını yapmalıdır. 
Bu
duygu ve düşüncelerle yüce heyetinizi saygıyla selamlıyorum. (MHP sıralarından
alkışlar)
BAŞKAN
– Teşekkür ederiz Sayın Şimşek. 
Aynı
mahiyetteki diğer önerge üzerinde İzmir Milletvekili Sayın Ertuğrul Kürkcü. 
Buyurun.
(HDP sıralarından alkışlar)
ERTUĞRUL
KÜRKCÜ (İzmir) – Sayın Başkan, çok teşekkürler. 
Sevgili
arkadaşlar, bu 60’ıncı madde öyle olsa ne olur, böyle olsa ne olur, o yüzden
madde üzerinde fazla durmayacağım ama ben torba kanun üzerinde durmak
istiyorum. Çünkü esasen torba kanunun kendisi, torba kanun çıkartmak Roma
hukukunda bir suçtu. Bunun da çok anlaşılabilir bir nedeni olduğunu Roma
hukukuna bakınca görüyoruz. Çünkü birbiriyle çelişen, birbirinden ayrı
çıkarlara hitap eden konuları bir tek kanun içerisine sığdırmaya kalkıştığınız
zaman, bunu kanunlaştıracak olan yurttaşlar kısa zamanda bunun içindeki
unsurları ayrıştıramadıklarından, akılları tam olarak hiçbirisine basmadığından
yanlış kararlar verebiliyorlardı ve daha sonra bu kanunların iptal olması icap
ediyordu. O yüzden “tek kanun, tek konu” ilkesini Roma hukuku kendisine prensip
belledi ve bu çok uzun yıllardan beri de, yüzyıllardan beri de esasen bütün
modern hukuka da yol gösteren bir ilke oldu. 
Şimdi,
bunda anlaşılmayacak hiçbir şey yok ve bizim bütün tartışmamız da bu; aslında,
Roma hukuku bunu bir rüşvet olarak gördüğü için de engelliyordu yani bir konuyu
kanunlaştırmak için öteki konuları yem olarak kullanmak. Bizim torba
kanunlarımız tam böyledir yani Roma hukukuna göre, aslında, son derece ağır bir
suç işliyoruz çünkü torba kanun yapmak Roma’da yasaktı. 
Fakat
Türkiye’de artık serbest, bunun önü açıldı ama ilginç bir gelişmeyi de beraber
yaşadık; torba kanunlar ilke olduğundan beri, 2009’dan bu yana hukuk fakültelerinde
Roma hukuku çalışmak, Roma hukuku dersleri de zorunlu olmaktan çıktı. Yani
Meclis tek kanun, tek konu ilkesinden ayrılırken hukuk fakülteleri de Roma
hukukundan ayrılmayı uygun buldular. Fakat bu tıpkı fizik bölümlerinde Newton
kanununun öğretilmesinden vazgeçmek gibidir. Newton kanununu öğretmezseniz eğer
ne “görelilik”i ne diğerlerini öğretebilirsiniz ne de aslında, herhangi bir
biçimde fizikle ilgili bir şey yapabilirsiniz; yaptığınız şey ancak hokkabazlık
olabilir. Nasıl böyleyse, tek kanun, tek konu ilkesinden ayrılmak için Roma
hukukundan vazgeçtiğiniz zaman da aslında, esasen hukuktan vazgeçersiniz. O
nedenle, ben Türkiye'nin hem hukuk öğrenimi hem hukuk üretimi bakımından esasen
yoldan çıkmış olduğunu bu manada söyleyebileceğimizi düşünüyorum ama buna
ısrarla devam ediyoruz. 
Eskiden
Roma hukukunun manası, bir bakıma, bir düzen ve kural toplamının esasen
Roma’nın kendi düzeninde ifade edildiğiyle ilgiliydi. O yüzden denildi ki:
“Bütün yollar Roma’ya çıkar.” Fakat bir kere yoldan çıktığınızda ne hukuka ne
Roma hukukuna ihtiyacınız kalır, o zaman, torba kanun sizin ilkeniz hâline
gelir. Torba kanunla da aslında, bir konuyu yasalaştırmak için başka konuları
rüşvet diye vermekten başka bir şey yapmamış olursunuz. Bunu kendisine
yakıştıran bir Meclise, bunu kendisine yakıştıran bir yönetime ben ne desem
boş. O yüzden, Allah ıslah etsin diyorum. (HDP sıralarından alkışlar)
BAŞKAN
– Teşekkürler Sayın Kürkcü.
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 502 sıra sayılı Tasarı’nın 60’ıncı maddesinin (1)’inci fıkrasının
aşağıdaki şekilde değiştirilmesini arz ve teklif ederiz. 
 Musa Çam Bülent
Kuşoğlu Mehmet Akif Hamzaçebi
 İzmir Ankara İstanbul
 Kadim Durmaz Bihlun
Tamaylıgil Zekeriya Temizel
 Tokat  İstanbul İzmir
 Utku Çakırözer Lale
Karabıyık Kemal Zeybek
 Eskişehir Bursa Samsun
“4076
sayılı Kanunun 5 inci maddesinin birinci fıkrasına aşağıdaki cümle eklenmiş,
altıncı fıkrasında yer alan ‘19/7/2003’ ibaresi ‘29/3/2014’ şeklinde, son
fıkrasında yer alan ‘Bu maddenin yürürlüğe girdiği tarihten’ ibaresi
‘29/3/2014’ tarihinden olarak değiştirilmiştir.”
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın
Başkanım.
BAŞKAN
– Hükûmet katılıyor mu?
BAŞBAKAN
YARDIMCISI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde Samsun Milletvekili Sayın Kemal Zeybek konuşacak. (CHP sıralarından
alkışlar)
Buyurun.

KEMAL
ZEYBEK (Samsun) – Sayın Başkan, değerli milletvekili arkadaşlarım; sizleri
sevgiyle saygıyla selamlıyorum. 
Sıra
sayısı 502 olan Bazı Vergi Kanunları ile Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı’nın 60’ıncı maddesi üzerinde söz
almış bulunuyorum. Genel Kurulu tekrar saygıyla selamlıyorum.
Değerli
milletvekili arkadaşlarım, 10 Kasım 2016 tarihinde Türkiye Büyük Millet Meclisi
Başkanlığına bu tasarının değiştirilmesi için bir yasa teklifi vermiştim. Bu
yasa teklifinin bugün aynen iktidar partisi tarafından da kabul görmesi, aynı
şekilde değiştirilmesi bizi memnun etmiştir ve bu konuda, daha önceki hazırlık
çalışmalarında, Cumhuriyet Halk Partisinin yerel seçimlerde, 2014 yerel seçimleri
esnasında, bütünşehir yasasındaki seçim değişikliğiyle seçimleri kendi
tarafına, lehine değiştirmek için gündeme getiren siyasal parti… O günkü
koşullarda, 2003 tarihine kadar olan kamunun tüm üzerindeki mal varlıklarını…
Atasından, dedesinden kalmış veya tuğla üzerine tuğla koymuş, taş üzerine taş
koymuş ve kendi üzerine yapılaşma yapmış, kapalı alan üzerinde mülk edinmiş
vatandaşlarımızın bu yerlerinin kendileri tarafına bedelsiz veya cüzi bir
fiyatla verilmesini talep ediyoruz. Tabii ki bunun verilmediğini, bu torba
yasayla bunun engellendiğini, bunun, bu maddenin bir şekilde şu anda bütçeye
katkı sağlanması gerektiği düşüncesiyle gündeme geldiğini görmekteyiz. 4706
sayılı Kanun’daki -daha önceki komisyonda da verilmiş olmak üzere- “31/12/2009”
ibaresini iktidar partisinin bugünkü bir önergeyle “29/3/2014” olarak yani 2014
yerel seçimleri öncesindeki tüm yapıları aynı gündeme alması ve bu şekilde
değişiklik yapması bizi memnun etmiştir. 
Bu
yasa tasarısıyla, kamu arsaları, arazileri üzerinde vatandaşlarımızın yapmış
oldukları yapıların ve… Değişiklikle, çözüm üretilmesine, sorunun kökten
çözülmesine -vatandaşlarımızın bu araziler üzerindeki yapılarının, kendi
haklarının- Hükûmet tarafından, partimiz tarafından ve Türkiye Büyük Millet
Meclisi tarafından merhem olunması bir talebimizdir. 
Cumhuriyet
hükûmetleri döneminde yapılmış olan bu yapıları sata sata iktidarın
bitiremediği, hesapları tutmayınca bu tür yerleri, vatandaşın geçmişten gelen
kazanımlarını yok eden, onların alın terinin varlığında kendilerinin
edindikleri mülkiyetlerini yeniden satma taleplerini de doğru bulmuyoruz. Torba
yasada, bu değişiklikte vatandaşların yararına olan hiçbir şey yoktur. Yani bu
torba yasada köylüsünden işçisine, memuruna, emeklisine, esnafına, dar
gelirlisine, sanayicisine hiçbir gelir kaydedici, bunların kendi eksenlerinde
kendilerine dair menfaatlerine hiçbir madde bulunmamaktadır. İktidar
sahiplerinin dar gelirli esnafı bir şekilde kazanandan yandaşa ve emekçiden
sermayeye ve bu sermaye yapısıyla da esnafımızı çaresiz hâle getiren bir
düşünce içerisinde, politika içerisinde olduğunu bilmekteyiz. Bu zamana kadar
yapılanlar halktan yana olmayan, vatandaştan tarafa olmayan ve… Hükûmetin
vurdumduymaz, umurunda olmayan bir şekilde –halkın menfaatlerine- halkın
mülklerini yeniden satmasına karşı çıkıyoruz. 
Bugün
-önergemizin- kanun teklifimizdeki vermiş olduğumuz şekilde “29 Mart 2014”
tarihli bu maddenin, bu yasanın değiştirilmesinin halkımız için,
vatandaşlarımız için hayırlı olmasını temenni ediyor, saygılarımı sunuyorum. (CHP
sıralarından alkışlar)
BAŞKAN
– Teşekkür ederiz Sayın Zeybek.
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 502 sıra sayılı Bazı Vergi Kanunları ile Diğer Bazı Kanunlarda Değişiklik
Yapılmasına Dair Kanun Tasarısı’nın çerçeve 60’ıncı maddesiyle 4706 sayılı
Kanun’un 5’inci maddesinin altıncı fıkrasında değiştirilmesi öngörülen
“31/12/2009” ibaresinin “30/3/2014” şeklinde değiştirilmesini arz ve teklif
ederiz.
 Mehmet
Muş Ramazan Can Nazım Maviş
 İstanbul Kırıkkale Sinop
 Ayşe
Doğan Hulusi Şentürk Mehmet Doğan Kubat
 Tekirdağ İstanbul İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Takdire bırakıyoruz.
BAŞKAN
– Hükûmet katılıyor mu?
BAŞBAKAN
YARDIMCISI BEKİR BOZDAĞ (Yozgat) – Katılıyoruz Başkanım. 
MEHMET
DOĞAN KUBAT (İstanbul) – Gerekçe…
BAŞKAN
– Gerekçeyi okutuyorum: 
Gerekçe:

Önergeyle
19/7/2003 ile 30/3/2014 tarihleri arasında vatandaşlarımız tarafından üzerinde
ev, iş yeri gibi yapı yapılan hazineye ait taşınmazların bu yapıları yapanlara
satılmaları amacıyla belediyelere devri sağlanarak bu taşınmazların mülkiyet
sorunlarına çözüm getirilmesi, vatandaşlarımızla yaşanan ihtilafların
giderilmesi, belediyeler aracılığıyla bu taşınmazların kentsel dönüşüme dâhil
edilmesi ve böylece hazine taşınmazlarının daha etkin ve verimli
kullanılmasının sağlanması amaçlanmıştır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir. 
Birleşime
kırk dakika ara veriyorum. 
Kapanma Saati: 19.43
DOKUZUNCU OTURUM
Açılma Saati: 20.26
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), Mücahit DURMUŞOĞLU (Osmaniye) 
-----0-----
BAŞKAN
– Türkiye Büyük Millet Meclisinin 23’üncü Birleşiminin Dokuzuncu Oturumunu
açıyorum.
502
sıra sayılı Kanun Tasarısı’nın görüşmelerine devam ediyoruz.
Komisyon
ve Hükûmet yerinde.
61’inci
madde üzerinde ikisi aynı mahiyette olmak üzere toplam dört önerge vardır. 
Önergeleri
aykırılık sırasına göre işleme alıyorum. 
Türkiye Büyük Millet Meclisi Başkanlığına
Görüşülmekte
olan 502 sıra sayılı Kanun Tasarısı’nın 61’inci maddesinin tasarı metninden
çıkarılmasını arz ve teklif ederiz.
 Filiz
Kerestecioğlu Demir Mahmut Toğrul Erdal Ataş 
 İstanbul Gaziantep İstanbul
 Meral
Danış Beştaş Dirayet Taşdemir  Feleknas Uca
 Adana Ağrı Diyarbakır
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkan.
BAŞKAN
– Hükûmet katılıyor mu?
BAŞBAKAN
YARDIMCISI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde İstanbul Milletvekili Sayın Erdal Ataş. 
Buyurun.
(HDP sıralarından alkışlar) 
ERDAL
ATAŞ (İstanbul) – Sayın Başkan, değerli milletvekilleri; Türkiye'nin en değerli
alanlarını bir bir satacak, yasa dışı satışları da meşrulaştıracak bir maddeyi
daha görüşmüş oluyoruz. Maalesef, ekolojiyle ilgili, gerek kamuoyunun gerek
ekoloji örgütlerinin bütün itirazlarına rağmen, mevcut iktidar, sürekli olarak
çevreyle ilgili maddeleri tekrar tekrar düzenleyerek gündemimize getirmektedir.
Bugün de kıyı şeritleriyle ilgili ve kültürel varlıklarımızla ilgili yeni bir
maddeyle kamunun yararına olan, halkın elinde olan alanlar talana açılmaktadır.

Anayasa’nın
"Kıyılardan yararlanma” başlıklı 43’üncü maddesinde "Kıyılar,
Devletin hüküm ve tasarrufu altındadır. Deniz, göl ve akarsu kıyılarıyla, deniz
ve göllerin kıyılarını çevreleyen sahil şeritlerinden yararlanmada öncelikle
kamu yararı gözetilir.” ibaresi vardır. 
Bugüne
kadar, bütün bu ibareye rağmen, mevcut iktidar, bütün bu kıyıları kırk dokuz
yıllığına kiraya vermekte –bundan öncekiler de dâhil olmak üzere- ve kamunun
oradan yararlanması engellenmekteydi. Şu an gelinen aşamada bu kamu
varlıklarının tümünü elden çıkarabilecek yeni bir düzenlemeyle karşı
karşıyayız. Anayasa'ya, kıyı ve orman kanunlarına aykırı olan bir madde torba yasaya
gizlenerek şimdi geçirilmeye çalışılıyor. Torba yasa içerisindeki bu kötülük,
gizlenmeye çalışılan bu kötülük, kıyı ve ormanlara yani kamunun hüküm ve
tasarruf alanlarına yatırım yapan kişiler, kamuya çeşitli taahhütlerde
bulunarak buraları bir şekilde kendi çıkarlarına göre kullanmaktaydı. Buralara
yönelik yatırım yapacağını, kamu yararını gözeteceğini ifade eden, bu alanlara
yönelik taahhütlerde bulunan insanların bu taahhütlerini yerine getirmemeleri
hâlinde bunlara çeşitli cezalar ve yaptırımlar uygulanmaktaydı ama şimdi bütün
bu cezalarla ilgili var olan davalara rağmen, maalesef, mevcut Hükûmet, şimdi,
bırakalım tazminatı ya da kamu yararını, bu arazilere yönelik uygulanacak olan
cezaları, şimdi bu arazilerin tümünü bu cezaları uygulaması gereken insanlara
satışa sunmaktadır. Bu madde kanunlaşırsa Türkiye'nin her tarafında bulunan
bütün o değerli varlıkların tümü satış alanına sunulduğu gibi, milletvekili
olduğum İstanbul’da da Galata satılmış olacak, Kadıköy satılacak, Moda, Harem
satılacak, tüm bu kamu varlıklarının satışının önü açılmış olacaktır.
Galataport, Haliçport gibi projeler yap-işlet-devret ihaleleriyle kırk dokuz
yıllığına kişilerin kârlarına açılmış oldu, şirketlere satıldı. Dünya mimarlık
miraslarına mal olmuş mimarlık tarihi açısından çok değerli tarihsel hafızası
bulunan bu bölgelerin özel şirketlere kırk dokuz yıllığına kiralanmasının
tehlikelerini defalarca ifade etmiştik. Ama maalesef şimdi kent dokusunu bozan
bu projelere karşı çıkma bir tarafa, bundan sonra bunların tümü de tamamen
satışa sunularak ömür boyu kamudan alınmış olacaktır. 
Bu
kanun geçerse, Danıştay kamu yararına aykırı bularak iptal etse dahi bütün bu
uygulanan politikalar satışa engel olamayacak. Mahkeme giderlerini ödeyen,
bugüne kadar borçlu olan, kanun nezdinde suçlu olan insanlar Danıştaya
takılmadan bu yerlerin tümünü satın almış olacak. 
Çanakkale
Karabiga'da termik santral için denizin doldurulması, Maltepe ve Yenikapı'daki
tüm yasadışı doldurma işlemleri bu kanunla yasal hâle getirilmiş olacak. Bu
yasa geçerse artık ekosistemi tamamen bozacak olan kıyılar ve diğerlerinin
tümünü mahvedecek olan yeni projeler de Kanal İstanbul gibi, bunlar da dolgu
alanlarına, deniz altına kanallar açılmasına karşı çıkma koşullarımızı ortadan
kaldırmış olacak. 
Kıyıları
özel şahsa vermek kamu yararının ötesinde ülkemizdeki ekosisteme dönülmez
zararlar verecektir, denizler de bitirilmiş olacaktır. Kıyı alanlarının satışı
gerekçesiyle keyfine göre kıyıları isteyen marina yapacak, isteyen dolduracak,
isteyen kapatıp otel yapacak; böylece milyonlarca deniz canlılarına ev
sahipliği yapan -onların yaşadığı- alanlar tahrip edilmiş olacak. Bugün bir
taraftan bütçe görüşmeleri yapıldığından, Orman ve Su İşleri Bakanlığının
bütçesine bakıldığında, bu alanlardan elde edilecek satış ve kira gelirlerinin
de içinde var olduğu bu alanlara yönelik talanın çoktan planlandığı
görülmektedir. Bir an önce bu yasa geri çekilmelidir ve kamu yararına bu
alanların kamu tarafından kullanılması sağlanmalıdır.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Ataş.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Şimdi
okutacağım iki önerge aynı mahiyette bulunduğundan önergeleri birlikte işleme
alacağım.
Şimdi
aynı mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 502 sıra sayılı Kanun Tasarısı’nın 61’inci maddesi metninden “Kesin tahsis
yapılan veya irtifak hakkı tesis edilen taşınmazlar yatırımcı ve
işletmecilerine satılmak suretiyle de değerlendirilebilir.” ifadesinin
çıkartılmasını arz ve teklif ederiz. 
 Mustafa
Kalaycı Emin Haluk Ayhan İsmail Faruk Aksu
 Konya Denizli İstanbul
 Fahrettin
Oğuz Tor Mehmet Necmettin Ahrazoğlu Saffet Sancaklı
 Kahramanmaraş Hatay Kocaeli
 Mehmet
Erdoğan 
 Muğla
Aynı
mahiyetteki diğer önergenin imza sahipleri:
 Musa
Çam Bülent Kuşoğlu Zekeriya Temizel
 İzmir Ankara İzmir
 Kadim
Durmaz Utku Çakırözer Lale Karabıyık
 Tokat Eskişehir Bursa
 Bihlun
Tamaylıgil Serdal Kuyucuoğlu
 İstanbul Mersin
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkan. 
BAŞKAN
– Hükûmet?
BAŞBAKAN
YARDIMCISI BEKİR BOZDAĞ (Yozgat) – Katılmıyoruz Başkanım.
BAŞKAN
– Aynı mahiyetteki önergeler üzerinde ilk konuşmacı Muğla Milletvekili Sayın
Mehmet Erdoğan.
Buyurun.
(MHP sıralarından alkışlar)
MEHMET
ERDOĞAN (Muğla) – Sayın Başkan, değerli milletvekilleri; 502 sıra sayılı Kanun
Tasarısı’nın 61’inci maddesi hakkında vermiş olduğumuz önerge üzerinde
Milliyetçi Hareket Partisi Grubu adına söz almış bulunmaktayım. Bu vesileyle,
sizleri ve ekranları başında bizleri izleyen aziz vatandaşlarımızı saygıyla
selamlıyorum.
Değerli
milletvekilleri, ülkemiz eşsiz tarihî ve doğal güzelliklere sahiptir. Üç tarafı
denizlerle çevrili olan ve dünyaca ünlü, marka turistik alanlara sahip
ülkemizde maalesef sahil şeridinin, plajların ve buna benzer turistik alanların
yatırımcılara tahsisiyle ilgili olarak birçok sorun vardır.
Örneğin,
seçim bölgem Muğla 1.420 kilometre kıyı şeridiyle Türkiye’nin en uzun kıyı
şeridine sahip olan ilidir. Takdir edersiniz ki Muğla ilimiz eşsiz güzellikleri
içinde barındıran sayısız koya sahip, dünyaca ünlü plajları, kumsalları olan
bir ilimizdir. Her yıl milyonlarca yerli ve yabancı turistin ağırlandığı
ilimizde kıyı şeridindeki bu alanların yatırımcılara tahsisiyle ilgili bazı
düzenlemeler yapma gerekliliği ortadadır. Sözleşmeye konu olan arazilerin
üzerinde yapılacak olan yapı ve tesislerin projesi, mimarisi belirlenmeden bu
alanlar ihale edilmektedir. Sonradan bu alanlara yandaş aldıysa farklı, yandaş
almadıysa farklı muameleler yapılmaktadır. Hâlbuki buraların planları,
programları bulundukları yerin estetiğine göre önceden uygun bir proje
belirlenmeli ve ihalede rekabet ortamı oluşturulmalıdır. Aksi takdirde
buralarda birçok işletmeci ihalelere girmemekte ve bu araziler rantiyecilerin
eline ucuz bir şekilde geçmektedir. Bu sebeple hazine zarara uğramaktadır.
Özellikle yatırımcılara belli bir ücret karşılığında tahsis edilmiş plaj ve koyların
tamamının yatırımcılar tarafından ücretli bir şekilde kullanıma sunulması
vatandaşlarımızı mağdur etmektedir. Yüksek giriş ücretleri, vadedilen mecbur
yapı ve tesislerin yapılmaması başlıca sorunlardır. Bu alanların bir kişiye çok
uzun sürelerle tahsis edilmesi beraberinde başka sıkıntıları da getirmektedir.
Sürenin uzatılması ve kiraya veren kurumun kiracıyı veya kiracıları sözleşmeye
uygun davranıp davranmadıkları konusunda sürekli denetlemesi önemli bir
gerekliliktir. 
Diğer
yandan, ailesiyle birlikte denize girecek olan bir vatandaşımız doğup büyüdüğü
yerlerde maalesef ücretsiz denize giremeyecek hâle gelmiştir. Bu yerler tahsis
edilirken bu vatandaşlarımız da düşünülerek söz konusu arazinin tamamının
tahsil edilmemesi, bir kısmının ücretsiz ve sosyal amaçlı düşük ücretli halk
plajı olarak kullanımının sağlanması bir çözüm olacaktır çünkü Anayasa’mız
kıyıların herkese ait olduğunu ifade etmektedir. 
Değerli
milletvekilleri, bu işleri yaparken bazı şeyleri unutmamamız gerekmektedir. Bu
memleket bizlere atalarımızdan miras kalmadı. Bu memleket bizlere dağıyla,
taşıyla, ovasıyla, deniziyle, kumsalıyla aziz ecdadımızdan gelecek nesillere
aktarılmak üzere emanet kaldı. Bu emanete sahip çıkmak hepimizin görevidir.
Aziz milletimizin bizden beklentisi budur. Dolayısıyla bu arazilerin
birilerinin rant kapısı hâline gelmesine müsaade edilemez. Bir kişi veya zümre
kâr edecek diye bütün vatandaşlarımızın da kullanım hakkı olan bu yerlerin
doğallığını kaybetmesine göz göre göre seyirci kalamayız; bu meselelere eğilmenin
zamanı gelmiş, geçmektedir. 
Yine
bütün koyların yapılaşmaya açılacak şekilde birilerine tahsis edilmesi,
özellikle Ege Bölgesi’nde çok önemli bir turizm geliri oluşturan mavi yolculuk
turlarını yapılamaz hâle getirecektir. Mavi yolculuk, bugün bölgemizde getirisi
en yüksek turizm şeklidir. Bu bakımdan bu koyların hepsinin bir anda
kiralanması, tahsis edilmesi, satışa çıkarılması uygulaması yanlıştır, kırk
dokuz yıllık süre çoktur, bu sürelerin daha kısa olması gerekmektedir.
Bu
duygu ve düşüncelerle yüce heyetinizi saygıyla selamlıyorum. (MHP sıralarından
alkışlar) 
BAŞKAN
– Teşekkür ederiz Sayın Erdoğan.
Aynı
mahiyetteki diğer önerge üzerinde Mersin Milletvekili Sayın Serdal
Kuyucuoğlu... (CHP sıralarından alkışlar) 
Buyurun.
SERDAL
KUYUCUOĞLU (Mersin) – Sayın Başkan, değerli milletvekilleri; Bazı Vergi
Kanunları ile Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı’nın 61’inci maddesi üzerinde söz almış bulunuyorum. Bu
vesileyle hepinizi saygıyla selamlıyorum.
Değerli
milletvekilleri, bu düzenlemeyle, kirada olan taşınmazların satılarak gelir
elde edilmesi planlanıyor. Lojmanlar da bu kapsama alınarak sosyal devlet
olması gereken devlet, kamu çalışanına sağladığı bir kısım imkânlardan
vazgeçmektedir. Lojmanların yenilenerek kamu yararına tekrar kullanılması
gerekir. Devlet, yeterli ücret ödeyemediği personeline hiç olmazsa bu konudaki
kolaylıklara devam etmelidir. Devletin boşalan kasası satılacak lojmanlardan
gelecek paralara kaldıysa vay Türkiye'nin hâline! 
Turizmimizin
tekrar ayağa kaldırılması ve geliştirilmesi için kiraların uzatılması veya
tahsislerin satılması yerine çok farklı tedbirlere ihtiyaç vardır. Turizmin
canlanması için ilk şart demokrasi eksikliğinin giderilmesidir. Bunun için
demokratik bir ülke olmanız gerekiyor, OHAL’in kalkması gerekir. 
İkincisi
barış, huzur ve güvenliktir. 
Üçüncüsü,
hukukun üstünlüğüdür. 
Dördüncüsü
ise komşu ve diğer ülkelerle sorunsuz olmaktır. Bu şartları şu anda yerine
getirdiğimiz söylenemez. Bu koşullarda sektörün de büyümesi zor görülüyor.
Değerli
milletvekilleri, turizm bacasız sanayi olarak adlandırdığımız bir sektördür.
Türkiye, 1960’larda başlayan turizm hamlesiyle turizm yatırımlarına 100 milyar
doların üzerinde yatırım yapmıştır. Turizm sektörü aynı zamanda bir hizmet
sektörü olduğu için de yoğun bir istihdam yaratır. Türkiye'de de turizm
sektöründen ekmeğini kazanan, geçimini sağlayan 1,5 milyonun üzerinde insan
vardır. 
Turizm,
diğer ülke insanlarıyla ülkemiz insanlarının kaynaşmasına, insanımızın,
kültürümüzün tanınmasına vesile olmaktadır, çevreye duyarlıdır, önemli bir
döviz kaynağıdır, Türkiye gibi cari açığı yüksek ülkeler içinde cari açığın
kapanmasında önemli rol oynar.
Değerli
arkadaşlar, benim seçim bölgem Mersin de önemli bir turizm potansiyeli olan ve
100 binin üzerinde yazlık ve ikinci konut dediğimiz konutun yer aldığı,
sahilleriyle ciddi bir iç turizm merkezidir. Mersin’in dış turizme açılması
için önemli olan ve yıllardır gündemde olan 10 bin yatak kapasiteli
Kazanlı-Tarsus turizm bölgesi ise yılan hikâyesine dönmüştür. AKP’li bakanlar
bu hikâyeyi on yıldır her seçim döneminde satmakta ama bir türlü sonuca
ulaşamadık. Tarsus-Kazanlı turizm bölgesinin yedi yıl önce arsa tahsisleri
yapılmıştır. Mersin’de yapılan 2013 Akdeniz Oyunları’nda turizm bölgesinin bitirileceği
ve sporcuların da bu tesislerde kalacağı o zamanki Bakan Zafer Çağlayan
tarafından Tarsus Şelalesi’nde yapılan basın toplantısıyla -yanına
yatırımcıları da alarak- ilan edilmiştir. Tahsis yapılan firmalara Antalya
bölgesinden de yerler verilmiş ama Antalya bölgesindeki yerler verilirken
Mersin’deki bölgeden de birer tane tahsis yapılmıştır ama Antalya bölgesindeki
tesisleri yapan firmalar, Mersin’de çivi dahi çakmamışlardır. Siz tahsis
sürelerini uzatacağınıza tahsis edilen inşaatların yapılmasını sağlayın. 
(Mikrofon
otomatik cihaz tarafından kapatıldı) 
SERDAL
KUYUCUOĞLU (Devamla) – Mersin’de yıllardır ilan edilen 7 adet turizm bölgesi
vardır ancak hiçbiri de gerçekleşmemiştir.
Hepinize
saygılar sunuyorum. (CHP sıralarından alkışlar) 
BAŞKAN
– Teşekkür ederiz Sayın Kuyucuoğlu.
Aynı
mahiyetteki önergeleri oylarınıza sunuyorum: Kabul edenler... Kabul
etmeyenler... Kabul edilmemiştir. 
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan 502 sıra sayılı "Bazı Vergi Kanunları ile Diğer Bazı Kanunlarda
Değişiklik Yapılmasına Dair Kanun Tasarısı”nın çerçeve 61’inci maddesi ile 4706
sayılı Kanun’a eklenmesi öngörülen geçici 23’üncü maddenin birinci fıkrasına
birinci cümleden sonra gelmek üzere aşağıdaki cümlenin eklenmesini arz ve
teklif ederiz.
 Mehmet Muş Mehmet
Doğan Kubat Kerem Ali Sürekli
 İstanbul İstanbul İzmir
 Necip
Kalkan Hulusi Şentürk Ramazan Can
 İzmir İstanbul Kırıkkale
 Nazım
Maviş
 Sinop
“Ayrıca,
Orman ve Su İşleri Bakanlığınca milli park ve tabiat parklarında konaklama
amaçlı turizm yatırımı gerçekleştirilmek amacıyla yirmidokuz yıla kadar
kiralama yapılan yatırımcı ve işletmecilerin kira sözleşmeleri, bu fıkrada
belirtilen şartların sağlanması halinde yirmidokuz yıla veya irtifak hakkına
dönüştürülmek suretiyle kırkdokuz yıla uzatılabilir.”
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Takdire bırakıyoruz. 
BAŞKAN
– Hükûmet katılıyor mu? 
BAŞBAKAN
YARDIMCISI BEKİR BOZDAĞ (Yozgat) – Katılıyoruz Başkanım. 
BAŞKAN
– Gerekçeyi okutuyorum.
Gerekçe:

Önerge
ile Orman ve Su İşleri Bakanlığı tarafından millî park ve tabiat parklarında
konaklama amaçlı turizm yatırımı gerçekleştirilmek amacıyla adına kiralama
yapılan yatırımcı ve işletmecilerin kira sözleşmelerinin de varsa açılan
davalardan tüm yargılama giderleri üstlenilerek kayıtsız ve şartsız olarak
feragat edilmesi, ödenmesi gereken herhangi bir borcunun bulunmaması ve bu
maddenin yürürlüğe girdiği tarihten itibaren bir yıl içinde başvurulması
hâlinde yeniden sözleşme düzenlenmek suretiyle yirmi dokuz yıla veya irtifak
hakkına dönüştürülerek kırk dokuz yıla uzatılabilmesi sağlanarak bu yatırımcı
ve işletmecilerin de madde kapsamından yararlanmaları, ayrıca, kira
sözleşmelerinin irtifak hakkına dönüştürülerek bu sözleşmelerin tapu kütüğüne
kaydedilmesi suretiyle yıpranan tesislerin teminat gösterilmek suretiyle kredi
temin edilerek yenilenmelerinin sağlanması, amaçlanmaktadır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir. 
62’nci
madde üzerinde üç önerge vardır, önergeleri aykırılık sırasına göre işleme
alacağım. 
Türkiye Büyük Milet Meclisi Başkanlığına
Görüşülmekte
olan 502 sıra sayılı Kanun Tasarısı’nın 62’nci maddesinin tasarı metninden
çıkarılmasını arz ve teklif ederiz. 
 Filiz
Kerestecioğlu Mahmut Toğrul Feleknas Uca
 İstanbul Gaziantep Diyarbakır
 Bedia
Özgökçe Ertan Dirayet Taşdemir Meral Danış Beştaş
 Van Ağrı Adana
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkan. 
BAŞKAN
– Hükûmet katılıyor mu? 
BAŞBAKAN
YARDIMCISI BEKİR BOZDAĞ (Yozgat) – Katılmıyoruz Başkanım. 
BAŞKAN
– Önerge üzerinde Van Milletvekili Sayın Bedia Özgökçe Ertan. 
Buyurun.
(HDP sıralarından alkışlar) 
BEDİA
ÖZGÖKÇE ERTAN (Van) – Teşekkür ediyorum.
Sayın
Başkan, değerli milletvekilleri; Genel Kurulu saygıyla selamlıyorum. 
Evet,
bugün 15 Kasım. Bundan tam seksen yıl önce Seyit Rıza yaşı 75’ten 57’ye
indirilerek idam edilmişti. İdamdan önce son isteği sorulmuştu, “Saatimi oğluma
verin.” demişti. “Oğlunu da asacağız.” demeleri üzerine “O zaman beni ondan
önce asın.” demişti fakat 17 yaşındaki oğlunun da yaşı 21’e çıkarılarak
asılmıştı. İdam sehpasına giderken dahi cesaretinden tereddüt etmeyen Seyit
Rıza, idamını izleyenlere “Evladı Kerbelâ’yız, bîhatayız, ayıptır, zulümdür,
cinayettir.” demişti. 15 Kasım 1937’de katli vacip görülen o insanları saygı ve
hürmetle anıyorum öncelikle.
Sayın
Başkan, değerli milletvekilleri; az önce görüşülen kıyılara dair düzenleme
hakikaten çok büyük bir kötülük, daha doğrusu kıyıların satışına imkân sunan
düzenleme, diğer düzenlemelerle beraber tam bir felaket. 
On
beş yıldır, kamuya ait her ne varsa özelleştiren AKP Hükûmeti şimdi gözünü
kıyılara dikmiş durumdadır. Şunun çok iyi bilinmesi gerekir ve zaten Anayasa
hükmüdür: Kıyılar kamunundur ve bu, 43’üncü maddesiyle Anayasa hukuku
düzenlemesidir. “Kıyılar, Devletin hüküm ve tasarrufu altındadır.” der 43’üncü
madde. “Deniz, göl ve akarsu kıyılarıyla, deniz ve göllerin kıyılarını
çevreleyen sahil şeritlerinden yararlanmada öncelikle kamu yararı gözetilir.
Kıyılarla sahil şeritlerinin, kullanılış amaçlarına göre derinliği ve kişilerin
bu yerlerden yararlanma imkân ve şartları kanunla düzenlenir.” diyor. Açıkça
Anayasa hükmünü de ihlal ederek getirdiğiniz düzenleme, yine ilgili geniş
çevrelerden hiçbir görüş alınmadan ve bütün itirazlara rağmen geçmiştir. Eğer
bir düzenleme getirilmek isteniyorsa koruma ilkelerinden vazgeçilmemeli,
yerelleşme politikalarına uyumlu hareket edilmelidir. Bu ilkeyi yine göz ardı
ettiniz.
Evet,
vergide adaletten bahsediyoruz günlerdir. İçinde bulunduğumuz ortam itibarıyla
da adaletin sağlanmadığı bu ortamda elbette, tabii ki vergi adaletinden söz
etmemiz mümkün değil. Bu ülkenin yurttaşları olarak bizler yüzde 70’lere varan
oranla dünyada en çok dolaylı vergi ödeyen yurttaşlarız. Vermesi gereken
varlıklılardan alınamayan, daha doğrusu kaçırılan ve sonrasında affedilen
vergiler arttıkça da halkın sırtına yeni vergiler yüklenmeye devam ediliyor.
Bunu bu tasarıda da son birçok örnekleriyle görmekteyiz. Şirketlerin milyarları
bulan vergi cezaları affedilirken halka MTV, ÖTV, Savunma Sanayii Destekleme
Fonu’na katkı diye çok sayıda vergi yükü bindirilmiştir. Bir yandan halk Hazine
garantili projeler nedeniyle geçmediği köprülerin, yolların bedellerini öderken
öte yandan devlet tahsil edemediği kaçırılan vergilerin peşine düşmüyor,
yetmediği gibi bir de affediyor. Örnek vermek gerekirse Gelir İdaresi
Başkanlığının geçtiğimiz ayki açıklamasına göre sadece akaryakıt firmalarının
vergi kaçağı yaklaşık 4 milyar TL’yi bulmuştur. Enerji, Petrol, Gaz İkmal
İstasyonları İşveren Sendikası Başkanına göre bu rakam akaryakıttaki vergi
kaçağıyla ilgili buz dağının sadece görülen kısmını oluşturuyor ama biz ne
yapıyoruz? Günümüzde çoğu hâllerde her aile için ihtiyaç olan araçların yakıt
gereksinimi dolayısıyla herkesten eşit miktarda peşin olarak vergimizi alıyoruz,
bu doğru değildir, halka bu kadar baskı yapmak yanlıştır. Bu basınç bir gün
patlar sayın milletvekilleri. Elbette halkın buna bir cevabı olacaktır. 
Evet,
bu tasarıyla yine böyle olmaz dedik, devlet her sıkıştığında yoksul halk
kesimlerinin üç kuruş parasına göz dikeceğine artık bir an önce serveti, rantı
vergilendirmeli, orta sınıfın gelir vergisini artıracağına yüksek gelir
grubunun vergi yükümlülüklerini artırmalıdır. Emin olun, bu tasarrufun sermaye
sahiplerine gözle görülür bir etkisi bile olmayacaktır. Bunu nereden mi
anlıyoruz? Gelir dağılımı eşitsizliğinde OECD ülkeleri arasında son sıra için
Meksika’yla yarışırken, aslında, dolar milyarderleri sıralamasında da dünyada
12’nci sıradayız. Bu, anlaşılabilir bir şey değildir. “Ne yani, zenginimiz olmasın
mı?” diyorsanız bu kadar yoksulluğun en alt sınırını gören bir ülkede bu
zenginler gerekiyorsa olmasın, bunun adı servet düşmanlığı değildir, biz
servetten adil bir vergi alınsın istiyoruz sayın milletvekilleri.
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ederiz Sayın Ertan. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 502 sıra sayılı Bazı Vergi Kanunları ile Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 62’nci maddesinin
aşağıdaki şekilde değiştirilmesini arz ve teklif ederiz.
Saygılarımızla.
 Zekeriya
Temizel Kadim Durmaz Gülay Yedekci
 İzmir Tokat İstanbul
 Utku
Çakırözer Bihlun Tamaylıgil Lale Karabıyık
 Eskişehir İstanbul Bursa
 Musa
Çam Bülent Kuşoğlu
 İzmir Ankara
MADDE
62- 4706 sayılı Kanuna aşağıdaki geçici madde ilave edilmiştir.
"GEÇİCİ
MADDE 24- 4325 sayılı Kanunun mülga 8 inci maddesi ve 5084 sayılı Kanunun mülga
5 inci maddesine göre, gerçek veya tüzel kişilere bedelsiz olarak devredilen
veya süresiz kullanma izni verilen taşınmazlar için verilen süre içerisinde
taahhüt edilen yatırımı gerçekleştiremeyen yatırımcılar, 31/12/2017 tarihine
kadar müracaat etmeleri ve müracaat tarihinden itibaren iki yıl içerisinde bu
Kanunun geçici 14 üncü maddesinde belirtilen şartları yerine getirmeleri
halinde anılan madde hükmünden yararlandırılırlar.” 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz.
BAŞKAN
– Hükûmet katılıyor mu?
BAŞBAKAN
YARDIMCISI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde İstanbul Milletvekili Sayın Gülay Yedekci konuşacak.
Buyurun.
(CHP sıralarından alkışlar) 
GÜLAY
YEDEKCİ (İstanbul) – Sayın Başkan, değerli milletvekilleri; Cumhuriyet Halk
Partisi Milletvekiliyim ama yirmi üç yıldır İstanbul’u, on beş yıldır
Türkiye’yi ben yönetiyorum. Ne yapsam eleştiri, sürekli bir eleştiri
hâlindesiniz, bir türlü size yaranamıyorum ama ne yapayım, tek başıma ancak bu
kadarını yapabiliyorum. Alışveriş merkezleri yaptım, rezidanslar yaptım,
kuleler diktim, sonra bir baktım ki her yer beton, beton, beton. Aydınlık da
yok bu şehirlerde, huzur da kalmadı. İhanet mi ettim şimdi ben? 
Yeşillik
arıyorsanız salatada, yeşil alan arıyorsanız mezarlıklarda bulursunuz benim
şehrimde. İstanbul’da selvi ancak Karacaahmet Mezarlığı’nda bulunur. Kısa kısa
binaları yıktım, uzun uzun binalar yaptım; bir teşekkür bile etmiyorsunuz.
Şehir yıkılacak diye mi korkuyorsunuz? Yıkılsın, ben size yenisini yaparım hem
de daha büyüğünü yaparım, daha büyüğünü yaparım; en yakın seçime de bitiririm,
size söz. Mahkeme kararıyla yıkım kararı verilen gökdelenleri eğer yıkmazlarsa
kendilerine biraz küserim. (CHP sıralarından alkışlar) 
İstanbul’da
hiç deprem önlemi almıyorum, zaten gerek de yok. 493 tane “deprem toplanma
alanı” denilen yer vardı, deprem olursa benim halkım zaten kendini koruyacak
yer bulur, oralara ihtiyaç var mı hiç? Hepsini imara açtım, 77 tanesi kaldı,
onları da çok yakında imara açacağım, hiç endişeniz olmasın. Hem boş verin,
depremde yıkılsın kentler, özellikle İstanbul, yıkılsın, geriye bir şey
kalmasın; ben size yenisini yaparım.
Atatürk
Kültür Merkezi bence ruhsuz, hiç sevmedim, zaten güzel bir yapı da değil, bence
çirkin; yıkayım da yenisini yapayım, daha da büyüğünü yapayım. Bir
tutturmuşlar, Atatürk Kültür Merkezi değermiş, kültürel değeri varmış, simge
yapıymış, kent kimliğiymiş; şu mimarlar var ya hep muhalifler hep. Neymiş
efendim? Taksim çağdaşlığın, modernliğin, uygarlığın merkeziymiş, İstanbul’un
kalbiymiş; bir tanecik yeşil alanı varmış, ona da göz dikmişim. Londra’da halka
açık yeşil alan yüzde 33’müş, İstanbul’da 2,2’ymiş; neyinize yetmiyor 2,2? Ne
yapacaktınız da yapamadınız? Efendim, diyorlar ki: “İktidarınız ranta uzanan
yapılar, talan edilen yeşil alanlar ve tarihî dokusu bozulan kentler olarak
yansıyor.” Ben size sordum mu “İktidarımın yansıması ne?” diye?
Muhalefet
yapılacaksa ey milletvekilleri, ben yaparım, hem de en iyisini yaparım. Trafik
büyük sorunmuş, kentler açık otoparklara dönmüş; benzine biraz daha zam yapsam
nasılsa çok vergi alıyoruz, biraz da halk adına söz verip köprüler, tüneller
yapayım, nasıl olsa ödenir; benim yurttaşım cefakârdır.
Onca
şatafata rağmen dünyadaki metropollerin insanı mutsuz eden bir hâli var.
Amerika’nın Manhattan’ı var; tamam da Manhattan’ın nesi var, Bryant Park’ı mı
var, Central Park’ı mı var, nesi var? Ne diyorlar efendim: Doğaya verdiğim
zararın hesabını verecekmişim; İstanbul’un silüeti bozulmuşmuş, dolgu alanları
yüzünden kıyı şeridi hasar görmüşmüş, Şemsi Paşa Külliyesi’ndeki çatlaklar da
Haliç Metro Köprüsü de Süleymaniye Camisi’nin silüetinin bozulması da benim
yüzümdenmiş, iktidarımın imzası olan projelerdenmiş.
Bu
arada 805 bin toplu konut yaptık, hepsini de aynı yaptık, Van’dan aldık
Muğla’ya kopyaladık, yapıştırdık. “Estetik”miş, “şehir dokusu”ymuş, “kent
kimliği”ymiş, bakın, aslında bunlar çok da gerekli değil, mimarlar anlamaz,
kent plancıları hiç bilmez.
Dolar
kurundaki yükseliş engellenemez bir hâl aldı. Esnaf yavaş yavaş kepenkleri
kapatıyormuş, kiralar ödenemiyormuş, yoksulluk sınırının yakından bile
geçmiyormuş asgari ücret. Emekliler zam istiyormuş, ödeneklerimin üzerini de
örttüğüm hâlde nereden çıkıyor bu istekler, bir türlü anlamıyorum. Ekonomimiz
büyük bir istikrarla büyüyor, görmüyor musunuz? İktidarım yozlaşmanın ve
çürümenin kronolojisiymiş. Gün geçtikçe uyguladığım politikaların yanlışlığı ve
yandaşlığı yüzünden kötü günler geçiriyormuş ülkem. Çiçekler açıyor ülkemin
dört bir yanında, barışa ve adalete hiç de acıkmadı benim halkım. Hiç görmüyor
bu insanlar, özellikle “Ce-Ha-Pe” zihniyeti.
Ayrıca
Sayın Başkan, bu beş dakika çok değil mi? Milletvekili dediğin nedir, gelir
buraya, yoklamaya girer, otuz saniye, gider, ayrıca beş dakikaya ihtiyaç var
mı? Yakında kuklalarını koyacağım, ellerini kaldırıp indirecekler. Otuz saniye
neyinize yetmiyor?
Hepinizi
içtenlikle selamlıyorum. (CHP sıralarından alkışlar)
BAŞKAN
– Sayın Muş…
IV.- AÇIKLAMALAR (Devam)
28.- İstanbul Milletvekili Mehmet Muş’un,
İstanbul Milletvekili Gülay Yedekci’nin 502 sıra sayılı Kanun Tasarısı’nın
62’nci maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
MEHMET
MUŞ (İstanbul) – Sayın Başkan, teşekkür ediyorum.
Hakikaten,
Türkiye Büyük Millet Meclisinde miyim yoksa tiyatro salonunda mıyım, Zeyid
Bey’in uyarısıyla Mecliste olduğumuzu yeni fark ettik. İyi bir oyun, kendisi
yazmış, kendisi oynamış.
Dünden
beri 493 tane yer ifade ediliyor, ben hâlâ o 493 tane yerin listesini
istiyorum. 
GÜLAY
YEDEKCİ (İstanbul) – Hükûmet partisisiniz, size vermiyorlar mı evrakları?
MEHMET
MUŞ (İstanbul) – Hanımefendi’den rica ediyorum: Toplanma alanı olarak devletin
ilan ettiği, daha sonra imara açılan şu 493 tane yeri bir getirin, bir görelim
biz. 
Teşekkür
ediyorum.
GÜLAY
YEDEKCİ (İstanbul) – Sayın Başkan, çok özür dilerim, kayıtlara girsin diye
söyleyeyim: Sayıştay raporuna bakarsa o ada, pafta ve parselleri görür. 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Bazı Vergi Kanunları ile Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı (1/884) ve
İstanbul Milletvekili Mehmet Akif Hamzaçebi’nin 6306 Sayılı "Afet Riski
Altındaki Alanların Dönüştürülmesi Hakkında Kanun", 2981 Sayılı "İmar
ve Gecekondu Mevzuatına Aykırı Yapılara Uygulanacak Bazı İşlemler ve 6785
Sayılı İmar Kanununun Bir Maddesinin Değiştirilmesi Hakkında Kanun" ve
4706 Sayılı "Hazineye Ait Taşınmaz Malların Değerlendirilmesi ve Katma
Değer Vergisi Kanununda Değişiklik Yapılması Hakkında Kanun"da Değişiklik
Yapılması Hakkında Kanun Teklifi (2/588) ile Plan ve Bütçe Komisyonu Raporu (S.
Sayısı: 502) (Devam)
BAŞKAN
– Sayın milletvekilleri, önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 502 sıra sayılı Kanun Tasarısı’nın 62’nci maddesinde geçen “gerçek veya
tüzel kişilere” ibaresinin “özel ve tüzel kişilere” şeklinde değiştirilmesini
arz ve teklif ederiz. 
 Mustafa
Kalaycı Emin Haluk Ayhan İsmail Faruk Aksu
 Konya Denizli İstanbul
 Fahrettin
Oğuz Tor Mehmet Necmettin Ahrazoğlu Saffet Sancaklı
 Kahramanmaraş Hatay Kocaeli
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkan. 
BAŞKAN
– Hükûmet katılıyor mu? 
BAŞBAKAN
YARDIMCISI BEKİR BOZDAĞ (Yozgat) – Katılmıyoruz Başkanım. 
BAŞKAN
– Gerekçeyi okutuyorum: 
Gerekçe:

Maddenin
açıklığa kavuşturulması amaçlanmaktadır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
63’üncü
madde üzerinde ikisi aynı mahiyette olmak üzere üç önerge vardır. İlk
okutacağım iki önerge aynı mahiyettedir. Önergeleri okutup birlikte işleme
alacağım. 
Türkiye Büyük Millet Meclisi Başkanlığına
Görüşülmekte
olan 502 sıra sayılı Kanun Tasarısı’nın 63’üncü maddesinin tasarı metninden
çıkarılmasını arz ve teklif ederiz. 
 Filiz
Kerestecioğlu Demir Mahmut Toğrul Meral Danış Beştaş  
 İstanbul Gaziantep Adana
 Feleknas
Uca Dirayet Taşdemir Behçet Yıldırım
 Diyarbakır Ağrı Adıyaman
Aynı
mahiyetteki diğer önergenin imza sahipleri:
 Mustafa
Kalaycı Emin Haluk Ayhan İsmail Faruk Aksu
 Konya Denizli İstanbul
 Fahrettin
Oğuz Tor Mehmet Necmettin Ahrazoğlu Saffet Sancaklı 
 Kahramanmaraş Hatay Kocaeli
BAŞKAN
– Komisyon aynı mahiyetteki önergelere katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım. 
BAŞKAN
– Hükûmet katılıyor mu? 
BAŞBAKAN
YARDIMCISI BEKİR BOZDAĞ (Yozgat) –Katılmıyoruz Sayın Başkan. 
BAŞKAN
– Aynı mahiyetteki önergeler üzerinde Adıyaman Milletvekili Sayın Behçet
Yıldırım. 
Buyurun.
(HDP sıralarından alkışlar)
BEHÇET
YILDIRIM (Adıyaman) – Teşekkürler Başkanım. 
Sayın
Başkan, değerli milletvekili arkadaşlarım; 125-130 maddelik torba yasa
tasarısının tütünle ilgili maddelerine nihayet gelmiş bulunmaktayız.
Maliye
Bakanı, bu tasarının ilk hâline ciddi bir tepki olunca tütün üreticisi
açısından bir sıkıntı kalmadığını, üreticinin önündeki engellerin
kaldırıldığını belirtiyor, gerekçesinde de “Üreticiler isterse kooperatif
kurabilir, bu kooperatifler aracılığıyla sarmalık kıyılmış tütün üretimi ve
ticareti yapabilir.” diyor. Ancak sahada işler pek retoriğe uygun gitmiyor.
Kooperatif geleneğinden yoksunuz, bir. Ayrıca “Kooperatifler eliyle bunu
satabilirsiniz.” diyorsunuz ancak herhangi bir vergi oranı belirlemiyorsunuz,
bu konuda kamuoyuna da bir taahhütte bulunmuyorsunuz. “Kooperatif kurun, ben
sizi teşvik edeceğim, çok cüzi vergilerle sizi destekleyeceğim.” de
diyemiyorsunuz. Siz kooperatif kurdunuz, üreticiden tütün aldınız ve bunu
satacaksınız. Vergi oranı ne kadar? Muamma, cevap yok. Yüksek vergiler geldiği
zaman bunun piyasada diğer sigara markalarıyla rekabet şansı var mı? Yok. Büyük
sigara firmalarının tekel hâline geldiği bir piyasada çok düşük vergiler
olmadan, destek ve teşvik olmadan kooperatifler eliyle bu işin götürülmesi çok
ama çok zor. 
Birincisi,
vergi oranında bir belirsizlik var. İkincisi, bu sarmalık kıyılmış tütün
üreticiye maliyet boyutuyla, sigara sarma kâğıdı ve makaronlarla da ilişkili.
Hem vergi oranlarındaki belirsizlik hem de makaronlara getirilen yüksek vergi,
ki bu makaronlara son bir haftada yüzde 700 zam geldi. Bunlar nedeniyle
sarmalık kıyılmış tütünü ucuza bulma koşulları sıfırlanıyor. Özü, sarmalık
kıyılmış tütünün daha ucuza tüketiciye ulaşması engellenmiş olacak. Bu şekilde
tüketici bu sarmalık kıyılmış tütünden vazgeçirilecek ve pazarı bitirilmiş
olacak. Dolaylı yollardan çok fahiş vergi oranlarıyla sarmalık kıyılmış tütün
üreticisi tütün ekiminden vazgeçirtilecektir. Yani yerel üretici
desteklenmiyor, önü kesiliyor. “Yok, bu iş öyle olmayacak, biz yerel üreticiyi
destekleyeceğiz, vergi oranlarını çok cüzi seviyelerde tutacağız,
kooperatiflere teşvik ve destek sözümüz var.” diyorsanız Hükûmet burada,
çıksın, tütün üreticisine bu sözü versin. Bakan yapamıyorsa Adıyaman
milletvekilleri burada, çıksın, halka buradan bu sözü versinler.
Destek
olma anlamında bir niyetiniz olsa idi çok rahat bir madde ekleyip bunu
yapabilirdiniz. Umarım yanılırım ama zamana yayarak oluşacak tepkiyi yumuşatma
eğilimindesiniz. Adıyaman’da tütün esnafında gördüğünüz tütün satışı, esnaftan
sarmalık kıyılmış tütün satışı mümkün olmayacak. Bu tasarının kanunlaşmasıyla
beraber çok yoğun baskılarla, ceza tehdidiyle bu küçük esnaf iş yerlerini
kapatmak zorunda kalacak. Bu ne demek? Sarmalık kıyılmış tütün pazarının son
bulması demek. Kooperatifin tek başına bu ağı kurması pek mümkün görünmüyor.
Yerli tütünün, sarmalık kıyılmış tütünün bir piyasası, bir tüketicisi
oluşmuştur. Yapılan, bu pazarı sürece yayarak yok etmektir. Arz-talep dengesine
göre bir çözüm üretmek değil, arzın önünü keserek talebi yabancı sigara
markalarına yönlendirmeye çalışmak gibi bir durum var burada.
“Tasarıyla
verilen cezalar kalkıyor.” denildi. Tütün ekimini yasaklamaya çalışmak zaten
başlı başına bir garabetti. Bu bir lütuf değil. Halkta ciddi bir tepki
olmayınca neredeyse tütün ekimini yasaklayacak ve ciddi cezalarla karşı karşıya
bırakacaktınız. Sizin programınız, projeniz buydu. “Mevcut yasadaki cezaları
kaldırdık.” diyorsunuz ama başka yerlere gizlemişsiniz bu cezaları, mesela 5607
sayılı Kaçakçılıkla Mücadele Kanunu’na işlemişsiniz.
Tütün
yasaklamaları tarım politikasından bağımsız değerlendirilemez.
Üretmeyen tüketen, ülkeyi dışarıya açık bir pazar hâline getiriyorsunuz. Nasıl
et ithal eden, saman ithal eden bir ülkeye dönüştüysek, aynı şekilde tütün
ithal eden bir ülke olacağız. Yoksa, “Alın, kooperatif kurun, tütününüzü burada
satın, ben sizden yüzde 85 vergi alırım.” derseniz, makarona da çok fahiş
vergiler getirirseniz, bunun adı yasal güvence değil, yasal engelleme olur.
Pratikte olanı ben buradan izah edeyim size: Sarmalık kıyılmış
tütüne bu oluşmuş topyekûn piyasa araçlarıyla beraber yasal bir durum, yasal
bir güvence yaratamaz iseniz, sadece geleceği belirsiz kooperatif
seçenekleriyle değerlendirirseniz, tütün üretimi zamanla yok olacak, Adıyaman
daha da yoksullaşacak, daha da ırgatlaşacaktır diyor, Genel Kurulu saygıyla
selamlıyorum. (HDP sıralarından alkışlar)
BAŞKAN
– Teşekkür ederiz Sayın Yıldırım.
Aynı
mahiyetteki diğer önergenin gerekçesini okutuyorum: 
Gerekçe:

Maddeyle,
ihracat amaçlı tütün ithalatına imkân sağlayan uygulamanın yerli üreticiler
aleyhine olacağı değerlendirileceğinden, tütün ithalatını kolaylaştıran
hükümlerin madde metninden çıkartılması, yurt içinde yerli tütün üretimi ve
işlenmesini artıracak tedbirleri içerecek şekilde maddenin yeniden düzenlenmesi
gerektiği değerlendirilmektedir.
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte olan 502 sıra sayılı Bazı Vergi Kanunları
ile Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı’nın 63’üncü maddesinin aşağıdaki şekilde değiştirilmesini arz ve
teklif ederiz. 
Saygılarımızla.
 Kadim
Durmaz Utku Çakırözer Lale Karabıyık
 Tokat Eskişehir Bursa
 Zekeriya
Temizel Bülent Kuşoğlu Musa Çam
 İzmir Ankara İzmir
 Bihlun
Tamaylıgil Mehmet Bekaroğlu
 İstanbul İstanbul
MADDE
63- 3/1/2002 tarihli ve 4733 sayılı Tütün ve Alkol Piyasası Düzenleme Kurumu
Teşkilat ve Görevleri Hakkında Kanunun 6'ncı maddesinin beşinci fıkrası
aşağıdaki şekilde değiştirilmiş ve aynı maddeye dokuzuncu fıkrasından sonra
gelmek üzere aşağıdaki fıkralar ilave edilmiştir.
"Tütün
ithali, üretim ihtiyaçlarıyla sınırlı olarak; bu maddenin ikinci fıkrasında
belirtilen tütün mamulleri üretenler veya Kurumdan izin almak ve sadece
işlendikten sonra ihraç edilmek amacıyla tütün işleme tesisi bulunanlar
tarafından yapılır. Kurum tütün işleme tesisi bulunanlara bu izni verirken söz
konusu işletmelerin öncelikle Türkiye'de üretilen tütünü işlemelerini gözetmek,
ihraç amacıyla yapılacak ithalatın amacı dışında kullanılmamasını sağlamak için
gerekli tedbirleri almak, ithalat ve ihracata ilişkin uygulamayı denetlemekle
sorumlu ve yetkilidir.” 
"Ticari
amaçla; makaron veya yaprak sigara kağıdı içine kıyılmış tütün, parçalanmış
tütün, tütün harici herhangi bir madde doldurmak, bu şekilde üretilen ürünleri
satışa arz etmek, satmak, bulundurmak veya nakletmek yasaktır.”
“Tek
başına kıyılıp içilebilme vasfına sahip tütün çeşitlerinin üretildiği Kurumca
belirlenen merkezlerdeki tütün üreticilerinin bir araya gelerek kurduğu
kooperatiflere, müracaatları halinde Kurum tarafından tütün ticareti yetki
belgesi ve sarmalık kıyılmış tütün işleme tesisi kurulması için yetki verilir.
Bu kooperatifler ihtiyaç duydukları tütünü sözleşmeli olarak temin
edebilecekleri gibi sözleşme dışı üretilmiş tütünleri de Kuruma bildirmek kaydı
ile satın alabilirler. Kurumun izni ile tütün iç ve dış ticareti ve sarmalık
kıyılmış tütün üretim ve ticaretini yapabilirler.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkan. 
BAŞKAN
– Hükûmet katılıyor mu? 
BAŞBAKAN
YARDIMCISI BEKİR BOZDAĞ (Yozgat) – Katılmıyoruz Başkanım. 
BAŞKAN
– Önerge üzerinde İstanbul Milletvekili Sayın Mehmet Bekaroğlu. 
Buyurun.
(CHP sıralarından alkışlar) 
MEHMET
BEKAROĞLU (İstanbul) – Sayın Başkan, değerli arkadaşlarım; hepinizi saygıyla
selamlıyorum. 502 sıra sayılı torba yasanın 63’üncü maddesini konuşuyoruz,
tütünle ilgili.
Tütünle
ilgili maddeler çok sıkıydı, neredeyse reji idaresi gelecekti Komisyona
geldiğinde. Sonra, Komisyonda yapılan müzakerelerden sonra tütün üreticileri
lehine bir miktar yumuşamalar oldu ama yine çok ciddi sorunlu. 
Değerli
arkadaşlarım, bu sorun aslında yeni başlamış bir sorun değil. Türkiye, tütün
piyasası yasası çıkarana kadar yani 2001 krizi sonrasında şu meşhur IMF’nin
gelmesi ve “On beş günde 15 yasa çıkarmazsanız kapıları açmam, kredi
musluklarını açmam, batarsınız, memura maaş ödeyemezsiniz.” diye dayatmasından
bu yana Türkiye’de tütüncülük maalesef bitme noktasına gelmiştir. 
Bakın,
tütün üretimi 2002’de 159.520 ton iken 2014’de 68 bin tona gerilemiştir. Şimdi
de daha bir geri noktaya düşmüştür. Şu anda Türkiye, dünya piyasalarına tütün
satan değil, tütün ithal eden bir ülke konumuna düşmüştür. 
Şimdi,
bu düzenlemeyle ondan sonra vatandaşlar Tütün Piyasası Kurulunun sürekli olarak
çıkarmış olduğu bu yasaları, kuralları delerek, arkadan dolanarak… Biliyorsunuz,
tütünle ilgili kendi kendine icat etmiş olduğu bir piyasa oluşmuştu ve bu
piyasa neredeyse mevcut piyasanın yüzde 20’sini işgal ediyordu. Elbette dünya
tütün tekelleri -bütün tekeller gibi- Türkiye gibi bol tüketicinin bulunduğu
bir ülkede böyle bir payı hiçbir şekilde tütün ekicilerine, Adıyaman’daki tütün
üreticilerine bırakacak değildi. Lobi oluşturdular, bu lobi Hükûmeti etkiledi
ve Hükûmet bu yasayı çıkardı. 
Demokrasiler
iyidir, hoştur, güzeldir ama maalesef hiçbir şey de yazıldığı gibi değildir.
Demokraside seçilenler, parlamentoya gelenler her zaman kendi seçmenlerinin,
milletin tercihlerini, taleplerini böyle yasa, kural hâline getirmiyorlar.
Birçok kere de bu gelişmiş demokrasilerde -Amerika’da özellikle böyle-
güçlülerin, lobilerin isteklerini böyle kurallar hâline getiriyorlar. 
Değerli
arkadaşlarım, biraz sonra el kaldıracağınız bu maddede yapılan düzenlemeler
Türkiye'nin tütün ekicilerinin, üreticilerinin, Adıyaman’da, Muş’ta, Samsun’da
tütün üretimi yapan bizim köylülerimizin, çiftçilerimizin, üreticilerimizin
lehine değil, onlarla ilgili değil. Kimlerin lehinedir bu? Bu, tütün
tekellerinin lehine yapılan bir düzenlemedir. 
Şaşılacak
bir şey değil mi değerli arkadaşlarım, millî meclisler, Türkiye Büyük Millet
Meclisi, Parlamento, millî parlamentolar uluslararası tekellerin lehine, kendi
halkının, milletin, kendi üreticisinin aleyhine böyle yasalar çıkarıyor,
maalesef. Türkiye’de daha evvel, on beş günde 15 yasa içinde tütün piyasası
yasası çıkarılarak zaten tütün üreticisinin beli kırılmıştı. Vermiş olduğum
tütün üretimiyle ilgili rakamlar bunu çok açık, net bir şekilde ortaya koyuyor.
Şimdi sizin yaptığınız bu düzenlemeyle üretici bütünüyle burada mağdur
ediliyor.
Bakın
işte, makaron yani böyle bir ticaret oluşmuştu ve bu denetlenebilirdi, buraya
küçük bir vergi de getirilebilirdi, her şey yapılabilirdi ama maalesef,
bütünüyle yasaklanıyor. Onun yerine, Komisyondaki görüşmelerde, özellikle
muhalefetin ısrarıyla kooperatiflere bu konuda bir izin veriliyor. Hiç olmazsa
bununla eğer tütün üreticileri bir araya gelebilirler, kooperatifler
oluşturabilirler ve bunlar tesis kurabilirlerse bir miktar yerli tütünden
sigara yapıp satabilecekler.
Değerli
arkadaşlarım, yanlış yolda gidiyoruz. Hep söylüyoruz, çok da kızıyorsunuz
“millîlik, yerlilik” filan diyorsunuz ya sayın grup başkan vekilim, bunlar
millîliğe, yerliliğe uyan şeyler değil. Millî ve yerli olanlar kendi
üreticilerini, kendi esnafını, kendi çiftçisini korur. Bu yasayla Türkiye'nin
Türk çiftçisini, köylüsünü, tütün ekicisini korumuyorsunuz, uluslararası tütün
tekellerini koruyorsunuz. Dolayısıyla sizin yerli ve millî iddianızı
tartışıyorum. Sizi millete şikâyet ediyorum değerli arkadaşlarım.
Saygılarımla.
(CHP sıralarından alkışlar)
BAŞKAN
– Teşekkür ederiz Sayın Bekaroğlu.
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
64’üncü
madde üzerinde ikisi aynı mahiyette olmak üzere üç önerge vardır. 
Okutacağım
ilk iki önerge aynı mahiyettedir, önergeleri okutup birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 502 sıra sayılı Kanun Tasarısı’nın 64’üncü maddesinin tasarı metninden
çıkarılmasını arz ve teklif ederiz.
 Mehmet
Necmettin Ahrazoğlu Zihni Açba Arzu Erdem
 Hatay Sakarya İstanbul
 Mehmet
Erdoğan Muharrem Varlı Mustafa Kalaycı
 Muğla Adana Konya
Aynı mahiyetteki diğer önergenin imza
sahipleri:
 Filiz
Kerestecioğlu Demir Mahmut Toğrul Dirayet Taşdemir
 İstanbul
 Gaziantep Ağrı
 Feleknas
Uca Meral Danış Beştaş Sibel Yiğitalp
 Diyarbakır Adana Diyarbakır
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz. 
BAŞKAN
– Hükûmet katılıyor mu? 
BAŞBAKAN
YARDIMCISI BEKİR BOZDAĞ (Yozgat) – Katılmıyoruz Başkanım. 
BAŞKAN
– Aynı mahiyetteki önergeler üzerinde ilk konuşmacı Hatay Milletvekili Sayın
Mehmet Necmettin Ahrazoğlu. 
Buyurun.
(MHP sıralarından alkışlar) 
MEHMET
NECMETTİN AHRAZOĞLU (Hatay ) – Sayın Başkan, değerli milletvekilleri; 502 sıra
sayılı Kanun Tasarısı’nın 64’üncü maddesi üzerinde vermiş olduğumuz önerge
hakkında Milliyetçi Hareket Partisi Grubu adına söz aldım. Yüce heyeti saygıyla
selamlıyorum.
Kanun
tasarısının 64’üncü maddesinde 4733 sayılı Tütün ve Alkol Piyasası Düzenleme
Kurumu Teşkilat ve Görevleri Hakkında Kanun’un 8’inci maddesinde değişikliğe
gidilmektedir. Yapılan değişiklikle yasa dışı tütün ve tütün mamullerini
satanlara ve bulunduranlara adli ve idari cezaların verilmesine yönelik
düzenlemeler yapılmaktadır. 8’inci maddede yapılan düzenlemeyle ticari amaç
olmaksızın kendi ürettiği ürünleri kullanarak 50 kilogramı aşmayan sarmalık
kıyılmış tütün elde edenlerin veya 350 litreyi aşmayan fermente alkollü içki
imal edenlerin hapis cezalarının kaldırılmasının ve “şahsi tüketimi için”
ibaresi konularak ceza verilmemesinin yolu açılmaktadır.
Bir
diğer düzenleme ise kurumdan gerekli izinleri alarak veya almadan tütün, tütün
mamulleri, etil alkol, metanol ve alkollü içkiler piyasasında mal veya hizmet
üreten, işleyen, ihraç veya ithal eden, pazarlayan, alan veya satan gerçek ve
tüzel kişilere uygulanacak idari cezaları kapsamaktadır.
Bizler
Milliyetçi Hareket Partisi olarak, ihracat amaçlı dahi olsa, tütün ithalatına
imkân sağlayan hükümlerin yerli tütün üreticileri aleyhine sonuçlar
doğurabileceği için, maddelerden tütün ithalatını kolaylaştıran hükümlerin
çıkarılmasını, bunun yerine yurt içinde yerli tütün üretiminin ve yerli tütün
işletmelerinin artırılmasını teşvik edecek tedbirlerin alınması gerektiği
düşünüyoruz.
Değerli
milletvekilleri, seçim bölgem Hatay’ın da bazı ilçelerinde, Hassa, Yayladağı,
Altınözü gibi ilçelerinde de tütün üretimiyle ilgili çiftçilik yapılmaktadır.
Tütün üreticileri için kooperatifleşme teşvik edilerek ve devlet desteği yapılarak
ailelerin geçimlerini sağlayacak kadar tütün ekiminin önü açılmalı ve
kooperatifler aracılığıyla veya kooperatiflerin bilgisi dâhilinde ürettikleri
ürünleri satmalarına müsaade edilmelidir. Sözleşmeli tütün ekimi yapan
çiftçilerimiz tüccar elinden kurtarılarak onların geçimlerini sağlayacak
tedbirler konmalıdır. 
Değerli
milletvekilleri, tütün ve mamullerinin üretiminde yaşanan sorunlar kadar,
sigara kaçakçılığı konusunda da Türkiye'nin önemli tedbirler alması
gerekmektedir. Emniyet Genel Müdürlüğü Kaçakçılık ve Organize Suçlarla Mücadele
Daire Başkanlığının raporlarında, ekonomiye büyük darbe vuran sigara
kaçakçılığına dikkat çekilerek, terör örgütlerinin önemli kazançları arasında
gösterilen sigara kaçakçılığında son yıllarda ciddi artışları olduğu belirtilmektedir.
Kaçakçılık, ülkemizi ekonomik ve sosyal yönden olumsuz etkileyen, aynı zamanda
terör ve suç örgütlerinin faaliyetlerini sürdürebilmek için finansal destek
sağladığı çok boyutlu, çok aktörlü ve değişken bir süreçtir. Ülkemizde tütün
mamulleri üzerindeki vergilerin yüksek oluşu, buna bağlı olarak fiyatların
komşu ülkelere oranla yüksek olması kaçakçılığı teşvik etmektedir. Kaçak
sigaradan hem Türk ekonomisi hem de devlete vergisini ödeyen esnaf zarar
görmektedir.
Terör
örgütlerinin, özellikle PKK bölücü terör örgütünün finansman kaynağının
kurutulması ve terörle mücadelenin önemli bir parçası olan, üstelik kalitesiz
üretim ve sağlıksız saklama koşulları nedeniyle insan sağlığını da tehdit
ederek kanser ve diğer hastalıklara yol açan kaçak sigaranın emniyet ve gümrük
tedbirleri ve caydırıcı ceza ve yaptırımlar etkisiyle engellenmesi ve kontrol
altına alınması gerektiğini düşünüyor, yüce heyetinizi saygıyla selamlıyorum.
(MHP sıralarından alkışlar)
BAŞKAN
– Teşekkür ederiz Sayın Ahrazoğlu.
Aynı
mahiyetteki diğer önerge üzerinde Diyarbakır Milletvekili Sayın Sibel Yiğitalp.

Buyurun.
(HDP sıralarından alkışlar)
SİBEL
YİĞİTALP (Diyarbakır) – Sayın Başkan, değerli milletvekilleri; bugün 15 Kasım
2017 ve Seyit Rıza’nın katledilişinin 80’inci yıl dönümü, kendisini ve oğlunu
rahmetle anıyorum ve -önünde diz çökmeyen, bu kadar zalimliğe diz çökmeyen-
hâlen bu direnişi yürüten ve Dersim kültürünü yaşatan bütün Dersimlilere de
saygılar sunuyorum. 
Evet,
burada tütüne dair bir çalışma yapılıyor, az önce onlarca madde geçti, kimi
kıyı talanına ilişkindi, kimi ranta ilişkindi ve meraların tekrar sanayiye
açılmasına ilişkindi. Bunlar bir araya getirildiğinde yine tek merkezden tek
başına karar veren, yerelin hiçbir dengesini gözetmeyen, yerelde yaşayan
insanların kararına saygı duymayan, tamamen tek merkezli karar veren ve bu
kararını da onlara dayatan bir yerden şu anda bir siyaset izleniyor. Bakın,
İstanbul’daki birtakım yerler yine özelleşecek, İstanbulluların bundan haberi
var mı? Yok. İstanbulluların buna dair söyleyecek sözleri yok mu? Bence onlarca
defa sözleri vardır. STK’ların var mı? Var. Odaların var mı? Var. Peki,
bunların hiçbirisinin sözü burada geçiyor mu? Hiçbirisinin itirazı üzerine
tartışma yürütülüyor mu? O da yok. 
Bunun
gibi, meralara gelince meralarda da aynı şey. Şu anda tütün üzerinden
konuşuyoruz, “Tütün 50 kilogramdan fazla olunca kaçakçılığa girecek, olmayınca
böyle olacak...” deniyor. Buna benzer, yerli üreticinin kendi kararını verdiği,
hiçbir yerde, hiçbir şekilde merkezî anlamda sözü yok ve merkezî bir
yapılanmanın yani bu ülkenin yönetiminin yapısal sorunlarını biz bugün bir kez
daha görüyoruz. Bakın, torba kanunlar yapısal sorunların ürünleridir. 
Biz
yıllardır “Demokratik cumhuriyet olsun.” dediğimizde, “Yerinden yönetim olsun.”
dediğimizde bu sorunların karşısında olduğumuz için söylemiştik. Ne demiştik?
“Eğer bir yerde kıyı talanıyla, kıyıyla ilgili bir karar verecekseniz o kıyıya
sahip olan, oradaki yurttaşlar karar versin, onların kararı üzerine bir
tartışma açılsın.” dediğimizde bizi terörize etmiştiniz ve bu, aslında,
demokratik cumhuriyetin, demokratik bir ülkenin olması gereken olmazsa olmaz
koşuludur. Biz, buradan, o insanların nasıl yaşayacağına, kendi yaşam
alanlarının nasıl bir şekilde sunulması gerektiğine karar veriyoruz yani daha
doğrusu, AKP karar veriyor ve AKP’nin ittifakları karar veriyor; itirazların
hiçbirinin karşılığı yok. 
Şimdi
sormak istiyorum: Tütün üreticilerinin sözlerini niye tartışmıyoruz? Burada,
yerli üreticinin sözünü niye tartışmıyoruz? Yerli üreticinin ısrarı konusunda,
nasıl yaşaması konusunda, nasıl bir üretime sahip olması konusunda niye onların
sözlerini burada tartışmıyoruz? Niye illa sizin her dediğiniz şey doğru oluyor?
Eğer öyle olmuş olsaydı, bugün, bu ekonomik kriz olmayacaktı. Eğer öyle olmuş
olsaydı, bugün, bu ülkede bu kadar cinayet olmamış olacaktı. Eğer öyle olmuş
olsaydı, bugün, bu talan, bu yıkım, bu yağmacılık olmayacaktı. Bakın, hiçbir
tanesi yok, hiçbir tanesi yok.
Şimdi,
meralar da özelleşecek, sanayiye açılacak. Peki, meralara, meraya sahip, o
kentin dokusuna sahip olan halkın burada bir sözü var mı? O da yok. 
Şunu
ısrarla söylüyoruz: Biz “demokratik cumhuriyet, yerinden yönetim” dediğimizde
bunlar için söyledik. Bakın, “Isparta’dakiler kendi kararlarını kendileri
versin.” dedik, “Diyarbakır’dakiler, Amed’dekiler kendi kararlarını kendileri
versin.” dedik. Bunlar en laik, en demokratik ülkelerde ve yerinden yönetim
olan ülkelerde zaten uygulanan bir şey. Bu tekçi zihniyetler çok daha geride
kalmış, maalesef ömrünü bitirmiş. Kendi ülkesi içinde barışı olmayan, hem kendi
iç barışını kaybetmiş hem de dışarıda sürekli savaş hâlinde olan ülkelerin
dışında kimse böyle bir yaşam biçimine, kimse böyle bir ideolojik biçime sahip
değil. 
Yine,
bunun üzerinden şunu söylemekte fayda var: Bu 80 milyon dediğimiz ama aslında 6
milyonunu dışarıda tuttuğunuz, hatta, son dönemlerde belki 30 milyonunu da
dışarıda tuttuğunuz halkın gerçekliğinden uzak, ihtiyaçlarına cevap vermeyen,
üretimi esas almayan, tek başına bir zümreyi zengin eden, tek başına bir zümre
üzerinden karar mekanizmasına sahip olan bir yapısal iktidarın, yapısal bir
ideolojinin şu anda hepimiz neler yaptığını görüyoruz ve buradan tekrar ikaz
ediyoruz: Önce, tarımdan geçimini sağlayanın, hayvancılık yapanın, tütün
üreticilerinin -lütfen ve lütfen- kendi talepleri üzerinden burada siyaset
yapın, onların talepleri üzerinden buradan bir yasa geçsin, onların talepleri
üzerinden cevaplar buradan verilsin. Başka türlü, o insanları zorlayacak, daha
çok yoksulluğa, yoksunluğa zorlayacak davranışlara gerek yok. O insanların da
ihtiyaçlarına cevap vermek gibi bir sorumluluğa sahipsiniz çünkü iktidarsınız
ve iktidar olmaktaki sorumluluğunuz da, zorunluluğunuz da bundan geçer diyorum.
Bütün
Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Yiğitalp.
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 502 sıra sayılı Bazı Vergi Kanunları ile Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 64’üncü
maddesinin aşağıdaki şekilde değiştirilmesini arz ve teklif ederiz.
Saygılarımla.
 Musa Çam Bülent
Kuşoğlu Kadim Durmaz
 İzmir Ankara Tokat
 Bihlun Tamaylıgil Zekeriya
Temizel Utku Çakırözer
 İstanbul  İzmir Eskişehir
 Lale Karabıyık
 Bursa
MADDE
64- 4733 sayılı Kanunun 8 inci maddesinin; birinci fıkrasının birinci cümlesine
“ürünleri kullanarak” ifadesinden sonra gelmek üzere “şahsi tüketim için”
ibaresi eklenmiş, beşinci fıkrasına “içkiler piyasasında” ifadesinden sonra
gelmek üzere “Kurumdan gerekli izinleri alarak veya almadan” ifadesi eklenmiş,
aynı fıkranın (h) bendi yürürlükten kaldırılmış ve dokuzuncu fıkrasında yer
alan “(f), (g), (h), (ı) ve (j) ile (o)” ibareleri “(f), (g), (ı), (j) ve (o)
şeklinde değiştirilmiştir.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım. 
BAŞKAN
– Hükûmet katılıyor mu? 
BAŞBAKAN
YARDIMCISI BEKİR BOZDAĞ (Yozgat) – Katılmıyoruz Başkanım. 
ENGİN
ÖZKOÇ (Sakarya) – Gerekçe…
BAŞKAN
– Gerekçeyi okutuyorum:
Gerekçe:
Söz
konusu madde metninin daha iyi anlaşılması için bu değişiklik yapılmaktadır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
65’inci
madde üzerinde iki önerge vardır, önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 502 sıra sayılı Kanun Tasarısı’nın 65’inci maddesinin tasarı metninden
çıkartılmasını arz ve teklif ederiz.
 Filiz
Kerestecioğlu Demir Meral Danış Beştaş Mahmut Toğrul
 İstanbul Adana Gaziantep
 Feleknas
Uca Dirayet Taşdemir
 Diyarbakır Ağrı
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Başkan. 
BAŞKAN
– Hükûmet katılıyor mu? 
BAŞBAKAN
YARDIMCISI BEKİR BOZDAĞ (Yozgat) – Katılmıyoruz Başkan. 
BAŞKAN
– Önerge üzerinde Gaziantep Milletvekili Sayın Mahmut Toğrul. (HDP sıralarından
alkışlar)
Buyurun.
MAHMUT
TOĞRUL (Gaziantep) – Teşekkürler Sayın Başkan.
Değerli
milletvekilleri, Genel Kurulun değerli emekçileri; hepinizi saygıyla
selamlıyorum.
Değerli
milletvekilleri, bu torba yasada işçi ve emekçilere, tarım üreticilerine
yönelik ağır hak kayıpları vardır. Tarım önemsenmiyor ve ülkenin sahip olduğu
tarım potansiyelini iyi değerlendirmek bir yana, tütün üreticileri
cezalandırılıyor. Bunun sebebi, AKP Hükûmetinin büyük işletmelere yönelik
destek politikaları sübvansiyonlardaki büyük payın sürekli olarak büyük
işletmeler arasında paylaşılıyor olmasıdır. Bu da çoğunlukla kırsal alanda
yaşayan ve genelde küçük ölçekli işletmelere sahip olan çiftçilerin yeterince
desteklenmemesine neden olmaktadır. Bunlar yetmezmiş gibi, HES’ler, barajlar,
mayınlı araziler, yasaklanan yaylalar, yer altı ve yer üstü kaynakları hunharca
sermayeye peşkeş çekilirken, meralar, ormanlar ve zeytinlik alanlar da yok
edilmektedir.
Bu
torba yasadaki söz konusu maddelere bakıldığında, hedefin doğrudan doğruya
Adıyaman’daki sarmalık kıyılmış tütün olduğunu ve tamamen yasaklanmasının
öngörüldüğünü görmekteyiz. Mevcut hâliyle bu yasanın geçmesi Adıyaman’da yüz
yıllık bir geçmişi olan sarmalık kıyılmış tütünün tamamen yok olması demektir.
Bu da tütün üreticileri ve ailelerini hesapladığımızda yaklaşık olarak 200 bin
kişiyi olumsuz etkileyecektir. Tabii, buna aracılar, içiciler de eklendiği
zaman bu oran daha da yüksek bir rakama tekabül etmektedir.
Değerli
milletvekilleri, tütün üreticilerine, çiftçilere yönelik bu adaletsizlikler
kabul edilemez. Hükûmet, torba yasayla bir paketi 30 ile 50 kuruşa satılan
makarona bir anda tam 2 lira 20 kuruş vergi koyarak âdeta vergide sınır
tanımayan bir acımasızlık göstermiştir. Türkiye’de makaronu kayıtlı olarak
çalışan 8 fabrika üretiyor. Üretim, pazarlama ve satış maliyetleri eklendiğinde
30 kuruşluk makaron artık 3 liradan daha aşağıya satılamayacak. Kayıtsız tütün
satışına da hapis ve para cezası geldiği için kimse 2 liraya açık tütün
bulamayacak. Makaron üreten 8 fabrika aynı zamanda kayıtlı tütün de üretiyor.
Kayıtlı tütün en düşük 4 lira, dolayısıyla kayıtlı tütün ve ÖTV’li makaronla
bir paket sigara, en ucuz 8 liraya sarılabilecek. Bu torba yasayla yerel ve uluslararası
büyük şirketlerin ve tekellerin önü iyice açılacak, küçük tütün üreticisi ve
çiftçisi ezilecektir. Torba yasada yer alan düzenlemelerle tütün üreticisinin
üretimi engellenecek, zaten kısıtlanmış olan hakları da ellerinden alınacaktır.
Torba yasada hapis ve para cezalarıyla ürettiği ürünün ancak maliyetini
karşılayabilen ve geçinemeyen tütün üreticileri bir kez daha cezalandırılacak,
yüksek vergiler ve kısıtlamalarla açık tütün üretimi tamamen bitirilecektir. 
Öte
yandan kayısı üreticileri, son yıllarda pazarlamada yaşanan sıkıntılar ve
kayısının ihraç edilemiyor olmasından kaynaklı büyük sıkıntılar yaşamaktadır.
Malatya’nın en büyük geçim kaynağı olan kayısıda bu yıl yüksek rekolteden
kaynaklı olarak düşük fiyat ve kuruma nedeniyle kayısı üreticileri tarafından
son üç ayda yaklaşık 2 milyon kayısı ağacı kesilmiştir. Malatya kayısı
üreticisine gereken destek verilmezse bu kayısı kıyımı devam eder gibi
görünmektedir. Adıyaman, Bitlis, Batman, Muş ve bunun gibi illerin geçim
kaynağı tütündür. Son iki yıllık politikalar göz önüne alındığında bu torba
yasa ile bölge insanın cezalandırılmasının ekonomik ayağı getirilmiş
olmaktadır. Tütün dışında herhangi bir üretimi olmayan insanların elinden bu
imkân da alındığı zaman halk iyice yalnızlaşacak ve fakirleşecektir. Gelin bu
bölgeye, bu illere bu kötülüğü yapmayın diyorum. 
Değerli
arkadaşlar, bir bütün olarak tarım politikalarımızı tekrar gözden geçirmeye
ihtiyaç vardır. Üreticiyi, çiftçiyi hesaba katan yeni düzenlemelere ihtiyaç
vardır. Bunların üzerinde durulması gerekiyor. 
Bu
torba yasadaki söz konusu, küçük çiftçiyi, küçük üreticiyi cezalandıran
maddelerden vazgeçilmelidir diyor, Genel Kurulu saygıyla selamlıyorum. (HDP
sıralarından alkışlar) 
BAŞKAN
– Teşekkürler Sayın Toğrul.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 502 sıra sayılı Bazı Vergi Kanunları ile Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 65’inci
maddesinin aşağıdaki şekilde değiştirilmesini arz ve teklif ederiz.
 Tanju
Özcan Kadim Durmaz Utku Çakırözer
 Bolu Tokat Eskişehir
 Lale
Karabıyık Zekeriya Temizel Bihlun Tamaylıgil
 Bursa İzmir İstanbul
 Musa
Çam Bülent Kuşoğlu
 İzmir Ankara
Madde
65- 4733 sayılı Kanunun 9 uncu maddesinin birinci fıkrasının (B) bendinde yer
alan “sigara fabrikalarının” ifadesi “tütün mamulleri, makaron ve yaprak sigara
kağıdı üretim tesislerinin” şeklinde değiştirilmiştir.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkan.
BAŞKAN
– Hükûmet katılıyor mu?
BAŞBAKAN
YARDIMCISI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde Bolu Milletvekili Sayın Tanju Özcan.
Buyurun.
(CHP sıralarından alkışlar)
TANJU
ÖZCAN (Bolu) – Sayın Başkan, değerli milletvekilleri; az önce bir son dakika
haberi geçti, bilmiyorum takip edebildiniz mi? 
SALİH
CORA (Trabzon) – Hangi sitede?
TANJU
ÖZCAN (Devamla) – Yok, bütün sitelerde geçti, ana haber bültenlerinin
altyazılarında geçti. 
İnanmazsınız
belki ama Türkiye Amerika’ya nota vermiş. Vallahi duyunca ben çok
heyecanlandım, Türkiye Amerika’ya nota vermiş. Notanın konusu ne diye bir
baktık, nota ne için verilmiş biliyor musunuz? Bir vatandaşımızın can
güvenliğinden endişe ediyormuşuz, beş gündür haber alamıyormuşuz. Kimmiş bu
vatandaşımız Sayın Başbakan Yardımcısı? Rıza Zarraf. Yani, vakti zamanında
askerlerimizin başına çuval geçirdi bu Amerika, nota veremediniz; “Verin.” dedik,
“Müzik notası mı veriyoruz?” dediniz. Bu Amerika’nın kontrol ettiği Irak’ta ve
Suriye’de askerlerimiz IŞİD ve PKK tarafından öldürüldü, yakıldı; Amerika’ya
bir tek nota veremediniz. YPG’ye bu Amerika Birleşik Devletleri silah verirken
meydanlarda konuştunuz sadece, bir nota bile veremediniz. Ama, bugün söz konusu
Rıza Zarraf olunca, beş günde Rıza Zarraf’tan haber alınamıyor diye Amerika
Birleşik Devletleri’ne nota veriyorsunuz. 
Sayın
milletvekilleri, nota bir ülkenin millî çıkarları için verilir, şahsi çıkarlar
için nota verilmez. Şimdi, siz beş gündür Rıza Zarraf’tan haber alınamamasında
Türkiye’nin hangi millî çıkarının zedelendiğini düşünüyorsunuz? Siz, gerçekten
Rıza Zarraf’ın hayatından mı endişe ediyorsunuz yoksa Rıza Zarraf’ın Amerikan
yargı mercileri önünde sizin rahatsız olacağınız bazı ifadeler vermesinden mi
çekiniyorsunuz; bunu açıkça ortaya koyalım. 
SALİH
CORA (Trabzon) – Belki işkence yapıyorlardır. 
TANJU
ÖZCAN (Devamla) - Sayın milletvekilleri, bunu açıkça ortaya koyalım. Çıkıp
Amerika Birleşik Devletleri’ne diyebilecek misin, oradan laf atıyorsun “İşkence
yapıyorsun benim vatandaşıma.” diye? Ya, bu ne kıymetli vatandaşmış, ne
kıymetli vatandaşmış! 
ENGİN
ÖZKOÇ (Sakarya) – Askerini koruma, Rıza Zarraf’ı koru. 
TANJU
ÖZCAN (Devamla) - Sayın Bozdağ, bu Rıza Zarraf’ı bu kadar kıymetli kılan, 80
milyon vatandaştan daha kıymetli olan nedir Hükûmet açısından; çok merak
ediyorum ben! 
CEYHUN
İRGİL (Bursa) – Onların da haberi yok, Hükûmetin haberi yok. 
TANJU
ÖZCAN (Devamla) - Yani, Amerika Birleşik Devletleri’ne sen tarihinde nota
vermemişsin, ilk verdiğin nota Rıza Zarraf’la ilgili. Nedir, beklentiniz nedir
Rıza Zarraf’tan? Yani, Amerika’ya bu konuda nota vererek hangi millî çıkarımızı
koruyorsunuz? 
ENGİN
ÖZKOÇ (Sakarya) – Altın kaçakçılığı yapan bir adam. 
MUSA
ÇAM (İzmir) – Altın ihracatını koruyacak. 
TANJU
ÖZCAN (Devamla) - Altın ihracatımızı mı güvence altına almak istiyorsunuz,
nedir konu? Vallahi, ben utanç duyuyorum Türkiye Cumhuriyeti milletvekili
olarak. Siz Amerika Birleşik Devletleri’nde yetmiş yıl ceza istemiyle
yargılanan ve yüz kızartıcı suç ithamlarıyla karşı karşıya olan, Türkiye’deki
sabıkasını da bildiğimiz, Türkiye’deki “tape”lerini de bildiğimiz, Türkiye’de
kimlere nasıl rüşvet dağıttığını bildiğimiz…
CEYHUN
İRGİL (Bursa) – Ortağı İran’da idama mahkûm olan…
TANJU
ÖZCAN (Devamla) - Doğru söylüyorsun. Ortağı İran’da idama mahkûm olan, -nerenin
vatandaşı olduğu da belli değil, hâlâ İran’ın vatandaşı mı o da belli değil-
bir vatandaşla ilgili Amerika Birleşik Devletleri’ne nota veriyorsunuz. Vallahi
gülünür mü, ağlanır mı? Sayın Bakan, bu konuda sizden bir açıklama bekliyoruz,
Hükûmet sözcüsü olarak bir açıklama bekliyoruz. 
SALİH
CORA (Trabzon) – Rahat ol, her şey güzel olacak. Rahat ol. 
TANJU
ÖZCAN (Devamla) – Yani, Rıza Zarraf’ın neyinden endişe ediyorsunuz? 
SALİH
CORA (Trabzon) – Sen de endişeli olma. 
TANJU
ÖZCAN (Devamla) – Canından mı endişe ediyorsunuz, malından mı endişe
ediyorsunuz, söyleyeceklerinden mi endişe ediyorsunuz? 
SALİH
CORA (Trabzon) – Siz de endişe etmeyin, rahat olun. 
TANJU
ÖZCAN (Devamla) – Bu adamın başına bir şey gelir diye mi endişe ediyorsunuz?
Neden endişe ediyorsunuz sayın milletvekilleri?
Bakın,
tuhaf gelişmeler oluyor. 
SALİH
CORA (Trabzon) – Her şey güzel olacak, rahat ol.
TANJU
ÖZCAN (Devamla) – Sayın Egemen Bağış, hani şu “Bakara makara” diye “tweet”ler
atan vardı ya eski Bakan, aniden Kuzey Kıbrıs Türk Cumhuriyeti vatandaşı
oluverdi. Neden diye bir sordunuz mu? Bu adam zaten Amerikan vatandaşı,
Amerikan vatandaşı. Amerika’nın yeminli tercümanıydı milletvekili olmadan önce;
bunu, hepiniz biliyorsunuz. 
Peki,
şimdi Kuzey Kıbrıs Türk Cumhuriyeti sevdası nereden çıktı? Şöyle düşünsek acaba
çok mu şüpheci dersiniz bize? Kuzey Kıbrıs Türk Cumhuriyeti INTERPOL’ün üyesi
değil. 
CEYHUN
İRGİL (Bursa) – INTERPOL ağında değil, doğru.
TANJU
ÖZCAN (Devamla) – Evet, INTERPOL’den bir tutuklama kararı çıksa yarın bir gün,
Kuzey Kıbrıs Türk Cumhuriyeti vatandaşı bundan etkilenmeyecek. Böyle mi
düşünelim, doğru mudur bu? Bu soruya da cevap istiyorum ben. 
Egemen
Bağış izin aldı mı bir başka ülke vatandaşlığına geçerken? Bu konuda sizin
bilginiz var mıydı, bizim gibi basından mı okudunuz Sayın Bozdağ, basından
okuduysanız benim düşündüklerimi düşündünüz mü? “Ne kurnaz arkadaşmış.” dediniz
mi demediniz mi? Ben bu soruların cevabını bekliyorum.
Genel
Kurulu saygıyla selamlıyorum. (CHP sıralarından alkışlar)
CEYHUN
İRGİL (Bursa) – Tanju Bey, çok kötü niyetlisiniz, çok art niyetli
düşünüyorsunuz(!)
BAŞKAN
– Teşekkür ederiz Sayın Özcan.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
66’ncı
madde üzerinde iki önerge vardır, önergeleri aykırılık sırasına göre işleme
alacağım. 
Türkiye Büyük Millet Meclisi Başkanlığına
Görüşülmekte
olan 502 sıra sayılı Kanun Tasarısı’nın 66’ncı maddesinin tasarı metninden
çıkartılmasını arz ve teklif ederiz. 
 Filiz
Kerestecioğlu Demir Mahmut Toğrul Dirayet Taşdemir
 İstanbul Gaziantep Ağrı
 Meral
Danış Beştaş Feleknas Uca
 Adana Diyarbakır
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkan.
BAŞKAN
– Hükûmet katılıyor mu?
BAŞBAKAN
YARDIMCISI BEKİR BOZDAĞ (Yozgat) – Katılmıyoruz Başkan.
AHMET
YILDIRIM (Muş) – Gerekçeyi okutalım. 
BAŞKAN
– Gerekçeyi okutuyorum: 
Gerekçe:
66’ncı
ve 67’nci maddeler ile 4734 sayılı Kamu İhale Kanunu'na eklemeler yapılmış ve
sigorta şirketlerinin kefalet sigortalarının da teminat mektubu gibi işlem
görmesi amaçlanmıştır. Fakat sigorta şirketleri açısından yeni bir fonksiyon
olması ve sermayelerinin son derece kısıtlı olması nedeniyle bu şirketlerin
Türkiye'de kefalet vermeye başladıklarında bu kefaletlerin karşılığını nasıl
oluşturacakları konusuna komisyon görüşmelerinde açıklık getirilememiştir. 2017
yılında Kredi Garanti Fonu'nun devreye sokulmasıyla birlikte bu düzenleme ele
alındığında iktisadi açıdan genişlemeci politikaların orta vadede makroekonomik
olumsuz sonuçlar doğuracağı bilinmektedir. Dolayısıyla örneğin Kanal İstanbul
gibi büyük projelere teminat bulunamadığı gibi güncel konularla birlikte bu
madde değerlendirildiğinde ekonomiye başta enflasyon olmak üzere pek çok
olumsuz etkisinin olacağı düşünülmektedir. Bu kaygılar dile getirilmesine ve
kurulan yeni sisteme dair detaylı bilgi talebine karşın Hükûmetten aydınlatıcı
bir bilgi gelmemiştir. Böylesi büyük bir düzenlemeyle sigorta şirketlerine hem
de üstelik kamu ihalelerinde bu yetkinin verilmesi ayrıca kendiliğinden
potansiyel riskin kamu tarafından üstleniliyor olması kırılgan bir yapıya sahip
Türkiye ekonomisi için risk taşıması bakımından maddenin tasarıdan çıkarılması
gerekmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 502 sıra sayılı Bazı Vergi Kanunları ile Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısının 66’ncı maddesinin
aşağıdaki şekilde değiştirilmesini arz ve teklif ederiz.
 Zekeriya
Temizel Bihlun Tamaylıgil Lale Karabıyık
 İzmir
 İstanbul Bursa
 Utku
Çakırözer  Kadim Durmaz Musa Çam 
 Eskişehir Tokat
 İzmir
 Bülent
Kuşoğlu
 Ankara

MADDE
66 - 4/1/2002 tarihli ve 4734 sayılı Kamu İhale Kanunu'nun 4 üncü maddesine
"Çerçeve anlaşma” tanımından sonra gelmek üzere aşağıdaki "Teminat
mektubu” tanımı ilave edilmiştir.
"Teminat
mektubu: Bankalar tarafından verilen teminat mektupları ile Türkiye'de yerleşik
sigorta şirketleri tarafından kefalet sigortası kapsamında düzenlenen kefalet
senetlerini, "
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkan. 
BAŞKAN
– Hükûmet katılıyor mu? 
BAŞBAKAN
YARDIMCISI BEKİR BOZDAĞ (Yozgat) – Katılmıyoruz Başkanım. 
BAŞKAN
– Önerge üzerinde İstanbul Milletvekili Sayın Bihlun Tamaylıgil. (CHP
sıralarından alkışlar)
Buyurun.

BİHLUN
TAMAYLIGİL (İstanbul) – Teşekkür ederim Sayın Başkan.
Değerli
milletvekilleri, kefalet sigortası ve kefalet sigortasının kullanım alanının
genişletilmesini içeren bir hukuki düzenlemeyle karşı karşıyayız. Kefalet
sigortası nedir? Yani bir düzenleme yapacağız, adında kefalet var da, bu
kefaletle neyi sigortalayacağız, onu sorgulayacağımız bir madde. 
Şimdi
ihalelere giriliyor. İhalelere girerken de ihalelerin kimlerle, ihale
yönteminin nasıl, kimlere, nasıl verildiğini hiç sorgulamayacağım, zaman az.
Ama ihalelere girerken bir teminat mektubu talep edilir şirketlerden. Bu
teminat mektupları gayri nakdî kredidir yani krediler nakdî ve gayri nakdi
olur, teminat mektupları da gayri nakdi kredilerdir. Şimdi, Bankalar Birliğinin
Başkanı dedi ki: “Artık bıçak kemiğe dayandı, boğazımıza kadar geldi kredi
tahsis edemiyoruz.” Baktığınızda, mevduat kredi oranı olarak da yüzde 150
rakamına geldik yani 100 liralık mevduata 150 lira kredi veriyoruz, bu
kredilerle de ortaya çıkan açığı bir yerde finanse etme zorunluluğu var. Şimdi
“Gayri nakdî kredilere o yüzden bir nefes aldıralım, kefalet sigortasını
getirelim.” Kefalet sigortası bu yani yeni bir ihalede yeni bir teminat verme
arayışıyla çıktı. Peki, bu arayış sadece bu rahatlama nedendir, ne oluyor bu
ülkede de bu tür arayışlar var? Son bir yıla bakın, son bir yıl içerisinde yeni
cari açık rakamları ortaya çıktı, 30 küsur milyar dolar, onun yanında 211
milyar dolarlık bir net borç açığı var reel sektörün ve bunun yanında da 70
milyar dolara yakın Türkiye’nin bir yıllık ödemesi var, kısa vadeli ödemesi
var.
Şimdi,
son bir yıla bakıyoruz; son bir yıl içinde doğrudan sermaye yatırımı yüzde 18
küsur azaldı. Bunun içinde de, azalmada yüzde 40’lık bir gayrimenkul alım
artışı olmasa… Zaten tasfiyelerle beraber yatırım amaçlı hiçbir doğrudan
sermaye gelmiyor; Türkiye’ye gelen sermayenin yüzde 77’si de yüksek faizden
faydalanıp bizim ödediğimiz, vatandaşımızın ödediği vergilerden kaynağı
yaratılan faize talip olarak geliyor. 
Türkiye’nin
uzun vadeli borçlanma imkânı eksiye düştü; artık sadece ve sadece kısa vadeli
borç veriliyor ve dediğim gibi, bonoya, tahvile, borsaya kısa dönemde para
kazanma amacıyla gelen bir nakit var.
Türkiye’de
şu anda, baktığımızda, risk faktörleri çok yüksek. 2013’te 5 kırılgan ülke
vardı; 4’ü değişti, bir Türkiye kaldı. Yine Türkiye olarak, kırılgan ekonomi
olarak dünya listelerindeyiz. Bütün bunları söylediğimizde… “Bir an önce tedbir
alınması gerekir.” dedik ama ne yapıldı? 
Şimdi,
Merkez Bankası -geçenlerde de anlattım, ihracata karşı bir reeskont kredisi
kullanılır- ihracatçının gelirine rağmen sabit kur uygulamasını getirdi. O
yetmedi, şimdi vadeli -yani, o da bir sigorta sistemi getirdi- ihaleyle açarak
sabit bir kur üzerinden yine bir kaynak yaratacak ama bu tür önlemler dönem
dönem bu ülkede uygulandı. Bakın, size hatırlatayım: 1993 yılı biterken
-1994’te seçimler vardı- yine Merkez Bankası “Bu tür önlemler alıyoruz.” diye
önlemler aldı ve ondan sonra kur artışı… Yani, yapılması gereken yapısal
önlemler ve kararlı adımlar yerine geçici tedbirler alındı ve arkasından büyük
bir kriz. 2001 yılına geldiğimizde Merkez Bankası o ara kendisi için özel
tertip -öyle bir zarar çıktı ki- tahvil talep etti Hazineden; 18 küsur
milyarlık yine bizim, hepimizin yüklendiği zararlar oluştu. O yüzden, yine
uyarmak bizim en önemli görevimiz çünkü Türkiye'ye dışarıdan gelen baskı, yurt
dışında yaşanan rekabet ve büyük merkez bankalarının daralma tercihleri işimizi
zorlaştırıyor, önümüzde kritik bir dönem var. 
(Mikrofon
otomatik cihaz tarafından kapatıldı) 
BİHLUN
TAMAYLIGİL (Devamla) - Böyle kısa vadeli, akut durumlarda ortaya çıkacak
çözümler yerine Türkiye'nin geleceğini kurtaracak kararlı adımlar atmak
gerekiyor. Yoksa tarih tekerrür eder, tekerrür eden tarih de acı faturalar
ödetir. Bunu uyarmak bizim görevimizdir. Ben inşallah bunları dikkate alırsınız
diye ümit ediyorum.
Teşekkür
ediyorum. (CHP sıralarından alkışlar)
BAŞKAN
– Teşekkür ederiz Sayın Tamaylıgil.
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
67’nci
madde üzerinde iki önerge vardır. Önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 502 sıra sayılı Kanun Tasarısı’nın 67’nci maddesinin tasarı metninden
çıkartılmasını arz ve teklif ederiz.
 Filiz
Kerestecioğlu Demir Meral Danış Beştaş Mahmut Toğrul
 İstanbul Adana Gaziantep
 Feleknas
Uca Dirayet Taşdemir Ahmet Yıldırım
 Diyarbakır Ağrı Muş
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet katılıyor mu? 
BAŞBAKAN
YARDIMCISI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde Muş Milletvekili Sayın Ahmet Yıldırım.
Buyurun.
(HDP sıralarından alkışlar)
AHMET
YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; son bir yıldır ekonominin vermiş olduğu
açıklar ve ekonomideki kötü gidişat üzerine ha bire torba yasalar ve ek
bütçelerle durumu kurtarmaya çalışıyoruz. Şüphesiz, ekonomik sıkışmışlığı aşmak
için özellikle yoksul halk kesimlerinin durumunu, bu yoksulluk halini, zorda
olma hâlini gidermek için alınacak tedbirler önemlidir. Bunun için eğer siz
varsıllar ile yoksullar arasında bir denge gözetmiyor, onlardan toplayacağınız
vergiler arasında bir dengeyi önünüze koymuyor, çıkan faturada en az pay sahibi
olan yoksulların üzerine daha fazla yeni vergi yükleri bindirerek aşmaya
çalışıyorsanız böyle bir değişikliğin, böyle bir yasal düzenlemenin vicdani,
ahlaki ve hakikat ölçüsü zayıftır. Elbette ki bu ülkede bu ekonomik gidişatı
düzeltebilmek insanların satın alım gücünü ve bununla birlikte mutluluğunu ve
huzurunu yükseltebilmek önemlidir. Ancak bu kadar etrafından dolanarak o kadar
yoksul halkı mal kaybına, can kaybına uğratacak güvenlikçi politikalar
üzerinden bunu sağlamaya çalışmanın faturası her açıdan bu ülkeye fazladır.
Sağır sultan da iyi biliyor ki bu ekonomik gidişatın kötü olmasının yegâne
sebebi vardır; o da son iki-iki buçuk yıldır ülkenin içerisine girmiş olduğu
şiddet sarmalı ve bu şiddet sarmalına karşı geliştiren aşırı güvenlikçi
politikalardır. 
Bakın,
değerli milletvekilleri, bugün Plan ve Bütçe Komisyonunda 2018 merkezî yönetim
bütçesi üzerine İçişleri Bakanı kendi Bakanlığının bütçesini sundu ve sunuş
konuşmasında tümüyle canlar üzerine, ölümler üzerine, ölüm skorları üzerine,
tutuklamalar ve gözaltı sayıları üzerine bir bütçe sunuşu üzerinden başarı
öyküsü çizmeye çalıştı. Her kim ki bir Hükûmetin başarısını ölümlerin,
gözaltıların, işten atmaların, siyasi soykırım operasyonlarının üzerine kurmaya
başlamışsa artık çıkışı olmayan bir tünelin içerisine girdiğini, eğer ona akıl
telkin eden birileri yoksa ve geri dönüşünü sağlayamıyorsa o Hükûmetle birlikte
ülkenin gidişatının çok kötü olacağı apaçık ortadadır. 
Düşünün,
bu ülkede en fazla yatırımın olduğu bakanlıklardan biri, Sayın Başbakan
Yardımcımızın da uzun süre bakanlığını yaptığı Adalet Bakanlığı ve Ceza ve
Tevkifevleri Genel Müdürlüğüdür. Bu ülkenin yeterince hapishanesi bulunmasına
rağmen, hâlâ en fazla yatırım harcamalarının yeni cezaevlerine yapılıyor
olması, bu ülkenin demokrasi karnesi açısından oldukça önemli bir problemdir.
Bu ülkenin daha fazla cezaevine, bu ülkenin daha fazla suç üreten bir siyasi ve
idari atmosfere değil, bu ülkenin daha fazla barışçıl politikalara ve o ülkeyi
oluşturan insanların devletine, ülkesine aidiyet ve sahiplenme duygusunu
artırdığı bir atmosfere ihtiyacı vardır. Bugün Hükûmetin önündeki en büyük
problem bu ülkeyi oluşturan etnik, dinsel, inançsal, kültürel, mezhepsel
farlılıklarıyla birlikte bu farklı kimliklerin birbirine duyduğu hoşgörüdür. Bu
ülkede son iki-iki buçuk yılda kaybedilen budur. Bununla birlikte can
kaybettik, bununla birlikte mal kaybettik, bununla birlikte ekonomiyi
kaybettik, bununla birlikte yoksulluğu artırdık, bununla birlikte kardeşliği,
hoşgörüyü, kadirşinaslığı kaybettik biz ve bütün bunların bileşkesi olarak daha
fazla faturası yoksul halk kesimlerine kesilen sıkı ekonomi politikalarına
evrildik. 
Bu
ülkede 2018 merkezî yönetim bütçesinin yüzde 80’ine yakını vergilerden
gelmekte, vergiyi zenginler ödememekte, hatta zenginlerin var olan borçları
silinmekte ama yoksula daha fazla yük bindirilen, işte, bu gibi düzenlemelerle
işi toparlamaya çalışmaktayız ki bunlar nafile cabalardır. Bunun reçetesi çok
kolaydır; hem canımızı hem kardeşliğimizi hem de birliğimizi güçlendirecek olan
barışçıl politikaları öncelemektir. Bakın, biz -100 binin üzerinde kişiyi
işinden ederek- bir örgütsel gerçekliği ifade etmeye çalışıyoruz, ki, kimse…
Kalkıp 100 bin, 200 bin sayılarıyla suçlu üzerinden bir örgüt oluşturamazsınız.
Bunun adı örgütsel ve siyasi bir suç gerçekliği değil, bunun bir sosyolojik
arka planı vardır. Sosyolojik değerlendirmelerle bu sorunu daha rahat
aşabileceğimizi düşünüyor, bütün Genel Kurulu saygıyla selamlıyorum. (HDP
sıralarından alkışlar) 
BAŞKAN
– Teşekkür ederiz Sayın Yıldırım.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 502 sıra sayılı Bazı Vergi Kanunları ile Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 67’nci maddesinin
aşağıdaki şekilde değiştirilmesini arz ve teklif ederiz. 
 Musa Çam Bülent
Kuşoğlu Kadim Durmaz
 İzmir Ankara Tokat
 Bihlun Tamaylıgil Zekeriya
Temizel Utku Çakırözer
 İstanbul  İzmir Eskişehir
 Lale Karabıyık
 Bursa
MADDE
67- 4734 sayılı Kanunun 34’üncü maddesinin birinci fıkrasında bulunan (b) bendi
aşağıdaki şekilde değiştirilmiştir.
“b)
Teminat mektupları.” 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım. 
BAŞKAN
– Hükûmet katılıyor mu? 
BAŞBAKAN
YARDIMCISI BEKİR BOZDAĞ (Yozgat) – Katılmıyoruz Başkanım. 
ENGİN
ÖZKOÇ (Sakarya) – Gerekçe…
BAŞKAN
– Gerekçeyi okutuyorum:
Gerekçe:
Söz
konusu madde metninin daha iyi anlaşılması için bu değişiklik yapılmaktadır.
BAŞKAN
– Önergeyi oylarınıza sunuyorum:
Kabul
edenler... Kabul etmeyenler... Önerge kabul edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
68’inci
madde üzerinde ikisi aynı mahiyette olmak üzere, üç önerge vardır. İlk
okutacağım iki önerge aynı mahiyettedir. Önergeleri okutup birlikte işleme
alacağım.
Türkiye Büyük Millet Meclisi
Başkanlığına
Görüşülmekte
olan 502 sıra sayılı Kanun Tasarısı’nın 68’inci maddesinin tasarı metninden çıkarılmasını
arz ve teklif ederiz.
 Mustafa
Kalaycı Emin Haluk Ayhan İsmail Faruk Aksu
 Konya Denizli İstanbul
 Fahrettin
Oğuz Tor Saffet Sancaklı Mehmet Necmettin Ahrazoğlu
 Kahramanmaraş Kocaeli  Hatay
Aynı
mahiyetteki diğer önergenin imza sahipleri: 
 Filiz
Kerestecioğlu Demir Mahmut Toğrul Dirayet Taşdemir
 İstanbul
 Gaziantep Ağrı
 Feleknas
Uca Meral Danış Beştaş Ertuğrul Kürkcü
 Diyarbakır Adana İzmir
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım. 
BAŞKAN
– Hükûmet? 
BAŞBAKAN
YARDIMCISI BEKİR BOZDAĞ (Yozgat) – Katılmıyoruz Başkanım. 
BAŞKAN
– Aynı mahiyetteki önergeler üzerinde ilk konuşmacı Kahramanmaraş Milletvekili
Sayın Fahrettin Oğuz Tor. 
Buyurun.
(MHP sıralarından alkışlar) 
FAHRETTİN
OĞUZ TOR (Kahramanmaraş) – Sayın Başkan, değerli milletvekilleri; 502 sıra
sayılı Tasarı’nın 68’inci maddesi üzerinde Milliyetçi Hareket Partisi adına söz
almış bulunuyorum. Genel Kurulu saygılarımla selamlıyorum.
Tasarının
68’inci maddesi, 4734 sayılı Kamu İhale Yasası’nın ek 8’inci maddesinin birinci
fıkrasına bir cümle eklemektedir. Eklenen cümlenin ne anlama geldiğine
değinmeden önce, ilgili olması bakımından Kamu İhale Yasası’nın 62’nci
maddesinin açıklanmasında fayda vardır. Kamu İhale Yasası’nın 62’nci maddesi,
kanun kapsamındaki idarelerce mal ve hizmet alımları ile yapım işleri için
ihaleye çıkılmadan önce uyulması gereken kuralları düzenlemektedir. Konumuzla
doğrudan ilgili olan maddenin (e) bendi ise idarenin Kamu İhale Kanunu’nda
tanımlanan hizmetlerden personel çalıştırılmasına dayalı hizmet alımlarında
uyulması zorunlu kuralları tasarıyla cümle eklenen ek 8’inci madde uygun görüş
alınması ve görevlilerin sorumluluklarını düzenlemektedir. Ek 8’inci madde hükmü,
özet olarak, 62’nci maddenin (1)’inci fıkrası (e) bendi kapsamında, personel
çalıştırılmasına dair ihaleye çıkılmadan önce, kamu kurumunun ilgisine göre,
Maliye Bakanlığından, Hazine Müsteşarlığından, Özelleştirme İdaresi
Başkanlığından uygun görüş alınmasını zorunlu kılmaktadır. İstisnalar hariç, bu
mercilerden uygun görüş alınmadan ihaleye çıkılmamaktadır. Bu tasarıyla 1’inci
fıkraya eklenen cümleyle uygun görüşün içeriği daha bir belirgin hâle
getirilmekte, çalıştırılacak olan personelin sayısı, ücret ve diğer mali
haklara ilişkin tavanların belirlenmesi, aynı nitelikteki hizmetlerde idareler
arasındaki ücret farklılıklarının ortadan kaldırılması mümkün olacaktır.
Kısaca, taşeron firmaların çalıştıracağı personel sayısı, ücret tavanları
düzenlenmektedir diyebiliriz.
Günümüzde
taşeronda çalışanlara kadro verilmesi çalışmalarının sonuna gelindiği,
yılbaşına kadar tasarının Meclise sunulacağı açıklanmış ise de bu düzenlemenin
1/1/2018 tarihinde yürürlüğe gireceği dikkate alındığında, taşeronda çalışan
kardeşlerimize 2018 yılında da kadro verilemeyeceği sonucuna götürmektedir bu
düzenleme bizi, inşallah yanılırım diyorum.
Taşeronda
çalışanlara 2018 yılına girmeden önce kadro verilemeyecekse veya önümüzdeki
seçime kadar verilemeyecekse, 2018 yılında da oyalanacaksa, şunu söylemek
istiyorum: Taşeronda çalışanlara 2018 yılında da kadro verilemeyecek ise
tekrar, lütfen açıklayınız verilemeyeceğini; insanları güvendirmeyiniz,
insanları oyalamayınız. 
Değerli
milletvekilleri, zaman içinde uygulamadan kaynaklanan problemler, gelişen
teknolojiler zorunlu olarak yasalarda da değişikliklere sebep olmaktadır.
Ancak, Kamu İhale Yasası gibi çok önemli bir yasada çok sayıda değişiklik
yapılması, çok ciddi iddialara sebep olmuş, vatandaşın güvenini sarsmıştır.
2012’ye kadar yürürlükte olan 2886 sayılı Yasa’nın ciddi problemlere yol
açtığı, yolsuzluklara sebep olduğu şeklindeki tartışmalar ve bu ve birçok
sebeple kanayan bu yaraya parmak basılmış ve 2002 yılında şeffaflığı,
katılımcılığı önde tutan, yolsuzluk yapılmasını önleyici, zorlaştırıcı birçok
mekanizmayı içinde barındıran 4734 sayılı Yasa çıkarılmıştır.
Bugün
gelinen noktada tekrar başa dönüldüğü, kamu ihale düzeninin laçkalaştırıldığı,
keyfîleştirildiği, şeffaflığın bozulduğu, uluslararası standartlardan
uzaklaştırıldığı şeklinde ciddi tartışmalar yapılmaktadır. Keyfîlik, rüşvet,
yolsuzluk, eş dost ve akraba kayırmayı önlemek amacıyla kurulan barikatların
çoğunun kaldırıldığı, haksız kazanç kapılarının yeniden açıldığı, kamu yararına
olmayan birçok değişiklik yapıldığı şeklinde ciddi iddialar ülkemizin
gündeminden düşmemektedir. Bu iddiaların hiçbiri gerçek olmasa dahi, hayati
önemi haiz bu yasanın birçok defa değiştirilmesi yolsuzluk, adam kayırma,
adrese teslim ihale iddialarını gündemden düşürmeyecektir.
Değerli
milletvekilleri; personel çalıştırılmasına dayalı hizmet alımlarında, çalışacak
personelin tespitinde AKP’den referans temin etmeyenlerin işe alınmadığı
şeklinde çok ciddi iddialar vardır, uygulama da bunu doğrular mahiyettedir.
Bunlar doğru şeyler değildir. Bu uygulama istifade edenler bakımından bir
memnuniyet yaratabilir ama toplumsal barışa hizmet etmez, etmemiştir diyor,
yüce heyetinizi saygıyla selamlıyorum. (MHP sıralarından alkışlar) 
BAŞKAN
– Teşekkür ederiz Sayın Tor.
Aynı
mahiyetteki diğer önergenin gerekçesini okutuyorum:
Gerekçe:

Maddeyle
taşeron işçilerin ücretlerine yönelik tavan fiyat belirleme yetkisi Maliye
Bakanına verilmiştir. Taşeron işçilerin istihdamı yaygın ve genel bir kural
hâline getirilmişken Hükûmet adına açıklama yapan yetkililerin her defasında
taşeron işçi sorununu çözeceklerine dair açıklamaları artık seçim vaadi
olmaktan öteye gidemiyorken bu düzenleme toplum açısından kangren olmuş taşeron
işçilik sorununun çözümünü yeniden bir başka bahara bırakmaktadır. Sorundan
bağımsız yalnızca bu madde üzerinden ele alındığında ise bu yetkinin bütçe
açığının kapatılmaya çalışıldığı bir dönemde bakanın ücretleri görece daha iyi
olan kimi taşeron işçilerin ücretlerini, bakanın ifadesiyle, asgari ücret
seviyesine kadar düşürme riski barındırması nedeniyle maddenin tasarıdan
çıkarılması gerekmektedir.
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 502 sıra sayılı Bazı Vergi Kanunları ile Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 68’inci
maddesinin aşağıdaki şekilde değiştirilmesini arz ve teklif ederiz.
Saygılarımızla.
 Musa Çam Bülent
Kuşoğlu Kadim Durmaz
 İzmir Ankara Tokat
 Bihlun Tamaylıgil Zekeriya
Temizel Utku Çakırözer
 İstanbul  İzmir Eskişehir
 Lale Karabıyık 
 Bursa 
MADDE
68- 4734 sayılı Kanunun ek 8 inci maddesinin birinci fıkrasına aşağıdaki cümle
eklenmiştir.
"Uygun
görüş, bu kapsamda çalıştırılacak personel sayısı ile idareler, hizmet türleri,
işin yapıldığı yer gibi ücret düzeyini etkileyen unsurlardan biri, birkaçı veya
tamamı dikkate alınarak ihale dokümanında belirlenecek ücret ve benzeri mali
ödemelere ilişkin tavanların tespitini de kapsar. Ancak bu yetki ücretleri
baskılama, kontrol altına alma ve dondurma aracı olarak kullanılamaz. Söz
konusu yetki; işin içeriği, iş ortamı, çalışılan mahal, yöre vb. unsurlar da
dikkate alınarak kullanılır.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet? 
BAŞBAKAN
YARDIMCISI BEKİR BOZDAĞ (Yozgat) – Katılmıyoruz Başkanım.
BAŞKAN
– Gerekçeyi okutuyoruz.
Gerekçe:
1/1/2018
tarihinden sonra yürürlüğe girecek olan yukarıda belirtilen kanun maddesi
düzenlemesinin yapılmasını öneren bir Hükûmetin, 1/1/2018 tarihine kadar
taşeron işçilerle ilgili sorunları kalıcı bir şekilde çözecek kanun tasarısını
TBMM'de yasalaştıracağı iddiasında bulunmasını hayretle karşılamaktayız.
Tasarının
68'nci maddesi, 4734 sayılı Kamu İhaleleri Kanunu kapsamında yapılan personel
çalıştırılmasına yönelik hizmet alımları kapsamında çalıştırılacak olan
personel sayısı ile ücret ve diğer mali haklara ilişkin tavanların
belirlenmesiyle ilgili düzenlemeleri kapsamaktadır
4734
sayılı Kamu İhaleleri Kanunu kapsamında yapılan personel çalıştırılmasına
yönelik hizmet alımları kapsamında çalıştırılacak olan personel sayısı ile
ücret ve diğer mali haklara ilişkin tavanların belirlenmesine ilişkin olarak anılan
Kanunun ek 8’inci maddesinde değişiklik yapan tasarının 68'inci maddesinin
gerekçesinde "Madde ile, 4734 sayılı Kamu İhale Kanununun ek 8’inci
maddesine göre uygun görüş vermenin amacına uygun olarak personel
çalıştırılmasına dayalı hizmet alımları kapsamında gördürülen işlerin bütçe
ödenekleri ile uyumlu bir şekilde yürütülebilmesini temin etmek üzere,
çalıştırılacak olan personel sayısı ile ücret ve diğer mali haklara ilişkin
tavanların belirlenmesi, ayrıca personel çalıştırılmasına dayalı hizmet alımlarında
aynı nitelikteki hizmetlerde idareler arasındaki ücret farklılıklarının ortadan
kaldırılması amaçlanmaktadır.” açıklaması yer almaktadır.
Mevcut
4734 sayılı Kanun'un ek 8'inci maddesinde 62'nci madde kapsamında hizmet alımı
suretiyle personel çalıştırılmasında sayılar yönünden Maliye Bakanlığından
uygun görüş alma uygulamasının yanı sıra, Maliye Bakanına bu kapsamda sayılara
ilave olarak hizmet türleri, işin yapıldığı yer gibi ücret ve diğer mali
ödemelerin tavanını da saptayıcı yönde yetki verilmektedir.
Söz
konusu yetkinin; işin içeriği, iş ortamı, çalışılan mahal, yöre vb. unsurlar da
dikkate alınarak ücretleri baskılama, kontrol altına alma ve dondurma aracı
olarak kullanılmaması gerekir.
Bu
nedenle söz konusu önerge verilmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
69’uncu
madde üzerinde üç önerge vardır. Aynı mahiyetteki bu önergeleri birlikte işleme
alacağım, talepleri hâlinde önerge sahiplerine ayrı ayrı söz vereceğim veya
gerekçelerini okutacağım.
Şimdi
aynı mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 502 sıra sayılı Kanun Tasarısı’nın 69’uncu maddesinin tasarı metninden
çıkarılmasını arz ve teklif ederiz.
 Mustafa Kalaycı Emin Haluk Ayhan Fahrettin
Oğuz Tor
 Konya Denizli Kahramanmaraş
 Saffet Sancaklı Kamil
Aydın Mehmet Necmettin Ahrazoğlu
 Kocaeli Erzurum Hatay
 İsmail
Faruk Aksu
 İstanbul
Aynı
mahiyetteki diğer önergenin imza sahipleri:
 Filiz Kerestecioğlu Demir Mahmut Toğrul Dirayet
Taşdemir
 İstanbul Gaziantep Ağrı
 Meral Danış Beştaş Erdal Ataş Feleknas
Uca
 Adana İstanbul Diyarbakır
Aynı
mahiyetteki diğer önergenin imza sahipleri:
 Musa Çam Ceyhun
İrgil Utku Çakırözer
 İzmir Bursa Eskişehir
 Lale Karabıyık Kadim Durmaz Zekeriya
Temizel
 Bursa Tokat İzmir
 Bülent Kuşoğlu Bihlun
Tamaylıgil
 Ankara İstanbul
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkan.
BAŞKAN
– Hükûmet katılıyor mu?
BAŞBAKAN
YARDIMCISI BEKİR BOZDAĞ (Yozgat) – Katılmıyoruz Sayın Başkan.
BAŞKAN
– Aynı mahiyetteki önergelerde ilk konuşmacı Erzurum Milletvekili Sayın Kamil
Aydın. 
Buyurun.
(MHP sıralarından alkışlar) 
KAMİL
AYDIN (Erzurum) – Sayın Başkan, değerli milletvekilleri; 502 sıra sayılı Kanun
Tasarısı’nın 69’uncu maddesiyle ilgili vermiş olduğumuz önerge hakkında
konuşmak üzere huzurlarınızdayım. Hepinizi gecenin bu saatinde saygıyla
selamlıyorum.
Saygıdeğer
milletvekilleri, Türkiye Cumhuriyeti devletinin Anayasa olarak en sistematik
tanımına baktığımızda, en kapsayıcı tanımına baktığımızda “demokratik, laik,
sosyal hukuk devleti” olarak tanımlıyoruz. Burada özellikle hukuk üzerine vurgu
yaparak sözlerime başlamak istiyorum çünkü söz konusu meseleler biraz da hukuku
ilgilendiren meseleler. 
Efendim,
bir ilave maddeyi görüşüyoruz. Bu, özellikle, Millî Eğitim Bakanlığına bağlı
resmî ve özel okullarda öğrenim gören öğrencilere ücretsiz dağıtılan ders ve
çalışma kitapları ile öğretmenlere ücretsiz dağıtılan kılavuz kitaplara ilişkin
mal ve hizmet alımının gerçekleştirilmesiyle ilgili bir kanun maddesi. Önce ek
madde olarak önerilmiş, daha sonra geçici maddeye dönüştürülmüş ve 2019 yılına
kadar uzatılmış bir maddeyle ilgili konuşuyoruz.
Tabii,
bu neyle ilgili? Bugüne kadar çok da kabul gören, toplumun bütün kesimleri
tarafından desteklenen bir uygulamanın bugün sekteye uğratılmasıyla ilgili
birazcık. 2004 yılından beri yani son on dört yıldır uygulanan bir uygulamayla
Millî Eğitime bağlı okullarda gerek öğrencilerin ders kitabı noktasında -ta
12’nci sınıfa kadar- gerekse öğretmenlerin yardımcı kitapları noktasında bir
kitap desteği sağlanıyordu. Bu nasıl bir süreçti? Tabii, bu sektör özellikle
kitap basımıyla ilgilenen birtakım sektörel şahısları da kuruluşları da
kurumları da ilgilendirmektedir yani kısacası, bu sektörden binlerce insan
ekmek yemektedir.
Sistem
nasıldı? Talim ve Terbiye Kurulu Başkanlığının talimatıyla bir önceki eğitim öğretim
yılı içerisinde yani ocak ayında sanıyorum ilana çıkılır, çağrı yapılır, örnek
kitaplar hazırlanır, onlar nisan ayında dergide yayımlanır, bir şekilde
görücüye çıkar misali bakılır; daha sonra beğenilirse yazın, eylül ayında da
basılmak üzere çeşitli yayın evlerinden -örneklerden sonra- basım istenir ve
öğrenciler poşetin içerisinde eğitim öğretim başladığında masasında görürdü.
Şimdi, bunların ihalesiyle ilgili garip bir uygulamaya gidiliyor. Sanki, tabii,
böyle bir, hani, şüphe esas kılınmış gibi, şu ana kadar kılı kırk yararak
yapılmamış da şimdi birazcık düzenli yapılmaya çalışılıyor gibi bir çağrışım
söz konusu. 
Şimdi,
değerli milletvekilleri, bakın, burada bir hakkaniyet ihlali söz konusu. Yani
istediğine ver, teklif usulü ver. Bu, tekelleşmeyi sağladığı gibi, gerçekten,
biraz önce Türkiye Cumhuriyeti devletini anayasal çerçeve içerisinde
tanımladığımız ilkelere de aykırılık içermektedir. Biz hukuk devletiyiz.
Gerçekten, burada, ekmeğiyle oynayacağımız bir sürü mağdur insan söz konusu.
Bir de hâlihazırda bu insanlara Talim ve Terbiye Kurulu demiş ki: “Örnek
kitaplarınızı basın, getirin, hazırlanın, biz bunu karma bir değerlendirmeye
tabi tutup, bir şekilde, herkesi mağdur etmeden, bir alım söz konusu olacak.” 1
milyon TL civarında şu anda kayıp bir paradan bahsediyor konuyla ilgili
kesimler ve inanın, kendi yani sektörden gelen şikâyetler konusunda ben bunu
size arz etmeye çalışıyorum. Hani, art niyetli, ön yargılı bir açıklama olsa
diyeceğim ki evet, siyasi bir polemiğe mevzu etmek için gönderilmiş bir mesaj
ama aynen söylenen şu: “Yani şu ana kadar gayet iyi uygulanan bir sistemdi, ne
oldu da… Özellikle sanki adrese teslim bir ihale zihinlerimizde varmış gibi,
birilerini daha çok eşit yapmak, daha çok zenginleştirmek adına yapılan bir
atılım mıdır?” diye bu soruları bize yöneltiyorlar. Bu bağlamda, zaten kendimiz
de bir şerh düşerek buna itiraz ettiğimizi söyledik. Özellikle, bu gayrihukuki
düzenlemenin, ekonomik dağılım noktasında da gerçekten eşitlik ilkesine aykırı
bu düzenlemenin düzeltilmesi için gereğini arz ediyorum.
Saygılar
sunuyorum. (MHP sıralarından alkışlar)
BAŞKAN
– Teşekkür ederiz Sayın Aydın. 
CEYHUN
İRGİL (Bursa) – Hocam, çok naziksiniz, açıkça söyleyin işte, yandaş yayınevleri
için yapıyorlar. 
KAMİL
AYDIN (Erzurum) – Arif olan anladı.
CEYHUN
İRGİL (Bursa) – 160 milyon kitap basımını bir yere vermeye çalışıyorlar işte. 
BAŞKAN
- Aynı mahiyetteki diğer önerge üzerinde İstanbul Milletvekili Sayın Erdal
Ataş.
Buyurun.
(HDP sıralarından alkışlar)
ERDAL
ATAŞ (İstanbul) – Sayın Başkan, değerli milletvekilleri; yanlış yürütülen
siyasetler ister istemez ekonomiye de yansıyor ve bugün de devamını sürdürmüş
olduğumuz bu torba yasada her yönüyle vergiler, yeni ekonomik politikalar,
alanların, meraların, köylerin satışı üzerinden bu krizin yükü yine halkın,
kamunun kaynaklarından çıkarılmaya çalışılıyor. Engellilerden tutalım da
tütüne, yeni borçlanmalardan tutalım da diğer bütün şeylere kadar onlarca
değişik mesele var. Ama bunların hepsi, dediğim gibi, bu ülkede sürdürülen
yanlış politikalar, çatışmalı kültürler, geçmişle hesaplaşmamadan kaynaklı
ileri gelen sorunlardır.
Ben
de bugün, işte, akşamın bu saatinde, doğup büyüdüğüm Dersim ilinin seksen
yıldır kanayan bir yarasından bahsetmek istiyorum. Çünkü bu tür yaralar aslında
bu ülkedeki bütün bu ekonomik istikrarsızlığın da temellerinden bir tanesi
olmuş oluyor. Yani bugün, 15 Kasım 1937 de, seksen yıl önce Dersim ileri
gelenlerinin idam edildiği, yüz binlerce insanın dilleri, inançları, talepleri
gerekçe yapılarak hedef alındığı beş yıllık bir sürecin parçası olarak tarihe
geçmiş oldu. Beş yıl boyunca büyük bir katliam, sürgün, yıkım süreci
işletilerek önemli tahribatlar yaratıldı. 1934’te başlatılan Islahat Programı
sonrasında Tunceli kanunu, işte, 4 Mayıstaki Bakanlar Kurulu kararı ve benzerleriyle
birlikte başlayan askerî harekâtta, 15 Kasım 1937’de Seyit Rıza -75 yaşında-
oğlu -17 yaşında- ve 5 arkadaşıyla birlikte idam ediliyor. Bu operasyon
1939’lara kadar sürüyor. Resmî rakamlara göre, 15 bine yakın insan yaşamını
yitiriyor. 100 binden fazla insan sürgün, yerlerinden, inanç yerlerinden,
yaşadıkları ekonomik alanlardan, yurtlarından ediliyor. On binlerce kayıp.
Yine, büyük bir ekonomik yıkım. Aynı şekilde, il, ilçe, köy ve insanların
isimlerinin değiştirilmesi, inanç ve dillerine yönelik getirilen yasak ve
asimilasyonla büyük bir tahribat, büyük bir yıkım gerçekleştirildi. Maalesef bu
yasakçı fikriyat hâlâ devam ediyor, hâlâ bu coğrafyanın dilleri, inançları
yasaklı, doğasına büyük bir saldırı… Muhalif kimliğiyle mücadele yürüten
insanlara yönelik de büyük baskılar söz konusu. Doğaları yakılıyor, barajlar
yapılıyor, büyük baskılar, tutuklamalar söz konusu, inançları ve dilleri de
yasaklı durumda. 
Yaralarının
sarılması için yöre halkının talebi, elbette ki on yıllardır dile getiriliyor,
Hükûmet yetkilileri ve bütün bu ülkeyi yönetenler de biliyor bunları ama
maalesef bugüne kadar herhangi bir adım atılmış değil, sadece bazı sözlerin
dile getirilmesi dışında, göstermelik özürler dışında herhangi bir şey çözüme
ulaştırılmamış durumda. 
Öncelikle
yöre halkının talebi şudur: Bu politikaların yani dillerine, inançlarına
yönelik yapılan bu ayrımcı, tekçi politikaların tümünün iptal edilmesini,
doğasına yönelik yapılan baraj ve benzeri saldırıların da ortadan
kaldırılmasını istiyor. 
İkincisi,
1937-1938 katliamında Seyit Rıza ve 6 kişinin mezarları hâlâ ailelerine
verilmiş değil, yargılanan 58 kişiden de 51’inin akıbeti belli değil yani bir
an önce bu insanların mezarlarının, varsa kişisel eşyalarının ailelerine
devredilmesi gerekiyor, verilmesi gerekiyor. 
İl,
ilçe, köy isimlerinin iade edilmesi gerekiyor. 51 kişi de dâhil olmak üzere
sürgün edilen on binlerce insanın akıbetinin açıklanarak, bunların
mağduriyetlerinin de giderilmesi gerekiyor. 
Yine
aynı şekilde, yasaklı olan, şu an hâlâ kapalı olan arşivlerin kamuoyuna
açılması gerekiyor. 
Kayıp
çocuklara yönelik -o dönem katledilen ailelerin çocukları da şehirlere
gönderilmişti- bunlara ilişkin de devletin bir açıklama yaparak bu ailelerden
resmî olarak özür dilemesi ve bütün bu sorunların da çözümü üzerine çalışma
yürütmesi gerekiyor. Eğer yaraları sarabilirsek, yani geçmişimizle
yüzleşebilirsek, bu coğrafyada yaşanılan bütün o çatışmalı süreçleri sona
erdirebilirsek hem toplumsal barışı sağlamış olacağız hem de ekonomik ve
psikolojik yıkımların en azından bir bölümünü tamir etmiş olacağız.
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederiz Sayın Ataş.
Aynı
mahiyetteki diğer önerge üzerinde Bursa Milletvekili Sayın Ceyhun İrgil
konuşacak.
Buyurun.
(CHP sıralarından alkışlar) 
CEYHUN
İRGİL (Bursa) – Sayın Başkan, değerli milletvekilleri; önümüzdeki 69’uncu
madde, torba yasaya Plan Bütçe Komisyonundaki son gün görüşmelerinde iktidar
partisi tarafından verilen bir önergeyle eklendi. Bu maddeyle, Bakanlığa bağlı
resmî ve özel okullarda öğrenim gören öğrencilere ücretsiz olarak dağıtılacak
olan ders kitabı, öğrenci çalışma kitabı ve ilgili öğretmenlere ücretsiz
dağıtılacak kılavuz kitaplarının temini için Kamu İhale Kanunu’nun 20’nci
maddesinde bir düzenlemeye gidiliyor, öncelikle bunu bilmeniz gerekli.
Komisyonda muhalefetin ısrarı ve itirazlarıyla geçici madde hâline getirilen
düzenleme Meclisten geçerse 31 Aralık 2019’a kadar geçerli olacak.
Peki,
ne getirilmek isteniyor bu maddeyle? Bu düzenlemeyle, Millî Eğitim Bakanlığı,
kitaplarının ihalesi için başvuranları bir ön yeterlilik değerlendirmesinden
geçirerek eleyecek, Bakanlığa davet ettikleri ihaleye girecekler. Normalde
ihalenin iptalini gerektiren teklif verenlerin 3’ten az olması durumunda ise
Bakanlıkça ön yeterliliği tespit edilmiş olanlar ihaleyle sonuçlandıracak. Mali
disiplini bozan, Kamu İhale Kanunu’nda delik açacak bu değişikliği Maliye
Bakanlığının onaylaması gerçekten anlaşılır gibi değil. Maliyenin bu soruyu
yanıtlaması gerek. Çünkü bu, Maliyenin dışına çıkartılan bir madde.
Peki,
bu düzenlemeye neden ihtiyaç duyuldu? Millî Eğitim Bakanı Sayın İsmet Yılmaz
Komisyondaki görüşmeler sırasında, gelecek yıl içerik nedeniyle değiştirilmesi
gereken, kitapların ihalesini daha kısa sürede tamamlamak istediklerini, sorun
ve hatadan kaynaklı kitapların da yeniden basılması gerektiğini belirtti. Hatta
“Her gün yeni bir kitapta sorun çıkıyor, bu yüzden.” dedi. Anlaşılan o ki
Bakanlık yeterince hazırlık yapmadığı bir müfredat değişikliğinin ve liyakatsiz
insanların kararıyla basılan ve yanlışlıklarla dolu ders kitaplarının tekrar
basımı ve dağıtımının sağlanması için çaba harcıyor. Anlaşılan o ki çeşidi ve
sayısı hakkında farklı açıklamalar yaparak oluşan kamu zararını açıklamaktan
kaçınan Millî Eğitim Bakanlığı, çöpe giden kitapların yeniden basımı için keyfî
bir kanun çıkarmak istiyor. Bu konuda kamuoyuna açıklanması gereken ve
yanıtlamanız gereken sorular var. 
2017-2018
öğretim yılı için Millî Eğitim Bakanlığı tarafından basım izni çıkmış kaç çeşit
kitap vardır? Basılan toplam kitap sayısı nedir? Şu ana kadar kaç kitapta sorun
tespit edilmiştir? Kitapların yeniden basılmasını gerektiren sorun ve hatalar
nelerdir? Yeniden basımı yapılacak kitap çeşidi ve sayısı nedir? Sorun ve hata
barındırdığı için yeniden basılması gereken ve bu sebeple çöpe atılan kitap
sayısı nedir? 2019’a kadar, 518 çeşit olmak üzere, 165 milyon adet kitap çöpe
mi atılacaktır? Son iki yıldır Bakanlık hangi yayınevlerine kitap bastırmıştır,
isimleri nelerdir? Çöpe atılan kitaplar nedeniyle ortaya çıkan kamu zararı ne
kadardır? Millî Eğitim Bakanlığında ortaya çıkan bu kamu zararının sorumluları
kimlerdir? Kamu zararına neden olan sorumlular hakkında bir işlem yapılacak
mıdır? Sorun ve hatalar nedeniyle yeniden basılacak kitaplar için öngörülen
maliyet nedir? Açık ihale usulü ve rekabet ortamının yitirilmesi anlamına gelen
bu düzenlemeyle, önceden belirlenmiş, ayrıcalık tanınmış veya yandaş
yayınevlerinin milyonlarca liralık ihaleleri almasına Bakanlığınız imkân vermiş
olmayacak mıdır? Ve Millî Eğitim Bakanlığı bünyesinde, yayınevleriyle, kendisi
veya akrabası, gizli veya açık ortaklığı olan mevki ve makam sahibi kişi ve
kişiler var mıdır? 
Önce
siz bu sorulara yanıt verin, önce eğitimin itibarını yerle bir etmenizin
hesabını verin, önce siz yarattığınız kamu zararını açıklayın, sonra milyonluk
ihaleler için düzenleme isteyin. 
Bu
nedenle, biz, bu maddenin geçmesine kesinlikle karşıyız. Eğer vicdanı olan ve
biraz da kamu mali disiplinini savunan vekiller varsa bu maddeyi
onaylamayacaklardır, Maliye Bakanlığının da kendi kontrolü ve disiplini dışına
çıkan bu madde konusunda mutlaka itiraz edeceğini düşünüyorum. Bu madde Millî
Eğitim Bakanlığının yolsuzluklar ve şaibeler için önünü açan bir maddedir,
Millî Eğitim Bakanına bu konuda yetki vermektedir. O nedenle, gelin, bu
milyonluk vurguna hep beraber “hayır” deyin. 
Teşekkür
ederim. (CHP sıralarından alkışlar) 
BAŞKAN
– Teşekkür ederiz Sayın İrgil. 
Aynı
mahiyetteki önergeleri oylarınıza sunuyorum: Kabul edenler... Kabul
etmeyenler... Kabul edilmemiştir. 
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
70’inci
madde üzerinde iki önerge vardır, önergeleri aykırılık sırasına göre işleme
alacağım: 
Türkiye Büyük Millet Meclisi
Başkanlığına
Görüşülmekte olan 502 sıra sayılı Kanun Tasarısı’nın
70’inci maddesinin tasarı metninden çıkarılmasını arz ve teklif ederiz. 
 Filiz
Kerestecioğlu Demir Mahmut Toğrul Dirayet Taşdemir
 İstanbul
 Gaziantep Ağrı
 Feleknas
Uca Meral Danış Beştaş
 Diyarbakır Adana
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ SALİH CORA (Trabzon) – Katılmıyoruz Sayın Başkan. 
BAŞKAN
– Hükûmet katılıyor mu? 
BAŞBAKAN
YARDIMCISI BEKİR BOZDAĞ (Yozgat) – Katılmıyoruz Başkan. 
BAŞKAN
– Gerekçesini okutuyoruz: 
Gerekçe:

Yapılan
düzenlemeyle 4737 sayılı Endüstri Bölgeleri Kanunu’nda değişiklik
yapılmaktadır. Tasarının 54’üncü maddesine paralel bir düzenleme olan bu madde,
İkinci Yasama Yılının sonlarına doğru çıkarılan sanayi torba yasasında gündeme
gelen bir hususu içermektedir. Bu düzenleme, torba yasa uygulamasının nasıl bir
çorbaya döndüğünün açık delili niteliğindedir. Mera alanlarını sanayinin
insafına terk eden düzenlemenin devamı niteliğinde olan bu düzenlemenin tasarı
metninden çıkarılması gerekmektedir.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 502 sıra sayılı Bazı Vergi Kanunları
ile Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı’nın 70’inci maddesinin aşağıdaki şekilde değiştirilmesini arz ve
teklif ederiz. 
 Kadim
Durmaz Utku Çakırözer Lale Karabıyık
 Tokat Eskişehir Bursa
 Zekeriya
Temizel Bülent Kuşoğlu Musa Çam
 İzmir Ankara İzmir
 Bihlun
Tamaylıgil 
 İstanbul 
MADDE
70- 9/1/2002 tarihli ve 4737 sayılı Endüstri Bölgeleri Kanununun 4/A maddesi
aşağıdaki şekilde değiştirilmiştir.
"MADDE
4/A- Endüstri bölgeleri sınırları içerisinde yapılacak ve hazırlama usul ve
esasları Bakanlık tarafından belirlenecek 1/5000 ölçekli nazım imar plânı ve
1/1000 ölçekli uygulama imar plânı ve parselasyon plânları ve değişiklikleri
ile alt yapı ile ilgili etüt, harita, plân ve projeler Bakanlık tarafından
onaylanır. Onaylı imar ve parselasyon plânları Bakanlık internet sitesinde 30
gün süre ile ilan edilir, itiraz olmaması halinde ilan süresinin sonunda
yürürlüğe girer. İmar plânları hazırlanırken mülkiyet sınırları içinde Sağlık
Bakanlığı ile Bakanlık arasında yapılacak protokol çerçevesinde belirlenen
sağlık koruma bandı bırakılır.” 
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ SALİH CORA (Trabzon) – Katılmıyoruz Sayın Başkan. 
BAŞKAN
– Hükûmet katılıyor mu? 
BAŞBAKAN
YARDIMCISI BEKİR BOZDAĞ (Yozgat) – Katılmıyoruz Başkanım. 
BAŞKAN
– Gerekçesini okutuyorum: 
Gerekçe:
Madde
metninde yer alan onaylı imar ve parselasyon planlarının Bakanlık internet
sitesindeki ilan süresi, şeffaflığı sağlamak ve ilgili taraflara gerekli
inceleme ve itiraz hakkı verebilmek için yedi günden otuz güne çıkarılmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
71’inci
madde üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 502 sıra sayılı Bazı Vergi Kanunları ile Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 71’inci
maddesinin tasarı metninden çıkarılmasını arz ve teklif ederiz. 
 Musa
Çam Bihlun Tamaylıgil Zekeriya Temizel
 İzmir İstanbul İzmir
 Utku
Çakırözer Kadim Durmaz Selin Sayek Böke
 Eskişehir Tokat İzmir
 Lale
Karabıyık Bülent Kuşoğlu 
 Bursa Ankara
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ SALİH CORA (Trabzon) – Katılmıyoruz Sayın Başkan. 
BAŞKAN
– Hükûmet katılıyor mu? 
BAŞBAKAN
YARDIMCISI BEKİR BOZDAĞ (Yozgat) – Katılmıyoruz Başkanım. 
BAŞKAN
– Önerge üzerinde İzmir Milletvekili Sayın Selin Sayek Böke konuşacak. 
Buyurun.
(CHP sıralarından alkışlar)
SELİN
SAYEK BÖKE (İzmir) – Teşekkür ediyorum Sayın Başkan. 
Değerli
milletvekilleri, yüce Meclisimizi saygıyla selamlıyorum. 
Görüşülmekte
olan torba veya çorba yasanın 71’inci maddesi üzerine Cumhuriyet Halk Partisi
Grubu adına söz almış bulunuyorum. Tekrar hepinizi saygıyla selamlıyorum. 
Daha
bir yıl önceydi, yine bir torba kanunla burada “Varlık Fonu” denilen bir fon
kuruldu. O zaman da itiraz etmiştik, bunun bir varlık fonu olamayacağını,
ülkede adına “Varlık Fonu” deseniz de varlık olmadığı zaman bu fonun kendisinin
bir varlık fonu gibi işleyemeyeceğini, dolayısıyla kurulmuş olanın bir ipotek
fonu olacağını, o gün, ekonomiden anlayan, vicdanı olan, bu ülkeye dair
sorumluluk hissedenlerimiz defalarca söyledik ve anlattık. Şunu söyledik: Bu
kuruyor olduğunuz şey bir varlık fonu değil, paralel bir hazinedir ve
paralelden ağzı yanmış bir ülke olarak gelin, kurduğunuz şeyin ne olduğunu siz
de itiraf edin ve hatta kurmayın dedik.
Şimdi
bu torba yasaya sıkıştırılmış olan bu maddeyle, Türkiye Cumhuriyeti hazinesinin
bu kurmuş olduğunuz ipotek fonuna doğrudan kaynak aktarmasının önünü
açıyorsunuz. Maddede ipotek fonunun adı geçmiyor “Varlık Fonu” denmiyor ama
açıkça, hakikaten açıkça Varlık Fonu tarif ediliyor. Kamu Finansmanı ve Borç
Yönetiminin Düzenlenmesi Hakkında Kanun’un ek 1’inci maddesini
değiştiriyorsunuz ve maddeye şu ibareyi ekliyorsunuz: “Sermaye şirketlerine
ve/veya projelere finansman sağlayan fonlara hazineden doğrudan kaynak
aktarılacaktır.” Dönün bakın Varlık Fonu’nun yasasına, 3’üncü maddenin (ç)
fıkrasında tam da bunu söylüyorsunuz zaten. “Bu Varlık Fonu projeye finansman
sağlamak için kurulmuştur.” diyorsunuz. Şimdi, açıkça tarif edilen Varlık
Fonu’na hazineden doğrudan kaynak aktararak, paralel kurduğunuz hazineyi siz
kendi ellerinizle dolduruyorsunuz. Bir yıl önce bu itirazları dile
getirdiğimizde -söylemiştik- şu yanıtı vermiştiniz: “Ya merak etmeyin, bu
projelere kendisi kaynak bulacaktır zaten. Varlık Fonu hazineye yük
olmayacaktır.” Bu nasıl yük olmamak? Aynı yasanın içerisinde, hazine 37 milyar
lira daha ek borç alacak, aldığı borcu dönecek Varlık Fonu’na verecek, Varlık
Fonu da yandaş sermayenin yaptığı mega projelere finansman sağlayacak. Madem
hazine borçlanacaktı ve hazine borçlanarak bunlar finanse edilecekti, neden
projelerin yapımında doğrudan yatırımcı bakanlıklar bu imkânı kullanamıyorlar?
Neden bakanlıklara da paralel birer bakanlık kurma ihtiyacı duyuyorsunuz? İster
istemez aklımıza şu soru geliyor: Acaba denetimden mi kaçmak istiyorsunuz?
Denetlenmesin diye arkadan mı dolanıyorsunuz? Bu torba yasaya baktığımızda hem
vergilerden hem ek borçlanmadan hazinenin bir kaynak ihtiyacı olduğu aşikâr.
Hem “Hazinenin kaynağa ihtiyacı var.” diyeceksiniz hem dönüp hazinenin o
kaynağını, olmadığını söylediğiniz kaynağını Varlık Fonu’na aktarmak için yasa
çıkaracaksınız. Yani milletten fedakârlık isteyeceksiniz, vergi yüklerini
artıracaksınız, sonra milletten aldığınız parayı nereye harcandığı
denetlenemeyen Varlık Fonu’na aktaracaksınız, sonra da çocuk kandırırcasına
bakanlarınız çıkıp diyecekler ki: “Bu yaptığımız şey girişimcilik sermayesini
geliştirecektir, yatırım fonlarına finansman sağlayacaktır, böylece
girişimcilik ekosistemine kaldıraç sistemi uygulanmış olacaktır, hazineden
doğrudan fon aktararak yabancı fonların Türkiye’ye uzun vadeli gelmesi
sağlanacaktır.” Yani diyorsunuz ki: “Biz yabancıdan kısa vadeli borç alacağız,
aldığımız bu kısa vadeli borcu bir fona koyacağız, yabancı da diyecek ki ‘A,
harika, Türkiye’ye uzun vadeli yatırım yapalım.’” Türkiye’ye niye uzun vadeli
yatırım gelmediğini size anımsatma ihtiyacı duyuyorum. Gelmiyor çünkü sizin
kurduğunuz ekosistemde hukuk yok, OHAL var. Sizin kurduğunuz ekosistemde
mülkiyet hakları korunmuyor, keyfiyet var, rakamlar söylüyor. 2007’de mülkiyet
haklarının korunmasında 126 ülke arasında Türkiye 38’inci sıradayken şimdi
78’inci sırada OHAL ve keyfiyet yüzünden. Bu madde bu sorunu düzeltiyor mu?
Hayır. Hukukun Üstünlüğü Endeksi’nde 113 ülke arasında 99’uncu sıradayız. Bu
madde OHAL’i kaldırıyor mu, Türkiye’ye hukuku getiriyor mu? Hayır. Kimseyi
kandırmayın, açıkça milletin cebinden alıp rantçı sermayenin cebine para
aktarıyorsunuz.
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederiz Sayın Böke.
Önergeyi
oylarınıza sunuyorum: Kabul edenler... Kabul etmeyenler... Kabul edilmemiştir. 
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
72’nci
madde üzerinde iki önerge vardır. Aynı mahiyetteki bu önergeleri birlikte
işleme alacağım, talepleri hâlinde önerge sahiplerine ayrı ayrı söz vereceğim
veya gerekçelerini okutacağım.
Şimdi
aynı mahiyetteki önergeleri okutuyorum:
Türkiye Büyük Millet Meclisi
Başkanlığına
Görüşülmekte olan 502 sıra sayılı Kanun Tasarısı’nın
72’nci maddesinin tasarı metninden çıkartılmasını arz ve teklif ederiz. 
 Mustafa
Kalaycı Emin Haluk Ayhan İsmail Faruk Aksu
 Konya Denizli İstanbul
 Fahrettin
Oğuz Tor Mehmet Necmettin Ahrazoğlu Saffet Sancaklı
 Kahramanmaraş Hatay Kocaeli
Ayın mahiyetteki diğer önergenin imza sahipleri:
 Musa
Çam Bihlun Tamaylıgil Utku Çakırözer
 İzmir İstanbul Eskişehir
 Selin
Sayek Böke Lale Karabıyık Kadim Durmaz
 İzmir Bursa Tokat
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ SALİH CORA (Trabzon) – Katılmıyoruz Sayın Başkan.
BAŞKAN
– Hükûmet katılıyor mu?
BAŞBAKAN
YARDIMCISI BEKİR BOZDAĞ (Yozgat) – Katılmıyoruz Başkan.
BAŞKAN
– Aynı mahiyetteki önergeler üzerinde ilk konuşmacı Denizli Milletvekili Sayın
Emin Haluk Ayhan.
Buyurun.
(MHP sıralarından alkışlar) 
EMİN
HALUK AYHAN (Denizli) – Teşekkür ediyorum Sayın Başkan.
Sayın
Başkan, değerli milletvekilleri; 502 sıra sayılı Kanun Tasarısı’nın 72’nci
maddesi üzerindeki Milliyetçi Hareket Partisi önergemiz için söz aldım. Yüce
heyeti saygıyla selamlıyorum. 
Öncelikle
Sayın Bakanım üzüntülerimi bildireceğim. Bu bizim önergemize katılmanızı çok
arzu ediyorduk çünkü bu kanun tasarısının mahiyeti itibarıyla 3 tane hususu
var. Bu 3 husus olmamış olsa -dün söyledim zaten- bu kadar problemi ne
yapacaksınız? Zaten birikmiş. Ne var? Bunun bir tanesi görüşmekte olduğumuz
borçlanma limitiyle ilgili. Çok sağlam dediğimiz, 4749 dediğimiz kanunu
deliyoruz bir geçici maddeyle, işte 30 milyar borçlanacağız. Yani bunun başka
türlü gelmesi lazımdı, böyle... 
Bir
tane de 3 iletişim şirketine ne yapıyoruz? İyilik yapıyoruz, alacağımızdan
vazgeçiyoruz, bir de orada öyle bir şey var. 
Bir
diğer şey de vergi getiriyoruz; hem kurumlar hem de gelir vergisini 2 puan
artırıyoruz. Bu yukarıda görüşülürken, faizler üzerinden, bir başka bakanımız
da ne dedi? “Vergileri kaldıralım.” dedi, Maliye Bakanı sıkıntıya girdi, dün
konuştuk da. Bunu niçin söylüyorum? Hakikaten bütün Maliye bürokrasisini
kilitlemiş durumdayız. Kamu maliyesi sıkıntılı bir alan içinde. Biz mali
disiplini bozduk, mali disiplini toparlamak zordur. Hakikaten geçmişte de
Türkiye Cumhuriyeti hükûmetleri bu sıkıntıları yaşadı, hükûmetlerle beraber
bütün Türkiye yaşadı. Dolayısıyla sistemi bozmadan, eğer ek bütçe gerekiyorsa
onunla buraya gelip bu meseleyi çözmemiz lazımdı. 
Şimdi,
2017 yılı için net borçlanma limitini artırıyoruz bununla. 2002 yılında esasen
mali disiplinin korunması için kabul edilen 4749 sayılı Kanun’daki hazinenin
borçlanma limitleri 2009 yılından bu yana ilk kez 37 milyar TL artırılıyor.
Esasen bu madde -biraz önce de söyledim- tasarının en sıkıntılı maddelerinden
biri. Bu açıkça Hükûmetin hesaplarının şaştığını ve 2018 bütçe tahminlerinin de
tutmayacağının bir ispatı. Mali disiplinde havlu atıldığını da gösteren bir
emare bu aynı zamanda. Bu gelişme Türkiye ekonomisine olan güveni zedeleyebilecek
bir nitelikte ve hâlihazırda kontrol etmekte zorlandığımız faiz ve kur
artışlarını da tetikleyebilecek bir nitelikte. 
Sayın
Başkan, değerli milletvekilleri; Hükûmetin bozulan bütçe dengesinin karşısında
getirilen tedbirler de maalesef eksik ve hatalı. Mali disiplinden ödün vermek
kolay -hep söylüyoruz- geri dönüşü zor, bunu dikkate almak lazım. Ekonomimizde
maalesef cari açık ve aynı zamanda bütçe açığını yaratmadan büyümenin
sağlanamadığını görüyoruz. 
Burada
bugün ocak-ekim bütçe sonuçları açıklandı. Baktığımız zaman, bütçe açığı 12
milyar TL’den -ekim ayı, ocak itibarıyla- 35 milyar TL’ye yükseliyor. Diğer
taraftan, faiz dışı denge de 32,4 milyardan nereye geliyor? 15,2 milyara. O da
azalıyor, orada da sıkıntı var. Şimdi, Maliye otursa, bu işlerle burada
uğraşacağına harcama ve vergi reformunu getirse, hep birlikte yapısal
tedbirleri koysak, önümüze yönelik çok iyi bir bakış açısı getirsek bunlar
güzel şeyler değil mi? Esasen, şimdi ne yapıyor, biliyor musunuz Sayın Bakan?
Ortaya çıkan problemleri çözmeye çalışıyoruz. Bu problemler, eğer yapısal
önlemleri almazsanız devamlı gelir, altından kalkamazsınız. Ha bire böyle
torba; 100 madde, 120 madde, hatta 40 madde gelip de burada 240 maddeye
çıkanlar oldu -aşağı yukarı rakamlar, bir aşağı, bir yukarı olur- şimdi burası
da sıkıntılı. 
Bakın,
bugün ihalede oluşan faiz iki yıl vadeli 13,75; Merkez Bankası politika faizi
yüzde 8’in 5,75 üzerinde gerçekleşti yani ondan 6 puan yüksekte. O zaman burada
sıkıntılı bir durum var demek. Bunu böyle değerlendirmekte yarar var. Gelin,
bunu hakikaten düzgün şekilde yapalım diyorum, ben önergemize destek
bekliyorum. 
Yüce
heyeti saygıyla selamlıyorum, hayırlı akşamlar diliyorum. (MHP sıralarından
alkışlar)
BAŞKAN
– Teşekkür ederiz Sayın Ayhan.
Aynı
mahiyetteki diğer önerge üzerinde İzmir Milletvekili Sayın Selin Sayek Böke.
Buyurun.
(CHP sıralarından alkışlar)
SELİN
SAYEK BÖKE (İzmir) – Teşekkür ederim Başkanım. 
Sayın
Başkan, değerli milletvekilleri; görüşülmekte olan torba kanunun 72’nci maddesi
üzerine söz almış bulunuyorum. Hepinizi saygıyla selamlıyorum. 
Bu
torba yasanın kendisi, açıkçası ülkenin nasıl yönetildiğine dair endişelerimizi
de çok açığa çıkaran bir torba yasa oldu. Bütün itirazlarımıza rağmen, zaten bu
torba ve çuval kanun yapma biçimiyle iş yapmak, ülkeyi kuralsızlaştıran,
disiplinsizleştiren ve hiçbir çıpa bırakmayan bir yere itti. Şimdi, bu maddeyle
makroekonomik çerçevenin tutunduğu tek çıpa olan mali disiplini de kendi
ellerinizle çöpe atıyorsunuz.
Uzun
süredir şunu söylüyoruz: Türkiye’ye yazılmış olan, sizin tarafınızdan kurulmuş
olan ekonomik model artık kalkınma sağlayamıyor, bu model sadece geçici
büyümeler yaratıyor; ortaya çıkan bu büyüme kalıcı istihdam yaratamıyor,
işsizlik sorununu çözmüyor, gençlere bir umut yaratmıyor. Yani ne yoksulluğu çözüyor
ne umutsuzluğa çare oluyor ne istikrarsızlığı çözüyor, bilakis yoksulluğun,
istikrarsızlığın, ülkeye dair güvenin ortadan kalkmasının kaynağı sizin ortaya
koyduğunuz bu büyüme modeli ve onu destekleyen makroekonomik çerçeveden
kaynaklanıyor. Yani ülkenin ekonomisini siz kendi ellerinizle çökertiyorsunuz.
Biz bunu her söylediğimizde bize şunu söylediniz: “Aman canım, elimizde bir
mali disiplin var.” Şimdi, işte, elinizde olduğunu iddia ettiğiniz mali
disiplini de torba yasanın bu maddesiyle alıp yok ediyorsunuz, Türkiye
ekonomisini tamamen çıpasız, başıboş bırakıyorsunuz. 
Kamu
maliyesindeki duruma dair tespitlerimizi salt bütçe açığı rakamları üzerinden
yapamayacağımız işler yaptınız. Çok iyi biliyoruz ki, siz de biliyorsunuz ki
bütçe dışı fonlarla ve bütçe dışı iş yapma biçimini yeniden bir Türkiye
gerçeğine dönüştürerek zaten bütçe açığı üzerinden mali disiplin
değerlendirmesi yapmayı siz imkânsız kıldınız. Şimdi, bu torba kanunla
anlıyoruz ki zaten olmayan o mali disiplini de tamamen perçinleyen adımları
atmakta kararlısınız. Mali disiplin şeffaflık gerektirir, disiplin kural
gerektirir, kurala uymayı gerektirir ve en önemlisi, hukuka aykırı hareket
etmemeyi gerektirir. Burada elimizde kalmış olan son çıpayı da -tekrar
ediyorum- siz kendi elinizle çöpe atıyorsunuz. Ekonomimizin tutunabileceği
hiçbir çıpa kalmadı, bu kanunu da çıkarırsak elimizde olan tek şey de yok
edilmiş olacak.
Yani
esasında, siz bu kanunu çıkararak 2018 bütçesini daha Genel Kurula gelmeden
çöpe atmış oluyorsunuz. Kim bundan sonra ek borçlanmayla o bütçe kanununa
konulan rakamdan daha çok borçlanmayacağınızı garanti edecek? Kim bizi 2018
Bütçe Kanunu’nda yazan bütçe açığı kadar borçlanacağınıza inandırabilecek? Siz
bile inanmayacaksınız çünkü ek borçlanmayla hukuksuz bir biçimde iş yapmayı bu
yasayla siz bu ülkenin gerçeğine çevirmiş olacaksınız. 
Rakamlarla
hatırlatalım: 2017 Bütçe Kanunu’nda aldığınız yetki 47,5 milyar liralık bir
borçlanma yetkisiydi. Kanun diyor ki: “Bunu yüzde 10 aşabilirsiniz Bakan ve
Bakanlar Kurulunun yetkisiyle.” Hadi yüzde 10 aştınız, 52 milyar liraya
geldiniz, şimdi 52 milyar liralık yetki alanınızı aşıyorsunuz, 37 milyar lira
daha borçlanıyorsunuz. O zaman Komisyonda da sorduk, önce Sayın Ağbal’a sorduk,
sonra Sayın Şimşek’e “Ne için bu ek borçlanmayı yapıyorsunuz? Parayı nereye
harcayacaksınız? Korktuğunuz, bizden sakladığınız ne var? Ne için para tutmaya
çalışıyorsunuz?” ve gelen cevap şu oldu Sayın Şimşek’ten “Spekülasyonlara karşı
bu parayı topluyoruz.” dedi. Düşünün, bir bakan, üstelik ekonomiden sorumlu bir
bakan bu ülkede ekonomiye dair bir spekülasyon olabileceğini ve bu spekülasyona
karşı para topladığını söylüyor. Bundan daha büyük bir ekonomik spekülasyonu
ben düşünemiyorum. Bu spekülasyon ve bu ek borçlanma Türkiye’de faizleri
artıran temel sebeptir. Türkiye’de faizler artıyor, faizleri siz
artırıyorsunuz. Sizin bu uygulamalarınız Türkiye'yi çift haneli faizle, çift
haneli enflasyonla, çift haneli işsizlikle yaşamaya mahkûm ediyor. Faizleri
artıran sizsiniz.
Peki,
bu paralar nereye harcanacak, inovasyona mı? Hayır. Vatandaşa mı? Hayır. Varsa
yoksa rantçı sermaye, varsa yoksa saray rejimi.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ederiz Sayın Böke.
Buyurun
Sayın Muş.
IV.- AÇIKLAMALAR (Devam)
29.- İstanbul Milletvekili Mehmet Muş’un,
İzmir Milletvekili Selin Sayek Böke’nin 502 sıra sayılı Kanun Tasarısı’nın
71’inci maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
MEHMET
MUŞ (İstanbul) – Sayın Başkan, görüşmekte olduğumuz tasarıda 71’inci maddeyle
alakalı birkaç konuyu teyit ettikten sonra Genel Kurula bir bilgi vermek
istiyorum.
Burada,
mevcut şu an bizim yasal mevzuatımızda fonların fonuna hazine kaynak
aktarabiliyor. Bu 71’inci maddenin Parlamentodan geçmesiyle beraber hazine alt
fonlara da doğrudan kaynak ayırabilecek. Burada kurulacak olan fonlar teknoloji
geliştiren teknoloji şirketlerine kaynak ayırmak için yapılacak fonlar. Yurt
içinde ya da yurt dışından gelen fonların yurt içinde kuracağı fonlarla
ortaklık şeklinde olacaktır. Burada bizim koyacağımız kaynağın 2 katı gelen fon
bir kaynak koyacaktır ve bununla teknoloji geliştirme adına çabalayan, çalışan
şirketler fonlanacaktır. Varlık Fonu’nun fonlanması burada söz konusu değildir,
zaten Varlık Fonu’nun kendi bünyesinde bulunan varlıkların ya da şirketlerin
kârları mevcuttur. Onun aslında kaynağa ihtiyacı yok, şirketlerinden elde
ettiği kârlarının bir kısmı zaten hazineye transfer edilmektedir. Bu bilgiyi
Genel Kurulla paylaşmak istedim.
Teşekkür
ediyorum.
BAŞKAN
– Teşekkürler Sayın Muş.
ENGİN
ÖZKOÇ (Sakarya) – Konunun aslıyla ilgili konuyu çarpıtarak anlatmıştır. Hatip
yerinden bu konuya cevap vermek istiyor efendim.
BAŞKAN
- 60’a göre söz talebi var. 
Peki,
buyurun Sayın Böke.
30.- İzmir Milletvekili Selin Sayek Böke’nin,
İstanbul Milletvekili Mehmet Muş’un yaptığı açıklamasındaki bazı ifadelerine
ilişkin açıklaması
SELİN
SAYEK BÖKE (İzmir) – Teşekkür ederim Sayın Başkan.
Şimdi,
Varlık Fonu’nun yasasına baktığınız zaman, biraz önce ben zaten o maddeyle
fıkrayı söylemiştim. (3)’üncü fıkranın (ç) bendi diyor ki: “Varlık Fonu, her
türlü proje geliştirme, projeye dayalı kaynak yaratma, dış proje kredisi
sağlama ve diğer yöntemlerle kaynak temini işlemleri yapmak.” Sonra
dönüyorsunuz, bu yasanın kendi ibaresine bakıyorsunuz, diyor ki: “Projelere
kaynak sağlayacak fonlara bu para aktarılacaktır.” Rica ediyorum, Varlık
Fonu’nun tarifinin kendisi bu zaten. Varlık Fonu, ipotek ettirmek üzere bu
ülkenin PTT’sine, bu ülkenin Halkbankasına, bu ülkenin cumhuriyet değerlerine
el koydu. Bunları ipotek gösterip borç alacak ve şimdi bana diyorsunuz ki:
“Hayır, Hazineye kaynak aktaracak.” Açıkça, Varlık Fonu, varlıklar üzerine
kurulmuş bir fon değil, bir borçlanma fonudur. Türkiye’nin bir petrol kaynağı
yoktur, bir doğal varlığı yoktur, bu Varlık Fonu açıkça bir ipotek fonudur. (CHP
sıralarından alkışlar)
MEHMET
MUŞ (İstanbul) – Sayın Başkan, tekrar 60’a göre bir söz talebim var.
BAŞKAN
– Sayın Muş…
31.- İstanbul Milletvekili Mehmet Muş’un,
İzmir Milletvekili Selin Sayek Böke’nin yaptığı açıklamasındaki bazı
ifadelerine ilişkin açıklaması
MEHMET
MUŞ (İstanbul) – Efendim, ben maddeyle alakalı bir şey anlatıyorum yani benim
anlattıklarımın çarpıtma olarak ifade edilmesini kabul etmem. Konu şu: Ben
kanunla neyin amaçlanmak istediğini söylüyorum. Şunu söylüyorum, Varlık
Fonu’nun zaten kendi kaynağı var yani portföyünde bulunan şirketler kâr üreten
şirketler. Dolayısıyla Varlık Fonu’nda zaten birikecek olan bir kaynak var.
Kaynak biriken bir fona Hazine tekrar bir kaynak transferi yapmayacak. Burada
amaçlanan maksat şu an mevcut bizim mevzuatımızda üst fonları finanse
edebiliyoruz ama üst fonları finanse edip onların şirketlere ulaşmasını
sağlayacak mekanizmada aksaklıklar var. Dolayısıyla Hazine doğrudan doğruya alt
fonlar kurmak suretiyle, bu fonlara ayıracağı kaynak eğer 1 liraysa bunun iki
katı kadar, gelecek olan, bu fonu kuracak olan kuruluşlar kaynak koyacaklar.
Maksat budur, amaçlanan budur. Ha, farklı düşünen olabilir ama burada niyet
edilen, murat edilen budur. O projeler de -az önce söylediğim- teknolojiyle
alakalı şirketlerin finanse edilmesidir. 
Teşekkür
ediyorum.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Bazı Vergi Kanunları ile Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı (1/884) ve
İstanbul Milletvekili Mehmet Akif Hamzaçebi’nin 6306 Sayılı "Afet Riski
Altındaki Alanların Dönüştürülmesi Hakkında Kanun", 2981 Sayılı "İmar
ve Gecekondu Mevzuatına Aykırı Yapılara Uygulanacak Bazı İşlemler ve 6785
Sayılı İmar Kanununun Bir Maddesinin Değiştirilmesi Hakkında Kanun" ve
4706 Sayılı "Hazineye Ait Taşınmaz Malların Değerlendirilmesi ve Katma
Değer Vergisi Kanununda Değişiklik Yapılması Hakkında Kanun"da Değişiklik
Yapılması Hakkında Kanun Teklifi (2/588) ile Plan ve Bütçe Komisyonu Raporu (S.
Sayısı: 502) (Devam)
BAŞKAN
– Aynı mahiyetteki önergeleri oylarınıza sunuyorum: Kabul edenler... Kabul
etmeyenler... Kabul edilmemiştir.
ENGİN
ÖZKOÇ (Sakarya) – Efendim, 60’a göre tekrar söz istiyoruz.
BAŞKAN
– Buyurun?
SELİN
SAYEK BÖKE (İzmir) – Sayın Başkan...
ENGİN
ÖZKOÇ (Sakarya) – 60’a göre söz istiyoruz.
BAŞKAN
– Bir dakika, söz talebiniz mi var, neyle ilgili?
ENGİN
ÖZKOÇ (Sakarya) – Evet.
BAŞKAN
– Sayın Böke, böyle bir usul yok ama. Çok rica ediyorum, böyle bir usul yok
Sayın Özkoç.
ENGİN
ÖZKOÇ (Sakarya) – Konuyla ilgili, 60’a göre hatibe cevap vermek istiyor Sayın
Başkan.
BAŞKAN
– Ama böyle bir usul yok ki yani ya sataşmadan istersiniz, burada cevap
verirsiniz ya yerinizden... Yani şimdi 60’a göre neye cevap verecek?
ENGİN
ÖZKOÇ (Sakarya) – Bilgi açıklayacak.
SELİN
SAYEK BÖKE (İzmir) – Bir bilgi açıklama ihtiyacı duyuyorum.
BAŞKAN
– Nasıl?
ENGİN
ÖZKOÇ (Sakarya) – Açıklama yapacak bu konuyla ilgili.
BAŞKAN
– Tamam, böyle söyleyin o zaman.
Buyurun,
açıklama yapmak istiyorsunuz...
MEHMET
MUŞ (İstanbul) – Ya Sayın Başkan, konuşuyor beş dakika, oradan bir açıklama
yapıyor; böyle bir usul yok ama Mecliste, lütfen, rica ediyorum sizden.
MEHMET
GÖKDAĞ (Gaziantep) – Siz de aldınız 60’a göre.
IV.- AÇIKLAMALAR (Devam)
32.- İzmir Milletvekili Selin Sayek
Böke’nin, İstanbul Milletvekili Mehmet Muş’un yaptığı açıklamasındaki bazı
ifadelerine ilişkin tekraren açıklaması
SELİN
SAYEK BÖKE (İzmir) – Çok teşekkür ediyorum.
Birçok
soru önergesi verdik Varlık Fonu’nun paralarının olup olmadığı ve nereye
kullanıldığına dair, hiçbirine yanıt alamadık.
Şimdi,
madem Varlık Fonu’nun kendi parası var, niçin Çin’den 5 milyar lira borç alma
ihtiyacı duyuyor, bu soru çok açık bir soru olarak karşımıza çıkıyor.
Bir
de Türkiye’de fonlara erişime dair sıkıntının fonlarda olmadığı, hukukun
olmadığı yerde kimsenin zaten fona erişme derdinin olmadığının da altını bir
kez daha çizme ihtiyacı duyuyorum. 
Varlık
Fonu’nun kendi varlığı olsaydı eğer Çin’den 5 milyar lira borçlanmak için
yollara dökülmezdi. 
Saygılar.
Teşekkür
ederim. (CHP sıralarından alkışlar) 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Bazı Vergi Kanunları ile Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı (1/884) ve
İstanbul Milletvekili Mehmet Akif Hamzaçebi’nin 6306 Sayılı "Afet Riski
Altındaki Alanların Dönüştürülmesi Hakkında Kanun", 2981 Sayılı "İmar
ve Gecekondu Mevzuatına Aykırı Yapılara Uygulanacak Bazı İşlemler ve 6785
Sayılı İmar Kanununun Bir Maddesinin Değiştirilmesi Hakkında Kanun" ve
4706 Sayılı "Hazineye Ait Taşınmaz Malların Değerlendirilmesi ve Katma
Değer Vergisi Kanununda Değişiklik Yapılması Hakkında Kanun"da Değişiklik Yapılması
Hakkında Kanun Teklifi (2/588) ile Plan ve Bütçe Komisyonu Raporu (S. Sayısı:
502) (Devam)
BAŞKAN
– Maddeyi oylarınıza sunuyorum: Kabul edenler... Kabul etmeyenler... Madde
kabul edilmiştir.
Birleşime
iki dakika ara veriyorum. 
Kapanma Saati: 22.49
ONUNCU OTURUM
Açılma Saati: 22.50
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), Mücahit DURMUŞOĞLU (Osmaniye) 
-----0-----
BAŞKAN
– Türkiye Büyük Millet Meclisinin 23’üncü Birleşiminin Onuncu Oturumunu
açıyorum. 
502
sıra sayılı Kanun Tasarısı’nın görüşmelerine devam ediyoruz.
Komisyon?
Yok.
Ertelenmiştir.
457
sıra sayılı Kanun Tasarısı’nın görüşmelerine başlayacağız. 
2.- AB-EFTA Ortak Transit Ortak Komitesinin
20 Mayıs 1987 Tarihli Ortak Transit Rejimine İlişkin Sözleşmeyi Değiştiren
28/04/2016 Tarihli ve 1/2016 Sayılı Kararının Onaylanmasının Uygun Bulunduğuna
Dair Kanun Tasarısı (1/745) ve Dışişleri Komisyonu Raporu’nun (S. Sayısı: 457)
BAŞKAN
– Komisyon? Yok.
Ertelenmiştir.
Bundan
sonra da komisyonun bulunmayacağı anlaşıldığından, kanun tasarı ve
teklifleriyle komisyonlardan gelen diğer işleri sırasıyla görüşmek için, 16
Kasım 2017 Perşembe günü saat 14.00’te toplanmak üzere birleşimi kapatıyorum. 
Kapanma Saati: 22.51




(x) 502 S.
Sayılı Basmayazı 2/11/2017 tarihli 17’nci Birleşim Tutanağı’na eklidir.




