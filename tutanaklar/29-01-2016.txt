



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 35’inci
Birleşim
 29
Ocak 2016 Cuma

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- BAŞKANLIĞIN GENEL KURULA SUNUŞLARI
A) Önergeler
1.- Başkanlığın, Malatya Milletvekili Öznur Çalık’ın,
aile bütünlüğünü olumsuz etkileyen unsurlar ile boşanma olaylarının araştırılması
amacıyla kurulan Meclis araştırması komisyonu üyeliğinden istifasına ilişkin
önergesi (4/10)
B) Meclis Araştırması Önergeleri
1.- Manisa Milletvekili Mazlum Nurlu ve 20
milletvekilinin, sebze ve meyve üreticilerinin sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/81)
2.- Niğde
Milletvekili Ömer Fethi Gürer ve 20 milletvekilinin, Niğde’nin kültür
varlıklarının ve tarihî zenginliklerinin korunması için yapılması gerekenlerin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/82)
3.- İstanbul Milletvekili Mustafa Sezgin Tanrıkulu ve
20 milletvekilinin, engelli vatandaşların sorunlarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/83)
C) Tezkereler
1.- Türkiye Büyük Millet Meclisi Başkanlığının,
ülkemizin Latin Amerika ve Karayipler’e açılım politikasının parlamenter diplomasi
boyutunun da güçlendirilmesi kapsamında TBMM’nin Latin Amerika Parlamentosuna
(PARLATINO) bölge dışı gözlemci üye olmasının Türkiye Büyük Millet Meclisi
Başkanlık Divanının 13/1/2016 tarih ve 2 sayılı Kararı’yla uygun bulunduğuna
ilişkin tezkeresi (3/462)
IV.- ÖNERİLER
A) Siyasi Parti Grubu Önerileri
1.- HDP Grubunun, Gaziantep Milletvekili Mahmut Toğrul
ve arkadaşları tarafından, tüm hasta tutsakların -hasta tutsaklar, ağır
hastalığı olan tutuklu ve hükümlüler, özellikle de siyasi tutsaklar ölüme terk
ediliyor- durumunu incelemek ve çözüme kavuşturmak amacıyla 18/1/2016 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin Genel Kurulun 29 Ocak 2016 Cuma günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi 
2.- AK PARTİ Grubunun, bastırılarak dağıtılan 97 sıra
sayılı Kanun Tasarısı’nın kırk sekiz saat geçmeden gündemin “Kanun Tasarı ve Teklifleri
ile Komisyonlardan Gelen Diğer işler” kısmının 13’üncü sırasına alınmasına;
Genel Kurulun, 29 Ocak 2016 Cuma günkü birleşiminde 97 sıra sayılı Kanun Tasarısı’na
kadar olan işlerin tamamlanmasına kadar çalışmalarını sürdürmesine; 97 sıra
sayılı Kanun Tasarısı’na kadar olan işlerin görüşmelerinin 29 Ocak 2016 Cuma
günkü birleşiminde tamamlanması hâlinde 2, 3 ve 4 Şubat 2016 Salı, Çarşamba ve
Perşembe günleri toplanmamasına; 97 sıra sayılı Kanun Tasarısı’nın İç Tüzük’ün
91’inci maddesine göre temel kanun olarak bölümler hâlinde görüşülmesine
ilişkin önerisi 
V.- AÇIKLAMALAR
1.- Manisa Milletvekili Erkan Akçay’ın, Şanlıurfa
Milletvekili Ahmet Eşref Fakıbaba’nın HDP grup önerisi üzerinde yaptığı konuşmasındaki
bazı ifadelerine ilişkin açıklaması
2.- Şanlıurfa Milletvekili Ahmet Eşref Fakıbaba’nın,
Manisa Milletvekili Erkan Akçay’ın yaptığı açıklamasındaki bazı ifadelerine
ilişkin açıklaması
3.- Diyarbakır Milletvekili Çağlar Demirel’in,
cezaevinde bulunan siyasi tutukluları ziyaret etmek isteyen HDP milletvekillerine
izin verilmediğine, iktidarın siyasi parti gruplarına eşit davranmadığına, Cizre’de
bir bodrum katında mahsur bulunanların durumuna çözüm bulunmazsa açlık grevine
gireceklerin sayısının artacağına ve siyasi soykırım operasyonlarının devam ettiğine
ilişkin açıklaması
4.- Antalya Milletvekili Gökcen Özdoğan Enç’in, Aydın
Milletvekili Hüseyin Yıldız’ın 64 sıra sayılı Kanun Tasarısı’nın 1’inci maddesi
üzerinde CHP Grubu adına yaptığı konuşmasındaki bazı ifadelerine ilişkin
açıklaması
5.- Amasya Milletvekili Mehmet Naci Bostancı’nın, Siirt
Milletvekili Besime Konca’nın 53 sıra sayılı Kanun Tasarısı’nın tümü üzerinde
HDP Grubu adına yaptığı konuşmasındaki bazı ifadelerine ilişkin açıklaması
6.- Manisa Milletvekili Erkan Akçay’ın, Siirt
Milletvekili Besime Konca’nın 53 sıra sayılı Kanun Tasarısı’nın tümü üzerinde
HDP Grubu adına yaptığı konuşmasındaki bazı ifadelerine ilişkin açıklaması
7.- Manisa Milletvekili Özgür Özel’in, Siirt
Milletvekili Besime Konca’nın 53 sıra sayılı Kanun Tasarısı’nın tümü üzerinde
HDP Grubu adına yaptığı konuşmasındaki bazı ifadelerine ilişkin açıklaması
8.- Siirt Milletvekili Besime Konca’nın, Amasya
Milletvekili Mehmet Naci Bostancı, Manisa Milletvekili Erkan Akçay ile Manisa
Milletvekili Özgür Özel’in yaptıkları açıklamalarındaki bazı ifadelerine
ilişkin açıklaması
9.- Amasya Milletvekili Mehmet Naci Bostancı’nın,
Türkler ile Kürtlerin kardeşliğine ve PYD’yi demokrasinin sözcüsü gibi takdim
etmenin yanlış olduğuna ilişkin açıklaması
10.- Diyarbakır Milletvekili Çağlar Demirel’in,
milletvekillerinin yerlerinden sarf ettikleri bazı ifadelerin hakaret ve tehdit
içerdiğine ve bunları tespit ederek özür dilemelerini sağlayacaklarına ilişkin
açıklaması
VI.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci Bostancı’nın,
Manisa Milletvekili Özgür Özel’in AK PARTİ grup önerisi üzerinde yaptığı
konuşması sırasında Adalet ve Kalkınma Partisine sataşması nedeniyle konuşması
2.- Manisa Milletvekili Özgür Özel’in Amasya
Milletvekili Mehmet Naci Bostancı’nın sataşma nedeniyle yaptığı konuşması sırasında
şahsına sataşması nedeniyle konuşması
3.- Amasya Milletvekili Mehmet Naci Bostancı’nın,
Manisa Milletvekili Özgür Özel’in sataşma nedeniyle yaptığı konuşması sırasında
şahsına sataşması nedeniyle konuşması
4.- Aksaray Milletvekili İlknur İnceöz’ün, Diyarbakır
Milletvekili Çağlar Demirel’in AK PARTİ grup önerisi üzerinde yaptığı konuşması
sırasında Adalet ve Kalkınma Partisine sataşması nedeniyle konuşması
5.- Diyarbakır Milletvekili Çağlar Demirel’in, Aksaray
Milletvekili İlknur İnceöz’ün sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
6.- Amasya
Milletvekili Mehmet Naci Bostancı’nın, Gaziantep Milletvekili Mahmut Toğrul’un
64 sıra sayılı Kanun Tasarısı’nın 2’nci maddesi üzerinde HDP Grubu adına
yaptığı konuşması sırasında Adalet ve Kalkınma Partisine sataşması nedeniyle
konuşması
7.- Ankara
Milletvekili Levent Gök’ün, Diyarbakır Milletvekili İdris Baluken’in 51 sıra
sayılı Kanun Tasarısı’nın tümü üzerinde HDP Grubu adına yaptığı konuşması
sırasında Cumhuriyet Halk Partisine sataşması nedeniyle konuşması
8.- Kırıkkale Milletvekili Ramazan Can’ın, Diyarbakır
Milletvekili İdris Baluken’in 51 sıra sayılı Kanun Tasarısı’nın tümü üzerinde
HDP Grubu adına yaptığı konuşması sırasında Adalet ve Kalkınma Partisine
sataşması nedeniyle konuşması
9.- Şanlıurfa Milletvekili Osman Baydemir’in, Kırıkkale
Milletvekili Ramazan Can’ın sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
10.- Amasya Milletvekili Mehmet Naci Bostancı’nın,
Eskişehir Milletvekili Cemal Okan Yüksel’in 51 sıra sayılı Kanun Tasarısı’nın
tümü üzerinde CHP Grubu adına yaptığı konuşması sırasında şahsına sataşması
nedeniyle konuşması
11.- Manisa Milletvekili Özgür Özel’in, Diyarbakır
Milletvekili Sibel Yiğitalp’in 52 sıra sayılı Kanun Tasarısı’nın 3’üncü maddesi
üzerinde HDP Grubu adına yaptığı konuşması sırasında CHP Grubuna sataşması
nedeniyle konuşması
12.- Manisa Milletvekili Erkan Akçay’ın, Diyarbakır
Milletvekili Sibel Yiğitalp’in 52 sıra sayılı Kanun Tasarısı’nın 3’üncü maddesi
üzerinde HDP Grubu adına yaptığı konuşması sırasında MHP Grubuna sataşması
nedeniyle konuşması
13.- Diyarbakır Milletvekili Çağlar Demirel’in, Manisa
Milletvekili Özgür Özel ile Manisa Milletvekili Erkan Akçay’ın sataşma
nedeniyle yaptıkları konuşmaları sırasında HDP Grubuna sataşması nedeniyle
konuşması
14.- Aksaray Milletvekili İlknur İnceöz’ün, Diyarbakır
Milletvekili Çağlar Demirel’in sataşma nedeniyle yaptığı konuşması sırasında AK
PARTİ Grubuna sataşması nedeniyle konuşması
15.- Diyarbakır Milletvekili Çağlar Demirel’in, Aksaray
Milletvekili İlknur İnceöz’ün sataşma nedeniyle yaptığı konuşması sırasında HDP
Grubuna sataşması nedeniyle konuşması
16.- Amasya Milletvekili Mehmet Naci Bostancı’nın,
Kocaeli Milletvekili Haydar Akar’ın 53 sıra sayılı Kanun Tasarısı’nın 1’inci
maddesi üzerinde CHP Grubu adına yaptığı konuşması sırasında Adalet ve Kalkınma
Partisine sataşması nedeniyle konuşması
17.- Kocaeli Milletvekili Haydar Akar’ın, Amasya
Milletvekili Mehmet Naci Bostancı’nın sataşma nedeniyle yaptığı konuşması sırasında
şahsına sataşması nedeniyle konuşması
18.- Manisa Milletvekili Özgür Özel’in, Amasya
Milletvekili Mehmet Naci Bostancı’nın sataşma nedeniyle yaptığı konuşması sırasında
Cumhuriyet Halk Partisine sataşması nedeniyle konuşması
19.- Amasya Milletvekili Mehmet Naci Bostancı’nın,
Mersin Milletvekili Aytuğ Atıcı’nın 27 sıra sayılı Kanun Tasarısı’nın 3’üncü
maddesi üzerinde CHP Grubu adına yaptığı konuşması sırasında Adalet ve Kalkınma
Partisine sataşması nedeniyle konuşması
20.- Manisa Milletvekili Özgür Özel’in, Amasya
Milletvekili Mehmet Naci Bostancı’nın sataşma nedeniyle yaptığı konuşması sırasında
CHP Grubuna sataşması nedeniyle konuşması

VII.- SEÇİMLER
A) Komisyonlarda Açık Bulunan Üyeliklere Seçim
1.- Aile bütünlüğünü olumsuz etkileyen unsurlar ile
boşanma olaylarının araştırılması amacıyla kurulan Meclis araştırması komisyonunda
boş bulunan üyeliğe seçim

VIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Türkiye Cumhuriyeti ile Peru Cumhuriyeti Arasında
Ekonomik ve Ticari İşbirliği Anlaşması ile Anlaşmada Düzeltme Yapılmasına
İlişkin Notaların Onaylanmasının Uygun Bulunduğuna Dair Kanun Tasarısı (1/354)
ve Dışişleri Komisyonu Raporu (S. Sayısı:64)
2.- Suç Gelirlerinin Aklanması, Araştırılması, El
Konulması, Müsaderesi ve Terörizmin Finansmanına İlişkin Avrupa Konseyi Sözleşmesinin
Onaylanmasının Uygun Bulunduğuna Dair Kanun Tasarısı (1/323) ve Dışişleri
Komisyonu Raporu (S. Sayısı: 51)
3.- Hükümlülerin
Nakline Dair Sözleşmeye Ek Protokolün Onaylanmasının Uygun Bulunduğuna Dair
Kanun Tasarısı (1/432) ve Dışişleri Komisyonu Raporu (S.
Sayısı: 52)
4.- Avrupa Konseyi İnsan Ticaretine Karşı Eylem
Sözleşmesinin Onaylanmasının Uygun Bulunduğuna Dair Kanun Tasarısı (1/433) ve
Dışişleri Komisyonu Raporu (S. Sayısı: 53)
5.- İnsan Haklarını ve Ana Hürriyetleri Korumaya Dair
Sözleşmeye Değişiklik Getiren 15 Nolu Protokolün Onaylanmasının Uygun
Bulunduğuna Dair Kanun Tasarısı (1/319) ve Dışişleri Komisyonu Raporu (S.
Sayısı: 27)
6.- Kişisel Verilerin Otomatik İşleme Tabi Tutulması
Karşısında Bireylerin Korunması Sözleşmesinin Onaylanmasının Uygun Bulunduğuna
Dair Kanun Tasarısı (1/320) ve Dışişleri Komisyonu Raporu (S. Sayısı: 28)
7.- Türkiye Cumhuriyeti Hükümeti ile Somali Federal
Cumhuriyeti Hükümeti Arasında Savunma Sanayi İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/307) ile Milli Savunma
Komisyonu ve Dışişleri Komisyonu Raporları (S. Sayısı: 4) 
8.- Türkiye Cumhuriyeti Hükümeti ile Surinam
Cumhuriyeti Hükümeti Arasında Ticaret ve Ekonomik İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/353) ve Dışişleri
Komisyonu Raporu (S. Sayısı: 63)
9.- Türkiye Cumhuriyeti Hükümeti ile Morityus
Cumhuriyeti Hükümeti Arasında Yatırımların Karşılıklı Teşviki ve Korunmasına
İlişkin Anlaşmanın Onaylanmasının Uygun Bulunduğuna Dair Kanun Tasarısı (1/356)
ve Dışişleri Komisyonu Raporu (S. Sayısı: 65)
10.- Türkiye Cumhuriyeti Hükümeti ile Morityus
Cumhuriyeti Hükümeti Arasında Ticaret ve Ekonomik İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/361) ve Dışişleri
Komisyonu Raporu (S. Sayısı: 66)
11.- Türkiye Cumhuriyeti ile Şili Cumhuriyeti Arasında
Serbest Ticaret Anlaşmasında Değişiklik Yapılmasına İlişkin 1/2013 Sayılı
Kararın Onaylanmasının Uygun Bulunduğuna Dair Kanun Tasarısı (1/326) ve
Dışişleri Komisyonu Raporu (S. Sayısı: 61)
12.- Türkiye Cumhuriyeti Hükümeti ile Cibuti
Cumhuriyeti Hükümeti Arasında Yatırımların Karşılıklı Teşviki ve Korunmasına
İlişkin Anlaşmanın Onaylanmasının Uygun Bulunduğuna Dair Kanun Tasarısı (1/370)
ve Dışişleri Komisyonu Raporu (S. Sayısı: 67)
IX.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet Aydın’ın,
devlete ait kurum ve kuruluşlar ile güvenlik güçlerini itham eden kaba ve
yaralayıcı söylemlerin Anayasa ve İç Tüzük’e aykırı olduğuna ve Türkiye
Cumhuriyeti devleti içinde “kürdistan” adıyla herhangi bir idari veya coğrafi
birim bulunmadığına ilişkin konuşması
2.- Oturum Başkanı TBMM Başkan Vekili Ahmet Aydın’ın,
ne Adıyaman ne Gaziantep ne de başka bir ilin bugüne kadar hiçbir terör
örgütüne prim vermediğine, PKK gibi PYD, YPG, YPJ ve DAİŞ’in de terör örgütü
olduklarına ve kınanmaları gerektiğine ilişkin konuşması

X.- OYLAMALAR
1.- (S. Sayısı:64) Türkiye Cumhuriyeti ile
Peru Cumhuriyeti Arasında Ekonomik ve Ticari İşbirliği Anlaşması ile Anlaşmada
Düzeltme Yapılmasına İlişkin Notaların Onaylanmasının Uygun Bulunduğuna Dair
Kanun Tasarısı’nın oylaması
2.- (S. Sayısı: 51) Suç Gelirlerinin
Aklanması, Araştırılması, El Konulması, Müsaderesi ve Terörizmin Finansmanına
İlişkin Avrupa Konseyi Sözleşmesinin Onaylanmasının Uygun Bulunduğuna Dair
Kanun Tasarısı’nın oylaması
3.- (S.
Sayısı: 52) Hükümlülerin Nakline Dair Sözleşmeye Ek Protokolün Onaylanmasının
Uygun Bulunduğuna Dair Kanun Tasarısı’nın
oylaması
4.- (S. Sayısı: 53) Avrupa Konseyi İnsan Ticaretine
Karşı Eylem Sözleşmesinin Onaylanmasının Uygun Bulunduğuna Dair Kanun Tasarısı’nın oylaması
5.- (S. Sayısı: 27) İnsan Haklarını ve Ana Hürriyetleri
Korumaya Dair Sözleşmeye Değişiklik Getiren 15 Nolu Protokolün Onaylanmasının
Uygun Bulunduğuna Dair Kanun Tasarısı’nın
oylaması
6.- (S. Sayısı: 28) Kişisel Verilerin Otomatik İşleme
Tabi Tutulması Karşısında Bireylerin Korunması Sözleşmesinin Onaylanmasının
Uygun Bulunduğuna Dair Kanun Tasarısı’nın
oylaması
7.- (S. Sayısı: 4) Türkiye Cumhuriyeti Hükümeti ile
Somali Federal Cumhuriyeti Hükümeti Arasında Savunma Sanayi İşbirliği Anlaşmasının
Onaylanmasının Uygun Bulunduğuna Dair Kanun Tasarısı’nın oylaması
8.- (S. Sayısı: 63) Türkiye Cumhuriyeti Hükümeti ile
Surinam Cumhuriyeti Hükümeti Arasında Ticaret ve Ekonomik İşbirliği Anlaşmasının
Onaylanmasının Uygun Bulunduğuna Dair Kanun Tasarısı’nın oylaması
9.- (S. Sayısı: 65) Türkiye Cumhuriyeti Hükümeti ile
Morityus Cumhuriyeti Hükümeti Arasında Yatırımların Karşılıklı Teşviki ve
Korunmasına İlişkin Anlaşmanın Onaylanmasının Uygun Bulunduğuna Dair Kanun Tasarısı’nın oylaması
10.- (S. Sayısı: 66) Türkiye Cumhuriyeti Hükümeti ile
Morityus Cumhuriyeti Hükümeti Arasında Ticaret ve Ekonomik İşbirliği
Anlaşmasının Onaylanmasının Uygun Bulunduğuna Dair Kanun Tasarısı’nın oylaması
11.- (S. Sayısı: 61) Türkiye Cumhuriyeti ile Şili
Cumhuriyeti Arasında Serbest Ticaret Anlaşmasında Değişiklik Yapılmasına İlişkin
1/2013 Sayılı Kararın Onaylanmasının Uygun Bulunduğuna Dair Kanun Tasarısı’nın oylaması
12.- (S. Sayısı: 67) Türkiye Cumhuriyeti Hükümeti ile
Cibuti Cumhuriyeti Hükümeti Arasında Yatırımların Karşılıklı Teşviki ve
Korunmasına İlişkin Anlaşmanın Onaylanmasının Uygun Bulunduğuna Dair Kanun Tasarısı’nın oylaması

XI.- YAZILI SORULAR VE CEVAPLARI
1.- Zonguldak
Milletvekili Ünal Demirtaş'ın, iş sağlığı ve güvenliği teftişleri ile işin
yürütümü teftişlerinin ortak yapılmasına ilişkin sorusu ve Çalışma ve Sosyal
Güvenlik Bakanı Süleyman Soylu’nun cevabı (7/1175)
2.- İstanbul Milletvekili Aykut Erdoğdu'nun, 11 Temmuz
2015 tarihinde yapılan İş Müfettiş Yardımcılığı Giriş Sınavına ilişkin sorusu
ve Çalışma ve Sosyal Güvenlik Bakanı Süleyman Soylu’nun cevabı (7/1177)
3.- Afyonkarahisar Milletvekili Burcu Köksal'ın, renk
körü olan kişilerin istihdam sorununa ilişkin sorusu ve Çalışma ve Sosyal
Güvenlik Bakanı Süleyman Soylu’nun cevabı (7/1178)
4.- Denizli Milletvekili Melike Basmacı'nın, Rusya'ya
tekstil ürünleri ihraç eden firmaların sorunlarına ilişkin sorusu ve Ekonomi
Bakanı Mustafa Elitaş’ın cevabı (7/1259)




29 Ocak 2016 Cuma
BİRİNCİ OTURUM
Açılma Saati: 14.03
BAŞKAN: Başkan Vekili Ahmet AYDIN
KÂTİP ÜYELER: Fehmi KÜPÇÜ (Bolu), Sema KIRCI (Balıkesir) 
----- 0 -----
BAŞKAN
– Türkiye Büyük Millet Meclisinin 35’inci Birleşimini açıyorum.
Toplantı
yeter sayısı vardır, gündeme geçiyoruz.
Başkanlığın
Genel Kurula sunuşları vardır.
III.- BAŞKANLIĞIN GENEL KURULA SUNUŞLARI
A) Önergeler
1.- Başkanlığın, Malatya Milletvekili Öznur Çalık’ın,
aile bütünlüğünü olumsuz etkileyen unsurlar ile boşanma olaylarının
araştırılması amacıyla kurulan Meclis araştırması komisyonu üyeliğinden
istifasına ilişkin önergesi (4/10)
BAŞKAN
- Sayın milletvekilleri, Malatya Milletvekili Sayın Öznur Çalık’ın Aile
Bütünlüğünü Olumsuz Etkileyen Unsurlar ile Boşanma Olaylarının Araştırması
Amacıyla Kurulan Meclis Araştırma Komisyonu üyeliğinden istifasına ilişkin
yazısı 29 Ocak 2016 tarihinde Başkanlığımıza ulaşmıştır.
Meclis
araştırması açılmasına ilişkin üç adet önerge vardır, ayrı ayrı okutuyorum:
B) Meclis Araştırması Önergeleri
1.- Manisa Milletvekili Mazlum Nurlu ve 20
milletvekilinin, sebze ve meyve üreticilerinin sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/81)
Türkiye Büyük
Millet Meclisi Başkanlığına
Manisa,
ülkemizde tarımsal üretimde en fazla artı değer yaratan ilimizdir. Sebze ve
meyve üretiminde genellikle sözleşmeli tarım uygulaması yapılmaktadır. Burada
üretilen domatesler İzmir, Bursa'daki salça fabrikalarına gönderilerek
işlenmektedir. Fakat AKP Hükûmetinin sahipsiz bıraktığı domates üreticilerinin
yaşadığı sorunlara ilişkin şikâyetleri her geçen gün artmaktadır. Geçen yıl para
etmediği için domatesleri yollara döken üretici bu yıl da aynı sorunlarla karşı
karşıya kalmıştır. Salça fabrikaları kış aylarında 25 kuruştan sözleşme yaparak
ekim yaptırdığı üreticinin domateslerini, şimdi 10 kuruştan bile almamaktadır.
Salihli, Saruhanlı ve Muradiyeli çiftçiler bu yüzden mağdur olmuşlardır.
Domates,
hasat süresi kısa olan bir sebzedir. Üretilen domates en kısa zamanda
toplanarak satılmak zorundadır. Bunu bilen işletmeler imzaladıkları
sözleşmeleri hiçe sayarak alım miktarını azaltarak, fiyatını düşürerek, fire
oranını yüksek tutarak çiftçiye ödemesi gereken parayı vermemektedir.
Örneğin,
bin ton sözleşme yaptığı çiftçiye daha sonra “Miktarı 100 tona düşürdüm, 900
tonu sözleşme içinde istersem fazlasını sözleşme dışı daha düşük fiyattan
alırım.” diyebilmektedirler. Bu yöntemle, domates fiyatını 10 kuruşa kadar
düşürmüşlerdir.
Bugünlerde
en çok şikâyet konusu olan firelerdir. Aynı gün, aynı tarladan ve aynı şekilde
toplanan domatesler kamyonlarla fabrikalara gönderilmektedir. Fabrikalar iki
gün sonra çiftçiye gönderdikleri haberde bir kamyonda yüzde 6, diğerinde yüzde
15, bir diğerinde yüzde 23 fire var diyerek hesabı bunun üzerinden yapmaktadır.
Hatta elle toplanan traktör kasalarındaki domatesler için bile yüzde 13'lere
varan fire çıkartmaktadırlar. Fire sonuçlarını ayın gün bildirmedikleri için
itiraz hakkı da ortadan kalkmış olmaktadır. Bu yöntemle 25 kuruş sözleşme
fiyatı önce 17 kuruşa düşürülmektedir, firelerle birlikte fiyat birden 10
kuruşa kadar düşmektedir.
Bu
nedenle, çiftçi fabrikalar karşısında haklarını koruyabilmek için sebze ve
meyvelerde de taban fiyat uygulamasına geçilmesini arzu ettiklerini ifade
etmektedirler. Yapılan tarım sözleşmeleri çiftçi aleyhine tek taraflı değişen
nitelikte olduğundan fabrikalar ile üretici arasında yapılacak sözleşmelerin,
Gıda, Tarım ve Hayvancılık il ve ilçe müdürlüğü yetkililerinin veya ziraat
odası yetkililerinin huzurunda yapılması ve çiftçiyi koruyacak sözleşmeler
dışında sözleşme yapılmasının yasaklanması gerektiğini belirtmektedirler.
Ülkemizdeki
sebze ve meyve üreticilerinin sorunlarının araştırılması, çiftçi ve
üreticilerin haklarının korunması için alınacak tedbirlerin belirlenmesi ve
yasal güvence altına alınması gereken sözleşmeli tarım uygulama yöntemlerinin
belirlenmesi amacıyla Anayasa’nın 98, Türkiye Büyük Millet Meclisi İçtüzüğü’nün
104 ve 105’inci maddeleri gereğince bir Meclis araştırması açılmasını arz ve
teklif ederiz.
1)
Mazlum Nurlu  (Manisa)
2)
Tahsin Tarhan (Kocaeli)
3)
Gülay Yedekci  (İstanbul)
4)
Gürsel Erol  (Tunceli)
5)
Aylin Nazlıaka (Ankara)
6)
Hüseyin Yıldız  (Aydın)
7)
Ali Yiğit  (İzmir)
8)
Ömer Fethi Gürer (Niğde)
9)
Murat Bakan  (İzmir)
10)
İbrahim Özdiş  (Adana)
11)
Kamil Okyay Sındır  (İzmir)
12)
Erdin Bircan  (Edirne)
13)
Mehmet Göker  (Burdur)
14)
Ahmet Akın  (Balıkesir)
15)
Özkan Yalım  (Uşak)
16)
Gamze Akkuş İlgezdi  (İstanbul)
17)
Mahmut Tanal  (İstanbul)
18)
Ali Şeker  (İstanbul)
19)
Musa Çam  (İzmir)
20)
Ünal Demirtaş  (Zonguldak)
21)
Yaşar Tüzün  (Bilecik)
2.- Niğde
Milletvekili Ömer Fethi Gürer ve 20 milletvekilinin, Niğde’nin kültür
varlıklarının ve tarihî zenginliklerinin korunması için yapılması gerekenlerin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/82)
Türkiye Büyük Millet Meclisi Başkanlığına
Niğde
ilinde hâlen, 463 adet taşınmaz Kültür Varlıklarını Koruma Kurulu kararıyla
tescillenmiştir. Niğde ili genelinde tescillenen bazı konak ve yapılar sınırlı
biçimde onarılarak kurtarma çalışmasında bulunulmuş ise de çok sayıda yapı
harap ve yok olmak üzeredir. Ayrıca tescillenmemiş konaklar da her geçen gün
yok edilmekte ve imar alanı kılınarak dönülmez bir sona gidilmektedir. Dünün
geleceğe taşınması amacıyla bölge genelinde çalışmalar yapılması zorunludur.
Sürecin ve durumun tespiti ve bu önemli tarihî zenginliğin korunması konusunda
çözüm yolları bulunması için gerekliliklerin saptanması amacıyla, Anayasa’nın
98, İç Tüzük’ün 104 ve 105’inci maddeleri uyarınca bir Meclis araştırması
açılması için gereğini arz ederim. 
1)
Ömer Fethi Gürer  (Niğde)
2)
Okan Gaytancıoğlu  (Edirne)
3)
Mehmet Tüm  (Balıkesir)
4)
Haydar Akar  (Kocaeli)
5)
Fatma Kaplan Hürriyet  (Kocaeli)
6)
Mahmut Tanal  (İstanbul)
7)
Onursal Adıgüzel  (İstanbul)
8)
Çetin Arık  (Kayseri)
9)
Barış Yarkadaş  (İstanbul)
10)
İrfan Bakır  (Isparta)
11)
Burcu Koksal  (Afyonkarahisar)
12)
Erdin Bircan  (Edirne)
13)
Öztürk Yılmaz  (Ardahan)
14)
Mehmet Göker  (Burdur)
15)
Ahmet Akın  (Balıkesir)
16)
Özkan Yalım  (Uşak)
17)
Aydın Uslupehlivan  (Adana)
18)
İbrahim Özdiş  (Adana)
19)
Birol Ertem  (Hatay)
20)
Ahmet Tuncay Özkan  (İzmir)
21)
Niyazi Nefi Kara  (Antalya)
Gerekçe:
Niğde
ili on bin yılı bilimsel kazılarla açığa çıkarılan Torosların geliş geçiş
kapısı sayılacak önemli bir merkezdir. Ancak il genelinde var olan tarihî doku
gerektiği biçimiyle gün ışığına çıkarılamadığı gibi, turizm açısından da
bölgeye gereken önem verilmemiştir. Zengin tarihî varlıklarına karşın gereken
ilgiye eremeyen bölgede, başta tarihî konak ve ibadet yerleri olmak üzere çok
önemli kalıntılar harap durumda ve yok olmak üzeredir. Özellikle merkez ilçede
yol açma ya da kentsel dönüşüm uygulamaları kapsamında konakların bir bölümü
yok edilmiştir.
Niğde
ili merkez, Bor, Çamardı, Altunhisar, UIukışla, Çiftlik ilçeleri ile Kayırlı,
Yeşilburç, Yeşilyurt, Karatlı, Kemerhisar, Çukurkuyu, Narköy, Dikilitaş,
İçmeli, Hançerli, Fertek, Kula, Kitreli, Gösterli, Bozköy, Gölcük, Ulukışla
köyü, Çömlekçi, Orhanlı, Yıldıztepe, Aktaş, Gümüşler, Bahçeli, Hasaköy,
Konaklı, Çarıklı, Kavlaktepe, Değirmenli, Uluağaç, Kiçiağaç, Divarlı, Kumluca,
Hamamlı, Taşlıca, Ballı, Kömürcü, ÇavdarIı, Dündarlı, Sazlıca, Havuzlu,
Postallı, Tepeköy, Yaylayolu, Edikli, Kiledere, AIay, Bağlama, Eminlik,
Küçükköy, Elmalı, Azatlı, Murtandı, Gökbez, Kavuklu, Çanakçı, Kılan, Çiftehan,
Tırhan, Hacıbeyli, Bademdere, Celaller, Konaklı, Uluören, Akçaviran, Ovacık,
Başmakçı, Yeniyıldız, Kılan, Darboğaz, Keçikalesi, Karanlıkdere, BaIcı
yerleşmeleri ve çevrelerinde Hititlilerden günümüze erişen tarihî buluntular
yer almaktadır.
Niğde
merkezde 2 askerî yapı, 2 kentsel sit alanı, 2 arkeolojik doğal sit, 82 dinî ve
kültürel yapı, 111 sivil yapı, 1 endüstriyel yapı tescilli taşınmaz kültür
varlığı olarak koruma altındadır. Bor'da 60, Altunhisar'da 3, Çamardı'da 1,
Çiftlik'te 8, Ulukışla'da 4 adet, toplamda ise 189 sivil yapı için koruma
kararı verilmiştir. Merkezde toplam 271, Altunhisar'da toplam 23, Bor'da toplam
122, Çamardı'da toplam 10, Çiftlik'te toplam 15, Ulukışla'da toplam 22 olmak
üzere, Tescilli taşınmaz kültür Varlıkları 463 adet olarak belirlenmiştir.
3.- İstanbul Milletvekili Mustafa Sezgin Tanrıkulu ve
20 milletvekilinin, engelli vatandaşların sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/83)
Türkiye Büyük Millet Meclisi Başkanlığına
Engelli
vatandaşlarımızın yaşadığı sorunların saptanarak çözümü için etkin ve kalıcı
önlemlerin alınması amacıyla Anayasa'mızın 98'inci, İç Tüzük’ün 104 ve 105'inci
maddeleri gereğince Meclis araştırması açılmasını arz ve teklif ederiz.
Saygılarımızla.
1)
Mustafa Sezgin Tanrıkulu (İstanbul)
2)
Hilmi Yarayıcı (Hatay)
3)
Gülay Yedekci (İstanbul)
4)
Tahsin Tarhan (Kocaeli)
5)
Ahmet Akın (Balıkesir)
6)
Murat Bakan (İzmir)
7)
Gürsel Erol (Tunceli)
8)
Aylin Nazlı Aka (Ankara)
9)
Hüseyin Yıldız (Aydın)
10)
Özkan Yalım (Uşak)
11)
Selina Doğan (İstanbul)
12)
İbrahim Özdiş (Adana)
13)
Kamil Okyay Sındır (İzmir)
14)
Burcu Köksal (Afyonkarahisar)
15)
Gamze Akkuş İlgezdi (İstanbul)
16)
Mehmet Göker (Burdur)
17)
Mahmut Tanal  (İstanbul)
18)
Ali Şeker (İstanbul)
19)
Musa Çam (İzmir)
20)
Ünal Demirtaş (Zonguldak)
21)
Yaşar Tüzün (Bilecik)
Gerekçe:
Farklı
engel gruplarında bulunan vatandaşlarımızın sorunlarının çözümüne yönelik
olarak bugüne kadar etkin ve kalıcı önlemler alınamamıştır. Engellilerimizin
yaşamakta olduğu sorunlar her geçen gün artmaktadır. Özellikle engelli
vatandaşlarımızın istihdam sorunu, topluma katılmaları için fiziki koşulların
yetersizliği sürekli dile getirilmesine rağmen çözüme yönelik ciddi adımlar
atılmamaktadır. 5825 sayılı Yasayla TBMM'de onaylanan Birleşmiş Milletler
Engelli Hakları Sözleşmesi'nin 31’inci maddesi, taraf devletlere sözleşmenin
uygulanması açısından gerekli politikaları formüle etmeleri ve
geliştirmelerinde kendilerine yol gösterecek istatistiki veriler ve
araştırmalar da dâhil olmak üzere uygun bilgileri toplama ve bunları herkesle
paylaşma görevi yüklemektedir.
Çalışabilir
engellilerin istihdamı için kamunun örnek olması gerekmektedir. 2002 yılından
beri Başbakanlık genelgeleriyle ve Başbakan tarafından defalarca yapılan
açıklamalarla kamudaki engelli kotasının hızla doldurulacağı söylenmektedir.
3-4857 ve 657 sayılı yasalarda belirtilen engelli istihdam kotaları
doldurulmamış ise bu konuda görevlerini yapmayan veya gerekli denetimleri
gerçekleştirmeyen kamu görevlileri hakkında inceleme yapılması gerekmektedir.
Çalışamayan,
çalışamayacak durumda olan engellilere verilen aylıklar Birleşmiş Milletler
sözleşmelerinde belirtilen insanca yaşanacak gelir düzeyine uygun hâle getirilmelidir.
Engelli
öğrencilerimizin eğitim ve öğretim hayatında yaşadığı sorunlardan en önemlisi
ulaşım sorunudur. Ayrıca, okullarda, üniversitelerde yerleşke içerisinde de
ulaşım konusunda yeterli imkân bulunmamaktadır.
Cezaevlerinde
bulunan engelli mahkûmların içinde bulundukları durum vahimdir. Görme
engelliler için hiçbir kabartma zemin düşünülmemiş veya tekerlekli sandalye
kullanan ya da düz zeminde yürümesi gereken ortopedik engelliler için yollar
düzenlenmemiştir. Engelli derneklerinden katılımcılarla yapılan ziyaret
sırasında engelli katılımcılar binanın girişine kadar zaman zaman 2 kişinin
birden yardımına ihtiyaç duyarak ilerlemek zorunda kalmaktadır.
Engelliler
sağlık desteğine en fazla ihtiyaç duyan toplum kesimini oluşturmaktadır. Bu
kişilerin gelirleri son derece kısıtlıyken bir kısmı hiçbir geliri olmadığı
için engelli aylığı alan veya sağlık sigortası primleri devlet tarafından
karşılanan engellilerden muayene, ilaç, tıbbi malzeme, ameliyat ve
tedavilerinde katkı payı istenmesi uygulaması son bulmalıdır
Engellilerin
yaşamlarını kolaylaştıran tıbbi destek araçlarının tekerlekli sandalye, işitme
cihazı gibi araç ve gereçlerin Sosyal Güvenlik Kurumu tarafından karşılanan
bedelleri düşük tutulmakta, verilen bedellerle düşük kaliteli üründen başka seçenek
bırakılmazken bir de bunların zorunlu kullanım süreleri uzatılmaktadır.
Engellilerin,
haklarından yararlanmaları için çok önemli olan sağlık kurulu raporlarını
belirleme yönetmeliği Dünya Sağlık Örgütü tarafından ilan edilmiş kurallara
uygun hâle gelmelidir.
Engelli
vatandaşlarımızın yaşadığı sorunların saptanarak çözümü için etkin ve kalıcı
önlemlerin alınması amacıyla Meclis araştırması açılması elzemdir.
BAŞKAN
– Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler sırası geldiğinde yapılacaktır. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
IV.- ÖNERİLER
A) Siyasi Parti Grubu Önerileri
1.- HDP Grubunun, Gaziantep Milletvekili Mahmut Toğrul
ve arkadaşları tarafından, tüm hasta tutsakların -hasta tutsaklar, ağır
hastalığı olan tutuklu ve hükümlüler, özellikle de siyasi tutsaklar ölüme terk
ediliyor- durumunu incelemek ve çözüme kavuşturmak amacıyla 18/1/2016 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin Genel Kurulun 29 Ocak 2016 Cuma günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi 
29/01/2016
Türkiye Büyük Millet Meclisi Başkanlığına
Danışma
Kurulu 29/01/2016 Cuma günü toplanamadığından grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını arz
ederim.
 Çağlar
Demirel
 Diyarbakır
 HDP
Grup Başkan Vekili
Öneri:

18
Ocak 2016 tarihinde, Gaziantep Milletvekili Sayın Mahmut Toğrul ve arkadaşları
tarafından -hasta tutsaklar, ağır hastalığı olan tutuklu ve hükümlüler,
özellikle de siyasi tutsaklar ölüme terk ediliyor- tüm hasta tutsakların
durumunu incelemek ve çözüme kavuşturmak amacıyla Türkiye Büyük Millet
Meclisine verilmiş olan 664 sıra numaralı Meclis Araştırma Önergesi’nin Genel
Kurulun bilgisine sunulmak üzere bekleyen diğer önergelerin önüne alınarak
29/01/2016 Cuma günlü birleşimde sunuşlarda okunması ve görüşmelerin aynı
tarihli birleşiminde yapılması önerilmiştir. 
BAŞKAN
– Halkların Demokratik Partisi Grubu önerisi lehinde ilk söz, Siirt
Milletvekili Besime Konca’ya aittir.
Buyurun
Sayın Konca. (HDP sıralarından alkışlar)
Süreniz
on dakika. 
BESİME
KONCA (Siirt) – Sayın Başkan, sayın milletvekilleri; dün gece yarısı konuşmamda
Türkiye’de yaşanan, özellikle Cizre’de yaşanan bu durumu, insanların her gün,
her an ölümle karşı karşıya olma durumunu değerlendirmiştim. Başbakan Avrupa
gezisine çıkarken, yurt dışı gezisinde, bu sorunu çözeceğini söylemişti ve biz
de -umarız sabaha kadar yeni bir insanın hayatını kaybetmediği- bu ülkeyi
yöneten Başbakanın, bu ülkenin Başbakanı olan Sayın Davutoğlu’nun bu sorunu çözeceğine
dair temennilerimizi dile getirmiştik. Ancak, bu temennimiz yine yerine gelmedi
ve hâlen insanlar orada aç, susuz. Ölülerle birlikte yaşayan 23 insanın
durumunu tekrar burada dile getirmek istiyorum.
Cezaevi
koşulları… Evet, cezaevinde de kalan biri olarak, KCK ana davasında kalan ve
bugün hâlen mahkememizin devam ettiği bir günde bu söz hakkını aldım. Evet, o
dönem, bugün terör örgütü olarak “FETÖ” olarak ilan ettiğiniz, Hükûmetin,
iktidarın terör örgütü olarak ilan ettiği bir gücün denetiminde yapılan ve beş
yıl birçok siyasinin hayatını zindana kapatan bir süreç gerçekleşmişti, bir
süreç yaşamıştık ve bu süreç bugün çok daha derinleşerek, çok daha
yaygınlaşarak… Cezaevlerinin yüz binleri aşan kapasitesinin dolduğu ve bu
soruna Adalet Bakanlığımızın 100’ün üzerinde yeni cezaevi yaparak bu sorunu
çözeceğini söylediği bir gerçekliği yaşamaktayız.
Bugün
toplumsal olarak yaşadığımız… Aslında dışarısı zindanlaşmış, Türkiye'nin dört
tarafı zindanlaşmış bir gerçekliği yaşarken zindan koşullarının, cezaevi koşullarının
çok daha ağır, çok daha tahribatlı, insan yaşamını çok daha tehlikeye koyan bir
gerçeklikle karşı karşıya olduğunu biliyoruz. On dakika içerisinde bugüne kadar
yaşamını yitiren, bugüne kadar hukuksuzluk, adaletsizlik, işkenceyle, tecritle
karşı karşıya kalan insanları tek tek saymak zaman açısından yeterli değil.
Ancak, şunu söylemek istiyoruz: Yıllardır cezaevlerinde uygulanan politikalar
burada üretilen siyasetin, faşist zihniyetin çok daha derin olarak cezaevlerine
yansımasıdır. Türkiye cezaevlerinde, kürdistan cezaevlerinde ciddi anlamda
faşizmin, 12 Eylül faşizminin en çıplak yüzü olarak insanlar yaşadı.
Katliamlardan tutalım, işkencelerden tutalım, lağımlara doldurulmaya kadar, çok
ciddi anlamda, insan hayatına mal olan katliamların yaşandığını, faşizmin
uygulandığını biliyoruz. Fakat bugün, bunun çok daha yaygınlaştırılarak, çok
daha derinleştirilerek, insan hakları ihlallerinin çok daha ince bir biçimde
sürdürülerek bu faşizmin, bu katliamcılığın, bu insan hakları ihlallerinin çok
daha derinleştirildiğini düşünüyoruz. 
300’ün
üzerinde tutsak ağır hastalık koşullarıyla pençeleşmektedir. Adli Tıp Kurumunun
rapor vermesi gereken ve ölümcül hastalığı olduğu hâlde tahliye edilmeyen
yüzlerce hasta tutuklunun olduğunu biliyoruz. Suçsuz oldukları hâlde ve hâlen
suçları yargı tarafından netleştirilmediği hâlde cezaevi koşulları, yaşam
koşullarıyla da ikinci bir suç, ikinci bir işkence yönteminin de uygulandığını
biliyoruz. 
Bugün
gazetecilerden tutalım, Can Dündarlardan, Erdem Güllerden, onun dışında,
hukukçulardan insan hakları savunucularından, siyasetçilerden, bizim yerel
yönetimlerde çalışan belediye eş başkanlarımızdan tutalım, binlerce insan sırf
bu Hükûmete, bu iktidara bir eleştiri, bir muhalefet ve toplumsal vicdan olarak
seslerini çıkardıkları için, siyaset yaptıkları için, gazetede köşe yazarlığı
yaptıkları için, sözünü ve eylemini gerçekleştirdiği için bugün
cezaevindedirler ve ağırlaştırılmış müebbetle yargılanıyorlar, bir müebbetle
değil iki müebbetle yargılanıyorlar, ömürlerinin 3 katı ceza sistemiyle
yargılanıyorlar. 
Bugün
“Eğer bana muhalefet olursanız dünyayı başınıza yıkarım. Öz yönetimi
savunursanız, farklı bir mücadele biçimini savunursanız dünyayı başınıza
yıkarız.” diyen bir iktidar anlayışının, bir Türkiye siyaset anlayışının cezaevlerinde
de insanların başına neleri getireceğini çok iyi bilmekteyiz. Bunun için,
öncelikle Adalet Bakanından 1 Hazirandan bugüne kadar istediğimiz, cezaevlerine
gitme, cezaevlerinde sağlık sorunları olan, işkence gören, insan hakları ahlaki
olarak saldırıya uğrayan her tutsakla görüşme talebimizi bildirmemize rağmen,
hâlen Adalet Bakanlığından bunun cevabını almış değiliz. Milletvekilleri olarak
her türlü sorunla ilgilenme hakkımız, yetkimiz ve ahlaki olarak da bir
sorumluluğumuz olduğu hâlde bunu bugün gerçekleştiremiyoruz. Adalet
Bakanlığının bu konuda yaşadığı kaygıyı merak ediyoruz. Bir milletvekilinin,
gidip zor koşullarda yaşayan, sorunları olan ve bir biçimde bu sorunlarını
bizimle paylaşmak isteyen hükümlü ve tutuklularla görüşememesinin gerekçesini
çok daha açık ve net açıklamasını bekliyoruz. Aksi takdirde, nasıl ki
muhalefeti dışarıda farklı yöntemlerle katlediyorsak, susturuyorsak içeride de
o faşist zihniyetin oradaki bütün personelinin oraya gelen her insana aslında
her türlü hakareti, her türlü tecridi, her türlü soyutlamayı hak ettiği
tarzında bir mekanizma oluşturulmakta cezaevinde gardiyanıyla, başgardiyanıyla,
müdürüyle ve dışarıdaki güvenliğiyle. Binlerce insanı, ailesine daha yakın
yerlerde cezaevinde kalabilme durumu söz konusuyken, sırf psikolojik bir baskı,
bir yıldırma yöntemi olarak sürekli sürgüne gönderen, sürekli cezaevi
değiştiren, tek kişilik hücrede tutan… Geçen hafta bize ulaşan bir rapor vardı.
Osmaniye Cezaevinden, bir cezaevinden diğer bir cezaevine götürülürken -200-300
metrelik bir mesafedir, belki cezaevinden cezaevine, yeni yapılan cezaevi-
çıplak arama yapıp kafalarını duvarlara vurarak işkence yöntemleriyle
cezaevinden cezaevine götürmek bir insanlık suçudur. Bu insanların çoğu
yıllardır haksız hukuksuz bir biçimde tutuklandıkları ve ceza aldıkları,
hükümlü oldukları hâlde, bu devlet günübirlik her insanın, her bireyin
mücadelesine karşı büyük bir direnç gösterdiği gibi oradaki insanların yaşam
mücadelesi ve onurlu duruşu karşısında da ısrarla dayattıkları bir şiddet, bir
yok sayma ve oradaki her türlü insani yaşam biçimini tarif eden bir
politikalarının söz konusu olduğunu tekrar belirtmek istiyoruz. 
Adalet
Bakanlığının özellikle cezaevlerinde bulunan, infaz süreçleri dolan, şartlı
tahliyesi gerekli olan insanlara ne için -özellikle siyasi tutsaklara- bunu
yaptığını öğrenmek istiyoruz. Yasal bir dayanağı olmadığı hâlde cezaları bir
yılın altına düşen hükümlülerin tekrar pişmanlık, “Kabul edersen seni
bırakırım.” dayatmasında niçin bulunulduğunu Adalet Bakanlığının bunu mutlaka
açıklaması gerektiğini belirtmek istiyoruz. Yüz binlerce insanın, tek tek
cezaevi koşullarını gidip çok somut görüp bunları raporlaştırma imkânımız
olmadığı için bu sorunları çok daha farklı da gündeme getirmek istiyoruz. Bir
an önce Adalet Bakanlığının bize karşı uyguladığı bu ambargoyu da, dışarıda
bize karşı da uyguladığı bu tecridi bir an önce kaldırması gerektiğini de
düşünüyorum.
Özgün
bir durum olarak da, yine, Sayın Öcalan üzerindeki tecridi de burada tekrar
kınıyorum. Hukuki anlamda avukatlarıyla görüşme hakları vardır, aileleriyle
görüşme hakları vardır. Nasıl ki Sayın Öcalan’a politik bir tutum olarak bu
tecrit uygulanıyorsa, bütün siyasi tutsaklara politik bir tutumla şiddetin
uygulandığını, politik bir tutumla adli tıp raporlarına rağmen
bırakılmadıklarını, politik bir tutumla bilerek sürgün edildiğini, politik bir
tutumla ters kelepçeyle hastaneye götürüldüğünü, ellerinin açılmadığını, yine
politik bir tutumla kadın tutuklu ve hükümlülerinin olduğu cezaevlerinde taciz
girişimlerinin, her türlü hakaretin yapıldığını da biliyoruz.
(Mikrofon
otomatik cihaz tarafından kapatıldı) 
BESİME
KONCA (Devamla) – Bütün bunları yerinde ve zamanında daha doğru değerlendirmek
için, Adalet Bakanlığının biz milletvekillerine uyguladığı tecridi de bir an önce
kaldırması gerektiğini dile getirmek istiyoruz. 
Saygılarımla.
(HDP sıralarından alkışlar) 
BAŞKAN
– Halkların Demokratik Partisi Grubu önerisi aleyhinde ilk söz, Muğla
Milletvekili Mehmet Erdoğan’a aittir. 
Buyurun
Sayın Erdoğan. (MHP sıralarından alkışlar) 
Sizin
de süreniz on dakikadır. 
MEHMET
ERDOĞAN (Muğla) – Sayın Başkan, değerli milletvekilleri; HDP grup önerisinin
aleyhinde, Milliyetçi Hareket Partisi Grubu adına söz almış bulunmaktayım. Bu
vesileyle yüce heyetinizi saygıyla selamlıyorum. 
Konuşmamın
başında birkaç hususa açıklık getirmek istiyorum. İstanbul’da EMITT Turizm
Fuarı’nın devam ettiği bir dönemde, Muğla ilinin güvenlik bakımından Şırnak’tan
daha kötü olduğu konusunda yaygara yapan bazı basın kuruluşlarını buradan
şiddetle kınıyorum.
Muğla’mız,
ülkemizin güvenli, huzurlu ve aynı zamanda doğal güzellikleriyle, ormanıyla,
deniziyle, sahiliyle, yaylasıyla, tarihî varlıklarıyla, kültürüyle turizmde çok
ciddi bir altyapıya sahiptir. Turizmin birçok zorlukla karşı karşıya olduğu,
özellikle Suriye sınırında Rus uçağının düşürülmesinden sonra ortaya çıkan
gelişmelerle birlikte Muğla’nın bu konuda anlamsız bir şekilde gündeme
getirilmesi Muğla’da geçimini turizmden sağlayan hemşehrilerimizin ekmeğiyle
oynamak anlamına gelir, buna da kimsenin hakkı yoktur. 
Türkiye
Cumhuriyeti bir hukuk devletidir. Türkiye Cumhuriyeti emperyalist bir devlet
değildir. Devletimizin kurucusu Mustafa Kemal Atatürk’ün de belirttiği gibi,
ülkemiz “Yurtta sulh, cihanda sulh” politikasını cumhuriyetin başından bu yana
devam ettirmektedir. Bu meyanda, Türkiye Cumhuriyeti sınırları içinde Türkiye
Cumhuriyeti kanunlarına aykırı davranan kişilere hukuk çerçevesinde gereğinin
yapılacağını herkesin bilmesi lazım ve Türkiye Cumhuriyeti kanunlarına karşı
gelenlerin, Türkiye Cumhuriyeti kanunlarına göre cezaevlerine gidenlerin
tutsaklığından bahsedilmesi son derece yanlıştır. Türkiye Cumhuriyeti
kanunlarına karşı geldiği için cezaevinde bulunanları ancak tutuklu yani
yargılaması devam edenler bakımından, bir de yargılaması kesinleşmiş, cezası
kesinleşmiş olanlar bakımından hükümlü olarak ayırabiliriz. Tutsak, tamamıyla
ayrı bir kavram olup savaş sırasında esir alınan savaşçıları kapsamaktadır.
Türkiye Cumhuriyeti herhangi bir devletle savaş hâlinde değildir. Bu bakımdan,
cezaevlerimizdeki esirlerden, tutsaklardan bahsedilmesi anlamsızdır. 
AKP
iktidarı Meclis Başkanlığına, Cumhurbaşkanına ya da AKP’ye herhangi bir
eleştiriye tahammül edememektedir. Ancak, devlete karşı yapılan saldırılar
karşısında, bu önergede de olduğu gibi, bir sessizlik, bir sorumsuzluk
içindedir. Bu ve buna benzer konuların Türkiye Büyük Millet Meclisi Genel
Kuruluna getirilmemesi gerekir. Bu noktada, esas konuşulması gereken husus da
Türkiye’nin bugün karşı karşıya bulunduğu terörle mücadele konseptinin bir bütün
olarak ele alınmasıdır. Terörle mücadele, sadece ülkemizin belli bölgelerinde
askerimizin, polisimizin, korucularımızın, güvenlik güçlerimizin, eli silahlı
teröristlerle yaptığı onları etkisiz hâle getirme faaliyetinden ibaret
değildir. Bu mücadele sadece terörle mücadelenin bir parçasıdır. Eğer Sayın
Başbakan, Sayın Cumhurbaşkanı, AKP sözcüleri yani iktidar terörle mücadelede
samimiyse terörle mücadelenin bir bütün olarak ele alınması ve terörle her
noktada mücadele edilmesi lazım.
Bugün
maalesef, üniversitelerimizde terörün ciddi yapılanmaları vardır ama iktidar
bunları seyretmektedir. Bu meyanda geçen yıl Ege Üniversitesinde meydana gelen
olaylarda bizim oradaki temsilcimiz, ülkücü kardeşimiz Fırat Yılmaz Çakıroğlu
şehit edilmiştir. Bu olay bağıra bağıra gelmiştir ve iktidar bu üniversitedeki
terör yapılanmasına karşı tedbir almadığı için bu kardeşimiz şehit olmuştur. 
Sözde
birtakım STK’lar çıkıyorlar, her gün devletimize hakaret eden, devletimizi
aşağılayan ama teröristleri öven bir sürü açıklamalar yapıyorlar ve bunlar bu
ülkede, maalesef, faaliyetlerine devam edebiliyorlar. Buna iktidarın hiçbir
sesi çıkmıyor. Teröre destek veren her kurum, her kişiyle terörle mücadele
edilecekse bunun mücadele kapsamında değerlendirilmesi lazım. 
Diyarbakır’da,
Sur’da, Cizre’de, Silopi’de günlerdir bakıyoruz teröristler hâlâ silah
sıkabiliyorlar, birileri bunlara finansman sağlıyor, birileri silah sağlıyor,
birileri cephane sağlıyor. Yani siz sınırınızın güvenliğini sağlamadan bu işi
nasıl çözeceksiniz? Sınır güvenliğini sağlayacaksınız terörle mücadele
edecekseniz. Efendim, terörün finansmanını keseceksiniz. Adam istediği kadar
kaynak bulacak senin devletine saldırmak için, sen de seyredeceksin; böyle bir
şey kabul edilemez. Kaçakçıları kahraman ilan ederek terörle mücadele edilemez.
Uyuşturucu kaçakçılarına göz yumarak, uyuşturucunun Türkiye’nin her noktasına
ulaşmasına imkân sağlayarak, oradan yine teröre kaynak gitmesine göz yumarak
terörle mücadele edemezsiniz. Dünya piyasasında petrolün varili 150 dolardan 30
dolara indiği bir dönemde hâlâ Türkiye’deki akaryakıt fiyatlarını aynı yerde
muhafaza ederek, kaçakçılara imkân sağlayarak terörle mücadele edemezsiniz.
Böyle yaparsanız kaçakçılara ve terörün finansmanıyla uğraşan insanlara fırsat
sağlamış olursunuz. 
Uluslararası
politikada yanı başınızdaki birtakım terörist yapılanmaları davet ederek,
onların başlarını burada devlet başkanı gibi ağırlayarak kendi ülkenizdeki
terörle mücadele edemezsiniz. Sizin ülkenizdeki terörist neyse komşunuzdaki
terörist de odur. Yani “Başkasının teröristi iyidir, benim teröristim kötüdür.”
diyemezsiniz. Uluslararası politikada da bu işlere çok dikkat etmeniz lazım. 
Hukuk
sisteminin terörle mücadele konusunda eksikliklerini, açıklıklarını kapatmanız
lazım. Teröre destek veren, terör örgütlerine üye olan insanların da suç
işlediğini ve bu suçların da muhakkak ceza kapsamına alınarak yargılanması
gerekir, bunlarla ilgili gerekli işlemlerin yapılması lazım. Yani kimsenin
Türkiye Cumhuriyeti sınırları içerisinde Türk devletine karşı, Türk milletine
karşı köpeksiz köyde değneksiz dolaşmasına izin veremeyiz. Herkesin bunu…
İktidar terörle mücadele edecekse bu hukuk çerçevesini de buna göre
şekillendirmek ve terörle mücadeleyi bu şekilde yapmamız lazım. 
Yine
en önemli konulardan bir tanesi de sosyal politikalar. Bugün gerek doğuda gerek
batıda, ülkemizin her noktasında yaşayan birtakım vatandaşlarımızın
teröristlerin kontrolünde olmadığı, o vatandaşlarımızın da Türkiye Cumhuriyeti
devletinin birinci sınıf bir vatandaşı olduğunu o vatandaşlarımıza
hissettirmemiz lazım. E, bunu nasıl hissettireceğiz? Orada teröristlerin bunlar
üzerinde güç kullanmasına fırsat vermeyerek hissettireceğiz; bunların
eğitimine, sağlığına gerekli imkânları sağlayarak göstereceğiz; burada yaşanan
travmaların hepsini birer birer tedavi ederek göstereceğiz. Ama şimdi AKP
iktidarı açılım sürecinde gitti bölgedeki vatandaşımızı teröristlere teslim
etti, şimdi vatandaşımız o terörün baskısı altında inim inim inliyor, maalesef
orada hâlâ belli noktalarda istenilen seviyede güvenlik sağlanamadığı için
vatandaşlarımız maalesef bir tarafta teröristler bir tarafta askerin, polisin
oradaki mücadelesi arasında sıkışmış, bölgeden yükünü, yapını alıp çıkmak
zorunda, evinden barkından uzaklaşmak durumunda kalmaktadır. 
Arkadaşlar,
ben yirmi beş sene devlet memurluğu yaptım. Bir tayinin bile bir sürü zorluğu
var. İnsanın doğduğu, büyüdüğü evini, bağını terk etmesi kolay bir şey mi? Buna
da sebep olan iktidarın bu yanlışları da süratle sonlandırması ve bu
insanlarımıza da gerekli destekleri vermesi gerekir. 
Bu
öneriye karşı olduğumuzu belirtir, yüce heyetinizi saygıyla selamlarım. (MHP
sıralarından alkışlar)
BAŞKAN
– Halkların Demokratik Partisi Grubu önerisi lehinde ikinci söz İstanbul
Milletvekili Yakup Akkaya’ya aittir.
Sayın
Akkaya buyurun. (CHP sıralarından alkışlar)
YAKUP
AKKAYA (İstanbul) – Sayın Başkan, değerli milletvekilleri; Halkların Demokratik
Partisi grup önerisi üzerine Cumhuriyet Halk Partisi Grubu adına söz almış
bulunuyorum. Öncelikle hepinizi sevgi ve saygıyla selamlıyorum.
Değerli
milletvekilleri, hepinizin bildiği üzere 24’üncü Dönem Meclis çalışmalarında
Cumhuriyet Halk Partisi olarak biz Cezaevi Komisyonu kurmuştuk. Bu Cezaevi
Komisyonumuzda Grup Başkan Vekilimiz Özgür Özel, Genel Başkan Yardımcımız Veli
Ağbaba ve Muğla Milletvekilimiz Sayın Nurettin Demir görev almıştı.
Komisyonumuz bu süreç içinde 110 cezaevini 184 kez ziyaret ettiler. Orada
hasta, tutuklu ve hükümlülerle ilgili rapor hazırlandı. Bu raporları da biz
kitapçık olarak yayınladık ve orada çok çarpıcı, cezaevinde yaşananları, her
türlü gayriinsani olayları orada yaşayanların ağızlarından Komisyondaki
arkadaşlarımız rapor hâline getirdi. 
Değerli
milletvekilleri, tutukluluk istisnai bir hâldir. Hangi hâl olursa olsun ceza
olarak yurttaşlarımıza sadece seyahat özgürlüğü cezası verilebilir. Yani
yurttaşlarımız yaptıkları herhangi bir suçtan dolayı cezaevine atılırlar ve
onların seyahat özgürlükleri kısıtlanabilir. Bu, hukukumuzda vardır ancak ister
cezaevinde olsun ister hangi koşullarda olursa olsun vatandaşlarımızın,
yurttaşlarımızın diğer konulardan mahrum bırakılması kabul edilemez. Hele ki bu
sağlıksa bu kabul edilebilir bir durum değildir. Bu durum tamamen temel bir
insan hakları ihlalidir.
Değerli
arkadaşlar, son dönemlerde, biliyorsunuz, yazdıklarından dolayı haksız yere
hapse atılan gazeteciler var. Can Dündar ve Erdem Gül yazdıklarından dolayı
haksız yere şu anda Silivri Cezaevinde ve zor koşullar altında orada
mahkûmiyetlerini sürdürüyorlar. Ve biz Sayın Can Dündar ve Erdem Gül’le
görüştüğümüzde temel insan hakları ihlallerinin bu ülkeye mal olmuş değerli 2
gazeteciye de nasıl uygulandığını gördük, tecrit uygulamalarını gördük. Biz
bunu kabul etmiyoruz ve cezaevlerinde yapılan uygulamaların temel insan
haklarına uygun düzenlemeler olmasını buradan bir kez daha ifade ediyoruz. 
Değerli
milletvekilleri, ben 1 Kasımda milletvekili oldum. Yaklaşık beş yıl Cumhuriyet
Halk Partisi Genel Başkan Yardımcılığı yaptım. Emek örgütlerinden gelen
birisiyim. 11 yaşımda çalışma hayatıma başladım ve hayal kırıklığı içindeyim bu
Mecliste. “Niye?” derseniz, çünkü ben bu Mecliste sorunların, problemlerin
farklı bir anlayışla çözüleceğini umut ediyordum. Elbette ki ülkemizde
sorunlarımız var, problemlerimiz var. Herkes sorunlarını ve problemlerini dile
getiriyor. Peki bunların çözüm yeri neresi? Elbette ki bunların çözüm yeri
Büyük Millet Meclisi olmalıdır. Peki, Büyük Millet Meclisinde bunu çözebiliyor
muyuz? Ne yazık ki Meclisin açıldığı günden günümüze kadar olan süreç içinde
sorunlarımız ve problemlerimizin çözülebildiğini söylemek çok zor ve burada, ne
yazık ki 7 Haziran seçimlerinin sonuçları değerlendirildiğinde Sayın Başbakan
“Biz 7 Haziran sonuçlarını ve neticelerini değerlendirdik; yaptığımız
eksiklikleri gördük ve bundan sonraki süreçte bunları dikkate alacağız.” demişti
ama 1 Kasım seçimlerinden sonra görüyoruz ki AKP’de güç zehirlenmesi hâlâ devam
ediyor. Türkiye’nin gerçek gündemini, bu yüzden, değerli milletvekilleri
göremiyorsunuz ve bu yüzden Meclisi çalıştırmıyorsunuz. Çalışırmış gibi
görünüyorsunuz, yasa çıkartmış gibi görünüyorsunuz ama bunların gerçekten
olmadığını siz de biliyorsunuz. 
Türkiye’nin gündemi terör. Peki, sizin
gündeminiz ne? Sizin gündeminiz başkanlık. Her gün şehit haberleriyle
sarsılıyoruz. Sayın Genel Başkanımız yine bugün de Ankara’da bir şehit
cenazesine katıldı arkadaşlarımızla beraber. Yurttaşlarımız her gün bu terör
belası yüzünden ölüyor; yüreğimiz yanıyor. Yanlış yapıyorsunuz. 
Bakın değerli arkadaşlar, değerli
milletvekilleri; demokratik hiçbir ülkede devletin güvenliği vatandaşın güvenliğinin
üstünde değildir. Demokratik ülkelerde ilk önce, devlet, vatandaşın güvenliğini
sağlamak zorundadır ama ne yazık ki yaptığınız çalışmalar, yaptığınız
uygulamalar vatandaşın güvenliğini tehlikeye sokmaktadır. Bunu sadece doğu,
güneydoğu için söylemiyorum; büyük şehirlere geldiğimizde, İç Anadolu’ya
gittiğimizde de, yaşanan olayları gördüğümüzde de bunları görebiliyoruz.
Türkiye’nin önemli gündemlerinden birisi
de işsizlik. Peki, sizin gündeminiz ne? Sizin gündeminiz de başkanlık. 6
milyona yakın işsizimiz var değerli milletvekilleri. Sabahleyin evden çıkıp
“Ben işe gidiyorum.” demek bile bu ülkede lüks hâline gelmişken bu konuda
istihdam yaratıcı politikalar almak yerine siz sadece başkanlık derdine
düşmüşsünüz. 
Türkiye’nin gündemi yoksulluk. Bakın, Aile
ve Sosyal Politikalar Bakanlığının rakamı; sadece 2014 yılında 3,5 milyon
haneye yoksulluk yardımı yapılmış ve 20 milyar TL dolayında, vatandaşlarımıza
yoksulluk yardımı yapılmış, bu da sayısal olarak 22 milyon yurttaşımıza tekabül
ediyor. Peki, yani nüfusumuza baktığımızda her 4 vatandaşımızdan 1’i bu ülkede
yoksulluk sınırı altında yaşamaya mahkûm edilmişse sizin gündeminiz nasıl
başkanlık olabilir? Bununla ilgili nasıl çözüm bulamazsınız?
Bakın,
bugün bile, 1 Ocaktan bugüne kadar tam 105 işçi iş cinayetleri sonucu hayatını
kaybetti ve her gün en az 4 işçi ölüyor ve yılda 3.251 işçi engelliler sınıfına
katılıyor. Bununla ilgili hiçbir tedbir yok ancak çoklu ölümler olduğu zaman
gündeme geliyor ama tek tek kişiler öldüğü zaman hiç kimsenin gündemine gelmiyor.
Bu konuyla da ilgili bir tedbir alındığı yok bu Mecliste. Ne konuşuluyor?
Başkanlık sistemi.
Değerli
milletvekilleri, her 4 kişiden 1’i depresyonda. Bir yılda, sadece 2014 yılında
26 milyon yurttaşımız antidepresan ilacı kullanmış. Sizin derdiniz ne?
Vatandaşlarımız niçin bunları kullanıyor? İşsizlik, yoksulluk, geçim derdi ve
en önemlisi yaşam güvencesi olmadığı bir ülkede yurttaşlarımız sorunlarına
antidepresan ilacı kullanmakla ancak çözüm bulabiliyor ama sizin derdiniz, gece
gündüz “başkanlık” diyorsunuz. Ve bunların getirmiş olduğu sorunlar, boşanma
oranlarının ne kadar artmış olduğunu görüyoruz. Boşanma oranları bir önceki
döneme göre yüzde 37 artmış durumda ama sizin derdiniz gene başkanlık.
Tüketici
kredileri borçlarının yüzde 568 artmış olduğundan herhâlde bu değerli Meclis
üyelerinin haberi yok ve borcu borçla kapatan, krediyi krediyle kapatan ve
insanlarımızı, yurttaşlarımızı depresyona sokan bir anlayış var ama sizin
derdiniz başkanlık. 
Bakın,
bunların getirmiş olduğu başka bir olay var değerli milletvekilleri; intihar
olayları. İntihar olaylarında yüzde 33 artış var bir önceki döneme göre. Durup
dururken bu insanlar niye bu hayattan umudunu kesiyorlar da yaşamlarına burada
son vermeye çalışıyorlar? İşte, bir çaresizlikten kaynaklanıyor bunlar. 
Peki,
bu Meclisin yapması gereken ne? Yurttaşlarımızın sorunlarına, problemlerine
çare olmak değil mi? Ama sizin derdiniz burada başkanlık. 
Yanlış
dış politikanın sonucu hiçbir komşumuzla bile ne yazık ki barışık değiliz,
sorunlarımız var. İşte, burada uluslararası sözleşmeler imzalanıyor. Suriye’yle
de biz uluslararası sözleşmeler imzalamıştık, Suriye’yle de vizeleri
kaldırmıştık, her gün vatandaşlarımız istediği şekilde gidip geliyordu,
Rusya’yla da öyle, İran’la da öyle, Cezayir’le de öyle, Mısır’la da öyle. Bu
anlaşmaların hepsi bu Meclisten geçmedi mi? Yani yapmış olduğunuz bu Meclisteki
anlaşmaların içinin boş olduğunu son dönemlerde yapmış olduğunuz bu
uygulamalarla görüyoruz.
Değerli
milletvekilleri, bunlar yetmiyor, ülkede yaşanan bu sorunlar yetmiyor, şimdi de
çalışma hayatına geliyorsunuz. Çalışma hayatının en önemli sorunlarını çözmek
yerine ve işçilerin uzun yıllardır kazanmış olduğu hakları korumak, onları
geliştirmek yerine, onları tekrar nasıl geri alabiliriz derdindesiniz. Meclisin
derdi bu olmamalı. Meclis çalışanların hakkını da korumalı. Biliyorsunuz, bu,
özellikle 1936 yılından beri çalışma hayatının içinde olan, çalışanların en
temel kazanımı olan kıdem tazminatına el koyma düşüncesinin 64’üncü Hükûmet
Programı’nda olduğunu görüyoruz. Bunu biz kabul edemeyiz. Yani sendikaların,
STK’ların uzlaşı içinde olmadan, dayatmayla bu Meclise getirilecek, çalışma
hayatını kangrene getirecek düzenlemeleri bizim kabul etmemiz mümkün değildir.
Ama siz bunları yaparken derdiniz başkanlık.
(Mikrofon
otomatik cihaz tarafından kapatıldı)
YAKUP
AKKAYA (Devamla) - Son olarak bir şey söylüyorum: 1993 yılında Sayın
Cumhurbaşkanının -o zaman Cumhurbaşkanı değil- bir sözü var. “Bir özentinin
sonucu ya da Amerikan emperyalizmin bize dayattığı bir sistemdir.” diyor
başkanlık sistemi için Sayın Cumhurbaşkanına bir soru sorulduğu zaman. Ne oldu?
MUSTAFA
AKAYDIN (Antalya) – Aldatılmış.
BAŞKAN
– Sayın Akkaya, süreniz dolmuştur.
MUSTAFA
AKAYDIN (Antalya) – Kandırılmış.
YAKUP
AKKAYA (Devamla) - Yani Sayın Cumhurbaşkanın ya da Meclisin rüyasına gece ak
saçlı bir dede mi girdi de, 1993 yılında “emperyalizmin bir dayatması” dediği
başkanlık sistemi birdenbire gündemimize geldi? 
Hepinizi
saygıyla selamlıyorum. (CHP sıralarından alkışlar)
BAŞKAN
– Halkların Demokratik Partisi Grubu önerisi aleyhinde ikinci ve son söz
Şanlıurfa Milletvekili Ahmet Eşref Fakıbaba.
Buyurun
Sayın Fakıbaba. (AK PARTİ sıralarından alkışlar)
Süreniz
on dakikadır.
AHMET
EŞREF FAKIBABA (Şanlıurfa) – Sayın Başkan, çok değerli milletvekilleri; HDP önerisinin
aleyhinde söz almış bulunuyorum. Hepinize saygı ve hürmetlerimi sunuyorum.
Bir
güneydoğulu olarak özellikle size biraz da güneydoğudan bahsetmek istiyorum.
Güneydoğu öyle bir bölge ki sadece Türkiye’de sulanabilir arazilerin yüzde
20’sini vermektedir. Suyun yüzde 28’i güneydoğudadır ve enerjide biz hep petrol
üzerinde duruyoruz ama yarın, inşallah, enerjide, güneş enerjisi geliştiğinde
Türkiye’de güneydoğu lider bir bölge olacaktır. Güneydoğu deyince Kürt’üyle,
Türk’üyle, Arap’ıyla bir kültür cümbüşlüğü vardır. On yıl bu kardeşiniz orada
belediye başkanlığı yapmıştır. Bir Kürtlerin düğününe gidersiniz rengarenk
elbiseler, pırıl pırıl müzikler, farklı bir kültür; oradan bir Arap’ın düğününe
gidersiniz, orada bir farklılık vardır; oradan Türklerin düğününe giderseniz,
gerçekten çok farklıdır. Yani bir kardeşlik şehridir güneydoğu, Antep’iyle,
Adıyaman’ıyla, Diyarbakır’ıyla, Mardin’iyle. Yani baktığınız zaman, hakikaten,
kültürü, ekonomisi, her şeyiyle mükemmel bir şehir. 
Bakın,
Davos’ta üç gün sadece Göbeklitepe konuşuldu. Bir Antep’e gidiyorsunuz, Antep
UNESCO’nun üyesi, Urfa üyesi, Mardin üyesi, Diyarbakır üyesi. Mardin,
gerçekten, tarihî yapılarıyla bütün herkesin dikkatini çeken bir şehir. Yani
şunu özetlemeye çalışıyorum: Ekonomik olarak mükemmel bir yer, insanları
mükemmel ama nasıl oluyor da yani kardeşçe yaşayan insanlar, Türk’üyle,
Arap’ıyla, Kürt’üyle birbirlerine bu kadar düşman hâle getiriliyorlar? Onu
özellikle izah etmek istiyorum. 
Şimdi,
bana göre bu işin çok önemli 4 tane boyutu var. Birincisi, uluslararası boyutu.
Bakın, çevremizde ateş başladığından beri bakıyorsunuz ki güneydoğuda ateş
yükseldi. Suriye’deki, İran’daki, Irak’taki olaylar, Ukrayna’daki olaylar bile
bizi etkiliyor. Niye? Biraz önce bahsettiğim gibi, gerçekten, güneydoğu sadece
kendi bölgesini değil, Türkiye’yi besleyecek bir potansiyele sahip, bunu
-samimi olarak- bütün insanlar görüyorlar. Bu bakımdan, uluslararası boyutunu
hiçbir zaman göz ardı edemeyiz biz bu olayın. Uluslararası boyutlarında
düşmanlarımız bellidir, güneydoğuda kullanılan silahların nereden geldiği,
kimlerin bu işin içerisine girdiği çok çok aşikâr bir şekilde bellidir.
Yani,
şimdi, güvenliğin olmadığı bir yerde siz sağlıktan, siz hastalıktan, siz
mutluluktan bahsedebilir misiniz arkadaşlar? Onun için, güvenlik mutlak ve
mutlak olması gereken bir şarttır. Ama güvenliği teröre karşı kullanan bir
Hükûmetimiz var, bir partimiz var. Bir defa, güvenlik ve terör mutlaka
birbirinden ayrılmaması gereken… Partimizin özellikle terör karşısında masum
halkı koruması mutlaka ve mutlaka en önemli faaliyetlerinin başında
gelmektedir.
Tabii
ki orada problemlerimiz vardır, vallahi benim de vardır, Kürt kardeşlerimin de
vardır, Arapların da vardır. Orada işsizlik de vardır. Ha, bu işsizliklerin, bu
yoksullukların bir sebebi de yine terördür arkadaşlar.
Bakın,
bunu buradan çok iyi belirtmek istiyorum: 1980’lerde güneydoğuda görülen
araçların en azından yüzde 80’i dış ülkelerden gelen, dışarıdan gelen
misafirlerimizle -güneydoğuyu gezmek, Mardin’e, Van’a, Diyarbakır’a, Urfa’ya
gelmek için- ülkeyi ve güneydoğuyu zenginleştirmek isteyen turistlerle doluydu.
Ama terör ne yaptı? 1980’den itibaren güneydoğuya elini attı ve insanlar
gelmemeye başladı. Barış sürecine girdik, insanlar tekrar zenginleşmeye başladı
ama bir terör daha vurdu… Biz hiçbir zaman bir IŞİD terörünü, bir PKK terörünü,
bir DHKP-C terörünü ayırt etmiyoruz, “Bizim teröristimiz iyidir, sizinki
kötüdür.” demiyoruz. Terörün olduğu yerde insanlar yoktur, terörün olduğu yerde
insanların mutluluğu yoktur. Bu bağlamda, bir defa, kesinlikle, devletimiz
güvenlikle bu terörü önlemek zorundadır. 
Üçüncü
olarak, siyasi kimlik. Kürt kardeşlerimiz haklıdır, siyasi kimlik için bakın
önümüzde fırsatlarımız vardır. Yeni bir anayasa yapalım. Biraz önce arkadaşımız
konuştu, biz başkanlığı bir tek Sayın Cumhurbaşkanımız için değil, biz
başkanlığı ülkemiz için istiyoruz. Bundan önceki arkadaşlarımız da, lütfen…
Bakın, rahmetli Özal da, Demirel de, Türkeş de, Erbakan Hocamız da bunların
hepsi başkanlık sistemini ilerleyen bir Türkiye, bölgede önemli bir ülke olmak
isteyen bir Türkiye için istemişlerdir. Bunlar açıkça bellidir arkadaşlar. Onun
için, başkanlık sistemi AK PARTİ’nin kendisi için istediği bir sistem değildir,
hele hele Cumhurbaşkanımız için hiç istenilen bir sistem değildir. 
Güneydoğunun
dördüncü problemi sosyoekonomik problemdir. Bu doğrudur ama 2002 ilâ 2016’ya
baktığınız zaman, Allah aşkına, bakın hastanelere, bakın üniversitelere, bakın
hava yollarına, bakın duble yollara, bunlar yalan mı arkadaşlar ya? Bunlar,
ciddi ve samimi bir şekilde AK PARTİ’nin yapmış olduğu… Her şehrimizde
havaalanı var, her şehrimizde üniversitemiz var, duble yollarımız var. Ama
terör olmamış olsaydı güneydoğu çok daha farklı bir marka olacaktı. Yani,
bugün, Seyhan Barajı yapılmış olsaydı, teröristler ona engel olmamış olsaydı,
teröristler iş makinesini yakmamış olsaydı, bakın, orada ne kadar alan sulanmış
olacaktı, ne kadar Kürt kardeşimiz bundan faydalanmış olacaktı. Onun için, ben
her zaman şunu söylüyorum: Terörist teröristtir ama Kürtler bizim canımızdır.
Kürtlerle bizim ayrılmamız mümkün değildir, Allah'tan başka kimse de bizi
ayıramaz.
MEHMET
EMİN ADIYAMAN (Iğdır) – Kürtlerin haklarına gelince bir şey yok ama.
AHMET
EŞREF FAKIBABA (Devamla) – Ne yapalım diye düşünüyorum. Ne yapalım? Teröre karşı
burada 550’miz hep beraber olalım, teröriste “terörist” diyelim arkadaşlar.
Terörist ile demokrasi bir arada olmaz; silahla terörle bir arada olmaz. Onun
için, terörist elindeki silahı bırakıp derhâl yerine çekilmeli ve biz burada
550 arkadaş el ele verip yeni bir anayasa yapmak zorundayız diye düşünüyorum.
Şimdi,
“demokrasi” diyoruz değil mi arkadaşlar? “Demokrasi” derken elimizde imkânlar
var. Bakın, inşallah, 2016’nın sonunda Avrupa'ya vizesiz gidişimiz söz konusu.
Peki, bunun için…
MEHMET
EMİN ADIYAMAN (Iğdır) – Parasıyla gidecek.
AHMET
EŞREF FAKIBABA (Devamla) – Sayın Vekilim, olabilir, siz öyle düşünebilirsiniz,
ben böyle düşünüyorum. 
AYTUN
ÇIRAY (İzmir) – Canıgönülden istiyoruz.
AHMET
EŞREF FAKIBABA (Devamla) – Ama, çalışmamız lazım, el ele vermemiz lazım bunun
için yani yasaları çıkarmamız lazım. Yasalar çıktığı zaman niye olmasın? AK
PARTİ eğer samimi olmamış olsa idi… Avrupa Birliği üyeliği için bu zamana kadar
rahmetli Özal’dan başka hangi parti bu kadar ciddi yol almıştı? Bizim,
inşallah, el ele verip ciddi yollar alacağımıza şahsen ben inanıyorum
arkadaşlar. 
Yani,
bir defa, okullarımızı yakmamamız lazım, hastanelerimizi yakmamamız lazım. Çok
hastaneler yaptık, çok okullar yaptık ama maalesef ve maalesef oradaki
çocuklarımızın eğitim alanları, oradaki hastalarımızın… Özellikle tabii, bütün
hastalara, bir hekim olarak en başta hastalıklarına saygı duyan bir
kardeşinizim. Ama, önce hastanedeki yatan hastalara sahip çıkmamız lazım. Önce
hastanelerdeki diyaliz servislerindeki insanlarımıza saygı duymamız lazım. 
Onun
için, ben inanıyorum ki şayet el ele verdiğimizde biz güneydoğudaki insanları
mutlu edebiliriz. Burada önümüzde önemli bir fırsat var. Bu fırsatın en büyük çaresi
Türkiye Büyük Millet Meclisidir, en büyük çaresi bizleriz arkadaşlar. El ele
verdiğimizde, teröriste terörist dediğimizde, demokrasinin silahla
olmayacağını, silahla hiçbir yere gidilmeyeceğini kabul ettiğimizde, 550’miz
bir araya geldiğimizde inanıyorum ki bu halk bizi hem alkışlayacaktır hem bütün
partileriyle alkışlayacaktır.
Hepinize saygılar sunuyorum.
Teşekkür ederim. (AK PARTİ sıralarından alkışlar) 
BAŞKAN – Teşekkürler Sayın Fakıbaba. 
Halkların Demokratik Partisi Grubu önerisini oylarınıza
sunuyorum…
ÇAĞLAR DEMİREL (Diyarbakır) – Başkanım, karar yeter
sayısı…
BAŞKAN – Karar yeter sayısı arayacağım.
Kabul edenler… Kabul etmeyenler… Karar yeter sayısı
yoktur.
Birleşime on dakika ara veriyorum.
Kapanma Saati: 14.58
İKİNCİ OTURUM
Açılma Saati: 15.14
BAŞKAN: Başkan Vekili Ahmet AYDIN
KÂTİP ÜYELER: Fehmi KÜPÇÜ (Bolu), Sema KIRCI (Balıkesir) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 35’inci Birleşiminin
İkinci Oturumunu açıyorum.
Halkların
Demokratik Partisi Grubu önerisinin oylamasında karar yeter sayısı
bulunamamıştı. 
Şimdi
öneriyi tekrar oylarınıza sunacağım ve karar yeter sayısı arayacağım: Öneriyi
kabul edenler… Kabul etmeyenler… Öneri kabul edilmemiştir. Karar yeter sayısı
vardır.
ERKAN
AKÇAY (Manisa) – Sayın Başkan…
BAŞKAN
– Sayın Akçay, buyurun.
ERKAN
AKÇAY (Manisa) – Biraz evvel Adalet Kalkınma Partisi adına Sayın Fakıbaba
kürsüdeki konuşması sırasında partimizin kurucusu merhum Başbuğumuz Türkeş’e
atfen bazı görüşler dile getirdi, bize ait olmayan, partimize ait olmayan. O
konuyla ilgili bir iki dakika…
BAŞKAN
– Sayın Akçay, ben size söz verecektim bir önceki oturumda ama karar yeter
sayısı bulunamadığı için mecburen ara verdim. Oturuma da ara verdiğimiz için
ben yerinizde size söz vereyim. Çünkü sataşmadan kürsüde veremiyoruz, aynı
oturumda olma zorunluluğu var biliyorsunuz. 
Buyurun.
V.- AÇIKLAMALAR
1.- Manisa Milletvekili Erkan Akçay’ın, Şanlıurfa
Milletvekili Ahmet Eşref Fakıbaba’nın HDP grup önerisi üzerinde yaptığı
konuşmasındaki bazı ifadelerine ilişkin açıklaması
ERKAN
AKÇAY (Manisa) – Teşekkür ederim.
Sayın
Başkan, şimdi, öncelikle sayın konuşmacı “Siyasi kimlik için başkanlık
sistemine onay verilmesi gerekir.” gibi, bu mealde konuşma yaptı. İbare aynen
böyle: “Siyasi kimlik için…”
Değerli
milletvekilleri, aziz milletim; buradan size sesleniyorum: Lütfen herkes
cebindeki nüfus cüzdanına baksın. Hangi siyasi kimlikten bahsediliyor? Yani bu
vatandaşlık kimliği mi değiştirilmek isteniyor? Herkes dilinin altındaki
baklayı çıkarsın bunun ne anlama geldiğini açık seçik ifade etsin; birincisi.
İkincisi,
böyle dillere pelesenk etmeye çalıştıkları Milliyetçi Hareket Partisinin
kurucusu merhum Başbuğumuz Alparslan Türkeş’e atfedilmeye çalışılan “Efendim,
Türkeş de başkanlık sistemi istiyordu.” görüşüyle ilgili olarak şunları
söylüyorum: Herkes zihnine çok iyi bir şekilde yerleştirsin, ikide bir gündeme
getirmesin. 
Madde
1) Sizler bu soruyu bize sormadan evvel, 1993 yılında Sayın Recep Tayyip
Erdoğan’ın başkanlık sistemi aleyhine sözlerine bir yorum getirin, bir açıklık
getirsin bakalım Erdoğan; bir Amerikan oyunu, bir Siyonizm oyunu olarak kabul
ediyor ve bu başkanlık sistemini 1993 yılında reddediyordu. 
Başbuğumuz
Türkeş’e atfedilen, başkanlık sistemine ilişkin görüş… 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Akçay…
ERKAN
AKÇAY (Manisa) – …1968 yılında, temel görüşler itibarıyla ifade ettiği, yazdığı
kitapta bahsettiği bir cümlelik bir görüştür. 
Değerli
arkadaşlar, 1969 yılından bu yana, Milliyetçi Hareket Partisinin hiçbir
programında, hiçbir seçim beyannamesinde başkanlık sistemi savunulmamış, bu
önerilmemiş ve dile getirilmemiştir. Bir siyasi partiye, geçmişe yönelik
programı, görüşlerine ilişkin bir görüş atfedebilmeniz için o partinin resmî
dokümanlarında bunun yer almış olması gerekir. Böyle bir şey yok. 
Ayrıca,
şu bilgiyi de vermek isterim ki: 1968-69 yıllarında Başbuğumuz bu görüşlerini
dile getirirken Türkiye’de iki Meclisli bir yapı olduğunu dikkatlerinize sunmak
ve hatırlatmak istiyorum. Bir, Büyük Millet Meclisi var, bir de Cumhuriyet
Senatosu vardı. O, 1961 Anayasası’yla getirilen bir düzendi, sistemdi ve buna
ilişkin yoğun eleştiriler vardı. Yani, tek Meclis savunulmuştur Başbuğumuz ve
Milliyetçi Hareket Partisi tarafından ve şimdi de güçlendirilmiş bir Parlamento
savunulmaktadır. 
Sayın
Cumhurbaşkanı her yurt dışı ziyaretinde, o ülkenin, gittiği ülkenin sisteminden
ilham alarak, dönüşte, uçakta birtakım öneriler getiriyor. En son Fransa
dönüşünde, efendim, işte, Fransız…
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Akçay, lütfen.
ERKAN
AKÇAY (Manisa) – Tamamlıyorum.
Fransa’yı
örnek vermişti. Yani hep çelişkili ifadelerdir bunlar. Amerika’ya git, Amerikan
sistemini salık ver. Hangi ülkeye giderse, Surinam, Mozambik’e gitse, neredeyse
Mozambik örnek verilecek, en sonunda Fransa örnek verildi. Fransa’da çift
meclis vardır, yani çift meclis mi öneriliyor? 
Bir
kere, kendilerinin kafası karışık, net değil. Dolayısıyla, milletimize dayatmak
istedikleri Anayasa ve başkanlık sistemine ilişkin görüşlerini net bir şekilde
ifade edemiyorlar. Ben, buradan, sizlere ve aziz milletimize deklare edeyim
Sayın Erdoğan’ın ve bazı kişilerin nasıl bir anayasa istediğini. Sayın Erdoğan
iki maddelik bir anayasa istiyor: 
Madde
1- Erdoğan’ın söylediği haklıdır, doğrudur, o kabul edilir.
Madde
2- Erdoğan’ın haksız olduğu durumlarda 1’inci madde geçerlidir.
Neticede
bunun da karşılığı bir diktatörlüktür. Günümüzdeki başkanlık sistemi
özlemlerinin karşılığı dillerinin altında yatan federasyondur, bunun da
neticesi bölünmedir.
Şimdilik
bu görüşleri ifade etmekle yetiniyorum. Teşekkür ediyorum.
AHMET
EŞREF FAKIBABA (Şanlıurfa) – Sayın Başkan…
BAŞKAN
– Sayın Fakıbaba, buyurun.
AHMET
EŞREF FAKIBABA (Şanlıurfa) – Sayın Başkan, sataşma var. Ben söz almak istiyorum
müsaade ederseniz.
BAŞKAN
– Ne dedi?
AHMET
EŞREF FAKIBABA (Şanlıurfa) – Yani bir defa kimlik sorunu ve başkanlıkla ilgili,
benimle ilgili sataşma oldu. Cevap hakkımı kullanmak istiyorum.
ERKAN
AKÇAY (Manisa) – Sataşma yok efendim! Ne sataşması? Bize atfettiği sözlere
cevap verdim.
BAŞKAN
– Sayın Fakıbaba, söyleyeceğiniz birkaç şey varsa… Tutanaklara geçti çünkü
sizin şahsınızı ilzam eden bir şey olmadı.
AHMET
EŞREF FAKIBABA (Şanlıurfa) – Tamam.
BAŞKAN
- Kürsüye değil Sayın Fakıbaba, yerinizden…
2.- Şanlıurfa Milletvekili Ahmet Eşref Fakıbaba’nın,
Manisa Milletvekili Erkan Akçay’ın yaptığı açıklamasındaki bazı ifadelerine
ilişkin açıklaması
AHMET
EŞREF FAKIBABA (Şanlıurfa) – Efendim, ben fikrimi söyledim, inancımı söyledim.
Yani “kimlik sorunu” deyince ben burada Kürt kardeşlerimin de, Türk
kardeşlerimin de, Arap kardeşlerimin de, Laz kardeşlerimin de…
ERKAN
AKÇAY (Manisa) – İtirazın var mı? İtirazın var mı buna?
AHMET
EŞREF FAKIBABA (Şanlıurfa) – Yani bakın, olabilir, nüfus cüzdanınızda; bakın,
ona saygı duyuyorum. Ama burada bir Kürt kimliğini yok saymanın da doğal
olmadığını… Ben böyle düşünüyorum. Bu benim fikrimdir. Sayın Başkan, bu benim
fikrimdir.
ERKAN
AKÇAY (Manisa) – Buna itirazın var mı senin? İtirazın var mı buna? Açık söyle.
AHMET
EŞREF FAKIBABA (Şanlıurfa) – İkincisi, Sayın Cumhurbaşkanımız fanidir; bugün
vardır, yarın yoktur. Bizim, burada hakikaten Türkiye Cumhuriyeti’nin
menfaatleri nelerdir ona bakmamız lazım. Tabii, karar verecek olan ne Sayın
Cumhurbaşkanımızdır ne biziz, halkımızın kendisidir, Meclistir. Yani Mecliste
bunların tartışılması kadar doğal bir şey olabilir mi? Bu bağlamda ben size
teşekkür ediyorum ama bana göre artık sistemin başkanlık sistemi olması
gerektiğine inandığımı ifade etmek istedim. Ben bundan bahsettim.
Teşekkür ediyorum.
BAŞKAN – Teşekkürler Sayın Fakıbaba.
Sayın milletvekilleri, özellikle Sayın
Cumhurbaşkanı, Sayın Başbakan ya da diğer şahıslarla veya burada olmayanlarla
ilgili ifadeler kullandığımız zaman ne olursunuz onların da şahsiyetlerini
düşünerek, haksız ve mesnetsiz birtakım iddialarda, ithamlarda bulunmamamızın
doğru olduğu kanaatindeyim.
ERKAN AKÇAY (Manisa) – Peki efendim,
merhum Başbuğumuz sağ mı ki de bu atfediliyor? O zaman hiçbir şey söylemememiz
gerekir. Yani şahısları rencide edici veya şahıslarına yönelik herhangi bir
ifadede bulunmadım. O görüşler doğal olarak tartışılacaktır.
BAŞKAN – Sayın Akçay, anlaşılmıştır.
Sayın Demirel, siz de sisteme
girmişsiniz.
3.- Diyarbakır Milletvekili Çağlar Demirel’in,
cezaevinde bulunan siyasi tutukluları ziyaret etmek isteyen HDP
milletvekillerine izin verilmediğine, iktidarın siyasi parti gruplarına eşit
davranmadığına, Cizre’de bir bodrum katında mahsur bulunanların durumuna çözüm
bulunmazsa açlık grevine gireceklerin sayısının artacağına ve siyasi soykırım
operasyonlarının devam ettiğine ilişkin açıklaması
ÇAĞLAR DEMİREL (Diyarbakır) – Sayın
Başkan, değerli milletvekili arkadaşlar; biz de bugün cezaevlerine ilişkin
gündemi getirdik ama ne yazık ki bu ülkede bütün parti gruplarına da eşit
davranılmayan bir iktidar var. Çünkü Can Dündar, Erdem Gül’ün de içinde yer
aldığı birçok siyasi tutuklunun görüşüne gitmek isteyen grubumuzdan hiçbir
milletvekiline onay çıkmıyor. Onay alınmasına gerek olmadığını biz biliyoruz,
defalarca cezaevine giden milletvekilleriyiz ama bu süreçte ne yazık ki
Parlamentoda bulunan gruplara eşit yaklaşım söz konusu değildir. Bunu özellikle
buradan grubumuz adına belirtmek istiyorum, tutanaklara girmesini istedim.
Biz kaç gündür ifade ediyoruz, şu anda
bir insanlık suçu işlendiğini bir kez daha ifade etmek istiyorum. Özelde
Cizre’de yaşanan 28 kişinin… Yedi gün içerisinde 6 kişi, 6 yurttaşımız yaşamını
yitirdi. Şu anda 22 yurttaşımızdan 3’ü çok ağır durumda ve su bile içemeyecek
durumdalar, yedi gün boyunca bir bodrumda, vahşet bodrumunda. Yedi gündür
insanlar aç, susuz, yaralı ve hâlâ ambulanslarla hastaneye götürülmesi
engelleniyor ve bir Hükûmet, iktidar ve devlet bir 22 kişinin hastaneye
götürülmesini bile yapamıyorsa acaba bu ülkeyi kim yönetiyor diye sormak
istiyoruz. Bu ülkeyi farklı güçler mi yönetiyor? Bu ülkeyi yönetenler, özelde
İçişleri Bakanı, Sağlık Bakanı, Millî Savunma Bakanına soruyoruz: Eğer bir
ülkede, yedi gün boyunca yaralı vatandaşları bir yerden alıp…
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Demirel.
ÇAĞLAR
DEMİREL (Diyarbakır) – …hastaneye ambulansla götüremiyorsak bu ülkeye büyük bir
ayıptır ve oradaki yaşananlardan birinci derecede Hükûmet sorumludur diyoruz. 
Ve
bir kez daha ifade ediyoruz ki Ferhat Karaduman, Veli Çelik ve Sultan Irmak çok
ağır bir durumda yaşam mücadelesi veriyor. Evet, bu insanlık suçu. İşlenen
insanlık suçuna ortak olmayacağımızı ifade ettik ve bu sorunun çözümü için
milletvekili arkadaşlarımızın İçişleri Bakanıyla yapmış olduğu görüşmeler
sonucunda grubumuz adına 3 arkadaşımızın açlık grevinde olduğunu bir kez daha
buradan duyurduk. Otuz altı saat İçişleri Bakanlığındaki… Açlık grevi
sonucunda… Grubun kararıyla grubumuzda açlık grevlerinin devam ettiğini bir kez
daha ifade etmek istiyoruz. Eğer bu sorun bugün burada çözülmezse Parlamentoda
ya da Hükûmet, iktidar bu sorunu çözmezse bizim açlık grevine girecek arkadaşlarımızın
sayısı artacak ve bundan, ölümlerden de birinci derecede Hükûmet ve iktidar
sorumlu olacaktır. Bunu bir kez daha hatırlatmak istiyoruz. 
Ve
bir şey daha söylemek istiyorum: Aynı zamanda, siyasi soykırım operasyonları
-tutuklamalardan, cezaevinden bahsettik- devam ediyor. Dün Elâzığ’ın Karakoçan
ilçesi Belediye Eş Başkanımız Burhan Kocaman’ın da içinde yer aldığı siyasi meclis
üyelerimiz ve siyasi parti yöneticilerimizin gözaltına alındığı ve Burhan
Kocaman’ın gözaltındayken kalp krizi geçirdiği… Şu anda ameliyata alınmış
durumda. Yani siyasi soykırım operasyonuyla, tutuklamalarla, ölüme terk etmekle
bu sorunlar çözülmez. Bunu bir kez daha ifade ediyor, Burhan Kocaman
arkadaşımıza acil şifalar diliyor ve gözaltındaki…
(Mikrofon
otomatik cihaz tarafından kapatıldı)
ÇAĞLAR
DEMİREL (Diyarbakır) – …arkadaşlarımızın derhâl bırakılmasını istiyoruz.
Teşekkür
ediyoruz.
BAŞKAN
– Evet, Adalet ve Kalkınma Partisi Grubu önerisinin görüşmelerine geçiyoruz.
Adalet
ve Kalkınma Partisi Grubunun İç Tüzük’ün 19’uncu maddesine göre verilmiş
önerisini okutup işleme alacağım ve oylarınıza sunacağım.
IV.- ÖNERİLER (Devam)
A) Siyasi Parti Grubu Önerileri (Devam)
2.- AK PARTİ Grubunun, bastırılarak dağıtılan 97 sıra
sayılı Kanun Tasarısı’nın kırk sekiz saat geçmeden gündemin “Kanun Tasarı ve
Teklifleri ile Komisyonlardan Gelen Diğer işler” kısmının 13’üncü sırasına
alınmasına; Genel Kurulun, 29 Ocak 2016 Cuma günkü birleşiminde 97 sıra sayılı
Kanun Tasarısı’na kadar olan işlerin tamamlanmasına kadar çalışmalarını sürdürmesine;
97 sıra sayılı Kanun Tasarısı’na kadar olan işlerin görüşmelerinin 29 Ocak 2016
Cuma günkü birleşiminde tamamlanması hâlinde 2, 3 ve 4 Şubat 2016 Salı,
Çarşamba ve Perşembe günleri toplanmamasına; 97 sıra sayılı Kanun Tasarısı’nın
İç Tüzük’ün 91’inci maddesine göre temel kanun olarak bölümler hâlinde
görüşülmesine ilişkin önerisi 
Türkiye Büyük Millet Meclisi Başkanlığına
Danışma
Kurulu 29/01/2016 Cuma günü (bugün) toplanamadığından, İç Tüzük’ün 19’uncu
maddesi gereğince, grubumuzun aşağıdaki önerisinin Genel Kurulun onayına
sunulmasını arz ederim.
 İlknur
İnceöz
 Aksaray
 AK
PARTİ Grup Başkan Vekili
Öneri:
Bastırılarak
dağıtılan 97 sıra sayılı Kanun Tasarısı’nın 48 saat geçmeden Gündemin
"Kanun Tasarı ve Teklifleri ile Komisyonlardan Gelen Diğer işler"
kısmının 13’üncü sırasına alınması;
Genel
Kurulun;
29/01/2016
Cuma günkü (bugün) birleşiminde 97 sıra sayılı Kanun Tasarısı’na kadar olan
işlerin tamamlanmasına kadar çalışmalarını sürdürmesi;
97
Sıra sayılı Kanun Tasarısı’na kadar olan işlerin görüşmelerinin 29/01/2016 Cuma
günkü (bugün) birleşiminde tamamlanması hâlinde genel kurulun 2, 3 ve 4 Şubat
2016 Salı, Çarşamba ve Perşembe günleri toplanmaması;
97
Sıra sayılı Kanun Tasarısı’nın İç Tüzük’ün 91’inci maddesine göre temel kanun
olarak görüşülmesi ve bölümlerinin ekteki cetveldeki şekliyle olması,
önerilmiştir.



97 Sıra Sayılı
Araştırma ve Geliştirme Faaliyetlerinin 
Desteklenmesi Hakkında Kanun ile Bazı KHK'larda 
Değişiklik Yapılmasına Dair Kanun Tasarısı 
(1/540)




BÖLÜMLER


BÖLÜM MADDELERİ


BÖLÜMDEKİ MADDE
  SAYISI




1. BÖLÜM


1
  ila 14’üncü Maddeler 
13’üncü
  Maddeye Bağlı Ek 1 ve Ek 2’nci Maddeler
Dâhil


15




2. BÖLÜM


15 ila 33’üncü
  Maddeler
15’inci Maddeye
  Bağlı Geçici Madde 4 ve Geçici Madde 5 Dâhil


20




TOPLAM
  MADDE SAYISI


35




BAŞKAN
– Adalet ve Kalkınma Partisi Grubu önerisi lehinde ilk söz Bursa Milletvekili
Hakan Çavuşoğlu’na aittir.
Buyurun
Sayın Çavuşoğlu. (AK PARTİ sıralarından alkışlar)
Süreniz
on dakikadır.
HAKAN
ÇAVUŞOĞLU (Bursa) – Teşekkür ederim Sayın Başkanım.
Sayın
Başkan, değerli milletvekilleri; öncelikle hepinizi saygı ve muhabbetle
selamlıyorum. 
Sözlerimin
başında ülkemizin Doğu ve Güneydoğu Anadolu Bölgesi’nde teröristlerle mücadele
eden güvenlik güçlerimize sabır, güç ve kudret niyaz ediyorum, şehitlerimize de
Allah’tan rahmet diliyorum.
Yine,
bugün içinden çıktığım toplum olan Batı Trakya Müslüman Türk azınlığının bundan
tam yirmi sekiz yıl önce gerçekleştirmiş olduğu bir mücadelenin sonucunda
zamana mal olan Millî Direniş ve Dayanışma Günü’nü de ayrıca kutluyorum.
Birazdan bu konuyla ilgili olarak sizlere daha vazıh açıklamalarda bulunacağım.
Değerli
arkadaşlar, vermiş olduğumuz grup önerisiyle gündeme ilişkin birtakım
düzenlemeler yapıyoruz. Buna göre 97 sıra sayısıyla bastırılan ve kamuoyunda
“AR-GE kanunu” olarak isimlendirilen kanunun görüşmelerini 13’üncü sıraya
alıyoruz, ondan önceki sıralarda da 12 adet uluslararası sözleşmeyi görüşerek
bugün karara bağlamayı düşünüyoruz. Malumunuz olduğu üzere Sayın
Cumhurbaşkanımızın ve Sayın Başbakanımızın yurt dışı seyahatlerinden önce genel
olarak bu ülkelerle yapılan uluslararası sözleşmeleri burada gündeme alıp
yasalaştırma sürecine getiriyoruz, bunlar da aynı sürece ilişkin
sözleşmelerdir. Bu sözleşmelerin görüşülmesinin bitmesinden sonra önümüzdeki
hafta –eğer bugün bunları tamamlayabilirsek- Meclisimiz bir ara verecek,
önümüzdeki hafta çalışmayacak ancak bitiremezsek kaldığımız yerden salı
gününden itibaren görüşmelerimizi sürdüreceğiz. Yine, Plan Bütçe Komisyonunun
da aynı şekilde bu çerçevede önümüzdeki hafta –eğer bugün bitirirsek- çalışmamasını
öngörüyoruz. Ben bütün grupların mutabakat hâlinde kabul edeceğini düşünüyorum.
Sözlerimin
başında ifade ettim, değerli kardeşlerim, sayın milletvekili arkadaşlarım; Batı
Trakya Müslüman Türk azınlığının bugün 29 Ocak Millî Direniş ve Dayanışma Günü.
Bugün Batı Trakya kökenli olup dünyanın dört bir tarafında –Amerika’da,
Avustralya’da, Avrupa’nın çeşitli ülkelerinde, Türkiye’de ve Batı Trakya’da-
yaşayan bütün azınlık mensupları, bugünü bir direniş günü olarak kutluyor. 
Peki,
sözlerimin başında “Batı Trakya neresidir?” diye sorarak ve cevaplayarak devam
etmek istiyorum: Arkadaşlar, Batı Trakya, Türkiye’yi Yunanistan’dan ayıran
Meriç Nehri’yle başlayan İskeçe ile Kavala sınırını kesen Nestos yani Karasu
Nehri’yle olan bölümü arasına alan kara parçasıdır. Toplam 8.700
kilometrekarelik bir kara parçasıdır ve Lozan Anlaşması’yla, 24 Temmuz 1923
tarihinde yapılan Lozan Anlaşması’yla Yunanistan’a emanet edilen Müslüman Türk
azınlığıdır. Bugün itibarıyla toplam nüfusu 150 bin civarındadır. İstanbul’daki
gayrimüslim azınlığa karşılık olarak bırakılmıştır. 
Tabii,
1920’li yıllarda yani anlaşmanın imzalandığı yıllarda, Batı Trakya’daki
Müslüman azınlığın demografik yapısı yani nüfus oranı bölgede yaşayan
Yunanlılara oranla çok fazladır; yüzde 80 Türk yaşamaktadır bölgede, geri kalan
yüzde 20’si Yunanlılardan oluşmaktadır. Bugüne baktığımızdaysa bunun tam
tersini görüyoruz; yüzde 30 kalmıştır Müslüman Türk azınlığı, yüzde 70’i
Yunanlılardan oluşmaktadır. Aynı şekilde toprak mülkiyeti açısından da bu
böyledir. Toprak mülkiyetinde 1920’li yıllarda Türklerin sahip olduğu mülk
yüzde 85 iken bugün yüzde 15’e gerilemiştir. Bu oranlar bile bize aslında şunu
söylüyor: Bölgedeki azınlığın, maalesef, emanet edildiği ülke tarafından
asimilasyona, baskıya, çeşitli haksızlıklara maruz bırakıldığının açık ve net
göstergesidir.
Özellikle,
1967 yılındaki cuntadan itibaren –cunta denir- darbeden itibaren, azınlık
üzerindeki baskı şiddetlenerek devam etmeye başlamıştır.
SİBEL
YİĞİTALP (Diyarbakır) – Şimdi de cunta var.
HAKAN
ÇAVUŞOĞLU (Devamla) - 1970’li yılların ilk yarısında azınlık ilkokullarında
yazan “Türk azınlık ilkokulu” ifadesinden “Türk” kelimesi çıkarılmıştır. Yerine
sadece “azınlık ilkokulu” kalmıştır. 1980’li yıllardaki azınlığın her şeyi olan
vakıf idaresine ilişkin mallarla ilgili olarak, vakıf idarelerini azınlığın
kendisi seçmesi gerekirken bu defa Yunanistan tarafından ataması cihetine
gidilmek suretiyle, bugün, vakıf malları tedricen maalesef toplumumuzun elinden
çıkmaktadır, kaybolmaktadır, vergi cezalarına muhatap olunmaktadır.
Bu
haksızlıklar, hukuksuzluklar yaşanırken, Gümülcine’de 1927 tarihinden itibaren
faaliyet gösteren Gümülcine Türk Gençler Birliği, yine 1928 tarihinden itibaren
faaliyet gösteren Türk Öğretmenler Birliği adlı kuruluşlarımızla ilgili olarak
Valilik mahkemeye bir müracaatta bulunmuş, dava açmıştır. Bu davada...
SİBEL
YİĞİTALP (Diyarbakır) – Kürtlere yaptığınız gibi. Aynen şu an Kürtlere
yaptığınız şey.
HAKAN
ÇAVUŞOĞLU (Devamla) – Biz, hiçbir zaman için elimize silah almadık Hanımefendi.
SİBEL
YİĞİTALP (Diyarbakır) – Aynı, aynı... Tanklarla... Silah yetmiyor, siz
tanklarla vuruyorsunuz.
HAKAN
ÇAVUŞOĞLU (Devamla) – Müslüman Türk toplumu meşru yollardan asla ve asla
sapmamıştır, sapmayacaktır. (AK PARTİ sıralarından alkışlar)
SİBEL
YİĞİTALP (Diyarbakır) – Tanklarla vuruyorsunuz, tanklarla. Şehir merkezleri
tanklarla dolu.
MEHMET
EMİN ADIYAMAN (Iğdır) – Müslüman Kürt toplumu da hiç sapmadı.
HAKAN
ÇAVUŞOĞLU (Devamla) – Müslüman Türk toplumu, Lozan Barış Anlaşması’yla…
SİBEL
YİĞİTALP (Diyarbakır) – Kürtler Müslüman değil mi?
HAKAN
ÇAVUŞOĞLU (Devamla) – …azınlık statüsünde tanınan dünyadaki tek topluluktur,
bunu da unutmayınız.
SİBEL
YİĞİTALP (Diyarbakır) – Kürtler sizden önce Müslüman oldu.
MEHMET
EMİN ADIYAMAN (Iğdır) – Müslüman Kürt toplumu da Lozan’da asli unsurdur, inkâr
ettiniz.
HAKAN
ÇAVUŞOĞLU (Devamla) – Değerli kardeşlerim, şimdi, Gümülcine ve İskeçe
Valiliklerinin açmış olduğu davalar neticesinde, mahkemelerin yapmış olduğu
yargılamalar sonucunda, Gümülcine Türk Gençler Birliği Derneği, içerisinde
“Türk” ibaresi geçtiği için “bölgede ayrı bir etnik kimlik oluşturmaya matuf
bir çaba taşıdığı için” kapatılmıştır. 
SİBEL
YİĞİTALP (Diyarbakır) – Aynen şimdiki gibi.
HAKAN
ÇAVUŞOĞLU (Devamla) – Aynı şekilde, Türk Öğretmenler Birliği de aynı gerekçeyle
kapatılmıştır.
MEHMET
EMİN ADIYAMAN (Iğdır) – Sizin yaptığınız gibi.
KEREM
ALİ SÜREKLİ (İzmir) – Ne alakası var?
HAKAN
ÇAVUŞOĞLU (Devamla) – Bakınız, bu kapatılma kararı Yargıtaya taşınmış,
Yargıtayda 4 Kasım 1987 tarihinde kapatılma kararı onanmıştır, azınlık bundan
ancak 5 Ocak tarihinde haberdar olmuştur. Zaten yıllardan beri yaşanan
hukuksuzluklar, baskılar, asimilasyon politikaları neticesinde bıçağın kemiğe
dayandığı bir anda bu kararın da öğrenilmesiyle beraber -burada dikkatinizi
çekiyorum- Yüksek Azınlık Kurulu bir karar almıştır 25 Ocakta toplanarak. Bu
kararla beraber, Eski Cami’den -cuma çıkışında- vilayet binasına kadar suhulet
ve sükûnet içerisinde azınlık toplumu yürüyecek, bir bildiri açıklayacak ve
dağılacaktır. Yunan devleti, bunu, aynı gerekçeyle, Yunanlıların da
istediğinden bahisle reddetmiştir ve maalesef, bu tarihte, oradaki cuma
namazlarının kılınmasına da müsaade edilmemiştir. Dolayısıyla, bu kararlar
üzerine, Batı Trakya’nın çeşitli bölgelerinden Müslüman azınlık, yaşlısı genciyle
beraber akın akın Gümülcine’ye doğru seyrederken yollarda barikatlar,
bariyerler oluşturulmuş ve müsaade edilmemiştir; yanı sıra, Yunanlı fanatikler
tarafından toplumumuzun önderlerine demir çubuklarla, taşlarla, sopalarla
saldırılarak hastanelere yatırılmasına kadar sebebiyet verilmiştir. 
Değerli
kardeşlerim, bundan tam iki yıl sonra, bu defa, aynı tarihi anmak için
Gümülcine’deki Eski Cami’de bir mevlit düzenlenmesi kararı verilmiştir. Yine
izin istenmiştir, yine cevap verilmemiştir ama başka bir şey daha yapılmıştır.
Gümülcine’deki radyolar, bir hastanede yatan Yunanlının aynı hastanede yatmakta
olan, odada yatmakta olan bir Türk tarafından darbedildiğini ve hayati tehlike
taşıdığı şayiasını ortaya atarak Yunanlı fanatikleri Türklerin üzerine saldırtmaya
başlamıştır. 
MEHMET
EMİN ADIYAMAN (Iğdır) – 7 Haziran sonrası sizin saldırttığınız gibi değil mi? 
HAKAN
ÇAVUŞOĞLU (Devamla) – Gümülcine ve Maronia Metropoliti Damaskinos da aynı
şekilde, aynı yöntemi benimseyerek açıklama yapınca burada, maalesef, Yunanlılar
da kendi dükkânlarına küçücük Yunan bayrakları astıkları için sadece Türk
dükkânlarına saldırılmış, insanımız darbedilmiş ve 400 tane dükkân
yağmalanmıştır. Helsinki başraporunda polisin hiçbir şekilde buna müdahale
etmediği de tespit edilmiş, Amerika Birleşik Devletleri Dışişleri İnsan Hakları Raporu’na da bu
yazılmıştır. Şimdi, burada sadece yapılmak istenen, Eski Cami’den, cuma
çıkışından, vilayet meydanına kadar bir açıklama yapmaktır. Arkadaşlar, niçin?
“Türk” ifadesi kullanılmadığı için. 
Değerli kardeşlerim, bakınız, ben AK PARTİ
milletvekiliyim, bu ülkenin otuz kırk yıllık bir sorunu var. Biz geldikten
itibaren bu ülkede güvenlik konseptini bir tarafa koyarak ama özgürlük
paradigmasını buraya yerleştirerek, eskiden “Ben Kürtçe şarkı yapmak istiyorum.”
diyenler için “Vay şerefsiz!” manşetleri atılırken… 
MAHMUT TOĞRUL (Gaziantep) – Şimdi öldürüyorsunuz ya, ne
farkı var? 
HAKAN ÇAVUŞOĞLU (Devamla) – …“Ben Kürt’üm.” dediği için
Şerafettin Elçi soruşturma geçirirken bugün Şerafettin Elçi’nin ismi
havaalanında değerli kardeşlerim. (AK PARTİ sıralarından alkışlar) 
MEHMET
EMİN ADIYAMAN (Iğdır) – Vay be, ne büyük onur vermişsin!
HAKAN ÇAVUŞOĞLU (Devamla) – Mahkûmlar anneleriyle
konuşamazken Kürt enstitüleri açılıyor ve kendi dillerinde eğitim hakkına
kavuştular. 
ÇAĞLAR DEMİREL (Diyarbakır) – Nerede?
MAHMUT TOĞRUL (Gaziantep) – Pardon, nerede? 
AHMET GÜNDOĞDU (Ankara) – Hani hatip konuşurken
sataşılmasından rahatsızdınız? Ayıp! Rahatsızdınız. Sabrediyoruz burada, Asr
okuyoruz ya. Niye sataşıyorsunuz? Konuşamazsınız bundan sonra orada.
MAHMUT TOĞRUL (Gaziantep) – İdare amiri olarak mı
müdahale ediyorsunuz?
AHMET GÜNDOĞDU (Ankara) – Yok, ben de milletvekiliyim. 
MAHMUT TOĞRUL (Gaziantep) – Ee, oturun, oturun. 
HAKAN ÇAVUŞOĞLU (Devamla) – Arkadaşlar, bakınız, burada
amaçları iyi okumak lazım. Amaç belli; amaç, kardeşlik hukuku arasına bir fitne
oluşturmak, bir fitne koymak suretiyle iki toplum arasındaki yaşanan
birlikteliği, yüzyıllara sâri birlikteliği birbirinden koparmak.
AHMET GÜNDOĞDU (Ankara) – Bak, dün siz ne diyordunuz:
“Hatip konuşsun.” Buyurun, konuşsun. 
SİBEL YİĞİTALP (Diyarbakır) – Ama en çok
siz konuşuyorsunuz. 
AHMET GÜNDOĞDU (Ankara) – Çok ayıp, çok
ayıp.
MAHMUT TOĞRUL (Gaziantep) – Herkese
müdahale etme hakkını kendinizde görüyorsunuz.
HAKAN ÇAVUŞOĞLU (Devamla) – Değerli
kardeşlerim, Türkiye Cumhuriyeti büyük bir devlet. Türkiye Cumhuriyeti AK PARTİ
iktidarlarıyla daha da büyük bir devlet çünkü bizim bütün medeniyet ve gönül
coğrafyamızda yaşayan bütün insanlar yere ayaklarını AK PARTİ iktidarları
döneminde daha sağlam basıyorlar, daha öz güvenli basıyorlar. 
MAHMUT TOĞRUL (Gaziantep) – Ya, sekiz
gündür yaralıları alamıyorsunuz, sekiz gündür. İnsanlar su diye haykırıyorlar.
HAKAN ÇAVUŞOĞLU (Devamla) – Bundan sonra
da bu ülkenin iktidarı için dualarını etmeye devam edecekler ve onu daima
destekleyeceklerdir diyorum, bu duygu ve düşüncelerle hepinizi saygıyla
selamlıyorum. (AK PARTİ sıralarından alkışlar) 
BAŞKAN – Adalet ve Kalkınma Partisi Grubu önerisi aleyhinde
ilk söz Manisa Milletvekili Özgür Özel’e aittir. 
Sayın Özel, buyurun.

ÖZGÜR ÖZEL (Manisa)
– Sayın Başkan, değerli milletvekilleri; hepinizi saygıyla selamlarım. 
Bir kez daha bir
iktidar partisi grup önerisiyle karşı karşıyayız. Meclisin çalışma düzeniyle
ilgili yine bir yenilik, yeni bir öneri var. O konudaki görüşlerimizi dile
getireceğim ama bugün karşı karşıya olduğumuz bir durum var: Özellikle biraz
önce Sayın Fakıbaba’nın konuşmasında da izleri vardı; Türkiye’de Cumhurbaşkanının talebi üzerine, parlamenter
sistemi, Adalet ve Kalkınma Partisi ve Meclis Başkanı ve Meclis Başkanıyla
birlikte Meclisteki tüm komisyonlardaki Adalet ve Kalkınma Partisinden seçilmiş
Başkanlık Divanı üyeleri, komisyon başkanları kasten ve cebren ilga etmekle
meşgul durumdalar şu anda. Ve dün Sayın Cumhurbaşkanının konuşmasındaki izler,
kaymakamlarla yaptığı
toplantıda verdiği talimatlar, hepsine birden bakıldığında başkanlık sistemine
Türkiye’yi bir bütün hâlinde hazırlayabilmek için ilk hedef parlamenter sistemi
çökertmek, çöktü gibi göstermek. 
Geçtiğimiz günlerde ifade etmiştim, bugün
görüştüğümüz torba yasa, Mecliste uluslararası anlaşmalar dışında kanunlaşan,
dün geç saatlerde kanunlaşan torba yasa 6’ncı kanun. Bunlardan bir tanesi
geçici bütçe kanunuydu, geri kalan 5 tanesi torba, 5’i de Plan Bütçede
görüşüldü. Aslında 5’inin de görüşülmesi gereken uzmanlık komisyonları ayrı
ayrıydı ama tüp
bebeğe uygulanacak katılım payı ile uzman
çavuşa verilecek olan maaşı, T.C. kimlik kartı ile bedelli askerliğin tutarını
aynı torbada birleştirmek ve o sırada Millî Savunma Komisyonuna, İçişleri
Komisyonuna, Sağlık Komisyonuna “İş yükümüz çok fazla, görüşemiyoruz, bunu Plan
Bütçe görüşsün.” diye yazılar yazdırmak; bu yazıları, Komisyona talep yazısı
geldikten sonra Meclis saatiyle iki saat içinde eş zamanlı yazdırmak;
komisyonlara, toplantıya çağrılmadan “iş yükümüz fazla” yazısını yazdırmak;
hepsi bir bütün ve büyük bir planın parçası arkadaşlar. 
Bu
Parlamentoyu tıkamaya, bu Parlamentoyu işlevsizleştirmeye çalışıyor birileri,
550 milletvekiline hakaret ediyor. Bu Parlamentoya, doğrudan, adı konmamış bir
sivil darbe yapılıyor. Bu Parlamentodaki milletvekillerinin tamamı uzmanlık
alanlarına göre, uzmanlık komisyonlarında görev yapmak üzere halktan yetki
aldılar, görev aldılar, buraya geldiler. Baktığınızda, İçişleri Komisyonunda
belediye başkanlarınız var, eski kaymakamlarınız var, valileriniz var, kamu
yönetimiyle ilgili hocalarınız var ama İçişleri Komisyonunun görüşeceği konuyu
gidiyorsunuz Plan Bütçede görüştürüyorsunuz. Plan Bütçeyi, 25 tane AKP’li
milletvekilinin çoğunluk oylarıyla bir alt Meclis, bir kanun üretim fabrikası,
bir torba yasa üretimi ve paketleme merkezi hâline getirmiş durumdasınız;
böylelikle, uzmanlık komisyonlarındaki rengi, gücü, çeşitliliği hiçe saymak,
onları oluşturan bu Parlamentoyu yok hükmünde kabul etmek, Parlamento dışı
yerlerde hazırlanmış olan torba ya da torbacıkları burada paketleyip anında
Resmî Gazete’de yayınlanmak üzere yollamak. Yani, aslında Parlamentoya,
tartışmaya, müzakereye, komisyona ihtiyaç olmadığını; bunları, daha sonra ortaya
çıkacak yeni bir sistemde yeniden tanımlanacak ve işlevleri basitleştirilmiş
bir hâle getirilecek bir parça hâlinde göstermekten başka bir amacınız yok.
Sayın
Cumhurbaşkanının tüm konuşmalarında bunların izlerini görebilirsiniz ama en
önemlilerinden bir tanesi, Sayın Cumhurbaşkanı kaymakamlara dedi ki: “Mevzuatı
bir kenara bırakın. Gerekirse HDP’li belediyelerle ve paralel yapıyla mücadele
için kanun manun aramayın. Ne yapmanız gerekiyorsa onu yapın.” 
Bakın,
Cumhurbaşkanının yetkileri Anayasa’nın 104’üncü maddesinde belirlenmiş. En
önemli görevi, devletin kurumlarının, organlarının birbiriyle uyum içinde
çalışmasını sağlamak. Ona verilen en temel görev, kuvvetler ayrılığının ve
kuvvetlerin birbiriyle uyum içinde çalışmasının temini ama kendisi kuvvetler
ayrılığını ayaklar altına alıyor. Yasamanın yürütme, yürütmenin yasama, zaman
zaman yasamanın yargı üzerindeki… Her birinin örneğini yaşadık burada, teker
teker sayabiliriz. Bu, yasamanın yargı üzerindeki tahakkümü derseniz MİT
Kanunu’na bakmanız lazım veya aklınıza gelebilecek her türlü yargılamaya karşı
engel olmak, yargılayanları değiştirmek, bununla ilgili yürütmenin yaptığı
işler, HSYK’nın yeniden dizayn edilmesi, bunların hepsini oturup konuşabiliriz.
Ama esasında, Cumhurbaşkanına 104’üncü maddeyi anlatmanın ya da namusu ve
şerefi üzerine ettiği tarafsızlık yeminini anlatmanın bir faydası yok artık,
hiç duymuyor onları, başka şeyler söylüyor. 
Ama
ben kaymakamlara sesleniyorum, valilere sesleniyorum, Cumhurbaşkanının bu
söylediklerinin muhatabı olan tüm kamu görevlilerine sesleniyorum. Anayasa’nın
137’nci maddesi var, kanunsuz emri düzenler, der ki: “Üstlerinizden Anayasa’ya,
kanunlara, hatta alt mevzuata aykırı emir alırsanız bu emri uygulamayın. İlla
uygulanması isteniyorsa da yazılı olarak…” Kaymakamlara söylüyoruz:
Cumhurbaşkanının söylediği sözlerin hiçbir önemi yok. Her biriniz kendi
vicdanınızla sorumlu ve bu Anayasa’ya bağlısınız. Yarın birileri istediğini
yapar yapar, yapamaz çeker gider. Sayın Fakıbaba’nın dediği gibi değil -onu
Allah geçinden versin- ama eninde sonunda demokratik yollarla gidecekler. Ama
daha sonra sayın kaymakamları, sayın valileri bu Anayasa’ya göre sorumlu
tutacak gerçek hukukçular. Bugünkü göreceli duruma bakarak, bugün sözde verilen
teminatlara bakarak kimse Cumhurbaşkanından görev alıp kanunsuz işler yapmaya
falan kalkmasın. 
Sayın
Fakıbaba’ya şunu söylemek isterim, diyor ki… Ya, bir de Sayın Fakıbaba bir
dönem ortaya koyduğu ve Türkiye’de de takdir gören bazı davranışları falan
olan, sürekli böyle, genel olarak kamuoyunda ortalama AKP
algısının üzerinde bir güven de sağlamış birisi olarak yahu gözümüzün içine
baka baka, böyle döndü dedi ki bize: “Arkadaşlar, biz başkanlık sistemini Recep
Tayyip Erdoğan için değil, ülkemiz için istiyoruz.” Sayın Fakıbaba, gelin bir
samimiyet testi yapalım. O zaman deyin ki “Başkanlık sistemi olursa da biz
Recep Tayyip Erdoğan’ı başkan olarak göstermeyeceğiz, hatta ‘Mevcut
Cumhurbaşkanı aday olamaz.’ diye geçici madde koyacağız.”
İLKNUR
İNCEÖZ (Aksaray) – Niye öyle bir şey diyelim?
AHMET
HAMDİ ÇAMLI (İstanbul) – Senin derdin Recep Tayyip Erdoğan mı?
ÖZGÜR
ÖZEL (Devamla) - Bak, ben bir samimiyet testi söyleyeyim, samimiyet testi:
Başkan, Kemal Kılıçdaroğlu olacak olsa da biz başkanlık sistemine karşıyız
arkadaşlar, bu kadar net söylüyoruz. (CHP sıralarından alkışlar) 
İLKNUR
İNCEÖZ (Aksaray) – En çok senin savunman gerekiyor aslında!
HAKAN
ÇAVUŞOĞLU (Bursa) – O sadece kurultaylarda başkan olur zaten, başka yerde
başkan olamaz ki.
ÖZGÜR
ÖZEL (Devamla) - Bir ülkeyi sevmek, bir sisteme inanmak, kendi iradesini bir
insana teslim etmemek böyle bir şey arkadaşlar. Eğri oturup doğru
konuşacaksınız. 
AHMET
GÜNDOĞDU (Ankara) – Şahısları konuşmayalım, sistemi konuşalım Özgür Bey.
ÖZGÜR
ÖZEL (Devamla) - Bizim gözümüzün içine baka baka “Bunun Tayyip Erdoğan’la ne
ilgisi var? Bunu ülke için istiyoruz.” demeyeceksiniz arkadaşlar. 
AHMET
GÜNDOĞDU (Ankara) – Ülke için istiyoruz. Tayyip Erdoğan’a da çok yakışır.
ÖZGÜR
ÖZEL (Devamla) - O zaman şunu söyleyin… Tayyip Erdoğan’a şunu hatırlatmışız, bu
Parlamento’da söylemişiz, demişiz ki: “Eğer Cumhurbaşkanını halk seçerse
Cumhurbaşkanıyla Başbakan arasında meşruiyet, birbirlerinin alanlarına girme ve
çeşitli yetki çelişkileri ortaya çıkar, kriz çıkar.” Sayın Cumhurbaşkanı hem
seçilmiş Cumhurbaşkanı hem de seçilmiş Başbakan sistemi kilitler eleştirilerine
demiş ki: “Çok da güzel yürür, hiçbir sıkıntı çıkmaz.” sözleriyle yanıt vermiş.

HAKAN
ÇAVUŞOĞLU (Bursa) – Özgür, geliyor, geliyor, yavaş yavaş, başkanlık da geliyor.

ÖZGÜR
ÖZEL (Devamla) - Bugün geldiği noktada, bakın, ne yapmaya çalışıyorsunuz. Bu
sizin Pravda’nız, bu, bu sizin Pravda’nız. 
YILMAZ
TUNÇ (Bartın) – Korkunun ecele faydası yoktur!
GÖKCEN
ÖZDOĞAN ENÇ (Antalya) – Geliyor.
ÖZGÜR
ÖZEL (Devamla) - Sizin yerinize tehdit eden, sizin yerinize günü gelince küfür
eden, sizin Pravda’nız burada. 
OKTAY
ÇANAK (Ordu) – Siz istemezseniz millet istiyor zaten.
ÖZGÜR
ÖZEL (Devamla) - Ne yazmış bugün? “Ya Başkanlık Ya Kaos” Bunu bir yerden
hatırlıyor musunuz? Türkiye Cumhuriyeti’nin değerli vatandaşları, 7 Haziran
günü siz iradenizi koydunuz, AKP’yi tek başına iktidardan indirdiniz.
Cumhurbaşkanının Başdanışmanı, arkadan da bu gazete “Millet kaosu seçti.” dedi.
Şimdi, deniliyor ki: “Ya başkanlık ya kaos.” (AK PARTİ sıralarından gürültüler)
7 Haziran akşamı herkes “Ne kaosu!” diyordu, ülkeye gösterdiniz 1 Kasıma kadar
nasıl bir kaos yaşanacağını ve diyordunuz ki: “Biz tek başımıza gelirsek -önce,
400 vekil alınırsa dediniz- kaos duracak, çatışmalar duracak.” Şimdi diyorsunuz
ki: “Başkan seçene kadar devam.” Yanarım yanarım, anaların ellerini kınalayıp
da askere yollattığı evlatlarının o al bayraklı tabuta sarıldığında
ağlayışlarına yanarım. “Ya başkanlık ya kaos.”, yazıklar olsun! Başka bir şey
söylemiyorum. (CHP sıralarından alkışlar)
ZEHRA
TAŞKESENLİOĞLU (Erzurum) – Yönettiğiniz dönemdeki şehitler nereye gitti? 
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı…
MEHMET
NACİ BOSTANCI (Amasya) – Sayın Başkan, Özgür Bey konuşmasında komisyonları
çalıştırmadığımız, parlamenter sistemi ihlal etmeye uğraştığımız, büyük resmin
böyle olduğu şeklinde hak etmediğimiz sataşmalarda bulundu…
BAŞKAN
– Buyurun efendim, iki dakika süre veriyorum. 
Yeni
bir sataşmaya meydan vermeyelim lütfen. (AK PARTİ sıralarından alkışlar)
HAKAN
ÇAVUŞOĞLU (Bursa) – Rüyalarınıza giriyor Tayyip Erdoğan, rüyalarınıza giriyor.
ZEHRA
TAŞKESENLİOĞLU (Erzurum) – Onu başkan yapacağız vallaha.
HAKAN
ÇAVUŞOĞLU (Bursa) – Olacak Allah’ın izniyle.
BAŞKAN
– Sayın milletvekilleri, lütfen… 
VI.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci Bostancı’nın,
Manisa Milletvekili Özgür Özel’in AK PARTİ grup önerisi üzerinde yaptığı
konuşması sırasında Adalet ve Kalkınma Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkanım, değerli arkadaşlar; Mecliste komisyonlar,
asli ve tali komisyonlar ilk defa bu usulde çalışmıyor, tali komisyonlar bazen
çalışıyor bazen çalışmıyor, bu şekilde rapor veriyorlar. Buradan bir büyük
resim çıkartmaya çalışmak çok anlamlı değil, onu belirteyim. Geçmişte de buna
benzer çalışmalar oldu. Parlamenter sistemi kimse ıskat etmeye filan
çalışmıyor, sonuçta on dört yıldır, AK PARTİ parlamenter sistem üzerinden bir
performans ortaya koymaya çalışıyor. Mesele şu: Biz bu parlamenter sistemle
yolumuza devam edebilir miyiz -herhâlde, on dört yıla bakarak bunu
düşünmeyeceğiz, Türkiye’nin demokratik tecrübesine bakarak düşüneceğiz- yoksa
bir sistem değişikliğini tartışacak mıyız? Bakacağımız husus bu. 
Şimdi,
Özgür Bey’in Sayın Cumhurbaşkanına ilişkin değerlendirmeleri, tabii,
Cumhurbaşkanlığı seçimlerinde de pozisyonu Sayın Cumhurbaşkanının ötesinde
farklı bir adaya angaje olmuş partinin görüşleridir. Elbette saygıdeğerdir,
elbette itiraz edecek, muhalefet edecek. Bunları anlarız ama Cumhurbaşkanı
seçildikten sonra o makamda bulunan kişinin bu ülkede herkesi temsil eden bir
kişi olduğunu unutmadan konuşmak hepimizin boynunun borcu. 
LEVENT
GÖK (Ankara) – Keşke öyle olsa da konuşsak!
MEHMET
NACİ BOSTANCI (Devamla) – Seçimlere katılırken, o meşru seçimlerde adayların
arkasında yer alırken de siyaset oyununun kuralı ve ahlakı budur, önce bunu
belirteyim. 
İkincisi:
Özgür Bey, öyle anlaşılıyor ki Sayın Cumhurbaşkanına çok takılmış bir siyasal
aklı temsil ediyor. 
İLKNUR
İNCEÖZ (Aksaray) – Sadece o değil!
MEHMET
NACİ BOSTANCI (Devamla) – Bize diyor ki: “Hatta Başkanlığı bile tartışabiliriz
-yanlış anlamadıysam-. yeter ki siz Sayın Cumhurbaşkanını aday olarak
göstermeyin.” Demek ki vurgu rejimde değil, içinde. (AK PARTİ sıralarından
alkışlar)
(Mikrofon
otomatik cihaz tarafından kapatıldı) 
CEMAL
OKAN YÜKSEL (Eskişehir) – Hayır, yanlış anlamışsınız, öyle bir şey demedi.
CEYHUN
İRGİL (Bursa) – Yok yok, sen yanlış anlamışsın. Öyle demedi ki. 
MEHMET
NACİ BOSTANCI (Devamla) – Özgür Bey, Cumhurbaşkanını, Başkanı ne ben seçeceğim
ne siz seçeceksiniz, millet seçecek millet, bunu unutmayın. (AK PARTİ
sıralarından alkışlar)
BAŞKAN
– Sayın Özel…
ÖZGÜR
ÖZEL (Manisa) – Cevap vermek durumundayım son cümleye istinaden.
BAŞKAN
– Buyurun, iki dakika. 
Yeni
bir sataşmaya meydan vermeyelim lütfen.
2.- Manisa Milletvekili Özgür Özel’in Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında şahsına sataşması nedeniyle konuşması
ÖZGÜR
ÖZEL (Manisa) – Sayın Başkan, değerli milletvekilleri; değerli grup başkan
vekili biraz önceki konuşmamı dinlerken, ben kendisini tabii bu yoğun haftanın
sonunda bir hayli yorgun, bir hayli dalgın görmüştüm, o dalgınlığına veriyorum,
bir daha söyleyeyim: Cumhuriyet Halk Partisi kişilerden bağımsız olarak
parlamenter sistemi savunur, başkanlık sistemine karşıdır. Yeni anayasa
görüşmelerinde 5 tane kırmızı çizgimiz var; Anayasa’nın ilk 4 maddesi ve
parlamenter sistem. Bunu tartışmayız, tartışmaya açmayız, müzakere etmeyiz. İyi
niyet testiyse, Başkan Kemal Kılıçdaroğlu olacak olsa da başkanlık sistemine
karşıyız. (CHP sıralarından alkışlar) 
AHMET
HAMDİ ÇAMLI (İstanbul) – Öyle bir şey yok!
ÖZGÜR
ÖZEL (Devamla) – Ama siz Sayın Cumhurbaşkanının başkanlık hayalinin, başkanlık
hevesinin peşinde sürüklenen bir siyasi aklı temsil ettiğiniz için -bize
yaptığınız benzetmeyi aynen size dercediyorum-…
AHMET
HAMDİ ÇAMLI (İstanbul) – “Kâğıttepe”de bile kazanamaz o ya!
ÖZGÜR
ÖZEL (Devamla) – …siz bir başkanlık hayali ve tek adamlık hevesinin, her geçen
gün diktatörleşen bir tek adam yönetiminin rüyasının peşinde sürüklenen bir siyasi
anlayış olarak meseleyi sadece o taraftan görüyorsunuz.
Ben
size bir soru sorayım. Geçen dönem çok sordum, cevabını alamadım. Sayın
Cumhurbaşkanı diyor ki: “Bu, darbe anayasası. Neresini düzeltirsen düzelt
olmaz, baştan yapalım.” falan. Tabii, etinden, sütünden yağından yıllarca
yararlandı; YÖK’ünden, kanun hükmünde kararnamesinden, yüzde 10 seçim
barajından. Ama ben Sayın Cumhurbaşkanının bu darbe anayasasına “evet” oyu
verdiğini düşünüyordum. Bir gün canlı yayında sıkıştırdılar, “hayır” oyu verdim
dedi. Ben o sandığa baktım ve buradan bir soru sordum, dedim ki: Sayın
Cumhurbaşkanı 7 Kasım 1982’de hangi sandıkta oy kullandı? O sandıkta kaç tane
“hayır” oyu çıktı?
Bu
cevabı sizden en kısa zamanda bekliyoruz. Bunun cevabını vermezseniz ondan
sonra Recep Tayyip Erdoğan’a gerekli cevabı verirsiniz. Saygılar, sevgiler
sunarım. (CHP sıralarından alkışlar)
YILMAZ
TUNÇ (Bartın) – Sen onun cevabını YSK’dan alabilirsin. Bu kadar âciz misin?
YSK’nın sitesine gir, orada var zaten.
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı…
MEHMET
NACİ BOSTANCI (Amasya) – Efendim, değerli konuşmacı benim dalgın ve yorgun
olduğumu, sözlerini yanlış anladığımı ve bu çerçevede yanlış konuştuğumu
söyledi. Hak etmediğim bir değerlendirme. Bu çerçevede…
BAŞKAN
– Sayın Bostancı, lütfen bu son olsun, yeni bir sataşmaya meydan vermeyelim,
istirham ediyorum. Gündeme geçmemiz lazım.
Buyurun.
3.- Amasya Milletvekili Mehmet Naci Bostancı’nın,
Manisa Milletvekili Özgür Özel’in sataşma nedeniyle yaptığı konuşması sırasında
şahsına sataşması nedeniyle konuşması
MEHMET
NACİ BOSTANCI (Amasya) – Sayın Başkan, değerli arkadaşlar; ben Özgür Bey’i
dikkatle dinledim, CHP’nin bu konuya ilişkin pozisyonunu da biliyorum. Herhâlde
arkadaşlar şöyle düşünüyorlar: Nasıl olsa Kemal Bey zaten seçilmez.
CEMAL
OKAN YÜKSEL (Eskişehir) – Ya bırak ağabey!
CEYHUN
İRGİL (Bursa) – Ya bırak ya, polemik anca!
MEHMET
NACİ BOSTANCI (Devamla) - En iyisi biz onu kenara çekelim, belki Tayyip Bey’in
de kenara çekilmesini sağlayıcı bir strateji olabilir diye düşünüyor
olabilirler, bunu anlıyorum.
CEYHUN
İRGİL (Bursa) – Tabii, tabii!
MEHMET
NACİ BOSTANCI (Devamla) - Ama peşinden gelen cümlesinde “Madem başkanlık
konusunda samimisiniz, o zaman Tayyip Bey aday olmasın, başka bir başkan adayı
bulun.” demesi üzerine onu söyledim.
ÖZGÜR
ÖZEL (Manisa) – Öyle bir şey demedim. Yine cevap vereceğim şimdi.
CEMAL
OKAN YÜKSEL (Eskişehir) – Öyle demedi Sayın Bostancı.
MUSTAFA
AKAYDIN (Antalya) – Seni yapalım istersen Naci Bey.
MEHMET
NACİ BOSTANCI (Devamla) - Şimdi, mesele şu: Kıymetli arkadaşlar, biz
seçmeyeceğiz; benim de bir oyum var, senin de bir oyun var. Burada laf
yarıştırmanın manası yok.
İLKNUR
İNCEÖZ (Aksaray) – Millet seçecek, millet.
MEHMET
NACİ BOSTANCI (Devamla) – Bunu millet seçecek, adaylar milletin önüne çıkacak.
Burada kimse üzerinde tahakküm kurmaya çalışmak, laf cambazlığı etmek durumunda
da değiliz. Millet eğer Tayyip Bey’i seçiyorsa, siz ne kadar bağırırsanız
bağırın, bu millet geçmişte seçti, yine öyle bir durum olursa seçer, Özgür Bey,
seçer. (AK PARTİ sıralarından alkışlar) 
FUAT
KÖKTAŞ (Samsun) - Çatıları çökmüştü.
MEHMET
NACİ BOSTANCI (Devamla) - O yüzden, millete ait olan bir hakkı ve yetkiyi
burada siyasal dilin mühendisliği üzerinden engellemeye kalkışmak hem
imkânsızdır hem de demokrasiye çok uymaz, takdir ederseniz.
Saygılarımla.
(AK PARTİ sıralarından alkışlar)
CEYHUN
İRGİL (Bursa) - “Meclisin miadı doldu.” ne demek, onu açıklayın.
BAŞKAN
- Teşekkür ediyoruz.
IV.- ÖNERİLER (Devam)
A) Siyasi Parti Grubu Önerileri (Devam)
2.- AK PARTİ Grubunun, bastırılarak dağıtılan 97 sıra
sayılı Kanun Tasarısı’nın kırk sekiz saat geçmeden gündemin “Kanun Tasarı ve
Teklifleri ile Komisyonlardan Gelen Diğer işler” kısmının 13’üncü sırasına
alınmasına; Genel Kurulun, 29 Ocak 2016 Cuma günkü birleşiminde 97 sıra sayılı
Kanun Tasarısı’na kadar olan işlerin tamamlanmasına kadar çalışmalarını
sürdürmesine; 97 sıra sayılı Kanun Tasarısı’na kadar olan işlerin
görüşmelerinin 29 Ocak 2016 Cuma günkü birleşiminde tamamlanması hâlinde 2, 3
ve 4 Şubat 2016 Salı, Çarşamba ve Perşembe günleri toplanmamasına; 97 sıra
sayılı Kanun Tasarısı’nın İç Tüzük’ün 91’inci maddesine göre temel kanun olarak
bölümler hâlinde görüşülmesine ilişkin önerisi (Devam)
BAŞKAN
- Evet, Adalet ve Kalkınma Partisi Grubu önerisi lehinde ikinci söz Manisa Milletvekili
Erkan Akçay’a aittir. 
Sayın
Akçay, buyurun. (MHP sıralarından alkışlar) 
CEYHUN
İRGİL (Bursa) - Bak, “Egemenlik kayıtsız, şartsız milletindir.” diyor. Siz
oraya “Egemenlik kayıtsız, şartsız Tayyip Erdoğan’ındır.” yazdırmak
istiyorsunuz. 
MEHMET
NACİ BOSTANCI (Amasya) - Aşk olsun.
İLKNUR
İNCEÖZ (Aksaray) - Ya, lütfen…
BAŞKAN
- Sayın milletvekilleri, hatibi kürsüye davet ettim. Lütfen…
UĞUR
AYDEMİR (Manisa) - Ya, Kemal Kılıçdaroğlu aday olamıyor ki zaten.
BAŞKAN
- Buyurun Sayın Akçay.
Süreniz
on dakikadır. 
ERKAN
AKÇAY (Manisa) - Sayın Başkan, değerli milletvekilleri… (Gürültüler)
BAŞKAN
- Sayın milletvekilleri, hatip kürsüde, lütfen hatibe saygılı olalım.
UĞUR
AYDEMİR (Manisa) - Adını söylemiyor, Ceyhun Bey, anlamadım neyi savunuyorsunuz.
Kemal Bey aday bile olamıyor.
ERKAN
AKÇAY (Devamla) - Uğur Bey, sükûnet için bir yardımcı ol bakalım.
Sayın
Başkan, değerli milletvekilleri; hepinizi saygıyla selamlıyorum.
Adalet
ve Kalkınma Partisi grup önerisinin lehinde söz aldım. 
Bugün
pek çok uluslararası sözleşmeyi görüşeceğiz. Şüphesiz ki, bunların içerisinde
ülkemizin yararı ve çıkarları için pek çok düzenleme, sözleşme vardır. Hatta
bazılarında çok büyük gecikmeler vardır; örneğin, suç gelirleri ve terörün
finansmanıyla ilgili sözleşmeler çok gecikmiş sözleşmelerdir. Onu bir an evvel
buradan kabul edip geçirmemiz gerekir. 
Değerli
arkadaşlar, hepimizin Parlamentoyu, Meclisi etkili ve güçlü hâle getirme gibi
bir görevimiz vardır. Bu, bütün partilerin, bütün grupların, burada yer alan
bütün milletvekillerinin bir görevidir, öyle olmalıdır. Biz Milliyetçi Hareket
Partisi olarak Türkiye Büyük Millet Meclisinde bu görev bilinciyle hareket
ediyoruz. O nedenle, Parlamentonun daha etkili, daha güçlü, daha olumlu
kararlar almasını ve bunun, mümkün olduğu ölçüde, belli bir zamanlama
içerisinde geçmesini temenni ediyoruz. Sizler de takdir edersiniz ki ve aziz
milletimiz de çok iyi biliyor ki Milliyetçi Hareket Partisi, öteden beri bu
anlayış içerisinde, ülkemizin yararına ve menfaatine olan düzenlemelerin bir an
evvel geçmesi için gayret göstermektedir. Gereksiz, birtakım sürüncemede
bırakma, zamana yaydırma gibi bir gayretimiz olmaz çünkü bizim ilkemiz ve
tutumumuz bellidir “Önce ülkem ve milletim, sonra partim ve ben.” diyen
kadrolarız. Ancak, özellikle kamuoyunda görüyoruz ki, değerli arkadaşlar,
Parlamento tahkir edilmek isteniyor bir kısım kesimler tarafından. Yani,
dolaylı yönlerle birtakım rejim değişiklikleri isteyen, şahsi ve keyfî yönetim
anlayışını tahakkuk ettirmek isteyen bazı kesimler, alttan alta, toplumun
şuuraltını Parlamentonun etkisizliği, güçsüzlüğü ve yararsızlığı gibi bir
propaganda taarruzu ve tasallutu altında bırakmaktadır. Parlamentoyu, bu yüce
Meclisi savunmak da yine hepimize düşüyor. 
Özellikle,
geçmişte ara ara fakat son zamanlarda sıklıkla, malumunuz, Anayasa ve başkanlık
tartışmaları gündeme getiriliyor. Tam Anayasa Uzlaşma Komisyonu kurulmuş, bütün
partiler burada görev yapacak üyelerini belirlemiş iken dışarıdan, kim olursa
olsun, ister cumhurbaşkanı veya yurt dışı odaklar da… 
HAKAN
ÇAVUŞOĞLU (Bursa) – Tartışılacak bu konular tabii ki, milletten niye
gizleyeceğiz, tartışılacak bunlar. 
ERKAN
AKÇAY (Devamla) – Boşuna laf atma, istediğin zaman tartışırız. 
HAKAN
ÇAVUŞOĞLU (Bursa) – Laf atma değil, bunlar tartışılacak. Başkanlık da tartışılacak,
Parlamento da. 
ERKAN
AKÇAY (Devamla) – Baktın, işinize gelmiyor, benim insicamımı bozma böyle
olumsuz şeylerle. 
BAŞKAN
– Sayın milletvekilleri, müdahale etmeyelim lütfen. 
Buyurun
Sayın Akçay. 
ERKAN
AKÇAY (Devamla) – Bu anayasa tartışmalarına, bu çalışmaları iyi niyetle
yürütecek kurumsal yapıları, kişileri ve grupları, onların çalışma düzenini,
uyumunu bozacak müdahalelerden kaçınmak gerekir. Daha evvel de defalarca ifade
ettiğimiz gibi, tabii, bütün grupların, bütün partilerin de kendi belli ilke ve
esasları vardır. Milliyetçi Hareket Partisi olarak da dün, bugün ve gelecek
perspektifini; devlet ebet müddet felsefesini de dikkate almak suretiyle biz de
Anayasa’ya ilişkin görüşlerimizi defalarca aziz milletimizle paylaştık.
Anayasa’nın ilk 4 maddesine ilişkin hususlar, vatandaşlık tanımı, millî
kimliğimiz ve üniter yapımızla ilgili ilkelerimiz olmazsa olmazlarımız,
ülkemizin, milletimizin ve Türkiye Cumhuriyeti’nin, evlatlarımızın ve
torunlarımızın geleceği bakımından hayati önemi haizdir. Onu birtakım şahsi
hırslara, kişisel emellere feda edemeyiz.
Değerli
arkadaşlar, bu çerçevede baktığımızda Sayın Cumhurbaşkanının kaymakamlara bazı
tavsiyeleri oldu, yani işte “Mevzuata uymayın.” gibi. Şimdi, “mevzuat” deyince
bir Cumhurbaşkanı için önce Anayasa gelir, kanunlar gelir, hukuk gelir. Kanunu
ve hukuku devlet adına, mülki idare adına uygulaması gereken, fevkalade hassas
görev yapan kamu görevlilerine, mülki yöneticilere böyle bir tavsiye, başlı
başına hukuksuz ve kanunsuz bir telkindir. Ben inanıyorum ki kaymakamların
büyük çoğunluğu buna uymayacaktır ve buradan da kendilerine tavsiye ederim ki
hukuktan ayrılmasınlar. Mevzuatı da milletin, vatandaşın, ülkenin yararına en
iyi şekilde kullanmaya özen göstermelerini tavsiye ederim. 
Şimdi,
değerli arkadaşlar, ikide bir, zaman zaman sıkışınca -efendim işte başkanlık
sistemi- Milliyetçi Hareket Partisinin Kurucu Genel Başkanı merhum Başbuğ’umuz
Alpaslan Türkeş’e atfedilen “Efendim, Türkeş de başkanlık sistemi istiyordu.”
diyerek kendilerine bir alan ve müttefik bulma gayretlerini yıllardan beri
biliyoruz. Yalnız, daha şu sorumuz cevabını bulmuş değil. Biz onları her zaman
açıkladık, yine özetle açıklayacağım. Sayın Erdoğan, Sayın Cumhurbaşkanı 1993
yılında başkanlık sistemiyle ilgili olarak dedi ki: “Bu başkanlık sistemi, bir
özentidir, ABD emperyalizminin de bir tavsiyesidir.” Buna, o çok açık, net
sözlerle de başkanlık sistemine karşı çıkmıştır. Bize, Başbuğ Türkeş üzerinden
“Başbuğ başkanlık sistemi” argümanını geliştirmek isteyenlerin önce bu
çelişkilerini ortadan kaldırmaları gerekir, bir. 
Gelelim
ikinci maddeye: 1969 yılından beri Milliyetçi Hareket Partisinin ne programında
ne seçim beyannamesinde ne de bir resmî dokümanında hiçbir zaman başkanlık
sistemi savunulmamıştır. 1961 Anayasası’nın o 2 meclisli, çift başlı sistemi
her zaman eleştirilmiş ve bunun kaldırılacağı ifade edilmiştir. Bu da bilinen
bir husustur; 1968 yılında “Temel Meseleler” kitabında bahsedilmiş, “Dokuz
Işık” kitabının da çeşitli baskılarında yer almıştır. 
Yalnız,
şunu da bilmeleri gerekir: Özellikle Özal döneminde merhum Başbuğ’umuz bizlere,
o dönemdeki yöneticilere -elbette onlar da gerekli açıklamalarını yapmışlardır-
Özal’ı gördükten sonra bu başkanlık sisteminin, Türkiye’nin geleceği, yönetimi
bakımından fevkalade tehlikeli olabileceğinin görüldüğünü de ifade etmiştir.
Dolayısıyla, Fransa’ya git Fransa modeline özen, Amerika’dan dönüşünde
“Amerikan başkanlık sistemi” de, efendim, sonra “Başbuğ Türkeş de istiyordu.”
Biz, tabii, dokuz ışığın benimsenmesinden çok büyük memnuniyet duyarız fakat
bir kavramı bağlamından kopararak tek başına ele almak doğru olmaz, bir
tutarlılık için -dokuz ışığın- kapsamlı bir benimsenme olması gerekir. Ama
geçmişte birtakım söylemlerle nasıl suçlandığını da pekâlâ görüyoruz. 
Derin
bölücü faaliyetlerin olduğu, âdeta teröre ve teröriste yol verildiği ve ülkenin
bölünmenin eşiğine neredeyse sürüklendiği bir dönemde bu tartışmaların son
derece tehlikeli ve yanlış olduğunu düşünüyoruz. Dolayısıyla “Ne istediniz de
yapamadınız?” diyoruz, yani Sayın Cumhurbaşkanı ne istedi de yapamadı? Bunun da
kamuoyuna açıkça deklare edilmesi gerekir. “Madde 1- Ben ne dersem o olur.
Madde 2- Benim haksız olduğum durumlarda 1’inci madde geçerlidir.” Sayın
Erdoğan’ın anayasa anlayışından çıkardığım bu, 2 maddelik anayasa.
AHMET HAMDİ ÇAMLI (İstanbul) – Yüzde 52
ne derse o olur!
ERKAN AKÇAY (Devamla) – Şimdilik, onları
ileriki konuşmalarımızda ifade etmek üzere, hepinize saygılar sunuyorum. (MHP
sıralarından alkışlar) 
BAŞKAN – Adalet ve Kalkınma Partisi Grubu
önerisinde aleyhte olmak kaydıyla ikinci ve son söz, Diyarbakır Milletvekili
Çağlar Demirel’e aittir.
Sayın Demirel, buyurun. (HDP sıralarından
alkışlar) 
ÇAĞLAR DEMİREL (Diyarbakır) – Teşekkürler
Sayın Başkan.
Değerli milletvekilleri, evet, bu öneri
üzerinde aleyhte söz aldık çünkü bizler her zaman için yasama organı olan
Parlamentonun çalışması ve görevini yerine getirmesi gerektiğine inanıyoruz.
Zaten 7 Hazirandan 1 Kasıma kadar Parlamentoyu çalıştırmayan bir zihniyet, bir
anlayış söz konusuydu. Bugün yine aynı şekilde önümüzdeki hafta Parlamentonun
çalışmasına izin verilmemesiyle ve iktidar partisi AKP’nin öneri olarak
getirdiği, aynı zamanda iktidar partisini destekleyen ve haftaya çalışmayı
istemeyen CHP ve MHP gruplarının da onayladığı bir durumla karşı karşıyayız.
Biz, bugün halkımızın iradesiyle buraya geldiysek halkın sorunlarını burada
çözmek zorundayız. Parlamento çalışmazsa, halkın sorunları burada çözülmezse,
dile getirilmezse acaba nerede çalışacağız, nerede dile getireceğiz? Evet,
bugün Türkiye’nin her yerinde, başta Sur, Cizre ve Nusaybin olmak üzere,
buralarda kan, gövdeyi götürürken biz Parlamentonun işlevsiz kalmasını
istiyoruz. Bu, kabul edilecek bir durum değildir, bunu katiyen reddettiğimizi
bir kez daha ifade etmek istiyor, muhalefet partilerini de bunu reddetmeye
çağırıyoruz. 
Tekrar
ifade ederim ki daha bu, gündeme alınmadan, tartışılmadan, onaylanmadan ne
yazık ki komisyonların bile, Bütçe Komisyonunun bile tatil edilmesi kararı
olarak oraya iletilmesini de yadırgıyoruz. Daha alınmamış bir kararın ya da Bütçe
Komisyonunun hiç gündemine almadığı, orada değerlendirmediği, sadece
Parlamentonun gündemine gelen bir durumun ifade edilmesiyle, daha onaylanmadan
oraya ifade edilmesini de gerçekten hukuka uygun görmediğimizi bir kez daha
ifade ederek aktarmak istiyoruz. 
Evet,
bu kadar ciddi sorunların yaşandığı bir ülkede, defalarca ifade ettik, bir kez
daha ifade ediyoruz, işsizliğin, emekçinin, yoksulun sorunlarını çözemeden,
kadının, çocuğun geleceğini belirlemeden, Parlamento, görevini yerine
getirmeden bundan sonraki süreci öremez. O yüzden, bir kez daha, başta Cihan
Karaman’ın AİHM’in tedbir kararına rağmen yaralıyken hastaneye götürülmemesi
sonucu yaşamını yitirmesi ve onun yaşamını yitirdiğinin haberini alan
yurttaşların cenazeyi almak için gittiği yerde, vahşet bodrumunda 28
yurttaşımızın yedi gün boyunca orada bekletildiği ve hâlâ alınmadığını ifade
ediyoruz. Şu anda, yedi gün içerisinde yaşamını yitiren 6 kişiye ve orada ağır
yaralı olarak bekletilen 3 kişiye ve yedi gün boyunca su bile verilmeyen, “su” diye
bağıran, inleyen yaralılara karşı hâlâ iktidar partisi, hâlâ İçişleri Bakanı,
Sağlık Bakanı, Millî Savunma Bakanı görevini yapmamıştır, hâlâ ambulans giderek
oradaki yaralıların hastaneye kaldırılması gerçekleşmemiştir. Bu ülkenin
sorunlarını nasıl çözeceğiz? Daha yaralı 22 kişiyi bir bodrumdan hastaneye
götüremiyorsak biz nasıl bu ülkenin sorunlarını çözeceğiz? Biz bunu sormak
isteriz. Hükûmet yetkililerine soruyorum: Acaba bu ülkenin sorununu Hükûmet mi
çözecek, iktidar partisi mi çözecek, yoksa yereldeki, orada bulunanlar mı
çözecek? 
NİHAT
ÖZTÜRK (Muğla) – Siz çözeceksiniz, siz.
ÇAĞLAR
DEMİREL (Devamla) - Oradaki polis, asker mi çözecek? Yetki orduya mı
devredildi, yoksa Hükûmet mi bu sorunları çözecek? Madem Hükûmet çözecekse
neden şimdiye kadar çözmedi? Bunu bir kez daha soruyoruz. Eğer çözemiyorsa bu
güçler kimlerdir, nereye bağlıdır? Bunların açıklanması, Hükûmet tarafından
Parlamentoya açıklanması ve söylenmesi gerekiyor. 
Evet,
Cumhurbaşkanı ifade etti, kaymakamlara, muhtarlara “Bir şey olursa bana
söyleyin, beni arayın, bizzat beni arayın.” dedi. Yani, bugün, soruyoruz,
öğrenmek istiyoruz: Cizre Kaymakamı, Şırnak Valisi bu sorunu çözmüyor,
ambulansın geçişine izin vermiyorsa bu talimatı kimden alıyor? Bunu öğrenmek
istiyoruz. Tekrar soruyoruz, bu soruların cevabını öğrenmek istiyoruz. 
Bunu
bir kez daha ifade edeyim ki şu anda milletvekillerimiz Bakanlıkta, otuz altı
saat boyunca İçişleri Bakanlığıyla görüşme yapıldı fakat çözülemedi,
çözülemediğini hep birlikte biliyoruz. Çözmek için, oraya giden insanların
yaşaması için, yaşamasını sağlamak için milletvekilleri, grup başkan vekilimiz
dâhil olmak üzere açlık grevine bedenlerini yatırdı. Üç gündür sadece hastaneye
yaralıların götürülmesini sağlayamadığımız için milletvekillerimiz açlık
grevine girdi. Grup olarak, HDP Grubu olarak bugün bu sorun çözülmezse bütün
gruptaki arkadaşlarımızın kararıyla bu sayıyı daha da artırarak açlık grevine
gireceğiz. 
Evet,
bizim partimizin milletvekilleri bölgede. Nerede? Mardin’de, Diyarbakır’da,
Şırnak’ta, halkın yanında. Halkın yaşadıklarını bizzat onlarla birlikte
görerek, onların yanında bütün yaşamlarıyla birlikte, iç içe, yaşananlara ortak
olmaktadır.
ZEHRA
TAŞKESENLİOĞLU (Erzurum) – Organize işler!
MAHMUT
TOĞRUL (Gaziantep) – Orayı Kerbela’ya çevirdiniz, hiç vicdanınız sızlamıyor mu?
Daha hâlâ konuşuyorsun!
ÇAĞLAR
DEMİREL (Devamla) – Şunu söyleyelim, şunu bir kez daha ifade etmek istiyorum:
Değerli milletvekilleri, bizim zaten yarıdan fazla milletvekilimiz Şırnak’ta,
Mardin’de, Diyarbakır’da. 
ALİM
TUNÇ (Uşak) – Teröristlerle birlikte!
ÇAĞLAR
DEMİREL (Devamla) – Başkan, sözünü geri almasını istiyorum.
MEHMET
EMİN ADIYAMAN (Iğdır) – Ayıp, ayıp!
ÇAĞLAR
DEMİREL (Devamla) – Sözünü geri almasını istiyorum.
BAŞKAN
– Sayın milletvekilleri, müdahale etmeyelim.
Buyurun
Sayın Demirel.
ÇAĞLAR
DEMİREL (Devamla) – Milletvekillerimize söylediği sözü -tutanaklardan alıp-
geri almasını ve ona iade edilmesini istiyorum, sözünü geri almasını istiyorum.
BAŞKAN
– Buyurun.
ÇAĞLAR
DEMİREL (Devamla) – Milletvekillerimiz halkın içindedir, yaşananları bizzat
görüyor. Gelin, birlikte gidelim. Şunu ifade ediyorum, net bir şekilde
söylüyorum: Savaş alanında bile bir hukuk vardır, bir insanlık vardır; koridor
açılır, bir heyet gider, oradaki yaralıları o koridordan alır getirir
hastaneye, nereye götürmesi gerekiyorsa yaralıları tedavi etmek için götürür,
hastaneye götürür, sağlık merkezine götürür. Şu anda gelin, buradan çağrıda
bulunuyorum, MHP de, AKP de, CHP de, biz de dâhil olmak üzere -biz hazırız-
birlikte gidelim, bir koridor oluşturalım, hep birlikte gidip yaralıları
kendimiz çıkaralım, eğer çıkaramıyorsak… Bu Parlamento görevini yerine
getirmelidir, eğer Hükûmet, Bakanlıklar bunu gerçekleştiremiyorsa o zaman bu
Parlamento, bu sorumluluğu almalı ve bir koridor oluşturarak bunu yerine getirmelidir.
Çok
net ifade ederim ki şimdi yaşananları sadece bir algı yanıltmasıyla ele
alamazsınız. İfade ediyoruz ki o ambulanslar oraya gitmemiştir, çok net
söylüyoruz. Bize şu söyleniyor: “112 ambulansları gitmiş ve orada
bekletiliyor.” ama zaten oradaki yetkililerin ve Bakanlığın da bilgisi
dâhilinde belediye ambulansı ve sağlık personelleri oraya ilerledi ve ulaşamadı
ve bütün isimler oraya verildi. Kim tarafından engellendi? Çok net söylüyoruz:
Zırhlı araçlardan açılan ateş sonucunda engellendi, bunun görüntüleri var,
bunların görüntüleri var. Orada isimleri belirlenen ve yaralıları almaya
gitmeye çalışan sağlık personelleri, isim verildiği hâlde gözaltına alınıyor
yani “Ya öleceksiniz ya da sizi tutuklayacağım.” 
AHMET
GÜNDOĞDU (Ankara) – Mehmet Karakuş linç edilmiş “HDP bizi kandırdı.” dediği
için, şu ses sanatçısı, “Çiyager” linç edilmiş, onun da görüntüsü var mı? 
TUĞBA
HEZER ÖZTÜRK (Van) – Ne alakası var bu konuyla ya!
AHMET
GÜNDOĞDU (Ankara) – Güya barıştan söz ediyorsunuz, linç edilmiş, ne yaptınız,
bir söyleyin.
BAŞKAN
– Müdahale etmeyelim sayın milletvekilleri.
ÇAĞLAR
DEMİREL (Devamla) – Çok net söyleyelim: Sağlık personellerinden Abdülaziz
Yural… Sağlık emekçilerini kimin katlettiği ortadadır, Abdülaziz Yural, Şeyhmus
Dursun ve Eyüp Ergen. Eyüp Ergen için ifade etti Bakan, biz birlikte gidelim,
aileleriyle görüşelim, kimin katlettiği bütün sosyal medyada, kameralarda çok
açık bir şekilde ifade ediliyor ve görüntüleri mevcuttur. Yani valinin, yerel
güçlerin yalan yanlış bilgilerine, Parlamento ve bakanlar buna, bu yanlış
bilgilere izin vermemelidir.
ALİM
TUNÇ (Uşak) – Sizin bütün konuştuklarınız yalan!
ÇAĞLAR
DEMİREL (Devamla) – Eğer inanıyorsanız gelin hep birlikte gidelim, eğer
varsanız birlikte gidelim, bütün sorunları orada birlikte görelim. Verdiğimiz
araştırma önergelerine “Evet.” deyin ve size güvenelim diyorum, teşekkür
ediyorum. (HDP sıralarından alkışlar)
BAŞKAN
– Adalet ve Kalkınma Partisi Grubu önerisini oylarınıza sunuyorum: Kabul
edenler… Kabul etmeyenler… Öneri kabul edilmiştir.
İLKNUR
İNCEÖZ (Aksaray) – Sayın Başkan…
BAŞKAN
– Sayın İnceöz…
İLKNUR
İNCEÖZ (Aksaray) – Sayın Başkanım, az evvelki hatip, hem grubumuza hitaben
ilzamda bulunmuştur ciddi bir şekilde hem de Parlamentoya ciddi bir şekilde,
tehditvari bir konuşma yapmıştır, buna cevap vermek istiyorum.
BAŞKAN
– Ne söyledi Sayın İnceöz?
İLKNUR
İNCEÖZ (Aksaray) – Biraz evvelki konuşmasında yine, ölümlerden AK PARTİ
Hükûmetini, iktidarını ve her birimizi burada sorumlu tutmuştur, bununla
beraber, tehdit içeren de sözler sarf etmiştir. 
BAŞKAN
– Buyurun Sayın İnceöz. (AK PARTİ sıralarından alkışlar)
İki
dakikayı geçmesin lütfen.
VI.- SATAŞMALARA İLİŞKİN KONUŞMALAR (Devam)
4.- Aksaray Milletvekili İlknur İnceöz’ün, Diyarbakır
Milletvekili Çağlar Demirel’in AK PARTİ grup önerisi üzerinde yaptığı konuşması
sırasında Adalet ve Kalkınma Partisine sataşması nedeniyle konuşması
İLKNUR
İNCEÖZ (Aksaray) – Sayın Başkan, değerli milletvekili arkadaşlarım; öncelikle,
bu kürsü, milletin kürsüsü ve bu kürsüye çıkan milletvekili arkadaşlarımızın
milleti temsilen sözcülük yapmaları gerekiyor. Burayı birkaç gündür, birkaç
aydır hatta, meşgul eden başka konular oldu. Burada çıkıp milletvekillerini
tehdit ederek “Şunu yapmazsanız bu böyle olacak, bunu yapmazsanız bu böyle
olacak.” diye, bu kürsüden terör örgütünün sözcülüğünü yapmaya kimsenin hakkı
yoktur. (AK PARTİ sıralarından alkışlar) Öncelikle, kimin temsilciliğini, kimin
sözcülüğünü yapıyoruz, bunun ayrımının iyice ortaya çıkması lazım.
Burada,
baştan aşağı gelip gerçekten gerçeklerle ilgisi olmayan birkaç gündür,
özellikle bu haftanın başından itibaren Faysal Sarıyıldız’ın ve 24 kişinin
olduğu yerden bahsediliyor. Bununla ilgili bilgiyi verdik. Ambulanslar geliyor
güvenli bir bölgeye kadar ama ötesine hem çukurlardan hem de nereden geldiği
belli olmayan ateş açmaların neticesinde öbür tarafa gidemiyor demiştik. İşte,
bugün o bölgede, Cizre’de sabah 07.05 sıralarında Faysal Sarıyıldız’ın ve
birkaç gündür Parlamentoyu meşgul eden konu, baştan aşağı yalan olduğunu
söylediğimiz, “Yaralılar var.” denilen noktadan teröristlerce ateş açılıyor ve
5 kişi yaralanıyor, bunlardan bir tanesi Jandarma Uzman Çavuş –Allah rahmet
eylesin- şehit oluyor Yusuf Haldun Uslu, diğerleri de parmağından, bacağından
ve diğer uzuvlarından yaralı bir şekilde… Hani oralarda yaralı vardı? Hani
ambulanslar gelmiyordu? (AK PARTİ sıralarından alkışlar) Ambulansları oralarda
güvenli bölge şeklinde götürelim derken bir uzman çavuşumuz şehit oluyor ve
diğerleri de yaralanıyor. İşte bu kürsüye geldiğinizde oradaki Kürt
kardeşlerimizi, Türkiye’deki 78 milyon vatandaşımızı aldatıcı şekilde
konuşmayacaksınız, gerçekleri konuşacaksınız. 
(Mikrofon
otomatik cihaz tarafından kapatıldı)
ÇAĞLAR
DEMİREL (Diyarbakır) – Orada mıydın, nereden biliyorsun?
İLKNUR
İNCEÖZ (Devamla) - Bununla beraber Sayın Cumhurbaşkanımızın lafından, çok doğru
söylüyor, şunun için doğru söylüyor. Karşınızda hendek kazan, çukur kazanlara
karşı mevzuatı uygulayın diyor.
MİZGİN
IRGAT (Bitlis) – Buradan konuşmak kolay öyle. Git o bölgeye o zaman.
SİBEL
YİĞİTALP (Diyarbakır) – Gelin, görün, buradan konuşmayın. Biz oradayız.
BAŞKAN
– Sayın İnceöz, teşekkür ediyoruz. 
Süreniz
dolmuştur.
İLKNUR
İNCEÖZ (Devamla) - Nasıl bir diktatör ki… Millete rağmen iş yapmayacağını beyan
eden bir diktatörü tarif ediyorsunuz. (AK PARTİ sıralarından alkışlar) 
ÇAĞLAR
DEMİREL (Diyarbakır) – Sayın Başkan…
BAŞKAN
– Sayın Demirel…
ÇAĞLAR
DEMİREL (Diyarbakır) – Çok net olarak grubumuza ve bize yapılan ithamlardan
dolayı söz hakkı istiyorum.
BAŞKAN
– Tam olarak ne söyledi? Çünkü ben…
ÇAĞLAR
DEMİREL (Diyarbakır) – Terör örgütünün sözcülüğünü yapan…
SİBEL
YİĞİTALP (Diyarbakır) – Neler söylemedi ki Sayın Başkan ya!
BAŞKAN
– Ben bunu sormak durumundayım arkadaşlar, İç Tüzük’e göre herkese. Ben yok
demedim.
Buyurun,
tamam. 
SİBEL
YİĞİTALP (Diyarbakır) – Herkese sormuyorsunuz, sadece bize soruyorsun.
MAHMUT
TOĞRUL (Gaziantep) – Başka gruplara sormuyorsunuz ama.
BAŞKAN
– İlknur Hanım’a da sordum, herkese soruyorum. Hayır, o, benim görevim. İç
Tüzük’e göre ben kimin, niçin söz istediğini sormak durumundayım.
Buyurun
Sayın Demirel. 
İki
dakikada yeni bir sataşmaya meydan vermeden…
5.- Diyarbakır Milletvekili Çağlar Demirel’in, Aksaray
Milletvekili İlknur İnceöz’ün sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
ÇAĞLAR
DEMİREL (Diyarbakır) – Teşekkürler Sayın Başkan. 
GÖKCEN
ÖZDOĞAN ENÇ (Antalya) – Dağ başı mı burası? Allah, Allah! Sormak zorunda. Aç İç
Tüzük’ü oku, öğren.
MAHMUT
TOĞRUL (Gaziantep) – Ne diyorsun sen? Ne bağırıyorsunuz ya? Ne oluyor, ne
oluyor?
GÖKCEN
ÖZDOĞAN ENÇ (Antalya) - Bağırmıyorum. 
ÇAĞLAR
DEMİREL (Devamla) – Şimdi, yalan yanlış bilgi buradan çok net ortaya çıkıyor
arkadaşlar.
Arkadaşlar,
grup başkan vekili şunu söylüyor… (AK PARTİ ve HDP sıraları arasında karşılıklı
laf atmalar) Arkadaşlar…
BAŞKAN
– Sayın milletvekilleri, lütfen…
ÇAĞLAR
DEMİREL (Devamla) – Başkanım, böyle de konuşulur mu?
BAŞKAN
– Sizin grubunuza da söylüyorum, öbür gruba da, hepsine söylüyorum.
Lütfen
arkadaşlar…
Buyurun.

ÇAĞLAR
DEMİREL (Devamla) – Yani yeniden başlatsanız, ben bir cümle bile kullanamadım
Başkanım.
BAŞKAN
– Tamam, buyurun.
ÇAĞLAR
DEMİREL (Devamla) – Tamam, teşekkür ediyorum Başkanım.
Şimdi,
söylediklerinizin ne kadar yanlış olduğunu şuradan ifade edeyim ki Sayın Faysal
Sarıyıldız o bölgede bile değil. Çok net söyleyeyim, o bölgede bile değil.
İLYAS
ŞEKER (Kocaeli) – Silah götürüyor, silahı nereye götürüyor, ne yapacak? Faysal,
silah mı taşıyor?
ÇAĞLAR
DEMİREL (Devamla) – O ara kendisi Cizre’dedir, kendisi Şırnak Milletvekilidir,
Cizre Milletvekilidir. Kendisi bodrumun olan kısmında değil. (AK PARTİ
sıralarından gürültüler) 
İLKNUR
İNCEÖZ (Aksaray) – Cizre’de dedim, Cizre’de.
İLYAS
ŞEKER (Kocaeli) – Keskin nişancıların yanında mı? Faysal, keskin nişancıların
yanında mı?
ÇAĞLAR
DEMİREL (Devamla) - Sayın grup başkan vekiliniz diyor ki: “Faysal Sarıyıldız ve
içinde olanlar oradadır.” Faysal Sarıyıldız’ı hedef seçen AKP’ye ben buradan
çok net ifade ediyorum. Burada bütün arkadaşlar, biraz önce de söylendi…(AK
PARTİ sıralarından gürültüler)
İLKNUR
İNCEÖZ (Aksaray) – Sözümü çarpıtma!
BAŞKAN
– Arkadaşlar, müdahale etmeyelim.
ÇAĞLAR
DEMİREL (Devamla) - …milletvekillerimize söz söylenmesine kesinlikle izin
vermeyeceğiz, bunu bir kez daha ifade edelim. O da bu Parlamentonun bir
üyesidir. 
İLYAS
ŞEKER (Kocaeli) – Faysal, silah mı taşıyor oraya?
İLKNUR
İNCEÖZ (Aksaray) – O zaman gelip Parlamentoda olacak, teröristlerin sözcülüğünü
yapmayacak.
MAHMUT
TOĞRUL (Gaziantep) – Sen mi belirleyeceksin Başkan, sen mi belirleyeceksin?
Hayret bir şey ya, sizin milletvekilleriniz hepsi niye burada değil?
ÇAĞLAR
DEMİREL (Devamla) – Faysal Sarıyıldız, bu Parlamentonun bir üyesidir. Cizre’den
seçilmiş bir milletvekilidir. Orada olacak, tabii ki orada olacak,
milletvekilidir orada olacak, halkın yanındadır. Sizin gibi, yalan yanlış
bilgiler vermiyor. Sizler, Faysal Sarıyıldız hakkında söylediğiniz sözlerin
hepsini geri alacaksınız. (AK PARTİ sıralarından gürültüler) 
ALİM
TUNÇ (Uşak) – Yok canım!
ÇAĞLAR
DEMİREL (Devamla) - Biz buna hukuki işlemleri de başlatacağız, bütün
tutanakları da çıkartacağız. Faysal Sarıyıldız insanların yaşamını kurtarmak
için mücadele ediyor. 
İLYAS
ŞEKER (Kocaeli) – Teröristlerin yaşamını kurtarmak için, teröristleri kaçırmak
için orada mücadele ediyor!
ÖMER
ÜNAL (Konya) – Gelsin vekillik yapsın burada, gelse ya.
ÇAĞLAR
DEMİREL (Devamla) – Gelin bir gün iki saat Cizre’ye gidelim, sizi Cizre’ye
davet ediyorum, iki saat gidelim. Yolları açalım, iki saat gidelim Cizre’ye,
Cizre halkının yanında olalım. Faysal Sarıyıldız bodrumun bulunduğu noktada
değil, onu bir kez daha ifade edelim. Yalan yanlış bilgiler size bu şekilde
iletiliyor, o yüzden bu kadar yalan yanlış bilgilere sahip bir şekilde burada
kalkıp konuşuyorsunuz. 
ÖMER
ÜNAL (Konya) – Sizin bilgileriniz doğru…
ÇAĞLAR
DEMİREL (Devamla) – O yüzden burası Hükûmet, iktidar, bugün bakanlar, yalan
yanlış bilgiler yüzünden sorunu çözemiyor. Oradaki bilgiler size yalan ve
yanlış olarak ifade ediliyor. Bunu çok net ifade ediyorum.
Teşekkür
ediyorum.
BAŞKAN
– Birleşime on dakika ara veriyorum. 
Kapanma Saati:16.25
ÜÇÜNCÜ OTURUM
Açılma Saati: 16.44
BAŞKAN: Başkan Vekili Ahmet AYDIN
KÂTİP ÜYELER: Fehmi KÜPÇÜ (Bolu), Sema KIRCI (Balıkesir) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 35’inci Birleşiminin
Üçüncü Oturumunu açıyorum.
Türkiye
Büyük Millet Meclisi Başkanlığının bir tezkeresi vardır, okutup oylarınıza
sunacağım.
III.- BAŞKANLIĞIN GENEL KURULA SUNUŞLARI (Devam)
C) Tezkereler
1.- Türkiye Büyük Millet Meclisi Başkanlığının,
ülkemizin Latin Amerika ve Karayipler’e açılım politikasının parlamenter
diplomasi boyutunun da güçlendirilmesi kapsamında TBMM’nin Latin Amerika
Parlamentosuna (PARLATINO) bölge dışı gözlemci üye olmasının Türkiye Büyük
Millet Meclisi Başkanlık Divanının 13/1/2016 tarih ve 2 sayılı Kararı’yla uygun
bulunduğuna ilişkin tezkeresi (3/462)
28/1/2016
Türkiye Büyük Millet Meclisi Genel Kuruluna
Ülkemizin
Latin Amerika ve Karayipler’e açılım politikasının parlamenter diplomasi
boyutunun da güçlendirilmesi kapsamında, TBMM’nin Latin Amerika Parlamentosuna
(PARLATINO) bölge dışı gözlemci üye olması, Türkiye Büyük Millet Meclisi
Başkanlık Divanının 13 Ocak 2016 tarih ve 02 sayılı Kararı’yla uygun
bulunmuştur.
Söz
konusu PARLATINO’ya gözlemci üye olma hususu, Türkiye Büyük Millet Meclisinin
Dış İlişkilerinin Düzenlenmesi Hakkında 3620 sayılı Kanun’un 1’inci maddesi
gereğince Genel Kurulun tasviplerine sunulur.
 İsmail
Kahraman
 Türkiye
Büyük Millet Meclisi
 Başkanı
BAŞKAN
– Kabul edenler… Kabul etmeyenler… Tezkere kabul edilmiştir. 
Gündemin
“Seçim” kısmına geçiyoruz.
VII.- SEÇİMLER
A) Komisyonlarda Açık Bulunan Üyeliklere Seçim
1.- Aile bütünlüğünü olumsuz etkileyen unsurlar ile
boşanma olaylarının araştırılması amacıyla kurulan Meclis araştırması
komisyonunda boş bulunan üyeliğe seçim
BAŞKAN
– Aile bütünlüğünü olumsuz etkileyen unsurlar ile boşanma olaylarının
araştırılması amacıyla kurulan Meclis Araştırması Komisyonunda boş bulunan ve
Adalet ve Kalkınma Partisi Grubuna düşen 1 üyelik için İstanbul Milletvekili
Tülay Kaynarca aday gösterilmiştir. 
Oylarınıza
sunuyorum: Kabul edenler… Kabul etmeyenler… Kabul edilmiştir. 
Alınan
karar gereğince, gündemin "Kanun Tasarı ve Teklifleri ile Komisyonlardan
Gelen Diğer İşler" kısmına geçiyoruz. 
1'inci
sırada yer alan, Türkiye Cumhuriyeti ile Peru Cumhuriyeti Arasında Ekonomik ve
Ticari İşbirliği Anlaşması ile Anlaşmada Düzeltme Yapılmasına İlişkin Notaların
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu'nun görüşmelerine başlayacağız. 
VIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Türkiye Cumhuriyeti ile Peru Cumhuriyeti Arasında
Ekonomik ve Ticari İşbirliği Anlaşması ile Anlaşmada Düzeltme Yapılmasına
İlişkin Notaların Onaylanmasının Uygun Bulunduğuna Dair Kanun Tasarısı (1/354)
ve Dışişleri Komisyonu Raporu (S. Sayısı:64) (X)
BAŞKAN
– Komisyon? Burada.
Hükûmet?
Burada. 
Komisyon
Raporu 64 sıra sayısıyla bastırılıp dağıtılmıştır. 
Tasarının
tümü üzerinde söz isteyen? Yok. 
Görüşmeler
tamamlanmıştır. 
MAHMUT
TOĞRUL (Gaziantep) – Var. Nasıl yok?
BAŞKAN
– Nerede söz talebiniz?
MAHMUT
TOĞRUL (Gaziantep) – Var Başkan, biz konuşmak istiyoruz.
BAŞKAN
– Tamam da, bunu önceden bildireceksiniz arkadaşlar. 
RAMAZAN
CAN (Kırıkkale) – Maddede artık konuşun. 
BAŞKAN
– Tümü üzerindeki görüşmeler tamamlanmıştır. 
Madde
üzerinde söz vereceğim size. 
MAHMUT
TOĞRUL (Gaziantep) – Başkan, tümü üzerinde Mehmet Emin Adıyaman arkadaşımız
konuşmak istiyor. 
BAŞKAN
– Tasarının tümü üzerinde Halkların Demokratik Partisi Grubu adına Iğdır Milletvekili
Mehmet Emin Adıyaman. 
Buyurun
Sayın Adıyaman. 
Süreniz
yirmi dakikadır. 
HDP
GRUBU ADINA MEHMET EMİN ADIYAMAN (Iğdır) – Teşekkür ediyorum. 
Sayın
Başkan, değerli milletvekilleri; hepinizi saygıyla selamlıyorum. 
Şimdi,
uzun bir süredir bölgede sokağa çıkma yasakları uygulanmakta ve bu sokağa çıkma
yasakları süresi boyunca gerek asker, polis gerek sivil vatandaşlarımızın ve
yine resmî açıklamalara göre, gerillaların öldüğünü, neticede bu ülkenin
çocuklarının ve bu ülkenin anne ve babalarının gözyaşlarının aktığını
görmekteyiz. Defalarca bu kürsüde sokağa çıkma yasaklarının iç hukukumuz
açısından hukuki dayanağının bulunmadığını, bunun fiilî bir durum olduğunu,
esasen mevcut Anayasa ve iç mevzuata aykırı olduğunu dile getirdik. Her ne
kadar Hükûmet bu sokağa çıkma yasaklarının dayanağını 5442 sayılı Yasa’nın
11’inci maddesine dayandırıyorsa da bu bizce ve mevcut Anayasa’ya göre aslında
dayanaksız ve valilerin karar alamayacağı bir durumdur. Bunu nereden
çıkarıyoruz? Anayasa’nın 13’üncü maddesi özgürlüklerin hangi koşullarda
sınırlandırılacağını açıkça ortaya koymuştur. Keza bununla bağlantılı olarak
Anayasa’nın 119, 120 ve 122’nci maddesine kadar devam eden hükümlerinde ülkede
olağanüstü durumların, olağanüstü koşulların ve hâlin, hatta sıkıyönetimin yine
hangi koşullarda, hangi şartlarda ilan edileceğini ve ilanın prosedürünü açık
bir şekilde ortaya koymuştur.
HALUK
İPEK (Amasya) – Sayın Başkan, hatibin konuşmasının sözleşmeyle ne ilgisi var? 
MEHMET
EMİN ADIYAMAN (Devamla) – Değerli arkadaşlar, iktidar bu anlaşmalara uymadığı
gibi, bu hükümlere uymadığı gibi, yine, Türkiye’nin imzaladığı uluslararası
anlaşmalara da uymamaktadır. Bildiğiniz gibi, Anayasa’nın 90’ıncı maddesi
uluslararası anlaşmaların iç hukukumuz açısından bağlayıcı olduğunu, hatta
insan haklarına ilişkin uluslararası sözleşmelere karşı Anayasa Mahkemesine de
itiraz edilmeyeceğini hüküm altına almıştır. Dolayısıyla, Türkiye’nin
imzaladığı temel insan haklarına ilişkin sözleşmelerin başında İnsan Hakları
Evrensel Beyannamesi gelmektedir. 
Değerli
arkadaşlar, Birleşmiş Milletler İnsan Hakları Beyannamesi’nin 1’inci maddesi
“Bütün insanlar doğduğu anda eşit doğar ve eşit haklara sahiptir.” hükmünü
içerir. Yine, 2’nci maddesi ırk, renk, cinsiyet, dil, din gibi özelliklerinden
dolayı ayrımcılığa tabi tutulamayacağını; 3’üncü maddesi yaşama hakkının egemen
devletler tarafından güvence altına alınmasını; 5’inci maddesi işkence
yapılamayacağını, zalimce uygulamaların uygulanamayacağını ve insan onuruna
aykırı uygulamaların yürütülemeyeceğini garanti altına alır. Ve devamı 9, 10,
mülkiyet hakkı, seyahat hakkı, ifade özgürlüğü hakkı gibi temel insan haklarına
ilişkin birçok hakkı güvence altına almış. 
Türkiye,
6 Nisan 1949 tarihinde bu Birleşmiş Milletler İnsan Hakları Evrensel
Beyannamesi’ni imzalamıştır. Bugün sokağa çıkma yasağıyla hayata geçirilen şey,
Türkiye'nin 1949 yılında altına imza attığı bu sözleşmedeki hakların tümünün
ayaklar altına alındığının açık bir göstergesi. Seyahat hakkı sokağa çıkma
yasağıyla ihlal ediliyor, mülkiyet hakkı ihlal edilmiştir, yaşam hakkı ihlal
ediliyor, daha da önemlisi bölgenin etnik ve kültürel yapısından dolayı açık
bir şekilde ayrımcılığa tabi tutuluyor. Kaldı ki Ceza Muhakemesi Kanunu ve yine
uluslararası sözleşmelerin açıkça ifade ettiği “suçun şahsiliği” prensibi de
ihlal edilerek, örneğin, Cizre’de, Sur’da ya da Silopi’de “Terör örgütü
mensupları vardır.” gerekçesiyle, böyle bir gerekçeye sığınılarak toplu bir
cezalandırma sistemi uygulanmaktadır. 
HASAN
BASRİ KURT (Samsun) – Sayın Hatip, Peru’yla ilgili bir şeyler söyleyin.
MEHMET
EMİN ADIYAMAN (Devamla) – Varsayalım ki, iktidarın iddia ettiği gibi orada
birtakım silahlı kişiler olsa bile 120-130 bin kişilik bir topluluğu toplu
olarak cezalandıramazsın.
Değerli
arkadaşlar, İnsan Hakları Beyannamesi’ni güçlendiren ve onun paralelinde,
biliyorsunuz bir de Avrupa İnsan Hakları Sözleşmesi vardır. Türkiye bu
sözleşmeyi de imzalamıştır. Bu sözleşme de Birleşmiş Milletler İnsan Hakları
Sözleşmesi’ndeki hükümleri daha somut, daha açık, daha net bir şekilde
açıklamakta ve güvence altına almaktadır. Avrupa İnsan Hakları Sözleşmesi’nin
ilgili hükümlerini, yine yaşam hakkı, ayrımcılık yapmama, ikametgâh, seyahat ve
ifade özgürlüğü gibi haklarını da yine mevcut Hükûmet, keyfî, dayanaksız ve
yereldeki valinin talimatıyla ayaklar altına almaktadır. Aslında burada işlenen
ciddi bir anayasal suçtur. Zira Anayasa’nın 90’ıncı maddesi, bütün bu
hükümleri, bu uluslararası anlaşmaları Anayasa hükmü olarak değerlendirmekte,
hatta Anayasa Mahkemesine itirazının bile kabil olmadığını açıkça ortaya
koymaktadır. 
Avrupa
İnsan Hakları Sözleşmesi çerçevesinde Türkiye’nin de yaptırımını kabul ettiği,
yargılama hakkını kabul ettiği Avrupa İnsan Hakları Mahkemesi, son dönemde
sadece Cizre’ye ilişkin beşe yakın ihtiyati tedbir kararı, yürütmenin
durdurulması kararı vermesine rağmen, Hükûmet, Avrupa İnsan Hakları
Mahkemesinin bu yürütmeyi durdurma kararlarını da hayata geçirmemiş ve hakkında
yürütmeyi durdurma kararı verilen 5 kişi yaşamını kaybetmiştir.
Değerli
arkadaşlar, buradaki temel sorun, Türkiye’de, sadece mevcut Hükûmetin, sadece
Sayın Cumhurbaşkanının “Mevzuatı bir tarafa bırakın, iç hukuku bir kenara
bırakın, kendi bildiğinizi uygulayın.” cümlesinden hareketle iç hukuku hiçe
saymaktan ibaret değil. Aynı zamanda mevcut Hükûmet, uluslararası
sözleşmelerden doğan yükümlülükleri de yerine getirmemekte, uluslararası
sözleşmelerden doğan hakları da keza âdeta bir kenara atmaktadır. Mesela Kürt
sorunu öyle ciddi bir sorun ki, Türkiye’de demokratikleşmenin önünde o kadar
büyük bir engel ki, bütün bu anlattığımız sözleşmeler gibi, örneğin Avrupa
Yerel Yönetimler Şartı’nı incelediğimizde, Türkiye’nin bu Yerel Yönetimler
Şartı’ndaki pek çok hükme, pek çok karara çekince, maddeye çekince koyduğunu
görmekteyiz. Nedir buradaki çekincelerin temel mantığı? İşte mantık şu: Bu
çekinceleri kaldırdığımız zaman, altındaki imzayı, çekincelere ilişkin imzayı
geri çektiğimizde Avrupa Yerel Yönetimler Şartı’ndan doğan yerel yönetimlerin,
özerk yönetimlerinin oluşabileceği. Dolayısıyla, doksan yıldır bu ülkede bir
fobi hâline gelen Kürtler, Kürtlerin bölünme korkusu, endişesi bu çekincelerin
hâlâ devam etmesinin en büyük nedenlerinden biridir. Ama gerçek şu ki
uluslararası evrensel hukuk kurallarının, uluslararası bu sözleşmelerin ve
dünyanın, özel olarak da Avrupa’nın kabul ettiği Yerel Yönetimler Şartı’ndaki
hükümler, Türkiye’de de Avrupa’da da doğrudan demokrasinin, gerçek demokrasinin
uygulanmasının vazgeçilmez kurallarıdır.
Yerel
demokrasinin, demokratik bir sistemin inşasının öncelikli yolu, Yerel
Yönetimler Şartı’nda da ifadesini bulduğu gibi, ademimerkeziyetçi bir sistemin
inşa edilmesidir. Bunun, tarihte sosyolojik gelişme sürecinin doğal sonucu
olarak da varmamız gereken nokta bu. 
Hepinizin
bildiği üzere, devletlerin ortaya çıkış süreçleri Antik Çağ Yunan site
devletleri. Orta Çağ’da bu devletlerin ya din kimliği üzerinden veya mezhep
kimlikleri üzerinden imparatorluklaştıklarını ama ademimerkeziyetçi konumlarını
da devam ettirdiklerini görüyoruz. 
Kapitalist
çağın burjuva ideolojisinin oluşturmuş olduğu ulus, tekçi ulus devlet anlayışı
1700’lü yıllardan günümüze miadını tamamlamıştır. Dünyada bunun pratiğini,
bunun nasıl çözüldüğünü hepimiz her gün görmekteyiz. 
İşte
21’inci yüzyılda ademimerkeziyetçiliğin hâkim olduğu, yerel yönetimlerin
güçlendirildiği, toplumsal aidiyetlerin, farklılıkların yerel düzeyde kendisini
örgütleyebildiği, kendisini karar sürecine katabildiği ve tekçi ulus anlayışı
yerine çoğulcu, demokratik ulus paradigmasını inşa edebilen devletler, bu
kapitalist modernitenin veya kapitalist çağın ulus devlet kültüründen, ulus devlet
yapısından kendisini kurtarabilmiş ve bütün sorunları aşabilmiştir. Maalesef,
bunu aşamayan ülkeler, hâlâ bu sistemle iç sorunlarını aşamadığı gibi, iç
çatışmalar ve giderek parçalanmayla yüz yüze kalmaktadır.
Değerli
arkadaşlar, bugün Türkiye’de de önemli bir sorun olan Kürt sorununun çözümü
noktasında, idari ve siyasi olarak Anayasa’nın durumunu ve yıllardır sorun
üreten idari yapının gözden geçirilmesi gerektiğinin bir zorunluluk olduğunu
görmekteyiz. Yaşanan süreci ve hepimize acı veren, otuz yıldır birçok
insanımızın canına ve milyarca dolar ekonomiye mal olan Kürt sorununun
çözülebilmesinin, bir çözüme kavuşmasının ve demokratik bir cumhuriyete ve
demokratik bir ulusa ortak vatanda ulaşabilmemizin örnekleri, modelleri dünyada
çoktur. 
Bakın,
İrlanda’da yıllarca benzer sorunlar yaşandı ama İngiltere, yıllarca,
bastırmacı, şiddetle, inkârla sorunun devam edemeyeceğini, bir şekilde bu
sorunun çözülmesi, müzakereyle ve demokratik yöntemlerle sonuca ulaşmasının
yolunu buldu ve Kuzey İrlanda sorununu, hepinizin bildiği gibi, çözüme
ulaştırdı.
Yine,
Kolombiya’da yıllardır devam eden FARC gerillaları ile Kolombiya Hükûmeti
arasında, yine binlerce insanın ölümüne neden olan süreç giderek barışa,
giderek demokratik çözüme ulaşmaktadır.
Daha
da önemlisi, Türkiye'nin bizzat rol aldığı, Türkiye'nin bizzat görev üstlendiği
ve çözüm sürecinde başaktör olduğu Moro İslami Kurtuluş Cephesi ve Filipinler
Hükûmeti arasında yaşanan mesele. 1960’lı yıllarda kurulan Moro Ulusal Kurtuluş
Cephesi çeşitli görüşmeler yapıp, 1980’li yıllarda Hükûmetle yarı özerklik
konusunda varılan anlaşma üzerine Moro Ulusal Kurtuluş Cephesinden ayrılan
İslami Kurtuluş Cephesi bu yarı özerklik anlaşmasını kabul etmeyerek 1981
yılından bu tarafa Filipinler’de silahlı mücadele vermiştir. Ama pek çok
görüşmelere, pek çok görüşmelerin sonuçsuz kalmasına, yeniden çatışmaların
başlamasına ve zaman zaman Hükûmetin varılan sözleşmeleri rafa kaldırmasına,
zaman zaman Moro İslami Ulusal Kurtuluş Cephesinin varılan antlaşmalardan
vazgeçmesine rağmen, süreç devam edip Türkiye'nin de gözlemci olduğu, hatta
silah bırakma sürecinde komisyon başkanlığını Filipinler Büyükelçiliğinin
yaptığı bir çözüm sürecine ulaşabildiğinin pratiğine, gerçeğine bizatihi
Türkiye Cumhuriyeti Hükûmeti tanıktır. 
Değerli
arkadaşlar, başka ülkelerde gelişen, bizimle benzer meselelerin hangi
metotlarla, hangi yollarla, nasıl çözüldüğünün, nasıl sonuca ulaşıldığının
pratik deneyimleri var. Bizden 10 bin kilometre uzaklıkta, belki daha fazla
kilometre uzaklıkta bulunan Filipinler’de gönüllü olarak, büyük bir coşkuyla,
büyük bir hevesle rol alan Türkiye Cumhuriyeti Hükûmetinin, en başta kendi
içinde, kendi yönettiği devlette ve büyük acılara sebep olan Kürt sorununun
çözümünde daha istekli, daha coşkulu, daha yapıcı ve daha canhıraş çalışması
gerekiyor. Kendi ülkesinin içindeki bir sorunu çözemeyen bir Hükûmetin ister
Filipinler’de ister Afrika’nın herhangi bir ülkesinde ya da Latin Amerika’daki
bir ülkede ara bulucu, gözlemci olması bir anlam ifade etmeyecektir. 
Hükûmetin
Kürt sorunu konusunda aldığı tutum, savaş konsepti, inkâr, yeniden inkâr,
yeniden yok sayma ve yeniden şiddet yöntemi ile şiddeti önemseyen, öne çıkaran
politikalarıyla Türkiye’de özellikle de son iki üç aydır uygulanan ve insan
haklarını ihlal eden sokağa çıkma yasağıyla âdeta Kürt halkı kolektif olarak,
toplu olarak cezalandırılmaktadır. Subjektif niyet bu olmasa bile, pratikte
toplu cezalandırma, toplu cezaevi oluşturma pratiği uygulanmaktadır.
Dolayısıyla, bu uygulamalar bölgede gerçek anlamda bir duygu kırılması yarattığı
gibi, bunun sonuçlarının bize belki iki yıl, üç yıl sonra çok daha ağır
yansıyacağı bir realitedir. 
Genelkurmay
Başkanının verdiği verilere göre, 900 küsur civarında -tırnak içinde-
teröristin öldürüldüğü varsayılıyor son iki ay içinde, bu sokağa çıkma
yasaklarında. Arkadaşlar, bir an için düşünün, 950 kişi uzaydan gelmiyor, bu
ülkenin çocukları ve her bir öldürüldüğü iddia edilen kişinin en az 10 tane
akrabası vardır. 900 kişiyi 10’la çarptığımız zaman, sadece iki ay içerisinde
Türkiye’de 9 bin kişinin, yakın akrabası olan 9 bin kişinin bu olaydan
etkilendiği gerçeğiyle yüz yüzeyiz. Aynı şekilde, tersine, ölen asker ve
jandarmaların ailelerinin, aynı şekilde duygu kırılması yaşadığını
varsaydığımızda…
(Mikrofon
otomatik cihaz tarafından kapatıldı)
MEHMET
EMİN ADIYAMAN (Devamla) - …bu gidişatla, bu yöntemle bu sorunun çok daha büyük,
derin yaralar açacağı gerçeğiyle yüz yüzeyiz.
Hepinizi
saygıyla selamlıyorum. (HDP sıralarından alkışlar) 
BAŞKAN
– Gruplar adına konuşmalar tamamlanmıştır.
Şahıslar
adına ilk söz, Ankara Milletvekili Murat Emir’e aittir.
Sayın
Emir, buyurun. (CHP sıralarından alkışlar)
Süreniz
on dakikadır.
MURAT
EMİR (Ankara) – Sayın Başkan, değerli milletvekilleri; Kurulumuzu, Meclisimizi
saygıyla selamlıyorum. 
Değerli
arkadaşlar, dün itibarıyla, Türkiye Cumhuriyeti, bizler önemli bir birincilik
yakaladık. Ama, bu birincilik hepimizin gurur duyacağı, mutluluk duyacağımız
bir birincilik değildi maalesef. Avrupa İnsan Hakları Mahkemesinin 2015 yılı
istatistiklerine göre, ifade hürriyetinde, ifade özgürlüğünde en çok ceza alan,
en çok yargılanan ve en çok cezaya çarptırılan bir ülke durumuna düşürüldük.
Bu, bizim, öncelikle bu Meclis olmak üzere, hepimizin büyük üzüntü duyacağı ve
buradan çözümler üreteceğimiz önemli, ivedi bir konudur.
Bakınız,
Avrupa İnsan Hakları Mahkemesi 2015 yılında toplam 28 dava görüyor, bunlardan
10 tanesi Türkiye’ye ait ve Türkiye mahkûm ediliyor maalesef. Sadece bunlar
değil. Bakınız, Türkiye Avrupa İnsan Hakları Mahkemesinde davası olan ülkeler
içerisinde Ukrayna ve Rusya’dan sonra tam 8.450 davayla 3’üncü sırada. Adil
yargılanma hakkı açısından 20 mahkûmiyet, işkence ve kötü muameleye maruz kalma
açısından 14 mahkûmiyet, yaşam hakkının ihlaline karşı yeterli adli
kovuşturmanın yapılmamasına dönük olarak da 13 mahkûmiyet almışız maalesef. 
Değerli
arkadaşlar, yine anımsatmakta yarar görüyorum ki Türkiye, cezaevinde tutuklu 29
gazetecisi bulunan nadir ülkelerden birisidir. Bunlar, elbette bizim mutluluk
duyamayacağımız, büyük acı duyduğumuz dünya çapındaki birinciliklerimizdir.
Bunları bir an evvel gözden geçirmek ve düzeltmek zorundayız. 
Bakınız,
düşünce özgürlüğü nedir? Düşünce özgürlüğünü çok geniş ele almak gerekir.
Düşünce ve ifade özgürlüğü; düşünce ve görüş sahibi olma, ama bu yetmez,
düşünce ve bilgiye ulaşma, bu da yetmez, düşünce ve bilgiyi yayma hakkını da
kapsar. Dolayısıyla, bireyin maddi ve manevi varlığını geliştirme hakkının
güvencesi olan bu özgürlük, aynı zamanda toplumun demokratikleşmesinde de temel
rol oynamaktadır. 
Değerli
arkadaşlar, ifade hürriyetinin, düşünce hürriyetinin olmazsa olmazı, bunun
açığa vurulabilmesi, yayılabilmesi yani basın hürriyetidir. Basın hürriyetinde
de maalesef, dünya sonuncusu olmaktan kurtulamıyoruz. Basın özgürlüğü
demokratik toplumun temeli, demokrasinin bekçisidir. Ülkedeki rejimin demokrasi
olup olmadığının en temel kıstası, en temel ölçütü yine ifade hürriyetidir ve
bundan kaynağını alan basın özgürlüğüdür. Basın özgürlüğü öyle bir şeydir ki
muktedirlerin, iktidarın hoşuna giden şeylerin değil, aksine hiç hoşlanmayacakları
noktaların, konuların da açıkça ifade edilebilmesini kapsar ve bu fikirler
ifade edildi diye, bu yazılar yazıldı diye, bu haberler yapıldı diye
gazetecilerin, sorumluların kovuşturmaya, soruşturmaya ve tutuklanmaya maruz
bırakılmamasını kapsar. Avrupa İnsan Hakları Mahkemesi, kararlarında açıklıkla
şunu ifade ediyor, dikkatinizi çekerim: “Sadece bu ülkede basın özgürlüğü
vardır, ifade özgürlüğü vardır demek yetmez. Devletin, Hükûmetin yani sizlerin,
hepimizin ifade hürriyeti ve basın hürriyetinin yaşama geçirilmesi için etkili
önlemler alma zorunluluğumuz var. Bu etkili önlemler sayesindedir ki basın
özgürlüğünü sağlayabiliriz.”
Bakınız,
Avrupa İnsan Hakları Mahkemesinin basın özgürlüğüyle ilgili bir kararını
sizlere okumak istiyorum: “Demokratik bir sistemde, kamu gücünü elinde
bulunduranların yetkilerini hukuki sınırlar içinde kullanmalarını sağlamak
açısından basın ve kamuoyu denetimi, en az idari ve yargısal denetim kadar
etkili bir rol oynamakta ve önem taşımaktadır. Halk adına kamunun gözcülüğü işlevini
gören basının bu işlevini yerine getirebilmesi özgür olmasına bağlı olduğundan,
basın özgürlüğü herkes için geçerli ve hayati bir özgürlüktür.” Demek ki
arkadaşlar, evrensel hukukta basın ve ifade özgürlüğü, yargı bağımsızlığı ve
adalet kadar değerlidir.
Yine,
bir mahkeme kararından küçük bir alıntı yapmak isterim: “Sadece toplumun ve
devletin olumlu, doğru ya da zararsız gördüğü haber ve düşüncelerin değil,
devletin veya halkın bir bölümünün olumsuz ya da yanlış bulduğu, onları
rahatsız eden haber ve düşüncelerin de serbestçe ifade edilebilmesi ve
bireylerin bu ifadeler nedeniyle herhangi bir yaptırıma tabi tutulmayacağından
emin olmaları gerekir.” diyor Avrupa İnsan Hakları Mahkemesi, bunlar olmadan da
demokratik bir toplumdan bahsedilemeyeceğini söylüyor. Peki biz ne yapıyoruz
arkadaşlar? Bizim yaptığımız şudur: Beğenmediğimiz, istemediğimiz, bizi
rahatsız edecek hangi düşünce ifade edilirse onun karşısına büyük bir koro
geçiyor; başta Sayın Cumhurbaşkanı, sonra Hükûmet üyeleri, sonra yandaş medyanın
tetikçi gazetecileri, o da yetmiyor, bu sefer mafya babalarını bu konuya dâhil
ediyoruz ve her aykırı, ayrıksı fikri hep beraber boğmaya çalışıyoruz. Oysaki
biz bu ülkede, özellikle yeni bir anayasa yapma sürecinde -hep söylüyorsunuz
“İlla da başkanlık sistemi gelecek.” diye- bakın, böyle bir anayasa yapacaksak
bunu ancak ve ancak basın ve ifade hürriyeti teminat altına alınmış bir ortamda
yapabiliriz. 
Bundan
yaklaşık on beş gün önce aydınlarımız, aydınlar -bu ülkenin dışından da
aydınlar- bir bildiri yayınladılar. Ben, şahsım olarak bu bildiriye imza
atmazdım, içerisinde kavramsal anlamda sorunlu noktalar, cümleler olduğunu
kabul ediyorum. Ama, arkadaşlar şunu kabul etmek zorundayız: Bu tartışmalar
yapılmadan, bilim adamları, bilim insanları, bütün taraflar dilediklerince
görüşlerini ifade etmeden biz bunlarla nasıl tartışacağız, nasıl görüşlerimizi
anlatacağız, doğruyu nasıl bulacağız? 
Bakınız,
Sayın Cumhurbaşkanının bunlarla ilgili olarak kullandığı kelimeleri ben burada
tekrar etmek istemem ama aslına bakarsanız, her biri bir hakaret davasının
konusu olacak ağırlıkta ve kaba ve yaralayıcı sözlerle Sayın Cumhurbaşkanı bu
konuyu ele almıştır. Aynı zamanda, Sayın Cumhurbaşkanından güç alan diğer
odaklar da hatta “Kanlarıyla banyo yapacağız.” noktasına gelecek kadar bu
tartışmayı seviyesiz bir düzeye getirmişlerdir. 
Ben,
bütün bu tartışmalara şöyle bir cevap vermek istiyorum: 17’nci yüzyıl
aydınlanma düşünürü Voltaire şöyle der: “Söylediklerinizin hiçbirini kabul
etmiyorum ama düşündüğünüzü söyleme hakkınızı ölene dek savunacağım.” 
Değerli
arkadaşlar, Sayın Cumhurbaşkanı Cumhurbaşkanlığı konumunu içine
sindirememiştir. Anayasa'nın ona verdiği yetkilerinin her defasında dışına
çıkmakta ve Anayasa'yı günde defalarca kez çiğnemekten kendini
alıkoyamamaktadır. Hatta, kendi sözleriyle “Bu Anayasa benim yetkilerime, benim
yapacaklarıma dar geliyor, ayağıma bağ oluyor, fiilî durum değişmiştir, benim
için yeni bir anayasa yapın.” demeye getirmiştir.
Bakınız,
Türk Ceza Kanunu’nun 299’uncu maddesi Sayın Cumhurbaşkanına özel bir koruma
sağlıyor, diyor ki: “Cumhurbaşkanına hakaret edenler bir yıldan dört yıla kadar
hapis cezasıyla yargılanır.” Bizim Anayasa'mızda, bizim devletimizde
Cumhurbaşkanının özel bir konumu vardır çünkü devleti ve milletin bütünlüğünü
temsil eder ama Sayın Cumhurbaşkanının uygulamasına baktığımızda, devletin ve
milletin bütünlüğünü temsil etmekten öte, devleti ve milleti kutuplaştıran ve
her gün bir siyasi partinin en üst seviyeden propagandasını yapar durumdadır.
Dolayısıyla da kendisinin takip ettiği dava sayısı çığ gibi büyümektedir.
Bakınız, biz merak ettik; Sayın Abdullah Gül’ün görevinin son bir buçuk yılında
139 kişiye dava açılmış, Sayın Ahmet Necdet Sezer’e hakaretten görevinin son
bir buçuk yılında 26 kişiye dava açılmış ancak Sayın Cumhurbaşkanı açısından
son bir buçuk yılda 1.300’ün üzerinde kişiye dava açılmış. 
ALİ
ÖZKAYA (Afyonkarahisar) – Sosyal medya yoktu o zaman, sosyal medya yoktu.
MURAT
EMİR (Devamla) – Bunun temel bir sorunu… 
ALİ
ÖZKAYA (Afyonkarahisar) – Sosyal medya, işin özü sosyal medya. 
MURAT
EMİR (Devamla) – Sosyal medyayı sadece suçlayamazsınız. 
ALİ
ÖZKAYA (Afyonkarahisar) – Sosyal medya. 
İLKNUR
İNCEÖZ (Aksaray) – Hakaretlerin önemli bir kısmı oradan geliyor. 
ALİ
ÖZKAYA (Afyonkarahisar) – 100 davanın 95’i sosyal medya. 
MURAT
EMİR (Devamla) – Sayın Cumhurbaşkanı, ne Abdullah Gül gibi ne daha öncekiler
gibi, anayasal konumunun içine sığamamıştır; bu açık bir gerçektir, kendisinin
ifadeleridir zaten. 
Dolayısıyla,
arkadaşlar, özgürlüğün tarihi devlet otoritesinin sınırlandırılmasının
tarihidir. Önümüzde eğer demokratikleşmeyi geliştireceksek ona uygun bir fikrî
ortamı ve düşünce özgürlüğünü ve basın özgürlüğünü sonuna kadar yaşama geçirmek
zorundayız. 
Herkesi
saygıyla selamlarım. (CHP sıralarından alkışlar) 
BAŞKAN
– Tasarının tümü üzerindeki görüşmeler tamamlanmıştır. 
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir. 
1’inci
maddeyi okutuyorum:
TÜRKIYE CUMHURIYETI ILE PERU CUMHURIYETI ARASINDA EKONOMIK
VE TICARI İŞBIRLIĞI ANLAŞMASI ILE ANLAŞMADA DÜZELTME YAPILMASINA İLIŞKIN
NOTALARIN ONAYLANMASININ UYGUN BULUNDUĞUNA DAIR KANUN TASARISI
MADDE 1- (1) 15 Nisan 2011 tarihinde Ankara'da imzalanan
“Türkiye Cumhuriyeti ile Peru Cumhuriyeti Arasında Ekonomik ve Ticari İşbirliği
Anlaşması”yla anlaşmada düzeltme yapılmasına ilişkin notaların onaylanması
uygun bulunmuştur.
BAŞKAN
– 1’inci madde üzerinde gruplar adına ilk söz, Halkların Demokratik Partisi
Grubu adına Diyarbakır Milletvekili Sibel Yiğitalp’e aittir. 
Buyurun
Sayın Yiğitalp. (HDP sıralarından alkışlar) 
Süreniz
on dakikadır. 
HDP
GRUBU ADINA SİBEL YİĞİTALP (Diyarbakır) – Sayın Başkan, değerli
milletvekilleri; bu kürsüye gelirken şunu düşündüm, dedim ki: Biz bir haftadır,
Halkların Demokratik Partisi olarak, her konuşmamızda ambulans sorununu ve
oradaki yaralıların durumunu anlatıyoruz ve her anlattığımızda bir defa toptan
ret üzerinden karşı geliniyor. Hiçbiriniz sormuyorsunuz “Ya, bu gerçekten doğru
mudur? Var mıdır? Böyle bir şey varsa niye yapılmıyordur?” Yani, uluslararası
düzeyde krize dönüşecek kadar bir ambulans sorunu, bu ülkenin çözemeyeceği
kadar âciz bir sorun mu, biz bu kadar âciz bir ülke miyiz? Bu kadar büyük bir
ülkeden bahsediyoruz -her açıdan- devasa bir ekonomiden bahsediyoruz, NATO’nun
2’nci büyük ordusu olduğunu söylüyoruz, teknik olarak en iyi yerde olduğumuzu
söylüyoruz ama bir ambulans konusu geldiğinde 28 insanı ölüme mahkûm ediyoruz.
Bu şekilde bakıyoruz çünkü bakış açımızda sorun var. 
MURAT BAYBATUR (Manisa) – Sizin mi!
SİBEL YİĞİTALP (Devamla) – Bizim bakış
açımızda…
ALİM TUNÇ (Uşak) – Kesinlikle sorun var
sizin bakış açınızda.
SİBEL YİĞİTALP (Devamla) - …bu Meclisin
bakış açısında sorun var. 
MURAT BAYBATUR (Manisa) – Sizinkinde var.
Sizde var, sizde var.
SİBEL YİĞİTALP (Devamla) – Niye var,
biliyor musunuz? Yani, şimdi, oradaki yaralı insanlar bir tehdit ve şantaj
aracı olarak ölüme mahkûm ediliyor. İnsani olarak bakılmadığı gibi, sadece
politik bakış açısına sahip. Politik olsa içim yanmayacak, politik bile değil.
Sadece öyle buyrulmuş, ret üzerine ret cevabı veriliyor. Politik bir bakış
açınız olsaydı, burada oturup politik çerçevesini çizerdiniz, bunun karşısında
dururdunuz. Ama ambulans üzerinden bu kadar cümle sarf ediyoruz, bu sıralardan
biri çıkıp da “Bu ambulans niye gitmiyor? Biz ambulans gönderiyoruz, aslında
böyle bir şey.” diye somut, pratik bir karşılık veremiyor.
İLKNUR İNCEÖZ (Aksaray) – Verdik, verdik.

MAHMUT ATİLLA KAYA (İzmir) – Kaç defa
söylendi ya! Daha açık nasıl söylenecek? Sağlık Bakanı geldi ya! Daha açık
nasıl söylenecek?
SİBEL YİĞİTALP (Devamla) – Veremiyor
çünkü karşılığı yok. Veremiyor çünkü bilerek isteyerek, taammüden onları ölüme
sevk ediyor. Bilerek isteyerek 13 yaşındaki, 15 yaşındaki sivil insanları ölüme
sevk ediyor ve sonra gelip diyor ki “Orada silahlı insanlar var.” 
HÜSNÜYE ERDOĞAN (Konya) – Gerçeği,
doğruyu söyleyen kanalları kullanıyoruz, yalan söyleyenleri değil. 
SİBEL YİĞİTALP (Devamla) – Velev ki var,
silahlı insanlar var. Senin -NATO’nun 2’nci büyük ordususun- tankın var, topun
var, zırhlı aracın var. Dört bir yanda, ilçenin içinde zırhlı araçlar var,
binlerce Özel Harekât var; JÖH var, PÖH var, esedullah timi var… 
İLKNUR İNCEÖZ (Aksaray) – Hikâye
okuyorsun, hikâye!
SİBEL YİĞİTALP (Devamla) - …SAS var, daha
ismini bilemediğim, yerelin dışında onlarca unsur var. Niye, bunların içinden
bu kadar zor mudur o yaralıları almak? Bu kadar mı zor? Bu kadar mı âciziz
yani? O yaralıları alamayacak kadar bu ülkenin bir kudreti yok mu?
MURAT BAYBATUR (Manisa) – Sizin
istediğiniz bu zaten.
HÜSNÜYE ERDOĞAN (Konya) – Biz âciz
değiliz, âciz kimler belli zaten, belli.
SİBEL YİĞİTALP (Devamla) – Bu ülkenin
yaralılara müdahale edecek kadar hastanesi yok mu?
AHMET HAMDİ ÇAMLI (İstanbul) – Sokağın
başında ambulans.
SİBEL YİĞİTALP (Devamla) – Bu ülkenin o
hastaları alabilecek kadar ambulansı yok mu?
AHMET HAMDİ ÇAMLI (İstanbul) – Var, var;
sokağın başında 
HÜSNÜYE ERDOĞAN (Konya) – Kimlerin âciz
olduğu çok belli oluyor.
SİBEL YİĞİTALP (Devamla) – Yani, bu kadar
mı acziyet var ya da bu kadar mı korkaklık var; hangisi? Ya da bu kadar mı
algılarımız kapalı? 
MURAT
BAYBATUR (Manisa) – Açık, açık, gayet açık, hepsi açık.
SİBEL
YİĞİTALP (Devamla) – Bu kadar mı algılarımız kapalı?
Eğer
gerçekten, bu yaralılar üzerinden, düşündüğünüz gibi olsa gider alırdınız,
somut, pratik “Biz gittik aldık, bakın böyle çıktı.” derdiniz, hiç bu
tartışmayı sürdürmezdiniz. İlk günden giderdi ambulans alırdı, getirirdi, “Şu
insanlar, şu kimlikte insanlar var, siz bu kadar kıyamet kopardınız ama burada
yaralılar yok, bunlardır.” derdiniz ama sekiz gündür 6 insan yaşamını yitirdiği
gibi, şu an 4 insan kritik seviyede -yaşamının kritik seviyesinde- ve temel
ihtiyaçlarını karşılayamıyor. (AK PARTİ sıralarından gürültüler)
Bakın,
aynı Sağlık Bakanlığı, İstanbul’da, on dakika ambulans geciktiği için oranın
personeli hakkında, oranın sağlık müdürü hakkında soruşturma açarken… CNN
Türk’te, canlı yayında gazetecilerin sorduğu soruya karşılık sağlık
personelinin verdiği cevap şu, diyor ki: “Alabiliyor musunuz?” Diyor ki: “Orada
çatışma alanı var.” “Peki, bizim ambulanslarımız gitmezse belediyenin
ambulansları gidebilir mi?” diyor. “Evet, gidebilir çünkü orayı iyi tanıyor.”
diyor, onların alacağını söylüyor. “Peki, niye gitmiyor?” diyor, “Emniyet izin
vermiyor.” diyor.
HÜSNÜYE
ERDOĞAN (Konya) – Ya, niye böyle yapıyorsunuz?
SİBEL
YİĞİTALP (Devamla) – Açın, bakın. “Emniyet izin vermiyor.” demek bile, Emniyet
üzerinden bu kadar cümle kurmak bile, oradaki insanların yaşamına “Bırakın
ölsünler.” demektir. Biz de burada diyoruz ki: Bırakın ölsünler. 
HÜSNÜYE
ERDOĞAN (Konya) – Tabutların içinde silah mı götürecek belediyenin ambulansı?
SİBEL
YİĞİTALP (Devamla) – Peki, size soruyorum: 28 insan yaşamını yitirdiğinde, bu
ülkedeki insanlar…
HÜSNÜYE
ERDOĞAN (Konya) – Hem devletten ümidimizi kesmedik diyorsunuz, devletin her
türlü hakkı var diyorsunuz.
SİBEL
YİĞİTALP (Devamla) – Müdahale eder misiniz.
…28
insan yaşamını bir anda yitirdiğinde ve onların içinde ister silahlı ister
sivil -sivil çoluk çocuk da var- öldüğünde…
ALİM
TUNÇ (Uşak) – Ha, “ister silahlı, ister sivil”…
SİBEL
YİĞİTALP (Devamla) – …bilerek ve isteyerek öldürdüğünüzde -öldürme amacı
güttüğünüzü iyi biliyorum- 28 insan öldüğünde, bir infial olursa –ki bu benim
kişisel öngörümdür- nasıl bakacaksınız? Ne diyeceksiniz?
MURAT
BAYBATUR (Manisa) – İstediğiniz bu zaten.
SİBEL
YİĞİTALP (Devamla) – Biz bunu istiyorsak müdahale edersiniz. 
MURAT
BAYBATUR (Manisa) – Ediyoruz, ediyoruz.
SİBEL
YİĞİTALP (Devamla) – Niye gidip almıyorsunuz? (AK PARTİ sıralarından
gürültüler)
BAŞKAN
– Sayın milletvekilleri, müdahale etmeyelim lütfen.
SİBEL
YİĞİTALP (Devamla) – Biz gidip alalım diyoruz, biz alternatif oluşturalım
diyoruz, biz çözüm getirelim diyoruz.
TAHİR
ÖZTÜRK (Elâzığ) – Önce silahı bırakın, silahı.
MURAT
BAYBATUR (Manisa) – İşinize geleni duyuyorsunuz, işinize gelmeyeni
duymuyorsunuz.
SİBEL
YİĞİTALP (Devamla) – Biz, almak için her türlü pratik çözümü getirmemize
rağmen…
BAŞKAN
– Müdahale etmeyelim kürsüdeki hatibe.
SİBEL
YİĞİTALP (Devamla) – …oturduğunuz yerden sadece ret üzerinden, dogmatik,
tabulaştırılmış bir zat üzerinden cümle kuramıyorsunuz. Bütün mesele budur.
MURAT
BAYBATUR (Manisa) – He, he(!)
SİBEL
YİĞİTALP (Devamla) – Yoksa, eminim ki siz, şuradan çıktığınızda, yolda
gittiğinizde bir kedi bile sokağa düşse alıp onu kaldırırsınız, bir canlı
olduğunu görürsünüz ama söz konusu oradaki Kürt halkıyla ilgili bir konu
olduğunda, bire bir o kodlanmış olan ulus, ilkel milliyetçilik duygularınız
insani duygularınızın önüne geçiyor. 
HÜSNÜYE
ERDOĞAN (Konya) – Karıştırma!
MURAT
BAYBATUR (Manisa) – Hiç alakası yok, hiç alakası yok! Terörist, teröristlerle
bizim problemimiz! O sizin işiniz, bizim değil!
TAHİR
ÖZTÜRK (Elâzığ) – Hiç öyle değil!
SİBEL
YİĞİTALP (Devamla) - Eğer gerçekten, bugün insani duygularınız ön planda olmuş
olsaydı, sekiz gün boyunca burada insanlar her türlü olağanüstü çabayı gösterip
ambulans için bu kadar cümle kurmazdı. Hiçbirimizin bu kadar cümle kurma gibi
bir derdi yok. 
HASAN
TURAN (İstanbul) – Ezberledik artık, aynı şeyler! 
SİBEL
YİĞİTALP (Devamla) - Bu ülkenin konuşacağımız yüzlerce sorunu var ve bu ülkenin
ne kadar dibe vurduğunun elimizde onlarca verisi var, sayısal, istatiksel,
bilimsel verileri var. 
HASAN
BASRİ KURT (Samsun) – Söyle, onları söyle, neymiş o sayısal veriler, göster!
Göstersene onları, neymiş?
SİBEL
YİĞİTALP (Devamla) - Ama şu anda, ülkenin bir tarafında kan akarken insanları
düşüncesinden dolayı, kimliğinden dolayı ölüme mahkûm ettiğiniz bir bakış
açısından dolayı, bizim insani ve ilkesel refleksimiz buna izin vermez. 
MURAT
BAYBATUR (Manisa) – Hiç alakası yok! Kimlikle alakalı değil, örgütle alakalı,
örgüt, PKK’lılarla alakalı!
TAHİR
ÖZTÜRK (Elâzığ) – Hayır, öyle bir şey yok. Yalan, yalan!
SİBEL
YİĞİTALP (Devamla) - Bugün sadece kürdistanda değil bu, eğer bu Yozgat’ta
olsaydı, bu Sivas’ta olsaydı, emin olun, biz sizden daha büyük bir çaba
gösterirdik. 
HASAN
BASRİ KURT (Samsun) - Suriye’yi ne zaman hatırladınız siz? Suriye’deki savaşı
ne zaman hatırladınız, ona cevap verin!
HASAN
TURAN (İstanbul) – Kimlik siyaseti yapıyorsunuz, kimlik!
SİBEL
YİĞİTALP (Devamla) – Çünkü, biz insanlara kimliklerinden dolayı ayrı bir bakış
açısına sahip değiliz, olmayacağız da. Bunun için de asla ve asla sizin gibi
bakmayacağız. 
Ben
şahsen, kişisel olarak şunu düşünüyorum, buradaki kadın vekillerin, biraz
kadınlığın analık duygusundan ve biraz da merhametinin erkeklerden daha farklı
olmasından kaynaklı şunu düşünürdüm, derdim ki: “Benim düşünmediğim, benim
tahammül etmediğim insanlar, benim düşman gördüğüm insanlar ama bu insanlar
günlerdir bunu söylüyor, ben gerçekten bir insan olarak, bir kadın olarak 13
yaşında bir çocuğun ölüme mahkûm edildiğini duyuyorum, gidip… 
HÜSNÜYE
ERDOĞAN (Konya) – Kürt kardeşlerimiz bizim kardeşlerimiz, düşmanımız değil!
Teröristler bizim düşmanımız!
SİBEL
YİĞİTALP (Devamla) - …gerçekten 13 yaşında bir çocuk ölüme mahkûm edilmişse ben
nasıl buna karşı cevap veremem.” bunu düşünürdüm. 
HASAN
BASRİ KURT (Samsun) – Siz eline molotof verirken iyiydi, değil mi?
SİBEL
YİĞİTALP (Devamla) - Ama ne yazık ki öyle bir duruma gelmişiz ki, öyle bir
duruma gelmiş ki insanlar, sadece ve sadece durduğu yeri korumak üzerine cümle
kuruyor, bundan sonraki günü düşünmüyor, bunun üç yıl sonrasını, beş ay
sonrasını, bir gün sonrasını. 
RAVZA
KAVAKCI KAN (İstanbul) – PKK’nın yaktığı evlatlarımız hastanede, onlara ne
oluyor? PKK’nın yaktığı çocuklardan bahsedelim mi? Yanan çocuklardan
bahsedelim! Yanık tedavisi gören çocuklar Ankara’da hastanede!
SİBEL
YİĞİTALP (Devamla) - Yarın sabah o tank atışlarından dolayı o 28 insanın tamamı
öldüğünde, bugün buradaki hiçbir insanın kalkıp bizimle ilgili en ufak bir
cümle kurma hakkı yoktur, olmayacak çünkü biz sonuna kadar bunu söyledik,
sonuna kadar, verileriyle yerini, adresini. 
RAVZA
KAVAKCI KAN (İstanbul) – Terörü lanetleyin, konuşalım! PKK’yı lanetleyin!
Buyurun, lanetleyin! 
SİBEL
YİĞİTALP (Devamla) - Bakın, adresini söylüyoruz, kimlik bilgilerini söylüyoruz
ve o kadar kendimize öz güvenimiz yüksektir ki Sağlık Bakanlığına net bilgi
veriyoruz, Adalet Bakanlığına, İçişleri Bakanlığına, Başbakana net bilgi
veriyoruz ve net cümle kuruyoruz burada. 
HASAN
BASRİ KURT (Samsun) – Yaktığınız ambulanslardan konuşun.
SİBEL
YİĞİTALP (Devamla) - Bunun kadar net cümle kurulan bir yerin… 
HÜSNÜYE
ERDOĞAN (Konya) – Siz Sayın Başbakanımızın, sayın bakanlarımızın söylediklerine
inanmıyorsunuz da biz niye sizin söylediklerinize inanalım Hanımefendi?
SİBEL
YİĞİTALP (Devamla) - Size düşen şudur: “Madem bu kadar net cümle kuruyorsun,
ben de gider senin net cümlene karşı öyle olmadığını ispatlarım.” Nasıl
ispatlarım? Gider, o yaralıları alırım, o insanların cenazeleri varsa alırım,
onun karşısında ben ona derim ki: “Bu insanlar böyle değil.”
HASAN
BASRİ KURT (Samsun) – Tabutların içindeki silahları konuşun.
SİBEL
YİĞİTALP (Devamla) – Ama, bunun üzerinden, sizin gibi, oturduğum sıradan her
şeye hayır, terör, hendek, çukur, barikat… Ne bu ya? 
HASAN
BASRİ KURT (Samsun) – Ambulansların içinden çıkan silahları konuşun!
SİBEL
YİĞİTALP (Devamla) - Hendekten mi bahsediyorsunuz? Hendeği yaratan sizsiniz.
(AK PARTİ sıralarından gürültüler) 
ALİM
TUNÇ (Uşak) – Çukur, çukur!
SİBEL
YİĞİTALP (Devamla) - Çukuru da yaratan sizsiniz barikatı da yaratan sizsiniz,
sizin güvenlik politikalarınızdır.
HÜSNÜYE
ERDOĞAN (Konya) – İftira atan sizsiniz!
ALİM
TUNÇ (Uşak) – Çukurun içindesiniz, hepiniz çukur oldunuz!
TAHİR
ÖZTÜRK (Elâzığ) – Çukurun içindesiniz hepiniz, çukurun! Hepiniz çukura
mahkûmsunuz!
SİBEL
YİĞİTALP (Devamla) - Eğer bugün bir şehri yaşanmaz hâle getirip nefes alma
şansı vermezseniz, insanları ölüme mahkûm edip her gün, saniyeler içinde
ölümünü canlı canlı izlerseniz, o ölümler karşısında o ölülerin sahipleri,
yakınları size karşı en ufak bir insani refleks duymazsa hiç onları
yargılayamazsınız. 
HÜSNÜYE
ERDOĞAN (Konya) – Ya, merak ediyorum orada kim var acaba? Ben çok merak
ediyorum, oradan kim çıkacak acaba diye, çok merak ediyorum. Hangi üst düzey
birileri var acaba orada, çok merak ediyorum.
SİBEL
YİĞİTALP (Devamla) - Ve 28 insan ola ki yaşamını yitirirse -Allah korusun,
umarım öyle bir şey olmaz- o 28 insanın -28 candan bahsediyorum ve tamamının
sivil olduğunu söylüyorum, iddia ediyorum, arkasındayım- hayatını kaybettiğini
velev ki gördünüz -Allah’tan umarım ki, dilerim ki öyle bir şey olmaz- eğer ki
o 28 insan yaşamını yitirirse…
HÜSNÜYE
ERDOĞAN (Konya) – Beş aydır bir sürü insan öldü, bir sürü şehit verdik, hiç bu
kadar derdine düşmediniz ya! Çok merak ediyorum. Kim çıkacak?
SİBEL
YİĞİTALP (Devamla) - …burada buna karşı cümle kuranlar, burada onların
kimliklerinden dolayı “Ölüme mahkûm olsun.” diyenler…
RAVZA
KAVAKCI KAN (İstanbul) – Silahları bırakmaya davet ediyor musunuz teröristleri?
Silah bıraksınlar mı, devam mı etsinler sivilleri öldürmeye?
SİBEL
YİĞİTALP (Devamla) - …burada ölümüne karşı sevinç naraları atanlar, çığlık
atanlar, “İyi ki ölmüş.” diyenler, “Şunlar böyledir.” diyenler, “Gitmesin,
ambulansın gitmesini istemiyoruz.” diyenler…
RAVZA
KAVAKCI KAN (İstanbul) – Sivil halkı öldürmeye devam edenlere mesajınız ne?
SİBEL
YİĞİTALP (Devamla) - …umarım burada, gerçekten, yapılan o tank atışlarında,
tavanların altında o insanlar nasıl yaşamını yitiriyorsa…
HASAN
BASRİ KURT (Samsun) – İftira ediyorsunuz! Hiç kimse böyle bir şey demedi
burada.
SİBEL
YİĞİTALP (Devamla) - …emin olun ki o insanlar da yaşamını, insanlığını orada
yitirmiş olacak. 
HÜSNÜYE
ERDOĞAN (Konya) – Çok şükür, içinde Allah korkusu olmayanların, merhamet
duygusu olmayanların neler yaptığını biz çok güzel görüyoruz Hanımefendi.
SİBEL
YİĞİTALP (Devamla) - Sekiz gündür 6 insan yaşamını yitirmiş diyoruz, hâlâ
burada oturup bize karşı cevap veriyorsunuz. 
MURAT
BAYBATUR (Manisa) – Vereceğiz tabii, yalan söylüyorsun.
HÜSNÜYE
ERDOĞAN (Konya) – En güzel cevabı size millet verecek. 
SİBEL
YİĞİTALP (Devamla) - Yani bu kadar mı olur ya? Biz ne zaman insanlığımızı bu
kadar kaybettik? Bizim ne zaman buralarımız bu kadar kör oldu? (AK PARTİ
sıralarından gürültüler) 
MURAT
BAYBATUR (Manisa) – Aklınızı kiraya vermeyin!
SİBEL
YİĞİTALP (Devamla) - Bizim ne zaman algılarımız bu kadar kapandı? 28 insanın
6’sı yaşamını yitirdi diyoruz, 13 yaşındaki çocuk her an ölebilir diyoruz ve
hâlen, orada oturup sırf cevap vermek adına akla, mantığa, ahlaka, vicdana
sığmayan cümleler kuruyorsunuz. 
(Mikrofon
otomatik cihaz tarafından kapatıldı) 
SİBEL
YİĞİTALP (Devamla) – Böyle midir yani?
Ben
burada şunu söylüyorum, burada bize düşen şudur: O kadar netseniz, gelin
ambulanslarımızı götürelim derim yahu; ben derim ki, gelin, ambulansları
götürelim derim yahu! Her gün aynı şeyi dinlemek istemiyoruz derim.
BAŞKAN
– Sayın Yiğitalp, süreniz dolmuştur.
SİBEL
YİĞİTALP (Devamla) – Saygılar sunuyorum. (HDP sıralarından alkışlar)
BAŞKAN
– 1’inci madde üzerinde gruplar adına ikinci söz Cumhuriyet Halk Partisi Grubu
adına Aydın Milletvekili Hüseyin Yıldız’a aittir.
Sayın
Yıldız, buyurun. (CHP sıralarından alkışlar)
On
dakikadır süreniz.
CHP
GRUBU ADINA HÜSEYİN YILDIZ (Aydın) – Sayın Başkanım, değerli milletvekillerim;
tabii, ben bu konuşmayı alırken Turizm Bakanımız buradaydı, o yüzden istemiştim
ama Turizm Bakanı şu an yok, Gümrük Bakanımızın da bu konuyla ilgili
dinlemesini rica ediyorum.
Değerli
arkadaşlar, dünyada turizm pastası 1 trilyon dolar. Türkiye olarak maalesef bu
pastadan 30-35 milyar dolar pay alıyoruz. Üzülerek söylüyorum, Türkiye dört
mevsimi olan bir ülke yani yazın denize girerken diğer tarafta da
kayabiliyoruz. Ama maalesef on üç yıldan beri bu iktidarın gittiği yoldan
dolayı -üzülerek söylüyorum- turizm pastası gittikçe düşüyor. Daha önce, geçen
sene 4,5 milyon Rus turist gelmişti. Biliyorsunuz, Rus uçağı düşürüldü ve
Putin, Dışişleri Bakanına talimat verdi ve o 4,5 milyon insan 2016 yazında
buraya gelmeyecek.
Değerli
arkadaşlar, arkasından Sultanahmet’te bir bomba patladı -üzülerek söylüyorum- 5
Alman turist öldürüldü ve ikinci en fazla gelen turist sayısı Almanya’dan; o da
yine yüzde 60, yüzde 70 düştü. Önümüzde 2016 yılı var.
Turizm
niye önemli arkadaşlar? 30-35 milyar dolar gelir turizmden geliyor ve dış borç
açığını tamamlıyor. Yan kollarıyla beraber turizmde 1 milyon 400 bin kişi
çalışıyor. Bunun 100 bini öğrenci, üniversite öğrencileri yani geliri olmayan
yoksul ailenin çocukları. Dört ay çalışır, parasını alır, gider üniversitesine
devam eder. Şu an Antalya, Fethiye, Bodrum, Kuşadası, Didim, Çeşme bölgesinde
otellerin yüzde 50’si açılmayacak. Onun için burada Turizm Bakanı olduğu için
soru soracağım: Bunun için nasıl bir önlem alacağız?
Değerli
arkadaşlar, ben aynı zamanda da Turizm Komisyonundayım. Cumhuriyet Halk Partisi
olarak biz bağcıyı dövmeyeceğiz, biz üzüm yemek istiyoruz -önümüzde 2016 var-
çünkü biz ilk önce Türkiye diyoruz, ülkenin çıkarlarını düşünüyoruz. Önümüzdeki
2016 şu an kayıp, en azından 2017’yi kurtaralım. Oturalım, Cumhuriyet Halk
Partisi… Turizm Komisyonunda ciddi derecede arkadaşlarımız var, o Komisyonda
AKP milletvekillerimiz var, devamlı görüşüyoruz.
MUSTAFA
ILICALI (Erzurum) – Buradayım.
HÜSEYİN
YILDIZ (Devamla) – Hocamla görüşüyoruz; Palandökenli, Erzurumlu. Kendisi
söylesin, geçen sene ile bu sene arasında şu an turizm gelirleri yüzde 50
düştü; değil mi Hocam, doğru mu?
MUSTAFA
ILICALI (Erzurum) – Doğru.
HÜSEYİN
YILDIZ (Devamla) – Şimdi, bizim ne yapmamız lazım arkadaşlar? Bir: Sayın Bakan,
duyduğuma göre, charter uçaklarına 6 bin dolar prim ödeyecekmiş, katkı
sunacakmış. Güzel, itirazımız yok. Ama charter uçakla gelen müşteri potansiyeli
her şey dâhil sistemde geliyor. Her şey dâhil sistemde gelen bir turist
maksimum on dört gün kalır, on dört günde harcadığı para dışarıya 100-150 veya
200 euro civarındadır. Önemli olan tarifeli uçakla gelen; tarifeli uçaklara
prim vermemiz lazım çünkü tarifeli uçakla gelen müşteri kalitesi hem yüksek hem
10 bin dolardan aşağı harcamaz. Onun için, bu dönemde özellikle Turizm
Bakanından rica ediyorum.
Ben,
geçen hafta tesadüfen Ulaştırma Bakanı Binali Bey’le karşılaştım, bu konuları
kendisine ilettim, bana şunu dedi: “Bakanlar Kurulunda tartıştık Hüseyin Bey
ama maalesef Bakanlar Kurulunda o kararı çıkaramadım.” Üzüldüm, kendi
bakanlarını ikna edemeyen bir bakan. 35-40 milyar dolardan bahsediyoruz, 1
milyon 400 bin insanın çalıştığı bir sektörden bahsediyoruz; üzülerek
söylüyorum, tarifeli uçaklara 6 bin dolar prim vermek için, maalesef, Bakanlar
Kurulunu ikna edememiş değerli arkadaşlar.
MUHAMMET
BALTA (Trabzon) – Ama 18 bin kilometre yol yapılmış.
HÜSEYİN
YILDIZ (Devamla) - Değerli arkadaşlar, ben buradan Turizm Bakanına
sesleniyorum: En kısa sürede, Turizm Komisyonunda görev alan milletvekilleriyle
beraber, Antalya’da acilen otel sahipleriyle bir toplantı yapmamız gerekiyor;
Muğla’da yapmamız lazım, İzmir’de yapmamız lazım, Aydın’da yapmamız lazım.
Dışarı çıkacağız, Almanya, Hollanda…
GÖKCEN
ÖZDOĞAN ENÇ (Antalya) – Zaten yaptık, çalıştaylar yapıyoruz.
HÜSEYİN
YILDIZ (Devamla) – Öyle diyorsunuz ama Almanya’dan şu an yüzde 70 iptal var
arkadaşlar, yüzde 70.
GÖKCEN
ÖZDOĞAN ENÇ (Antalya) – Rakamları nereden aldınız Sayın Vekilim? 
HÜSEYİN
YILDIZ (Devamla) – Ben rakamları her gün tur operatörlerinden alıyorum, kusura
bakma. Ben de otelciyim, bu mesleği yapan bir arkadaşınızım. Ben size doğruları
söylüyorum.
GÖKCEN
ÖZDOĞAN ENÇ (Antalya) – Ben de Antalya Milletvekiliyim ama. Yüzde 70 iptal
filan olmuyor.
HÜSEYİN
YILDIZ (Devamla) – Sayın Vekilim, Sayın Vekilim, benim derdim burada bağcıyı
dövmek değil… 
BAŞKAN
– Müdahale etmeyelim sayın milletvekilleri, lütfen.
HÜSEYİN
YILDIZ (Devamla) - …benim derdim, 2016’yı nasıl az zararla kurtarırız, 2017’yi
nasıl kurtaracağız?
MUSTAFA
ILICALI (Erzurum) – Doğru.
HÜSEYİN
YILDIZ (Devamla) – Ana muhalefet olarak, bir milletvekili olarak size
sesleniyorum, yanlışlıkları önünüze getiriyorum, “Bunu düzeltiniz.” diyoruz,
başka bir şey demiyoruz.
MUSTAFA
ILICALI (Erzurum) – Sağ ol, doğru.
LEVENT
GÖK (Ankara) – Çok da güzel, gayet güzel. Devam edin Hüseyin Bey.
HÜSEYİN
YILDIZ (Devamla) – Değerli arkadaşlar, bütünşehir yasası geçirdiniz, üzülerek
söylüyorum, bütünşehir yasası geçirirken yanlışlıklar da geçirdiniz; özellikle
ilçe belediyelerinin gelirinin yüzde 40’ı büyükşehirlere döndü. Bir örnek
vereceğim size: Ben Didim’de yaşıyorum, turizm bölgesi, nüfusu 70 bin; yazın
500 bin kişi oluyor, 500 bin! Siz o ilçeye 70 bin kişilik nüfusuna göre İller
Bankasından pay veriyorsunuz, ona göre eleman, personel veriyorsunuz ama yazın
500 bin insana hizmet ediyor o belediye başkanı, 500 bin insana. Ben size
soruyorum: Sizin üzerinize 200 kilo, 300 kilo yük bindirdiğim zaman yürüyebilir
misiniz, hizmet edebilir misiniz? 
Değerli
arkadaşlar, sahil bölgeleri… Sadece Cumhuriyet Halk Partisinin belediye
başkanını cezalandırmış olabilirsiniz ama Antalya var elinizde, Antalya var. 
GÖKCEN
ÖZDOĞAN ENÇ (Antalya) – Asla böyle bir şey yok. Kabul etmiyorum.
HÜSEYİN
YILDIZ (Devamla) - Ben şunu söylüyorum: Kuşadası, Didim, Bodrum, Çeşme; burada
milletvekilleri içinde belediye başkanlığı yapmış arkadaşlarımız var, gelsinler,
orada, sadece yazın bir hizmet etsinler, görsünler. 
Tekrar
ediyorum: İller Bankasından 70 bin kişiye karşılık aldığınız payla, 70 bin
nüfuslu olarak aldığınız personel yetkileriyle 500 bin veya 1 milyon insana
hizmet edemezsiniz. 
AKP’ye,
özellikle size sesleniyorum: Gelin, bu dönemde bu kanunu değiştirelim, nüfus
oranına göre değil, ya su saatlerine göre yapalım ya da yazın altı ay boyunca o
ilçelere 1 milyon nüfuslu olarak bir pay verelim. Aksi takdirde gelen bir
turist memnun olmadığı zaman bir dahaki seneye gelmez. 
Değerli
arkadaşlar, şu an 1 trilyon dolar bir turizm pastası var dünyada. Bizim bu 1
trilyon dolardan en az 100 milyar dolar pay kapmamız lazım, bunun için de doğru
politikalarla gidelim.
Biz
buraya kavgaya gelmedik. Ben buraya millete hizmet etmek için geldim değerli
arkadaşlar, onun sözünü verdim buraya geldim. Oturalım hep beraber,
yanlışlıklardan dönelim. Ana muhalefetin, Cumhuriyet Halk Partisinin bir
milletvekili olarak size sesleniyorum. Burada yanlışım varsa söyleyin.
Milletvekilleri arasında belediye başkanlığı yapmış arkadaşlarımız var, bu
sorunu çok iyi bilirler. 
Bütünşehir
yasası aynı şekilde Melih Gökçek yasası olarak geçti; bütün köyleri bağladınız,
mahalle yaptınız. Aydın’da 496 tane köy var. Merkezden diğer köye gitmek için
150 kilometre yol gitmek lazım. Ben size soruyorum: Bir araba sahibi merkeze
bir conta değiştirmeye gidecek, conta 10 lira, harcadığı para 250 lira; böyle
bir yasa olabilir mi? 
Değerli
arkadaşlar, aynı zamanda çıkardığınız kanunları şehir şehir farklı uyguladınız.
Bu kanunu Antalya’da, Denizli’de farklı uyguladınız, Aydın’da, İzmir’de farklı
uyguladınız. Özel idareden gelen 386 personeli bize verdiniz, operatörü, şoförü
ama onların makinelerini, greyderlerini, kepçelerini götürdünüz direkt
Karayollarına verdiniz; böyle bir şey olabilir mi? Özel idare madem kapandıysa,
eleman vereceksen onların kullandığı bütün malzemeyi de, makineyi de vermek
zorundasın. Onun için, bu kanunu bizim bir an önce Meclise getirip yeniden
düzenlememiz gerektiği inancını taşıyorum değerli arkadaşlar.
Bu
vesileyle, inşallah, 2016 yılının iyi bir turizm yılı olacağı inancını
taşıyorum ama önlem almadığımız takdirde bu rakam -tekrar ediyorum- 30-35
milyar dolardan 10-15 milyar dolara düşer. Bu da size artı değil eksi yazılır.
Hepinize
sevgi ve saygılarımı sunuyorum, teşekkür ediyorum. (CHP sıralarından alkışlar)
MEHMET
NACİ BOSTANCI (Amasya) – Sayın Başkan, değerli konuşmacı turizme ilişkin
eleştirilerde ve şikâyetlerde bulundu, bunları dinleriz elbette. Ancak, AK
PARTİ’nin bu konuda belediyeler arasında ayrım yaptığına ilişkin bir
değerlendirmede bulundu.
MUSTAFA
AKAYDIN (Antalya) – Kesinlikle, Naci Bey kesinlikle böyle, yapılıyor.
MEHMET
NACİ BOSTANCI (Amasya) – Gökcen Hanım yerinden bir dakika açıklama yapacak
konuya ilişkin.
CEMAL
OKAN YÜKSEL (Eskişehir) – Efendim, Hükûmet cevap versin.
MEHMET
NACİ BOSTANCI (Amasya) – Hükûmet, iktidar aynı şey, öyle bir şey yok.
Gökcen
Hanım, efendim, bu konuya ilişkin yerinden bir açıklama yapacak.
LEVENT
GÖK (Ankara) – Sayın Başkan, Hükûmete yöneltilen bir eleştiriyi cevaplandırma
durumu olamaz. Son derece de yapıcı bir…
BAŞKAN
– Sayın Enç, bir dakika lütfen, buyurun.
V.- AÇIKLAMALAR (Devam)
4.- Antalya Milletvekili Gökcen Özdoğan Enç’in, Aydın
Milletvekili Hüseyin Yıldız’ın 64 sıra sayılı Kanun Tasarısı’nın 1’inci maddesi
üzerinde CHP Grubu adına yaptığı konuşmasındaki bazı ifadelerine ilişkin
açıklaması
GÖKCEN
ÖZDOĞAN ENÇ (Antalya) – Sayın Başkanım, teşekkür ediyorum.
Konuşmacının
ifade ettiği gibi bir durum kesinlikle söz konusu değildir. Bir kere, Turizm
Bakanlığımız yaklaşık üç yıldan beri siyasi parti farkı gözetmeksizin belde ve
ilçe belediyelerine turizmle ilgili altyapılarının tamamlanması için, özellikle
altyapı tesislerinin, atık su gibi bunların tamamlanması için belediyelerin
tamamına para göndermektedir. Ama bu paranın nasıl kullanıldığıyla ilgili ben
çok fazla bir şey söyleyemeyeceğim. Her siyasi partiye bu parayı göndermiştir.
Ayrıca,
ayrımcılık asla ve asla söz konusu değildir. Proje karşılığı, bu anlamda,
Antalya’da da Turizm Bakanlığından ya da ilgili bakanlıklardan son derece iyi
destekler alan belediyeler de vardır.
Bir
ek not daha: Turizmdeki rezervasyonların düşmesiyle ilgili sayın vekilin
söylediğine bir ölçüde katılıyorum. Ancak, bu, iki yıldan beri süregelen bir
sürecin tamamı yani bu sene gündeme gelmiş bir şey değil. Rusya’daki
devalüasyon, artı Almanya’daki ekonomik kriz neticesinde iptaller var. Yani,
Türkiye'nin mevcut durumuyla direkt ilintili bir olay değil.
Teşekkür
ederim.
VIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Cumhuriyeti ile Peru Cumhuriyeti Arasında
Ekonomik ve Ticari İşbirliği Anlaşması ile Anlaşmada Düzeltme Yapılmasına
İlişkin Notaların Onaylanmasının Uygun Bulunduğuna Dair Kanun Tasarısı (1/354)
ve Dışişleri Komisyonu Raporu (S. Sayısı:64) (Devam)
BAŞKAN
- 1’inci madde üzerindeki görüşmeler tamamlanmıştır.
Maddeyi
oylarınıza sunuyorum: Kabul edenler… 
MAHMUT
TOĞRUL (Gaziantep) - Karar yeter sayısı istiyoruz Başkan.
BAŞKAN
- Oyladık.
MAHMUT
TOĞRUL (Gaziantep) - Başkanım, karar yeter sayısı…
BAŞKAN
- Kabul etmeyenler… 
MAHMUT
TOĞRUL (Gaziantep) - Karar yeter sayısı…
BAŞKAN
- Madde kabul edilmiştir.
Oylamaya
geçtikten sonra oldu.
MAHMUT
TOĞRUL (Gaziantep) - Ya, Başkan…
BAŞKAN
- 2’nci maddeyi okutuyorum: 
MADDE 2- (1) Bu Kanun yayımı tarihinde yürürlüğe
girer.
BAŞKAN
- Evet, madde üzerinde, Halkların Demokratik Partisi Grubu adına Gaziantep
Milletvekili Mahmut Toğrul.
Buyurun
Sayın Toğrul. (HDP sıralarından alkışlar)
Süreniz
on dakikadır.
MAHMUT
TOĞRUL (Gaziantep) - Gelmeden başlatmayın Başkan.
BAŞKAN
- Biraz çabuk gelin siz de lütfen.
Buyurun.
HDP
GRUBU ADINA MAHMUT TOĞRUL (Gaziantep) - Evet, değerli arkadaşlar, hepinizi
saygıyla selamlıyorum. Genel Kurulun değerli emekçileri, sizleri de
selamlıyorum.
Şimdi,
Türkiye'nin, tabii ki farklı ülkelerle farklı ticari anlaşmalar, farklı
ilişkiler geliştirmesi bizi de memnun eder. Bu ülkenin zenginleşmesi, bu
ülkenin hakça, adilce paylaşımını artıracak, kaynaklarını artıracak ilişkilerin
geliştirilmesi bizi de memnun eder. 
Ancak,
değerli arkadaşlar, şimdi, bu konuya girmeden önce, üzerinde uzun zamandır
burada yaptığımız konuşmaların neden hiçbir karşılık görmediğini aslında Sayın
İnceöz burada olsaydı ona söyleyecektim. Biz günlerdir o bodrumun tarifini
yaparken, bakın, değerli arkadaşlar, o bodrumun tarifinde “Faysal Sarıyıldız
oradadır.” asla demedik. Faysal Sarıyıldız bağlantı noktası için Belediyeye
yakın bir yerdedir; hem devlet yetkilileriyle görüşüyor hem orayla iletişim
sağlıyor. Sağlık Bakanıyla olan iletişime de baktığınızda, Sağlık Bakanına
cevap veren sağlık çalışanı da bunu doğruluyor, diyor ki: “Sayın Faysal
Sarıyıldız orada 20 civarında yaralı olduğunu söylüyor.” Şimdi, dolayısıyla,
bunu çarpıtmak, bunu değiştirmek gerekmiyor.
Değerli
arkadaşlar, bakın, biz bir bodrum katında sıkışmış, ölümle burun buruna gelmiş
22 insandan bahsediyoruz. Kerbelâ gibidir orası şu anda. Yedi gündür bir sıvı
almıyorlar ve bugün aldığımız bir habere göre bağırsak yaralanması geçirmiş
olan birinin de şuurunun kapandığını biliyoruz. 
Şimdi,
yine, AKP’liler muhtemelen Hükûmetten hiçbir bilgi almıyorlar. Bizim Hükûmetle
olan görüşmelerimizde edindiğimiz bilgiler çok açık ve net. Şu anda grubumuz,
Sayın İçişleri Bakanıyla, yetkililerle görüşmek üzere İçişleri Bakanlığına
gittiler. Daha önce de çeşitli görüşmeler yapıldı ve görüşmelerde, açıkça,
İçişleri Bakanı, Başbakan Yardımcısı oraya güç getiremediklerini ifade
ediyorlar. Burada “Her şey tamam.” deniyor, ambulans yola çıkıyor… Beş dakika
önce de ambulans yola çıktı ve geri döndü değerli arkadaşlar, adım adım, saniye
saniye izliyoruz. 
MUHAMMET
BALTA (Trabzon) – Niye döndü, niye? 
MAHMUT
TOĞRUL (Devamla) – Çünkü resmî üniformalılar ateş açıyor. 
MUHAMMET
BALTA (Trabzon) – Niye döndü? 
MAHMUT
TOĞRUL (Devamla) – Ben bilemem ama ateş açanların resmî üniformalı olduğunu
biliyoruz. (AK PARTİ sıralarından “Hadi oradan!” sesleri ve gürültüler) 
HASAN
TURAN (İstanbul) – Hadi be! 
MUHAMMET
BALTA (Trabzon) – Hadi oradan! 
VURAL
KAVUNCU (Kütahya) – Yalan konuşma bari ya!
MUHAMMET
BALTA (Trabzon) – Demagoji yapma! 
MURAT
BAYBATUR (Manisa) – YPG üniforması olmasın. 
MAHMUT
TOĞRUL (Devamla) – Değerli arkadaşlar, değerli arkadaşlar; dinleyin, dinleyin,
bir bakın, bırakın, konuşalım. 
Sayın
Başkan, müdahale edecek misiniz? 
BAŞKAN
– Sayın milletvekilleri, müdahale etmeyelim lütfen. 
MAHMUT
TOĞRUL (Devamla) – Bakın, arkadaşlar, dün buradaki bir hatibimiz o bodrumda
sıkışan 13 yaşındaki bir çocuğun resmini gösterdi. AKP’nin arka sıralarından
bir arkadaş ne dedi biliyor musunuz? “Niye orada?” dedi. 
VURAL
KAVUNCU (Kütahya) – Canlı kalkan yapıyorsunuz, canlı kalkan!
MAHMUT
TOĞRUL (Devamla) – Değerli arkadaşlar, biz daha önce de “AKP Hükûmeti ilçeleri
boşaltıyor, polis Özel Harekât timleri anons yapıyor ve ilçeleri boşaltıyor.” dediğimizde
“Yalan söylüyorlar.” diyordunuz. Peki, niye orada o zaman o 13 yaşındaki insan?
Evi orada olduğu için orada.
VURAL
KAVUNCU (Kütahya) – Canlı kalkan yapıyorsunuz.
BAŞKAN
– Sayın milletvekilleri, müdahale etmeyelim lütfen. 
MAHMUT
TOĞRUL (Devamla) – Evi orada olduğu için orada, oranın insanı olduğu için
orada. 
MURAT
BAYBATUR (Manisa) – Canlı kalkan yapıyorsunuz. 
MAHMUT
TOĞRUL (Devamla) – Evet, doğru söylüyorsunuz, siz o bölgedeki tüm il ve
ilçeleri boşaltma çağrısı yapıyorsunuz. Cizre 130 bin nüfuslu bir ilçedir. 130
bin nüfuslu bir ilçeyi boşaltmak hangi akıl kârıdır, terörizmin nesiyle
bağdaşıyor? Şırnak’ı boşaltmak hangi akılla bağdaşıyor, Silopi’yi boşaltmak
hangi akılla bağdaşıyor?
FARUK
ÖZLÜ (Düzce) - Sizin halk zarar görmesin diye.
MURAT
BAYBATUR (Manisa) – Sizin yüzünüzden böyle. 
FARUK
ÖZLÜ (Düzce) - Teröristler yüzünden, teröristler yüzünden.
MAHMUT
TOĞRUL (Devamla) - Değerli arkadaşlar, şimdi, ya Kerbelâ’dan bahsediyorum,
Kerbelâ’dan, Kerbelâ’dan!
AHMET
UZER (Gaziantep) – Sayın Toğrul, güvenli bölgeye çıkarsınlar hastaları.
MAHMUT
TOĞRUL (Devamla) - Türkiye Cumhuriyeti devleti yedi gündür, sekiz gündür 500
metre ilerideki bir bodrum katından 22 yurttaşımızı alamıyorsa, açık
söylüyorum, ya âcizdir ya da Türkiye'yi yönetenler gerçekten o bölgeyi
kendileri gözden çıkarıp aslında oradaki iş ve işlemi orada Özel Harekât
polislerine, özel gladyoya devretmiş durumdadır. Özel gladyoya devretmiş
durumdalar çünkü İçişleri Bakanını dinlemiyorlar, çünkü Başbakan Yardımcısını
dinlemiyorlar. 
FARUK
ÖZLÜ (Düzce) – Roket patlıyor, roket.
MAHMUT
TOĞRUL (Devamla) - Değerli arkadaşlar, dış politikaya gelince: Türkiye'nin Orta
Doğu’daki politikasında, Suriye politikasında aslında ne kadar âciz bir duruma
düştüğümüzü görüyoruz. Türkiye, Kürt karşıtlığı politikasından kaynaklı her
şeyi berbat edip kendisini dünyada yalnızlaştırdı. “Sıfır komşu sorunu” dedik,
geldik; sıfır komşumuz kaldı. Suriye’yle ilişkimiz yok, Irak’la ilişkimiz yok,
İran’la ilişkimiz yok. Avrupa Birliği hak getire. Şu anda bizim bir yaralımızı
almak için Anayasa Mahkemesi değil, Avrupa İnsan Hakları Mahkemesi tedbir
kararı veriyor. Bu, Türkiye için utanç verici bir durumdur değerli arkadaşlar.
Türkiye böyle duruma düşmemeli. Türkiye'nin bu duruma düşmesi, açıkça
söylüyorum, bizi de çok rahatsız ediyor. Türkiye kendi ülkesindeki
vatandaşlarıyla kavgalı olmamalı.
MUHAMMET
BALTA (Trabzon) – Rahatsız olsaydınız Kandil’e bir şey söylerdiniz Kandil’e,
teröristlere.
METİN
GÜNDOĞDU (Ordu) – PKK’yla mücadele…
MAHMUT
TOĞRUL (Devamla) - Şimdi, değerli arkadaşlar, bakın Kürt karşıtlığıyla ilgili
düşüncemizi söyleyeyim. Şu anda Irak Kürdistan Bölgesel Yönetimi’yle 12 milyar
dolar ticaret yapıyoruz ama Kürt karşıtlığı politikanızın eserine bakın.
Rojava’daki PYD’yle ilgili, Rojava bölgesiyle ilgili Sayın Cumhurbaşkanı ne
diyor? Diyor ki: “Biz, Irak’taki gibi bir oldubittiye izin vermeyiz.”
MURAT
BAYBATUR (Manisa) – Doğru söylüyor Cumhurbaşkanı.
MAHMUT
TOĞRUL (Devamla) - Yani ne olursa olsun… Peki, bir oldubittiye izin verdiğiniz
Irak’ta ne yapıyorsunuz? 12 milyar dolar ihracat yapıyorsunuz. Bu ülke
zenginleşiyor, bu ülke kaynak üretip çoluk çocuğuna yediriyor. Ama siz ne
yapıyorsunuz? Kürt karşıtı politikanız sizi dünyada yalnızlaştırıyor ve bugün
Antep’te insanlar işten atıldıkları için intiharın eşiğine geliyorlar. Antep
vekilleri buradalar. Dört gün önce Antep’te 1 işçi işten çıkarıldığı için
intihar etti mi, etmedi mi değerli arkadaşlar?
AHMET
UZER (Gaziantep) – Mahmut Bey, yapmayın.
MAHMUT
TOĞRUL (Devamla) – Sadece organize sanayi bölgesinde son üç buçuk ayda 35
bin-40 bin işçi çıkarıldı mı, çıkarılmadı mı? Eğer arkadaşlarımız
“Çıkarılmadı.” diyorsa buyursunlar.
AHMET
UZER (Gaziantep) – Mahmut Bey, çıkarılmadı, yapmayın!
MAHMUT
TOĞRUL (Devamla) – Şimdi, değerli arkadaşlar, bu kadar Antep halkına karşı… 
AHMET
UZER (Gaziantep) – Yani boş tarafından bakmayın.
MAHMUT
TOĞRUL (Devamla) – Bakın, değerli Antep halkı, buradan size sesleniyorum:
Antep’in vekilleri “Organize sanayi bölgesinde işçi çıkarılmamıştır.” diyor.
AHMET
UZER (Gaziantep) - Çıkarılmadı, evet.
MAHMUT
TOĞRUL (Devamla) – Tutanaklara geçsin.
Değerli
arkadaşlar, bu ülke hepimizin ülkesi. Biz, bir an önce Kürt’üyle, Türk’üyle,
tüm etnik farklılıklarımızla, tüm dinsel farklılıklarımızla, başka ne
kimliğimiz varsa oturup konuşabiliriz, oturup çözebiliriz. 
HULUSİ
ŞENTÜRK (İstanbul) - Silahla mı? 
MAHMUT
TOĞRUL (Devamla) – Silah daha önce de vardı. 
HULUSİ
ŞENTÜRK (İstanbul) – Önce ona karşı çıkmanız lazım.
MAHMUT
TOĞRUL (Devamla) – Niye 2013’te şeyi başlattınız? Bu ülkenin sorunlarını masada
çözmesi gerektiğini defaatle söyledik, konuşarak çözülmeyecek bir sorunu
olmadığını defaatle söyledik. Ama siz o kadar Kürt karşıtlığına kendinizi
kaptırmışsınız ki gözünüz başka bir şey görmüyor. (AK PARTİ sıralarından
gürültüler)
Değerli
arkadaşlar, bir başka konuya değinmek istiyorum.
METİN
GÜNDOĞDU (Ordu) – PKK… PKK’dan da bahset biraz!
MUHAMMET
BALTA (Trabzon) – Vatan hainlerine karşıyız biz!
MAHMUT
TOĞRUL (Devamla) – AKP ve Sayın Cumhurbaşkanı… (AK PARTİ sıralarından
gürültüler)
Sayın
Başkan, konuşma hakkıma müdahale etmesinler. 
BAŞKAN
– Sayın milletvekilleri, lütfen müdahale etmeyin, siz de Genel Kurula hitap
edin.
MAHMUT
TOĞRUL (Devamla) – Sayın AKP’liler ve Cumhurbaşkanı şunu söylüyorlar, diyorlar
ki: “Bugün söylediğimiz şey doğruysa, biz doğru diyorsak herkes ‘Doğru.’ desin
ama biz günün birinde bu yanlıştır dediğimizde herkes ‘Yanlış.’ desin.”
diyorlar. İsrail’e “Katil İsrail.” dedik, o zaman “Hayır, yahu ticari
ilişkilerimiz var.” diyenler düşman ilan edildi. Bugün İsrail’i dost ilan
ediyoruz, herkes “Nasıl ‘düşman’ dersiniz, ticari ilişkilerimiz var,
dostumuzdur tabii.” diyor.
Değerli arkadaşlar, sizlerin “Doğru.”
dediğiniz şey, doğru değil.
MURAT BAYBATUR (Manisa) - Senin
söylediğin doğru, öyle mi?
MAHMUT TOĞRUL (Devamla) – Bakın, daha
önce Sayın Fethullah Gülen’i kullanarak siz Balyoz, Ergenekon, KCK davaları
yürüttünüz, şimdi “Kandırıldık.” diyorsunuz. Peki, dün biz Fethullah Gülen
şöyle yapıyor dediğimizde, siz Fethullah Gülen’e destek çıkıyordunuz ama bugün
Fethullah Gülen… 
RAVZA KAVAKCI KAN (İstanbul) - Siz
çıkıyorsunuz!
METİN GÜNDOĞDU (Ordu) - Siz sahip
çıkıyorsunuz!
MURAT BAYBATUR (Manisa) – Size oy
veriyorlar, HDP’ye oy veriyorlar, daha ne?
MAHMUT TOĞRUL (Devamla) – Biz diyoruz ki
hukukla üzerine gidin, siz diyorsunuz ki: “Hayır, düşmandır o.”
(Mikrofon otomatik cihaz tarafından
kapatıldı) 
MAHMUT TOĞRUL (Devamla) – Şimdi, değerli
arkadaşlar, hukuk hepimize lazım, hukuk bugün bize lazımsa yarın da size lazım
olacak. 
MURAT BAYBATUR (Manisa) - Hukuktan en son
bahsedecek sizlersiniz!
MAHMUT TOĞRUL (Devamla) – Bunu unutmayın,
hukuk herkese lazım. (HDP sıralarından alkışlar) 
BAŞKAN – 2’nci maddeyi oylarınıza
sunuyorum: Kabul edenler…
MAHMUT TOĞRUL (Gaziantep) – Karar yeter
sayısı istiyorum.
BAŞKAN – Kabul etmeyenler…
Oylamaya geçtikten sonra istediniz.
MAHMUT TOĞRUL (Gaziantep) – Başkan,
geçmediniz ya! Böyle bir şey olmaz Başkan! 
BAŞKAN – Madde kabul edilmiştir. 
MAHMUT TOĞRUL (Gaziantep) – Hayır,
Başkan, kabul etmiyorum! Karar yeter sayısı istedim, daha başlamamıştınız!
MEHMET NACİ BOSTANCI (Amasya) – Sayın
Başkan…
BAŞKAN – Sayın Bostancı…
MEHMET NACİ BOSTANCI (Amasya) – Sayın
Başkanım, sayın konuşmacı Türkiye’de Kürt karşıtı bir politikanın egemen
olduğunu iddia etmiştir. Bu, haksız ve yersiz bir isnattır. Bu çerçevede, 69’a
göre söz istiyorum.
BAŞKAN – Sayın Bostancı, lütfen, yeni bir
sataşmaya meydan vermeden buyurun. (AK PARTİ sıralarından alkışlar)
MAHMUT TOĞRUL (Gaziantep) – Oylama
yapılmadı, karar yeter sayısı istiyorum!
VI.- SATAŞMALARA İLİŞKİN KONUŞMALAR (Devam)
6.- Amasya
Milletvekili Mehmet Naci Bostancı’nın, Gaziantep Milletvekili Mahmut Toğrul’un
64 sıra sayılı Kanun Tasarısı’nın 2’nci maddesi üzerinde HDP Grubu adına
yaptığı konuşması sırasında Adalet ve Kalkınma Partisine sataşması nedeniyle
konuşması
MEHMET NACİ BOSTANCI (Amasya) – Sayın
Başkanım, değerli arkadaşlar; Türkiye'nin Kürt karşıtı bir politikası yok Sayın
Toğrul. 
MAHMUT TOĞRUL (Gaziantep) – Var, var,
örnek var!
MEHMET NACİ BOSTANCI (Devamla) –
Gözlerinizi açarsanız bunu görürsünüz. Türkiye'nin terör karşıtı bir politikası
var. (AK PARTİ sıralarından alkışlar) 
MAHMUT TOĞRUL (Gaziantep) – Onun için 130
binlik ilçeyi boşalttınız!
MEHMET NACİ BOSTANCI (Devamla) –
Teröristler ile Kürtleri aynı havuzda görmeyin. Bu, Kürtlere karşı büyük bir
haksızlık olur. 
MEHMET EMİN ADIYAMAN (Iğdır) – Vallahi,
siz yapıyorsunuz!
MEHMET NACİ BOSTANCI (Devamla) – Bakın,
arkamda oturan kişi Kürt. Onu siz Kürt saymıyor musunuz? Burada oturan Kürtler
var, CHP’de, çok çeşitli partilerde. Onları Kürt saymıyor musunuz? 
MAHMUT
TOĞRUL (Gaziantep) – Başkan, her şey olabilirler bir tek şey olamazlar: Kürt. 
MEHMET
NACİ BOSTANCI (Devamla) – Barzani’yi, Kuzey Irak’taki Kürtleri Kürt saymıyor
musunuz?
MEHMET
EMİN ADIYAMAN (Iğdır) – Bir sorun Başkana “w” harfiyle isim takabiliyor mu?
MEHMET
NACİ BOSTANCI (Devamla) – PYD, o bölgede siyasal bir temizlik yaparak kendisine
itaat etmeyen Kürtleri sürüp PKK’nın yandaşı Kürtlerle orada bir alan
oluşturmuş. Oradan kovulan, aşağılanan, hakaret edilen Kürtleri Kürt saymıyor
musunuz? Bir insanın Kürt olması için illa sizin kafanızdan mı olması lazım?
(AK PARTİ sıralarından alkışlar) 
MAHMUT
TOĞRUL (Gaziantep) – Dünyanın neresinde olursa olsun sizin karşıtınız. Bakın,
ben güney kürdistanı örnek verdim. 
MEHMET
NACİ BOSTANCI (Devamla) – Kıymetli Arkadaşım, Türkiye'nin terör karşıtı bir
politikası var. Doğu ve güneydoğuda da Kürtleri mağdur eden, Kürtlerin canına
okuyan teröristler. Niçin terörü şehirlere taşıdılar, niçin? Bunu en iyi siz
biliyorsunuz.
MEHMET
EMİN ADIYAMAN (Iğdır) – AKP taşıdı. 
RUHİ
ERSOY (Osmaniye) - AKP politikaları yüzenden Hocam. 
MEHMET
NACİ BOSTANCI (Devamla) – “İnsanlar mağdur olsun, mazlum olsun, canları yansın
ve buradan devrimci bir durum çıkartalım.” Çıkartılamayacak. Kim, neyin halka
ilişkilerini üstlenirse üstlensin, terörün neresinde yer alırsa alsın buna izin
vermeyeceğiz. O çukurları açanlar o çukurların içinde kaybolacaklar. 
Saygılarımla.
(AK PARTİ sıralarından alkışlar) 
ERKAN
AKÇAY (Manisa) – O çukurları açtıranların da bir sorumluluğu var. 
VIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Cumhuriyeti ile Peru Cumhuriyeti Arasında
Ekonomik ve Ticari İşbirliği Anlaşması ile Anlaşmada Düzeltme Yapılmasına
İlişkin Notaların Onaylanmasının Uygun Bulunduğuna Dair Kanun Tasarısı (1/354)
ve Dışişleri Komisyonu Raporu (S. Sayısı:64) (Devam)
BAŞKAN
– 3’üncü madde üzerinde söz yok. 
3’üncü
maddeyi oylarınıza sunuyorum...
MAHMUT
TOĞRUL (Gaziantep) – Başkan, oylamadınız, karar yeter sayısı istiyorum. 
BAŞKAN
– Karar yeter sayısı arayacağım, tamam, arayacağım bu sefer. 
3’üncü
maddeyi oylarınıza sunuyorum: Kabul edenler... Kabul etmeyenler... 
MAHMUT
TOĞRUL (Gaziantep) – 2’nci maddeyi konuşuyoruz Başkan, siz yanlış... 2’nci
madde Başkan, 2’nci madde. 
BAŞKAN
– Efendim, 3’üncü maddeyi okutmamışız. 
Öncelikle
3’üncü maddeyi bir okutuyorum, ondan sonra oylayacağım. 
MADDE 3- (1) Bu Kanun
hükümlerini Bakanlar Kurulu yürütür.
MAHMUT
TOĞRUL (Gaziantep) – Ben 2’nci madde üzerine konuştum Sayın Başkan.
BAŞKAN
– Onu oyladıktan sonra, oylama işlemine başladıktan sonra istediniz. 
3’üncü
madde üzerinde söz yok. 
MAHMUT
TOĞRUL (Gaziantep) – Var, var, Başkan var. 
BAŞKAN
– 3’üncü maddeyi oylarınıza sunuyorum...
MAHMUT
TOĞRUL (Gaziantep) – Var, var, Başkan var. 
(Gaziantep
Milletvekili Mahmut Toğrul’un Başkanlık kürsüsü önüne yürümesi) 
BAŞKAN
- Karar yeter sayısı arayacağım. 
Maddeyi
kabul edenler... Kabul etmeyenler...
MAHMUT
TOĞRUL (Gaziantep) – Arkadaşlar, Sayın Meclis Başkanı… 
BAŞKAN
- 3’üncü madde oylaması sırasında karar yeter sayısı olmadığından birleşime on
dakika ara vereceğim. 
MAHMUT
TOĞRUL (Gaziantep) – Var Hocam...
BAŞKAN
- Öyle bir şey yok.
MAHMUT
TOĞRUL (Gaziantep) – Var, var. 
BAŞKAN
- Tüm maddeler üzerinde söz talebinde bulunacaksınız. 
Ara
verildi. 
Kapanma Saati: 17.57
DÖRDÜNCÜ OTURUM
Açılma Saati: 18.19
BAŞKAN: Başkan Vekili Ahmet AYDIN
KÂTİP ÜYELER: Fehmi KÜPÇÜ (Bolu), Mustafa AÇIKGÖZ (Nevşehir)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 35’inci Birleşiminin
Dördüncü Oturumunu açıyorum.
Önceki
oturumda 64 sıra sayılı Tasarı’nın 3’üncü maddesinin oylanmasında karar yeter
sayısı bulunamamıştı. Şimdi maddeyi tekrar oylarınıza sunacağım ve karar yeter
sayısı arayacağım.
3’üncü
maddeyi kabul edenler… Kabul etmeyenler… Madde kabul edilmiştir, karar yeter
sayısı vardır. 
64
sıra sayılı Kanun Tasarısı’nın görüşmelerine kaldığımız yerden devam edeceğiz. 
Komisyon
burada. 
Hükûmet
burada.
Şimdi,
tasarının tümü açık oylamaya tabidir. 
AYTUĞ
ATICI (Mersin) – Sayın Başkan… Sayın Başkan…
BAŞKAN
– Açık oylamanın elektronik oylama cihazıyla yapılmasını oylarınıza sunuyorum…
AYTUĞ
ATICI (Mersin) – Oyumun rengini belli etmek üzere söz istiyorum eğer izin
verirseniz.
BAŞKAN
– Oylamaya geçtik, bir sonraki maddede…
AYTUĞ
ATICI (Mersin) – Ben el kaldırdım efendim, takip ediyorum, daha da başlamadı
işlem. Eğer uygunsa… Talep de yok. 
İDRİS
BALUKEN (Diyarbakır) – Son söz milletvekilinindir.
BAŞKAN
– Sayın Atıcı, lehte, aleyhte?
AYTUĞ
ATICI (Mersin) – Üzerinde…
Fark
etmez Sayın Başkan. 
BAŞKAN
– Tamam. 
86’ncı
madde uyarınca lehte, Sayın Aytuğ Atıcı, buyurun.
Beş
dakikalık süreniz var.
AYTUĞ
ATICI (Mersin) – Teşekkürler Sayın Başkan.
Değerli
milletvekilleri, öncelikle, Sur’da şehit olan 3 askerimiz ve 2 polisimizi
rahmetle anıyorum. Bu şehitlerden biri Yüzbaşı Yiğitcan Çiğa, Mersinlidir.
Bugün Mersin bu evladını bağrına basmıştır; sadece toprağa değil, kalbine de
gömmüştür. 
Her
gün memleketimize, pek çok yere şehit ateşi düşmektedir. Bu ateşlerin son
bulmasını diliyoruz, terörü lanetliyoruz. Hiç kimsenin çatışmalarda ölmesini
istemiyoruz. Bunu söyleye söyleye artık, gerçekten, insanlığımızdan utanır hâle
geldik. Bunun bir tek sorumlusunun, memleketi yönetemeyen AKP olduğunu artık
herkesin anlaması gerekiyor. 
MURAT
DEMİR (Kastamonu) – Yuh artık yani ya!
AYTUĞ
ATICI (Devamla) – Artık herkesin anlaması gerekiyor. 
On
üç yıldır bu memleketi yönetemeyen bir Hükûmet bu şehitlerin, bu ölümlerin
sorumlusudur. 
AYŞE
SULA KÖSEOĞLU (Trabzon) – Uluslararası anlaşma üzerine konuşma aldın, anlaşma
üzerine söz hakkı aldın! Konuyu değiştirmeyin lütfen! Konu üzerine konuş!
AYTUĞ
ATICI (Devamla) – Bunu hiç kimse unutmamalıdır. 
Biz
bir memleket istiyoruz tıpkı Cahit Sıtkı’nın istediği gibi… (AK PARTİ
sıralarından gürültüler)
BAŞKAN
– Sayın milletvekilleri, müdahale etmeyelim.
AYTUĞ
ATICI (Devamla) – “Ne başta dert ne gönülde hasret olsun/Kardeş kavgasına da
bir nihayet olsun.” istiyoruz. 
Değerli
arkadaşlar, söz konusu anlaşma Peru ile yaptığınız ticarete dayalı bir
uluslararası anlaşmadır. Bu anlaşma sadece ticaretle değil, sizin uzmanı
olduğunuz müteahhitlik, efendim, işte, pek çok alanda iş yapmayı da beraberinde
getirmektedir. 
Değerli
arkadaşlar, Peru iyi bir ülkedir; Peru, 30 milyona yakın nüfusu olan ve hoş bir
ülkedir, kıymayın Peru’ya, Peru’yla anlaşma filan yapmayın.
RAVZA
KAVAKCI KAN (İstanbul) – CHP’li üyelerin de imzaları var burada, CHP’den de
kıymetli üyelerimiz var. 
AYTUĞ
ATICI (Devamla) – Bir kere daha düşünün ve Peru’yla bu anlaşmayı yapıp
yapmamaya hep birlikte ne olur bir karar verin. Niye bunu söylüyorum? Çünkü
sizin verilerinize göre bizim ülkemizde, Türkiye’mizde her 4 kişiden 1’i
sayenizde antidepresan kullanmaya başladı. Bu rakam bana ait değil, size ait,
ben sadece sizin yazdığınız rakamları o mübarek kulaklarınız duysun diye size
tekrar söylüyorum.
AYŞE
SULA KÖSEOĞLU (Trabzon) – Bence sizin de ihtiyacınız var, siz de kullanın.
AYTUĞ
ATICI (Devamla) – 26 milyon kişi antidepresan kullanıyor, 26 milyon kişi sizin
sayenizde antidepresan ilaç kullanıyor.
YILMAZ
TUNÇ (Bartın) – Perulular inanmaz sana. 
UĞUR
AYDEMİR (Manisa) – Biraz sizin de katkınız var bunda, sizin katkınız da var. 
AYŞE
SULA KÖSEOĞLU (Trabzon) – Siz de kullanın, sizin de ihtiyacınız var.
AYTUĞ
ATICI (Devamla) – Sayın Milletvekili, size hiç yakışmadı.
ALİM
TUNÇ (Uşak) – Sana yıkışıyor mu?
AYTUĞ
ATICI (Devamla) – Ben bir hekimim, “Antidepresan ilacı siz de kullanın.” demek
bir hanımefendi milletvekiline hiç ama hiç yakışmadı.
AHMET
UZER (Gaziantep) – Siz herkese söylüyorsunuz ama. 
AYTUĞ
ATICI (Devamla) – Bakın, sizin rakamlarınızı vermeye devam ediyorum, Allah
aşkına, Peru’yla bu anlaşmayı yapıp yapmayacağınıza tekrar bir bakın. Benim
ülkemde sizin sayenizde boşanma oranları yüzde 37,3 arttı.
YILMAZ
TUNÇ (Bartın) – Perulular inanmaz.
AHMET
UZER (Gaziantep) – Ya, Allah aşkına, boşanmayla ne alakası var ya!
AYTUĞ
ATICI (Devamla) – Benim ülkemde sizin sayenizde kadına şiddet yüzde 1.400
arttı. 
MURAT
DEMİR (Kastamonu) – O sizin sayenizde oldu. 
UĞUR
AYDEMİR (Manisa) – Senin sayende oldu bunlar.
AYTUĞ
ATICI (Devamla) – Benim sayemde olmadı çünkü ben iktidarda değilim, iktidarda
olan sizsiniz, sizin yüzünüzden kadına şiddet yüzde 1.400 arttı.
ŞAHİN
TİN (Denizli) – Doğal felaket olsa bizden bileceksiniz ya!
NECİP
KALKAN (İzmir) – Bir tane hayır söyle be!
AYTUĞ
ATICI (Devamla) – 6 milyonu aşkın işsizimiz var, 17 milyonu aşkın yoksulumuz
var, Allah aşkına, iktidarda mısınız, muhalefette misiniz bir karar verin. Hem
iktidarda olup hem mağdur olmak hem de başkasını suçlamak ancak size yakışır. 
UĞUR
AYDEMİR (Manisa) – Sizin iktidarınızın döneminden kalma bunlar. 
AYTUĞ
ATICI (Devamla) – Bakın, tüketici kredisi veya kredi kartı borcu olan
insanların… 
AHMET
UZER (Gaziantep) – Şu oyunun rengini bir söyle, oyunun rengini. 
AYTUĞ
ATICI (Devamla) – …artışı ne kadar biliyor musunuz? Hiç duymayacağınız bir
rakam, yüzde 5.682. Ya, böyle bir rakam olur mu? Yani borç oranındaki artışa
bakar mısınız, yüzde 5.682. Çok yakışır size. Peru’ya kıymayın, Peru’ya bunları
anlatmayın. Hadi, bu anlaşmaya “Evet.” deseniz bile Allah aşkına, burada
yaptıklarınızı Peru’ya taşımayın. Sizin yüzünüzden intihar oranları yüzde 33
arttı, uyuşturucu bağımlılığı yüzde 678 arttı, fuhuş inanılmaz rakamlara
ulaştı, yüzde 790. Allah aşkına, kıymayın Peru’ya.
İyi
akşamlar. (CHP sıralarından alkışlar)
BAŞKAN
– Tasarının tümü açık oylamaya tabidir.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir.
Oylama
için üç dakika süre vereceğim. Bu süre içinde sisteme giremeyen üyelerin teknik
personelden yardım istemelerini, bu yardıma rağmen de sisteme giremeyen
üyelerin, oy pusulalarını, oylama için öngörülen üç dakikalık süre içinde
Başkanlığa ulaştırmalarını rica ediyorum.
Ayrıca,
vekâleten oy kullanacak sayın bakanlar var ise hangi bakana vekâleten oy
kullandığını, oyun rengini ve kendisinin ad ve soyadı ile imzasını da taşıyan
oy pusulasını, yine oylama için öngörülen üç dakikalık süre içerisinde
Başkanlığa ulaştırmalarını rica ediyor, oylama işlemini başlatıyorum.
(Elektronik
cihazla oylama yapıldı)
BAŞKAN – Sayın milletvekilleri, Türkiye
Cumhuriyeti ile Peru Cumhuriyeti Arasında Ekonomik ve Ticari İşbirliği
Anlaşması ile Anlaşmada Düzeltme Yapılmasına İlişkin Notaların Onaylanmasının
Uygun Bulunduğuna Dair Kanun Tasarısı açık oylama sonucu: 
“Kullanılan Oy Sayısı : 213
Kabul : 200
Ret : 12
Çekimser : 1 (x)

 Kâtip
Üye Kâtip Üye
 Fehmi
Küpçü Mustafa Açıkgöz
 Bolu Nevşehir”

Böylece
ilgili tasarı kanunlaşmıştır.
Bundan
sonra, yine, 2’nci sırada yer alan, Suç Gelirlerinin Aklanması, Araştırılması,
El Konulması, Müsaderesi ve Terörizmin Finansmanına İlişkin Avrupa Konseyi
Sözleşmesinin Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu’nun görüşmelerine başlayacağız.
2.- Suç Gelirlerinin Aklanması, Araştırılması, El
Konulması, Müsaderesi ve Terörizmin Finansmanına İlişkin Avrupa Konseyi
Sözleşmesinin Onaylanmasının Uygun Bulunduğuna Dair Kanun Tasarısı (1/323) ve
Dışişleri Komisyonu Raporu (S. Sayısı: 51) (xx)
BAŞKAN
– Komisyon? Burada.
Hükûmet?
Burada. 
Komisyon
Raporu 51 sıra sayısıyla bastırılıp dağıtılmıştır. 
Tasarının
tümü üzerinde gruplar adına ilk söz, Milliyetçi Hareket Partisi Grubu adına
Manisa Milletvekili Erkan Akçay’a aittir. 
Sayın
Akçay, buyurun. (MHP sıralarından alkışlar)
Süreniz
yirmi dakikadır. 
MHP
GRUBU ADINA ERKAN AKÇAY (Manisa) – Sayın Başkan, değerli milletvekilleri;
muhterem heyetinizi saygıyla selamlıyorum. 
Bu
tasarı, Suç Gelirlerinin Aklanması, Araştırılması, El Konulması, Müsaderesi ve
Terörizmin Finansmanına İlişkin Avrupa Konseyi Sözleşmesi’nin onaylanmasını
içermektedir ve önemli bir sözleşmedir. 
Bu
sözleşme, 16 Mayıs 2005 tarihinde imzaya açıldı değerli milletvekilleri ve 28
Mart 2007’de de Türkiye bu sözleşmeyi imzaladı. Aradan kaç yıl geçti? Ben
diyeyim sekiz yıl, siz deyin dokuz yıl. Peki, acaba sekiz yıldır neden bekledi,
bugüne geliyor bu sözleşme, Genel Kurulda görüşülüyor? 
KAMİL
AYDIN (Erzurum) – Sayın Başkan, salonda sessizlik, sükûnet lütfen…
BAŞKAN
– Sayın milletvekilleri, hatip kürsüde konuşuyor. Lütfen hatibin insicamını
bozmayalım.
ERKAN
AKÇAY (Devamla) – Belki de bugün görüşeceğimiz uluslararası sözleşmelerin en
önemlilerinden birisi. Türkiye'nin 2007 yılında imzaladığı bir sözleşmenin
onayı ancak bugün geliyor. Bu imza, Hükûmetin terörle ve suç gelirleriyle
mücadeledeki iradesini göstermesi açısından çok önemlidir değerli arkadaşlar.
Aslında, bugüne kadar ki geliş süreci, iktidarın, Hükûmetin terörle mücadele
anlayışını berraklaştıran, billurlaştıran bir onay çünkü aradan sekiz yıl,
dokuz yıl, geçiyor. Bir ihmal, açıkça ifade ediyorum, bir savsaklama söz konusu
burada. Bu, en geç 2008 yılında çıkması gerekirdi ve ayrıca, tabii, Anayasa’nın
90’ıncı maddesine göre bu imzaların geçerliliği ancak Türkiye Büyük Millet
Meclisinde onaylandıktan sonra kabul görüyor. Kamuoyu ve Meclis gündeminden
ısrarla kaçırılan bir uluslararası belgeden söz ediyoruz. 
Şimdi,
bu sözleşmenin Meclis serüvenine kısaca bir göz atmamız gerekir. İlk olarak, 7
Temmuz 2008’de Meclise sunuluyor bu sözleşme ve Dışişleri Komisyonundan dahi
çıkamadan hükümsüz kalmış. İkinci olarak, 22 Eylül 2011’de yine Meclise gelmiş,
Dışişleri Komisyonu 7 Ekim 2011’de Komisyon raporunu vermiş, tasarı Genel Kurul
gündemine girmiş ama bu sefer de 28 Mart 2013’te gündemden geri çekilmiş.
Üçüncü olarak, 7 Kasım 2014’te 24 tasarı yeniden gönderiliyor ve Dışişleri
Komisyonu 6 Mart 2015’te Komisyon raporunu vermiş, tasarı Genel Kurul gündemine
girmiş ama bu sefer de Genel Kurulda görüşülmeden tasarı yine hükümsüz kalmış.
Şimdi, yine 3 Aralık 2015’te Meclise gelen sözleşme, Dışişleri Komisyonunun 7
Ocak 2016’daki raporunu vermesinden sonra, Komisyon raporu 51 sıra sayısıyla
basılmış ve nihayet Genel Kurul gündemine bugün gelmiştir. 
Suç
Gelirlerinin Aklanması, Araştırılması, El Konulması, Müsaderesi ve Terörizmin
Finansmanına İlişkin Sözleşme imzalanmasından tam 3.230 gün sonra Genel Kurul
gündemine gelmiştir. Sözleşmenin bu uzun ve dolambaçlı yolculuğundan sonra
şimdi son durağa yaklaştık. Dolambaçlı diyorum çünkü 24’üncü Dönemde iki defa
Meclise gelmiş, birinde geri alınmış, diğerinde hükümsüz kalmış. Peki,
sözleşmeyi bu kadar farklı kılan nedir? “Türkiye Cumhuriyeti olarak suç
gelirlerinin aklanmasıyla ve terörizmin finansmanıyla uluslararası iş birliği
içerisinde mücadele edeceğiz.” dedi bu imzayla Türkiye ama sekiz yıl neden
gecikti? Bu sözleşmeyi imzalayan da Meclise getiren de Meclisten geri çeken de
hükümsüz bırakan da AKP iktidarıdır.
Değerli
milletvekilleri, Adalet ve Kalkınma Partisinin baldıran zehri içmeyi dahi göz
önüne aldığını söylediği, “Umut verici gelişmeler oluyor.” diyerek milletimizi
oyaladığı, “Analar ağlamayacak.” dediği hâlde neredeyse ağlamayan ananın
kalmadığı, “Hazmedilmeyen bazı durumlara rağmen operasyon yapmıyoruz.” diyerek
ihmalin açıkça itiraf edildiği, sonradan da “Bunlar çözüm sürecini silah
stoklama süreci olarak değerlendirdi.” diyerek milletimize nasıl bir oyun oynadıklarını
gözler önüne seren ve sonra da “Buzdolabına kaldırdık.” dedikleri bir sürecin
içerisinden geçtik ve geçmeye de devam ediyoruz. Bu süreci 1 Ağustos 2009
tarihinden beri hep birlikte yaşıyoruz. Oslo’yu gördük, İmralı tutanaklarını
gördük, Habur rezaletini gördük, İmralı canisinin mektuplarının mitinglerde
okunduğunu gördük, sonra Dolmabahçe mutabakatını gördük.
Yeri
gelmişken, bu İmralı tutanaklarıyla ilgili Adalet ve Kalkınma Partisi
cenahından ne bir ses ne bir nefes… Eğer, birkaç gün daha sessiz kalınırsa bu
“tutanak” diye açıklananların artık doğruluğuna hükmedeceğimiz de biline.
Yani
bunları gördük fakat görmediğimiz tek şey, terörle mücadeleydi. Terörle
mücadeleyi bir türlü görmüyorduk çünkü yoktu. Teröristlerin finans
kaynaklarıyla da mücadele edilmedi, işin püf noktası burada. Neden? “Hendek”
dedikleri çukurların kazılması; cephanelerin, silahların, patlayıcıların
depolanıp tuzaklanması nasıl görmezden gelindiyse terör örgütlerinin haraç
toplaması, finans temin etmesi de görmezden gelinmiştir. “Yok, biz öyle göz
yummadık, mücadele ettik.” diyorsanız, o zaman -2007- bu sözleşmeyi
imzaladığınız tarihten bu güne kadar neler yaptığını Hükûmet açıklamak
zorundadır.
Şehirlerde,
her yerde terör örgütleri neredeyse aleni finans temin ediyor, haraç topluyor.
Adına “vergi dairesi” dedikleri haraç birimleri bile oluşturdular, bunlar
yazıldı çizildi ama uzun süre seyredildi, herhangi bir adımını görmedik. Mali
Suçları Araştırma Kurulu ne yapmıştır, bilen yok. Terörle mücadele edilmediği
gibi, müzakere edilme yoluna gidildi ve finansman kaynaklarıyla da mücadele
edilmedi. Bu terör örgütlerinin finans kaynakları engellenmediği sürece, terör
örgütleriyle etkili bir mücadele yapmanız mümkün değildir.
Bu
görüştüğümüz tasarının gerekçesinden çok kısa bir bölüm okumak istiyorum
değerli arkadaşlar: “Terörizmden en çok zarar gören ülkelerin başında gelen
Türkiye, devletlerin terörizmi önlemek ve ortadan kaldırmak için gerekli
önlemleri almaları ve terörizmle mücadelede ulusal, bölgesel ve uluslararası
düzeyde iş birliği yapılması gerektiğine inanmakta ve bu yönde yoğun çaba
harcamaktadır.” Kim söylüyor bunu? Hükûmet. Ne kadar masum bir ifade değil mi?
Türkiye’nin terörle mücadelede uluslararası iş birliği için istekliliğini ne
kadar güzel bir şeklide ortaya koyuyor, değil mi? Ama değil, aradan sekiz yıl
geçmiş. 
Şimdi,
değerli arkadaşlar, bu dönemde, 7 Haziran 2015 sonrasında terör
saldırılarındaki artış dikkat çekicidir. AKP, iktidarı alırken terör sıfır
noktasındaydı. Ancak, Cumhurbaşkanı Sayın Erdoğan ve AKP terörle mücadele etmek
yerine müzakere etmeyi tercih eden bir anlayış getirdi ve 2009 yılından
itibaren de bu süreci milletimiz nezdinde meşrulaştırmak için sürekli isim
değiştirdiler ve 12 Ağustos 2015 tarihinde Sayın Erdoğan’ın “Bundan sonra ne
devletin ne Hükûmetin vereceği bir taviz -tabii bu tavizlerin de neler
olduğunun açıklanması gerekir- atacağı bir adım yoktur çünkü yapılması gereken
her şey yapılmıştır…” Bir taraftan itiraflar gelirken diğer taraftan terörle
mücadele ediliyormuş gibi bir hava yaratılmak isteniyor. AKP’nin “mış”
gibilerle kamuoyunu oyalarken her geçen gün kaos, terör olayları ve şehadetler
devam ediyor. 
Değerli
milletvekilleri, Türkiye, bir yandan kendi içerisinde uluslararası bir
şebekenin parçası olarak bölücü terör örgütüyle mücadele ederken, bulunduğu
coğrafya itibarıyla da pek çok terör örgütünün birinci hedefi konumundadır.
Bununla birlikte, iktidar, son yıllarda birtakım uluslararası terör örgütlerine
verdiği iddia edilen örtülü ya da açık desteklerle uluslararası kamuoyunda da hedef
hâline getirilmektedir. Bir örnekle somutlaştırmamız ve hafızaları tazelememiz
gerekir.
Yasin
El Kadı, diğer terörist oluşumlarla olan finansal ilişkileri nedeniyle
Birleşmiş Milletler, ABD ve Avrupa Birliği tarafından yaptırımlara tabi
tutulmuş bir Suudi iş adamıydı. Uluslararası kamuoyunun “terörist” diyerek
damgaladığı bu kişiye, Cumhurbaşkanı Sayın Erdoğan “Yasin Bey’den kendim kadar
eminim. Yasin Bey’in bir terör örgütüyle ilişkisi olması veya ona destek
vermesi mümkün değildir.” sözleriyle sahip çıkmıştır. Bunu bilmeyeniniz yoktur.
Bu örnekten dolayıdır ki Türkiye, uluslararasında teröre destek veren ülke
konumuna getirilmek istendi neredeyse, yani böyle bir algı oluşturulmak
istendi. Örneğin,
Ekonomik İşbirliği ve Kalkınma Teşkilatı bünyesinde faaliyet gösteren Mali
Eylem Görev Gücü, kara para aklama ve terörizmin finansmanı konusunda koyu gri
listede yer almaktadır. Bu listede Suriye, Cezayir, Etiyopya, Ekvador,
Endonezya, Myanmar, Pakistan ve Yemen var. Bu listenin bir üst basamağında ise
kara liste var. Kara listede yer alan ülkeler ise İran ve Kuzey Kore. Türkiye,
kara para aklama ve terörizmin finansmanıyla mücadele etmediği için bu listede,
kara listeye dahi düşme tehlikesiyle karşı karşıya kalmıştır. Öyle ki Mali
Eylem Görev Gücü, 19 Ekim 2012’de Türkiye'yi kara listeye alabileceğine dair
bir açıklama dahi yapmıştır. Bugün görüştüğümüz sözleşmeyi ülkemizin
uluslararası itibarı açısından önemli görüyoruz. Sözleşmenin bugüne kadar
onaylanmamış olmasını da büyük bir noksanlık ve yanlışlık olarak gördüğümüzü
ifade etmek istiyoruz. 
Sonuç
itibarıyla, söz konusu sözleşmenin onaylanmasına ve gerektiği gibi
uygulanmasına büyük önem veriyoruz. 
Terörle
mücadelenin topyekûn bir mücadele olduğunu, bu mücadelenin en önemli aşamasının
da terörizmin finansmanıyla mücadele olduğunu tekraren ve son olarak belirtmek
istiyorum. 
Açılım
süreci arkasına gizlenerek bugüne kadar yapmadıklarının sonuçlarını her geçen
gün ağır bedellerle ödüyoruz. Terörle mücadelenin en önemli yönü terörle
mücadele konusundaki iradedir, sağlam iradedir. Bu iradeyi göstermesi açısından
görüşülmekte olan bu sözleşme de önemlidir. Ancak sormadan edemiyoruz: Çözüm
süreci buzdolabından çıkarılıp tamamen yok edilecek midir? Bir kısım AKP’li
milletvekillerinin söylediği gibi Öcalan’la görüşmeler devam edecek midir? Bu
sorulara verilecek cevaplar, terörle mücadeledeki samimiyeti ve iradeyi
göstermesi açısından da ipucu teşkil edecektir.
Konuşmama
burada son veriyor, hepinize saygılar sunuyorum. (MHP sıralarından alkışlar) 
BAŞKAN
– Gruplar adına ikinci söz, Halkların Demokratik Partisi Grubu adına İdris
Baluken.
Sayın
Baluken, buyurun. (HDP sıralarından alkışlar) 
Süreniz
yirmi dakikadır.
HDP
GRUBU ADINA İDRİS BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; hepinizi saygıyla selamlıyorum. 
Öncelikle
şunu ifade edeyim: Cizre’de bir vahşet bodrumunda ağır ağır insanlık
katledilirken defalarca burada vicdanlarınıza, yüreğinize, insanlığınıza,
aklınıza seslenmeye çalıştık. Bugünkü konuşmamı kesinlikle bu bahsettiğim hiçbir
özelliğinize hitaben yapmayacağım çünkü bütün bunları yedi gün içerisinde
sayısız defa test ettik ve maalesef, adım adım sona doğru, oradaki 28 yurttaşın
yaşam haklarının adım adım gasbedilerek onların ölüme doğru gittiği saatlerde
sadece tarihe not düşme adına yapıyorum. Günün birinde çocuklarımız Meclis
tutanaklarını açıp baktıklarında, Cizre’deki vahşet bodrumunda yaşananları
merak edip araştırdıklarında neler yaşandığını ifade etmek için bu konuşmayı
yapıyorum.
Tam
yedi gündür 28 yaralı yurttaş bir hastaneye nakledilerek yaşam hakları ve
sağlık hakkı sağlamak için bekledikleri bir ortamda adım adım ölüme gönderildi.
Şu ana kadar 6 yurttaşımızın yaşamını yitirdiğine dair bilgiler vardı elimizde.
22 yurttaşın hâlâ yaralı olarak kurtarılabileceğine dair bilgiler vardı bizde.
Ancak, bu konuşmaya çıkmadan hemen önce vahşet bodrumundan beni arayan parti
meclisi üyesi arkadaşımız, binanın şu anda havan toplarıyla vurulduğunu,
yaralıların bulunduğu yerde, o katta tamamen duman altında kaldıklarını ve
birkaç kişi dışında diğerlerinden herhangi bir ses duymadıklarını ifade etti.
Umarım ve dilerim ki, bir hekim olarak aklıma gelebilecek o ihtimal
gerçekleşmesin; Suruç’ta, Diyarbakır’da, Ankara’da ambulans gitmesi gereken
yerde gaz gönderdiğiniz ölümler Cizre’deki vahşet bodrumunda bu saat itibarıyla
yaşanmasın.
Tam
bir haftadır bu devlet ve bu Hükûmet, Cizre’deki bir evden 28 yaralıyı Cizre
Devlet Hastanesine taşıyamamıştır. Avrupa İnsan Hakları Mahkemesinin tedbir
kararlarına rağmen, bu konuyla ilgili insanlık ayıbını ortadan kaldırmaya
yönelik Türkiye kamuoyunda ve dünya kamuoyunda oluşan yüksek duyarlılığa
rağmen, maalesef, Hükûmet ve devlet, adım adım insanlığın öldüğü bu suçta açık
bir şekilde sorumluluktan fail konumuna geçmiştir. Bunun altını net olarak ifade
ediyorum: Bu ülkedeki her bir yurttaşın ölümüyle ilgili sorumluluk
Hükûmettedir, ancak bu 28 yurttaşın -şu anda yaşamını yitiren kişi sayısı 6’dır
ama olası farklı gelişmelerle birlikte yaşamını yitiren her yurttaşın- sadece
sorumlusu değil, göstermiş olduğu duyarsızlıkla faili de açık bir şekilde AKP
Hükûmetidir. 
Biz
bu süre içerisinde sayısız görüşmeler yaptık. İçişleri Bakanıyla, İçişleri
Bakanlığının en üst düzey yetkilileriyle saatler süren görüşmeler yaptık.
Başbakanın bilgisi dâhilinde İçişleri Bakanının bize aktarımları oldu. Hükûmet,
kamuoyunda ortaya çıkan baskıdan sonra “Oradaki yaralıları bir an önce biz de
almak istiyoruz, cenazeleri hastaneye göndermek istiyoruz.” bilgisini ve
iradesini bize aktardı. Başbakan Davutoğlu’nun bu konuda talimat verdiğini
ifade etti. Biz bu talimat doğrultusunda, Cizre’deki arkadaşlarımıza, orada
bekleyen çocuklarının kurtarılmasını bekleyen annelere ve bütün Türkiye
kamuoyuna bu yönlü bir gelişmenin olduğunu ve olumlu sonuçların her an ortaya
çıkabileceğini, ambulansların oraya gönderileceğini söyledik. Ama maalesef, bu
süreçte, herhangi bir aksaklık oluşmasın diye, zamanla yarıştığımız bu süreçte
en küçük bir akamete uğrama durumu yaşanmasın diye, İçişleri Bakanlığının
içerisinde en üst düzeyde bulunan yetkililerle birlikte Cizre’deki bu vahşet
bodrumuna her ambulans gönderme girişimimiz, maalesef birtakım yapay, suni
çatışma mizansenleriyle engellendi. Orada yaralıları almaya giden sağlık
ekipleriyle telefonun hoparlörünü açarak bütün o süreci kayıt altına aldık ve
bakanlık yetkililerine dinlettik. Kontrol noktalarında o sağlık müdahalesini
engelleyenler “Biz bu ülkenin Bakanını, Başbakanını tanımıyoruz.” dediler ve
bunu bizimle birlikte o süreci dinleyen İçişleri Bakanlığının en üst düzey
yetkilileri de kendi kulaklarıyla duydular ve buna tanıklık ettiler. O kontrol
noktalarının her biriyle saatler boyu süren telefon görüşmeleri sonucunda,
gidip yaralıların olduğu bodrum katına 150 metre bir mesafeye yaklaşıldığında
da -tamamen planlanmış bir şekilde- tek taraflı bir ateş açma, tek taraflı bir
çatışma havası yaratma süsüyle tekrar o ekipleri geri çevirdiler. Bütün bunlar
olurken de en hazin olan durum, İçişleri Bakanlığının en üst düzey yetkilileri
“Bizim inisiyatifimizi gördünüz, biz güç geçiremiyoruz.” deme durumunda
kaldılar. Başbakan Davutoğlu’nun talimatı havada kaldı. İki gündür Başbakan
Davutoğlu “O yaralılar ve cenazeler bir an önce oradan alınıp hastaneye
gönderilsin.” talimatı vermesine rağmen Ankara’daki devletle Cizre’deki devlet
uyuşmadığı için, Cizre’deki devletin inisiyatifi artık mevcut Ankara’daki
devleti ve AKP Hükûmetini aştığı için o yaralılar ve cenazeler alınmadı.
AHMET
HAMDİ ÇAMLI (İstanbul) – Öyle bir şey yok. Yalan, hepsi yalan!
İDRİS
BALUKEN (Devamla) - Öyle bir şey olmasaydı Başbakanının vermiş olduğu o talimat
yerine getirilirdi. Başbakan dün yaptığı açıklamada bile… 
AHMET
HAMDİ ÇAMLI (İstanbul) – Başbakanımız da İçişleri Bakanımız da partimizin bütün
sözcüleri de bütün söylediklerinizin yalan olduğunu söyledi.
İDRİS
BALUKEN (Devamla) - Siz takip etmiyorsunuz. 
BAŞKAN
– Müdahale etmeyelim arkadaşlar. 
Lütfen
Sayın Çamlı…
İDRİS
BALUKEN (Devamla) - Bakın, dün bile kamuoyuna yapmış olduğu açıklamada, orada
bulunanların kimliği ne olursa olsun kendi sorumluluklarının bir an önce onları
hastaneye yetiştirmek olduğunu, gerekli müdahaleler yapıldıktan sonra da adli
tahkikatların daha sonra gerçekleşeceğini ifade etti, bunu basına da söyledi.
Hadi diyelim ki bizim söylediğimize güvenmiyorsan güvendiğin gazetelerin
sayfalarını aç, Başbakan Davutoğlu’nun o konuyla ilgili yapmış olduğu
açıklamayı oku.
AHMET
HAMDİ ÇAMLI (İstanbul) – Ambulanslar orada bekliyor. 
İDRİS
BALUKEN (Devamla) - Dolayısıyla, burada açık ve net bir şekilde Kürt illerini
teslim ettiğiniz, bu savaş sürecini tamamen havale ettiğiniz bir savaş aygıtına
söz geçiremeyecek düzeyde bir âcizlik durumuyla maalesef karşı karşıya
kaldınız. Umarım ki şu anda yaşam mücadelesi veren o 22 yurttaş yaşamını
yitirmez. Umarım ki çökmek üzere olan o bodrum tavanı, o insanların, yaralı
insanların üstüne çökmez. İnanın ki o tavan eğer bu yaralı insanların, yardıma
ihtiyaç duyan bu insanların, mağdurların üzerine çökerse bunun altında, tarih
karşısında hem Hükûmet olarak hem grup olarak hem de tek tek bu grubun mensubu
milletvekilleri olarak maalesef kalacaksınız. Büyük bir insanlık ayıbının
altında her birinizin duyarsızlığı, katkı sağlamış olarak tarihe not geçmiş
olacak.
Dünyadaki
bütün savaşlarda, iki devlet arasındaki savaşta bile, yaralıların olduğu alana
bir yaşam koridoru, bir insani koridor açmak, savaşan devletlerin uluslararası
sözleşmelerle ve kendi hukuki mevzuatlarıyla güvence altına aldıkları bir
husustur. Düşünün ki siz Cizre’de bir savaş olduğunu kabul etmiyorsunuz, siz
Cizre’de bir terörle mücadele olduğunu ısrarla ifade ediyorsunuz ama yedi gün
boyunca Cizre’nin en işlek ana caddesi olan Nusaybin caddesiyle 400 metre
ötedeki bir ev arasına bir yaşam koridoru açamıyorsunuz veya bilinçli bir
şekilde açmıyorsunuz. Bir insani koridor açmıyorsunuz. Yedi gün boyunca o
insanların yanında tek bir yiyecek yok, tek bir damla su yok, tek bir ilaç yok.
Bir hekim olarak ifade edeyim, orada o insanların ölüme gitmesi için yaralı
olmalarına gerek yok; 6’sı zaten yaralı olduğu için kan kaybından yaşamını
yitirdi ama yedi gün boyunca orada bir damla suya muhtaç olan insanların,
böbrek fonksiyonları başta olmak üzere, bütün fonksiyonları zaten hızla iflasa
doğru gider. Her biri, zaten bu iflas neticesinde takatsiz olarak son nefesini
verecekleri anı bekler. Velev ki, o insanları oradan almadınız, o insanları hastaneye
yetiştirme noktasında bir insani duyarlılık göstermediniz, en azından bu yedi
gün içerisinde açmış olduğunuz bir insani koridorla, oraya, su ve ilaç başta
olmak üzere, en temel insani malzemeleri gönderebilirdiniz ama bunu da
yapmadınız ve bunu yapmadığınız için de maalesef 6 yurttaşımız yaşamını
yitirdi. Son iki günde, 2 yurttaşımız, biz İçişleri Bakanlığının yetkilileriyle
görüşme yaparken yaşamını yitirdi. Durumun vahametini öğrenmek için o anda
yaptığımız görüşme esnasında ölüm haberlerini aktarmak zorunda kaldık. Bu kadar
ağır, bu kadar vahşet boyutuna ulaşmış olan bir durumla karşı karşıyayız. Adım
adım, Cizre’deki insanlar değil, bu ülkenin insanlığının nasıl göçük altında
kaldığına, nasıl gözler önünde yerle bir edildiğine tanıklık ediyoruz.
AHMET
HAMDİ ÇAMLI (İstanbul) – Maalesef... Maalesef görüyoruz, burada bile şahit
oluyoruz. Şu Mecliste bile o insanlığın kaybına şahit oluyoruz. 
İDRİS
BALUKEN (Devamla) – Tutanaklar...
AHMET
HAMDİ ÇAMLI (İstanbul) – O vicdanın kaybolduğuna şahit oluyoruz.
BAŞKAN
– Sayın Çamlı, lütfen... Müdahale etmeyelim... Müdahale etmeyelim...
AHMET
HAMDİ ÇAMLI (İstanbul) – Karşımıza çıkıyorsunuz, o vicdanın kaybolduğuna şahit
oluyoruz.
BAŞKAN
– Buyurun Sayın Baluken, siz Genel Kurula hitap edin.
İDRİS
BALUKEN (Devamla) – Ben, bu konuşmayı, hiçbirinizi ikna etmek için ya da
hiçbirinizin vicdanına seslenmek için yapmadığımı ifade ettim. 
AHMET
HAMDİ ÇAMLI (İstanbul) – Bizim de yok. Levhi mahfûza yazılıyor.
İDRİS
BALUKEN (Devamla) – Sizin de şu anda söyledikleriniz tutanaklara geçiyor.
AHMET
HAMDİ ÇAMLI (İstanbul) – O tutanaklardan önce levhi mahfûza yazılıyor. 
MAHMUT
TOĞRUL (Gaziantep) – Bir dinle be! Dinle!
MERAL
DANIŞ BEŞTAŞ (Adana) – Ne konuşuyorsun ya!
AHMET
HAMDİ ÇAMLI (İstanbul) – Ahirette çıkacak hepsi, burada çıkmazsa ahirette
çıkacak. 
MERAL
DANIŞ BEŞTAŞ (Adana) – Ya, bir utanın ya!
İDRİS
BALUKEN (Devamla) – Umarım, günün birinde geriye dönüp baktığında, burada
kullanmış olduğun cümlelerden dolayı utanç duymazsın, senin için söyleyeceğim
tek şey budur. 
AHMET
HAMDİ ÇAMLI (İstanbul) – Ben de senin için, iade ediyorum.
MERAL
DANIŞ BEŞTAŞ (Adana) – Sayın Başkan, niye müdahale etmiyorsunuz ya?
İDRİS
BALUKEN (Devamla) – Çünkü adım adım, insanlık tarihinde görülmeyen, vicdanları,
insanlık vicdanını kanatacak olan bir ölüm sürecini, bir vahşet sürecini
yaşıyoruz. 
Dolayısıyla,
değerli milletvekilleri, bu süreçle ilgili bugüne kadar ortaya çıkan sonuçlar,
maalesef, bu ülkenin demokratik geleceğiyle ilgili bütün kaygıları da
düşünemeyeceğimiz ölçüde her birimizde artırmıştır, artırması gerekir.
Halklarımız arasına bu şekilde bir yaklaşım koymak, Kürt analarının kendi
çocuklarının adım adım ölüme gitmesini yedi gün boyunca Cizre’deki belediye
koridorlarında mübah görmek, oradaki insanların bütün yardım çığlıklarına karşı
göstermiş olduğumuz duyarlılığı sadece kürsüden konuşan milletvekiline, hatibe
laf atmak olarak değerlendirdiğiniz için, bu ortaya çıkan manzarayı toparlama
noktasında da sanırım hiçbir inisiyatif sahibi olamayacaksınız. Halklarımız
arasına büyük bir kırılma, büyük bir duygusal kopuştan sonra bir düşünsel
kopuşu da maalesef bu uygulamalarla birlikte adım adım örmeye devam
ediyorsunuz. 
AHMET
HAMDİ ÇAMLI (İstanbul) – Terörle büyük kopuş var, terörle. 
BAŞKAN
– Sayın milletvekilleri, müdahale etmeyelim lütfen. 
İDRİS
BALUKEN (Devamla) – Yine, aynı şekilde, Hükûmetin ve devletin Kürt illerindeki
bahsetmiş olduğum savaş aygıtına söz geçiremeyecek bir duruma gelmesi de
Türkiye demokrasisi açısından her birinizde farklı kaygılar uyandırmalı.
Ortadan kaldırıldığını gururla ifade ettiğiniz o vesayet anlayışının, aslında
bugün Cizre sokaklarında, Şırnak, Sur sokaklarında nasıl adım adım bu ülkenin
demokratik geleceğiyle ilgili süreçler işlettiğini her biriniz fark ettiğinizde
inanın ki çok geç olacak. 
AHMET
HAMDİ ÇAMLI (İstanbul) – Vesayetin can çekişmesi Cizre sokaklarında olanlar. 
İDRİS
BALUKEN (Devamla) – Bu şekilde laf atma durumunu da maalesef önünüzde
bulamayacaksınız. 
Özetlemek gerekirse, bu 28 yurttaşın
tamamının yaşam hakkının başta İçişleri Bakanlığı ve Sağlık Bakanlığı olmak
üzere, o bölgedeki operasyonel süreçte dahliyeti bulunan Millî Savunma
Bakanlığının, Genelkurmay Başkanlığının ve bu Hükûmetin sorumluluğunda olduğunu
bir kez daha ifade etmek istiyorum. O insanların kurtarılmasıyla ilgili
yaptığımız görüşmelerin bütün detaylarını kamuoyuna da aktaracağız. Ancak hâlâ
o insanların kurtarılabileceğine dair umudumuzu korumak ve bu konudaki
çabalardan vazgeçmek istemiyoruz. Dolayısıyla, önümüzdeki günlerde de bu
süreçle ilgili eğer olumsuz sonuçlar ortaya çıkmazsa bizim, Halkların
Demokratik Partisi olarak çabamız son ana kadar aynı şekilde devam edecek. 
Bakın, Mecliste böylesi bir gündemle yedi
gün boyunca burada yapılan tartışmalar ortadayken, ülkenin bir yerinde alev
alev yangına doğru giden, hepimizin vicdanını kanatan bir süreç yaşanıyorken
siz bugün getirmiş olduğunuz grup önerisiyle bu Meclisi kapatarak bu Meclisin
halkın gündemine, bu ülkenin gündemine ne kadar yakın ve uzak olduğunu da
ortaya koymuş oldunuz. 
Bu ülkede her gün asker, polis, sivil,
gerilla, genç, yaşlı, kadın, çocuk cenazeleri kalkarken bu Meclisi bir hafta
boyunca tatile götürmek açık söylemek gerekirse Parlamentoyu aleni bir şekilde
işlevsizleştirmektir. Parlamentoyu işlevsizleştirdiğiniz an, Parlamentonun
halkın gündeminden koptuğunu ortaya koyduğunuz an, oradan bir çözüm
çıkmayacağını bütün kamuoyunun gözüne baka baka deklare ettiğiniz an, maalesef,
demokratik siyasete ve onun çözüm gücüne olan inancı da kendi ellerinizle yerle
bir etmiş olursunuz. Bu konuda AKP’nin mevcut tutumu belli ancak ben özellikle
CHP Grubuna seslenmek istiyorum: 7 Haziran sonrasında da bu Meclis, saray ve
AKP eliyle bilinçli bir şekilde işlevsiz bırakıldı, fiilî olarak kapısına kilit
vuruldu ve otuz yedi gün boyunca da “istikşafi görüşmeler” adı altında CHP’nin
bu duruma ses çıkarmamasıyla ilgili bir oyalama süreci yürütüldü. Oysaki CHP
istemiş olsaydı, sahip olduğu 110 milletvekiliyle o otuz yedi günlük süreci de
bu Meclisi her gün açık tutarak çok net bir şekilde teşhir edip Türkiye
kamuoyuna ve Türkiye halklarına çok önemli mesajları verebilirdi.
Önümüzdeki
haftada da önünüzde böyle bir sınav olacak. 110 milletvekilinin bu Meclisin
kapanamayacağını, bu Meclisin, oluk oluk kan akan ülkenin gündemine sırtını
dönemeyeceğini; bu Meclisin, halkının gerçek gündemini bir kenara bırakarak
tatil yapamayacağını ortaya koymak durumunda olduğunu düşünüyoruz ve bu konuda
özellikle Cumhuriyet Halk Partisi içerisindeki vicdanlı milletvekillerinin, bu
ülkedeki demokrasiden yana olan bütün milletvekillerinin bir girişim başlatmasını
özellikle rica ediyoruz.
Hiç
kimsenin yaptığı suçlar yanına kâr kalmaz, tarih bunu böyle ortaya koymuştur.
Bir Hükûmet, bir devlet savaşla çözüm isteyebilir, normaldir; işte, savaştığı
gücün son savaşçısını öldürünceye kadar devam etmek isteyebilir, normaldir; biz
tasvip etmiyoruz ama velev ki böyle bir karar verdi, normaldir ama her savaşın
bir ahlakı ve hukuku vardır. Hiçbir Hükûmet ve hiçbir devlet, savaş hukukunu ve
savaş ahlakını ortadan kaldıracak şekilde insanlığa karşı suç işleme özgürlüğüne
sahip değildir. 
(Mikrofon
otomatik cihaz tarafından kapatıldı) 
İDRİS
BALUKEN (Devamla) – Eğer öyle bir pratik içerisinde olursa da insanlık tarihî o
Hükûmetten de o devletten de mutlaka hesap sorar diyorum.
AHMET
HAMDİ ÇAMLI (İstanbul) – Biz terörle mücadele ediyoruz, en başta Kürt halkını
kurtarmak için.
İDRİS
BALUKEN (Devamla) - Hepinizi saygıyla selamlıyorum. (HDP sıralarından alkışlar)
LEVENT
GÖK (Ankara) – Sayın Başkan…
BAŞKAN
– Sayın Gök…
LEVENT
GÖK (Ankara) - Efendim, Sayın Başkanım, Sayın İdris Baluken’in partimize atfen
ifade ettiği hususlarla ilgili bir değerlendirme yapmak için söz istiyorum.
İfadelerinde,
Cumhuriyet Halk Partisinin de 7 Hazirandan sonraki süreçten sorumlu olduğundan
bahsetmek suretiyle…
BAŞKAN
– Buyurun, iki dakika, yeni bir sataşmaya meydan vermeden lütfen. (CHP sıralarından alkışlar)
VI.- SATAŞMALARA İLİŞKİN KONUŞMALAR (Devam)
7.- Ankara
Milletvekili Levent Gök’ün, Diyarbakır Milletvekili İdris Baluken’in 51 sıra
sayılı Kanun Tasarısı’nın tümü üzerinde HDP Grubu adına yaptığı konuşması
sırasında Cumhuriyet Halk Partisine sataşması nedeniyle konuşması
LEVENT
GÖK (Ankara) – Sayın Başkan, değerli milletvekilleri; çok kritik bir süreçten
geçiyoruz. Bu sürecin hepimize sorumluluk yüklediği konusunda hepimiz
hemfikiriz. Bu konuda Cumhuriyet Halk Partisi olarak biz başından beri her
zaman terörle aramıza mesafeyi koyduk çok net bir şekilde, “ama”sız bir
şekilde. Biz hendek siyasetini, barikat siyasetini kabul etmiyoruz. Masum
insanlara yönelik her terörist hareketi yapanları da PKK olsun, DHKP-C olsun,
IŞİD olsun, kim olursa olsun, hepsini terörist olarak ilan ediyoruz. Bu konuda
Cumhuriyet Halk Partisi son derece berraktır, son derece nettir, herkesin de
aynı netlik içerisinde olması gerekir. Bir yandan da iktidarın “çözüm süreci”
diye adlandırdığı süreci eline yüzüne bulaştırması, veremeyeceği taahhütler
içine girmesi, doğuda ve güneydoğuda silah depolanırken sessiz kalması bugünkü
olayların baş sorumlusudur. 
Şimdi,
ben hiçbir sataşmaya mahal kalmadan, HDP Grup Başkan Vekili Sayın İdris
Baluken’in söylediklerini çok ciddi buluyorum, bir yaşam mücadelesinin olduğunu
ifade ediyor. Bir yandan, devletin ifade ettiği, bakanların ya da AKP'li
sözcülerin ifade ettiklerini de çok ciddi buluyorum, yaralıları almaya giderken
teröristler tarafından silah atıldığı konusundaki iddialar var. Şimdi, bunları
çözmenin bir tek yönü var, ben de o iddiamı ortaya koyuyorum değerli
arkadaşlar. Bütün insanların yaşamı önemlidir. Devlet de herkesi, meşru
sınırlar içerisinde yaşamını devam ettirmek suretiyle ancak tutuklayabilir,
gözaltına alabilir. Sayın Baluken, ben hazırım; eğer AKP grup başkan vekili
hazırsa, diğer partilerin grup başkan vekilleri hazırsa hep beraber Cizre’ye
gidelim, orada ne olup bittiğine hep beraber karar verelim, ben bu yürekle
buradayım. (CHP ve HDP sıralarından alkışlar)
(Mikrofon
otomatik cihaz tarafından kapatıldı)
LEVENT
GÖK (Devamla) – Bu konudaki girişimlerde Cumhuriyet Halk Partisinin Grup Başkan
Vekili olarak, bu iş birliğini sağlarsanız ben şu saatte Cizre’ye gitmeye,
sizlerle, AKP'li arkadaşlarımla, isterse MHP’li arkadaşlarımla, herkesle
beraber gitmeye ve oradaki sorunu yerinden tespit ederek gerçekleri kamuoyuna
anlatmaya hazır olduğumu ifade ediyorum.
Hepinizi
saygıyla selamlıyorum. (CHP sıralarından alkışlar) 
RAMAZAN
CAN (Kırıkkale) – Sayın Başkan…
BAŞKAN
– Sayın Can…
RAMAZAN
CAN (Kırıkkale) – Sayın Başkanım, Sayın Baluken konuşmasında ölümlerden AKP’nin
sorumlu olduğundan bahsetti. Daha bir sürü nedenler de var, bu nedenlerden
dolayı sataşmadan söz istiyorum.
BAŞKAN
– Buyurun siz de iki dakika, yeni bir sataşmaya meydan vermeden lütfen… (AK
PARTİ sıralarından alkışlar)
8.- Kırıkkale Milletvekili Ramazan Can’ın, Diyarbakır
Milletvekili İdris Baluken’in 51 sıra sayılı Kanun Tasarısı’nın tümü üzerinde
HDP Grubu adına yaptığı konuşması sırasında Adalet ve Kalkınma Partisine
sataşması nedeniyle konuşması
RAMAZAN
CAN (Kırıkkale) – Sayın Başkanım, değerli milletvekilleri; Genel Kurulu
saygıyla selamlıyorum.
Özellikle,
sözlerime başlarken… Hiç kimse bu çatı altında hiçbir sebepten dolayı terörü
meşru kılmamalı, teröristleri masum göstermemeli, teröristlerin müdafisi,
avukatı konumuna gelmemeli. Hepimiz, bütün siyasi parti grupları ve
temsilcileri olarak bu millete gidiyoruz, milletten oy istiyoruz. Milletin
refah seviyesini yükseltmek için, milletin güvenliğini sağlamak için, milletin
bir adım daha muasır medeniyet seviyesine gelmesi için gayret sarf ediyoruz ve
milletin vermiş olduğu vergilerden maaşlarımızı alıyoruz. Ama burada, milletin
vermiş olduğu vergilerden aldığımız maaşla ve Türkiye Cumhuriyeti’nin bu kutsal
çatısı altında millî güvenlik güçlerimizi akamete uğratacak ve… Onların amacı
aslında oradaki insanların huzurunu ve güvenliğini sağlamak olduğundan bahisle,
sadece elmayı ikiye ayırıp elmanın diğer boyutunu hiç görmemekle… Bu, olmaz.
Eğer samimiyet varsa fotoğrafın tamamını görmemiz lazım. 
Ben
Kırıkkale Milletvekiliyim. Kırıkkale, nüfusuna oranla en fazla şehit veren
illerin başında geliyor. O şehitlerin o ailelerinin o masum gözyaşlarını eğer
içselleştiremediysek, eğer biz bu tarafı bir tarafa itiyorsak burada
samimiyetten bahsedemeyiz. Burada her gün uluslararası sözleşme ya da başka bir
kanunda terörizmin, teröristlerin avukatlığını yapmak kanımıza dokunuyor! Yeter
artık, yeter! (AK PARTİ sıralarından alkışlar) 
Özellikle
şunu söylemek istiyorum: Eğer samimiyet sorgulaması yapılacaksa fotoğrafın
tamamına, elmanın diğer yarısına da bakmak durumundayız. Bu bizim için de
geçerli sizin için de geçerli. Ama özellikle, milletten almış olduğumuz
vergilere ve burada millet adına yapmış olduğumuz yemine sadık kalmamız
gerektiğini düşünüyorum. Daha da fazlaca şeyi konuşmak istemiyorum.
Uluslararası sözleşmede biraz daha konu içeriğine değinmek gerektiğini
düşünüyor, Genel Kurulu saygıyla selamlıyorum. (AK PARTİ ve MHP sıralarından
alkışlar) 
RUHİ
ERSOY (Osmaniye) – Bravo Ramazan Bey.
ÇAĞLAR
DEMİREL (Diyarbakır) – Sayın Başkan…
BAŞKAN
– Sayın Demirel…
ÇAĞLAR
DEMİREL (Diyarbakır) – Hatibin konuşmasında partimize ilişkin, terörizmin
avukatlığını yapmakla ithamda bulundu...
MEHMET
DEMİR (Kırıkkale) – Değil misiniz ya, değil misiniz?
BAŞKAN
– Buyurun.
ÇAĞLAR
DEMİREL (Diyarbakır) – Osman başkan konuşacak.
BAŞKAN
- iki dakika, Sayın Baydemir’in.
Lütfen
yeni bir sataşmaya meydan vermeyelim.
Buyurun.
9.- Şanlıurfa Milletvekili Osman Baydemir’in, Kırıkkale
Milletvekili Ramazan Can’ın sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
OSMAN
BAYDEMİR (Şanlıurfa) – Sayın Başkan, bir kez daha kayıtlara geçmesi adına söz
almış bulunuyorum. 
Şüphesiz
ki ölüm acıdır, kimden kime sıkılırsa sıkılsın, yaratmış olduğu ölüm büyük bir
acıdır, büyük bir travmadır. Bu ülke coğrafyasında toprağa düşen her anne
evladının acısını yüreğimizde hissediyoruz.
MEHMET
DEMİR (Kırıkkale) – Hissetseydiniz silahları bıraktırırdınız.
BAŞKAN
– Sayın milletvekilleri, müdahale etmeyelim lütfen.
OSMAN
BAYDEMİR (Devamla) – Diğer bir şey daha var, o da, ölümden daha acı bir şey var
ki öldürmenin canavarca hislerle gerçekleştirilmesidir.
ZEHRA
TAŞKESENLİOĞLU (Erzurum) – Evet, Yasin Börü gibi değil mi, Yasin Börü gibi?
Osman Bey, Yasin Börü ve 5 arkadaşı… Başı ezildi, başı taşla ezildi.
OSMAN
BAYDEMİR (Devamla) – Bakın, şu anda Cizre’de bodrumun altında bulunan 28
insandan 6 tanesi kan kaybede kaybede öldürüldü. Şu anda 2 tane insan yedi
gündür bir damla su almadığı için “su, su, su” diye diye, inleye inleye
şuurları kapandı. 22 insan şu anda ölümle yüz yüze.
METİN
GÜNDOĞDU (Ordu) – Sen de gittin mi oraya?
BAŞKAN
– Sayın milletvekilleri, müdahale etmeyelim lütfen.
OSMAN
BAYDEMİR (Devamla) – Ben bunları vicdanınız harekete geçsin diye söylemiyorum;
vazgeçtim vicdanınızdan, vazgeçtim. Gelin… Savaş, gerçeği de öldürüyor, gerçek
ölmüş ki bu sıralardan bu itirazlar çıkıyor. Tam da Sayın Gök’ün ifade ettiği
gibi, başımız gözümüz üstüne, grup başkan vekillerimizden birisi, sizler,
sizler, yüreği olanlar ha, yüreği olanlar, el ele verelim, gidelim bakalım, o
bodrum katında ne var. (AK PARTİ sıralarından gürültüler) Çıkaralım o bodrum
katındaki insanları. Eğer suçlu varsa bu ülkenin yargısı da var. Haydi bakalım,
çıkaralım, getirelim, hastaneye, hekime önce teslim edelim. 
RAMAZAN
CAN (Kırıkkale) – Oyunlarınıza alet edemeyeceksiniz onları, o iş bitti artık.
OSMAN
BAYDEMİR (Devamla) – Akabinde neyse gereği yapılacak ama şunu unutmayın: Şu anda
ortaya konulan zulüm 12 Eylül askerî darbesini aşan bir zulümdür. 
(Mikrofon
otomatik cihaz tarafından kapatıldı) 
OSMAN
BAYDEMİR (Devamla) – 12 Eylül askerî darbesi bu isyanı doğuran nedenlerden bir
tanesiyse, bu altı ayda yaşadıklarımız 10 tane isyanı büyütecek kadar bir
öfkeyi, bir kini oluşturmuştur Kürt halkının vicdanında, yüreğinde. (HDP
sıralarından alkışlar)
AHMET
HAMDİ ÇAMLI (İstanbul) – Kürt halkında değil, teröristlerde!
BAŞKAN
– Sayın Baydemir, süreniz dolmuştur.
VIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
2.- Suç Gelirlerinin Aklanması, Araştırılması, El
Konulması, Müsaderesi ve Terörizmin Finansmanına İlişkin Avrupa Konseyi
Sözleşmesinin Onaylanmasının Uygun Bulunduğuna Dair Kanun Tasarısı (1/323) ve
Dışişleri Komisyonu Raporu (S. Sayısı: 51) (Devam)
BAŞKAN
– Gruplar adına üçüncü söz, Cumhuriyet Halk Partisi Grubu adına Eskişehir
Milletvekili Cemal Okan Yüksel.
Sayın
Yüksel, buyurun. (CHP sıralarından alkışlar) 
Yirmi
dakikadır süreniz. 
CHP
GRUBU ADINA CEMAL OKAN YÜKSEL (Eskişehir) – Sayın Başkan, değerli
milletvekilleri; yüce heyetinizi saygıyla selamlıyorum.
Gün
geçmiyor ki şehit haberleriyle güne uyanmayalım. Bugün, şimdi, biraz önce,
oturum sürerken bir şehit haberi daha geldi. Tüm şehitlerimize Allah’tan
rahmet, acılı ailelerine başsağlığı diliyorum.
Bu
sabah şehit olan, 28 yaşında, hayatının baharında şehit olan Jandarma Üst Çavuş
Yusuf Haldun Uslu da Eskişehir’imizin şehidi, ona rahmet ve ailesine de
başsağlığı diliyorum.
Biraz
önce konuşan Sayın Hatip İdris Baluken’i dinlerken gerçekten büyük bir üzüntüye
kapıldım. Söylediklerinin doğru olmaması, bir zan olması yönünde niyette
bulundum. Sayın milletvekilleri, o bodrum katında bulunanlar can, velev ki
içlerinde -sizlerin de söylediği gibi- teröristler olsun.
FUAT
KÖKTAŞ (Samsun) – Sen söylemiyor musun?
CEMAL
OKAN YÜKSEL (Devamla) – Bizim çok güçlü ordumuz, hani Süleyman Şah Türbesi’nden
bir sandukayı alıp buraya getirmek için seferber edilen ordumuz acaba bir kasabada,
bir ara sokakta, bir bodrum katında olan insanları oradan alamayacak kadar
güçsüz mü, yoksa bunun arkasında başka hesaplar, başka planlar mı var?
METİN
GÜNDOĞDU (Ordu) – Ne alakası var onunla?
CEMAL
OKAN YÜKSEL (Devamla) – Bakın, bir insan canı çok önemli. 550’mizin de
milletvekilliği feda olsun bir kişiye. Ama, orada terörist de var ise güçlü bir
devlet, güçlü bir ordu bunu yapar: Gidersin, alırsın tedavi edersin, ondan
sonra da yargılar, cezalandırırsın. 
AHMET
HAMDİ ÇAMLI (İstanbul) – Merhamet o, merhamet, can kaybı olmasın diye merhamet.
CEMAL
OKAN YÜKSEL (Devamla) – Hayır efendim, Sevgili Vekilim, bu merhamet değildir.
Velev ki merhamettir, devletin merhamete ihtiyacı vardır. (AK PARTİ
sıralarından gürültüler) 
HAKAN
ÇAVUŞOĞLU (Bursa) – Teslim olsun, niye teslim olmuyor?
BAŞKAN
– Sayın milletvekilleri, müdahale etmeyelim lütfen. 
CEMAL
OKAN YÜKSEL (Devamla) – Şimdi, bu konunun üstünde fazla durmayacağım. Bakın,
Cumhuriyet Halk Partisi ne HDP’nin yanındadır ne AKP’nin yanındadır. 
HAKAN
ÇAVUŞOĞLU (Bursa) – Tam da HDP’nin yanındasınız, tam da HDP’nin yanında, hatta
HDP’nin elçisi oldunuz. 
CEMAL
OKAN YÜKSEL (Devamla) – Açık yüreklilikle söylüyorum: Allah PKK’nın cezasını
versin, Allah teröristlerin cezasını versin ama Allah onları palazlandıranın da
cezasını versin. (AK PARTİ sıralarından gürültüler)
AHMET
HAMDİ ÇAMLI (İstanbul) – Amin, amin! Amin Ya Rabbi!
CEMAL
OKAN YÜKSEL (Devamla) – Şimdi, bu konuyu kapatıyorum.
BAŞKAN
– Sayın milletvekilleri, istirham ediyorum, hatibe müdahale etmeyin. 
CEMAL
OKAN YÜKSEL (Devamla) – Şimdi, Sayın Başkan şu anda da yaptığı gibi, daha
önceki oturumlarda da defalarca kürsüdeki hatipleri temiz bir dille konuşma,
kaba ve yaralayıcı bir üslup kullanmama konusunda uyardı. Doğrudur, onun görevi
ve hakkıdır. Ben, şimdi, bu kürsüden bir milletvekilimizin hem de özel bir
milletvekilimizin çeşitli oturumlarda sarf ettiği sözleri sıralayacağım,
tutanaklardan bazılarını buldum. Bence bir kıraathanede kullanılması uygun olan
bu sözler bu çatı altında söylendi, özel bir milletvekili tarafından söylendi.
Ne demiş örneğin: “Ne alakası var ya!”, “Bu ne ya!”, Bırak Allah aşkına ya!”,
“Böyle bir şey olur mu ya!”, “Hepiniz dinlediniz ya!”, “Ayıptır be, ayıptır
be!” 
ŞAHİN
TİN (Denizli) – Ne olmuş?
METİN
GÜNDOĞDU (Ordu) – Tamam, ne var onda?
FUAT
KÖKTAŞ (Samsun) – Salonda büyümedi o. 
CEMAL
OKAN YÜKSEL (Devamla) – Şimdi, bu milletvekili MHP sıralarında oturmuyor, bu
milletvekili HDP sıralarında da oturmuyor, CHP sıralarında da oturmuyor, bu
milletvekili AKP sıralarında da oturmuyor. Bu milletvekili arkamda oturuyor.
BAŞKAN
– Memnun oldum. Biliyorum.
CEMAL
OKAN YÜKSEL (Devamla) – Sayın Başkan…
BAŞKAN
– Keşke tutanaklarda diğer tüm milletvekillerinin kullandığı ifadeleri bir
okusanız da… Bir milletvekiline yakışıyor mu o ifadeler?
CEMAL
OKAN YÜKSEL (Devamla) – Sayın Başkan, lütfen hatibin sözünü kesmeyin, sizi
temiz bir dille konuşmaya davet edeceğim çünkü yaptığınız üzere.
BAŞKAN
– Siz konumunuzu bilin. Siz Başkan değilsiniz, kürsüde bir hatipsiniz, onu
Başkan uygular.
CEMAL
OKAN YÜKSEL (Devamla) – Sevgili Başkan, ben Türk halkının temsil için oy
verdiği bir milletvekiliyim ve onların adına konuşuyorum. Ben sizi, sizin
yaptığınız gibi, temiz bir dille konuşmaya davet ediyorum.
OKTAY
ÇANAK (Ordu) - Hadi oradan!
CEMAL
OKAN YÜKSEL (Devamla) – Sadece bu değil, Meclis Başkanı tarafsız olmak
durumunda. Bu oturumları adil ve demokratik bir şekilde yönetmek durumunda ama
sizlerin, bizlerin ve ekranları başında izleyenlerin gördüğü gibi, maalesef,
adilane bir tavırla bu Meclisi yönetememekte. 
AYŞE
SULA KÖSEOĞLU (Trabzon) – Ekran başındakiler herkesi görüyor, sizi de görüyor.
Notunuzu veriyorlar, sizin de notunuzu veriyorlar.
CEMAL
OKAN YÜKSEL (Devamla) – Hanımefendi, çok hevesliyseniz gelin, burada konuşun.
Bu tarzınız bir tarz değildir.
AYŞE
SULA KÖSEOĞLU (Trabzon) – Orada da konuşurum, burada da konuşurum merak
etmeyin, siz devam edin.
CEMAL
OKAN YÜKSEL (Devamla) – Biz, Sayın Başkanın…
BAŞKAN
– Sayın milletvekilleri, lütfen müdahale etmeyelim.
CEMAL
OKAN YÜKSEL (Devamla) - …önceki oturumlarda söz istemeyen, örneğin Sayın Bakan
Beşir Atalay’ı şurada yoldan çevirip de sataşmadan söz verdiği günleri de
biliyoruz. 
OKTAY
ÇANAK (Ordu) - Ya, hadi be, hadi be!
CEMAL
OKAN YÜKSEL (Devamla) – Biz, Sayın Başkanın tarafsız olmasına rağmen burada bir
siyasi partinin tarafıymış gibi siyasi parti adına konuştuğu oturumları da
biliyoruz. Ben, bunu gerçekten bir talihsizlik olarak addediyorum. 
Sayın
Başkan, şu andaki Sayın Cumhurbaşkanı işine gelmeyen şeyleri söyleyen
akademisyenlere, hâkimlere “Cübbeni çıkar, gel, siyasete gir.” diyor. Ben de
sizi eğer eski grup başkan vekilliği günlerinizi çok özlediyseniz cübbenizi,
papyonunuzu çıkartıp şu sıralara oturmaya davet ediyorum. Aksi görüşteyseniz,
lütfen, Meclisi daha önceki başkanlar gibi yönetin. (AK PARTİ sıralarından gürültüler)
BAŞKAN
– Sayın milletvekilleri, lütfen müdahale etmeyin.
CEMAL
OKAN YÜKSEL (Devamla) – Fakat ben daha milletvekili değilken, Sayın Başkanın o
zaman bu kürsüden yaptığı bir konuşmayı hatırlıyorum. 
ALİM
TUNÇ (Uşak) – Ya, ne alakası var? 
BAŞKAN
– Şimdi, Sayın Hatip, bakın, benim eğer İç Tüzük’ü uygulamamı istiyorsan, İç
Tüzük’te benim sözünü şu anda kesmemi ve konuya davet etmemi gerektiren pek çok
madde var ama ben geniş davranıyorum. Lütfen siz de…
CEMAL
OKAN YÜKSEL (Devamla) – Sayın Başkan, ben kaba ve yaralayıcı bir dil
kullanırsam benim sözümü kesebilirsiniz. 
BAŞKAN
– Sadece o değil, başka hükümler de var.
Buyurun.
HAKAN
ÇAVUŞOĞLU (Bursa) – Konuya gel o zaman.
BAŞKAN
– Siz müdahale etmeyin sayın milletvekilleri, lütfen. 
HAKAN
ÇAVUŞOĞLU (Bursa) – Ne demek “Müdahale etmeyin.”? 
Konuya
gel o zaman, konuyu konuş o zaman, devam et.
FUAT
KÖKTAŞ (Samsun) – Genel Kurula hitap et!
BAŞKAN
– Şimdi sayın hatip orada Genel Kurula hitap edecek ve konudan ayrılmaması
gerekiyor.
CAHİT
ÖZKAN (Denizli) – Konuşacak bir şey kalmadı galiba, yuvarlıyorsun. Varsa
gündemin konuş, dinleyelim. Bizi meşgul etme. Varsa milletin kürsüsünde
söyleyecek sözün konuş. Burada eğer sözün yoksa Sayın Başkana hitap ederek bu
şekilde usul dışına çıkamazsın.
CEMAL
OKAN YÜKSEL (Devamla) – Cahit Bey, çok meraklıysan gelirsin burada konuşursun
ama sen burada konuşunca sonra bir daha tükürdüğünü yalamak, özür dilemek
zorunda kalıyorsun. 
Evet
efendim, şimdi, Sayın Bostancı…
BAŞKAN
– Şimdi, bakın, Sayın Hatip, tek tek isimlerle, şahsiyetle uğraşmaman lazım,
Genel Kurula hitap etmen lazım. Başkandan vekillere tek tek ismen girip
şahsiyetle uğraşamazsınız. Lütfen Genel Kurula hitap edin. 
HAKAN
ÇAVUŞOĞLU (Bursa) – Sayın Gök, lütfen müdahale edin.
LEVENT
GÖK (Ankara) – Cemal Bey, Genel Kurula hitap ederseniz…
CAHİT
ÖZKAN (Denizli) – Konuşacak bir şeyin kalmadı tabii. 
CEMAL
OKAN YÜKSEL (Devamla) – Sevgili Başkan, eğer sözümü kesmeyip sonuna kadar
dinleseydiniz niye Sayın Bostancı’ya hitap ettiğimi anlardınız. Lütfen sözümü
kesmeyin, sözümü bitireyim. 
Sayın
Bostancı daha önceki bir oturumda benim 17 Aralık tarihinde yaptığım konuşmaya
atfederek “Bazı milletvekili arkadaşlarımız bazı bakanlarımızdan alıntı yapmayı
çok seviyorlar. Kendilerine tavsiye ediyorum, daha makbul -herhâlde bu kelimeyi
kullanmadınız ama- başka AKP’lilerden de alıntı yapsınlar.” dedi. Herhâlde
benim o dönemde alıntı yaptığım Sayın Metin Külünk, Sayın Atalay pek makbul
AKP’li değil sizin için. E, düşünelim, kim sizin için makbuldür? Herhâlde en
makbul olanı Sayın Recep Tayyip Erdoğan’dır. 
KASIM
BOSTAN (Balıkesir) – Evet.
CEMAL
OKAN YÜKSEL (Devamla) – Ben sizin tavsiyenize uyacağım. Siyasetteki tecrübeniz
ve grup başkan vekilliği rütbenizden deyip uyacağım. 
HAKAN
ÇAVUŞOĞLU (Bursa) – Sayın Gök, bak, bu gidiş, gidiş değil Sayın Gök.
CEMAL
OKAN YÜKSEL (Devamla) – Ben Sayın Recep Tayyip Erdoğan’dan bir alıntı
yapacağım. Yıl 1994, Sayın Recep Tayyip Erdoğan belediye başkan adayı…
ALİ
ÖZKAYA (Afyonkarahisar) – Yirmi iki sene geçmiş.
CEMAL
OKAN YÜKSEL (Devamla) – …ve der ki: “Parmağımdaki şu yüzükten başka bir
servetim yok. Bununla yola çıktım.”
ALİ
ÖZKAYA (Afyonkarahisar) – Hayır, hayır, öyle değil.
CEMAL
OKAN YÜKSEL (Devamla) – E, iyi, güzel. 1999 senesinde… 
ALİ
ÖZKAYA (Afyonkarahisar) – Öyle değil! Öyle değil, doğru söylemiyorsun!
CEMAL
OKAN YÜKSEL (Devamla) – …yine Sayın Recep Tayyip Erdoğan şunu söyler: “Eğer bir
gün duyarsanız ki Recep Tayyip Erdoğan çok zengin olmuş, bilin ki haram
yemiştir.” Ben demedim. 
Şimdi,
rivayetlere ve Wikileaks belgelerine göre İngiltere Kraliçesi’ni, Monaco
Prensi’ni servet olarak geride bırakıp en zengin liderlerden biri olduğuna
göre… 
ALİ
ÖZKAYA (Afyonkarahisar) – Bak, bunların hepsiyle ilgili tazminat davaları
sonuçlandı. Doğru söylemiyorsun!
CEMAL
OKAN YÜKSEL (Devamla) – Şimdi ben Sayın Bostancı’ya soruyorum… 
ALİ
ÖZKAYA (Afyonkarahisar) – Doğru söylemiyorsun ama! 
CEMAL
OKAN YÜKSEL (Devamla) – Soruyorum, itham etmiyorum.
ALİ
ÖZKAYA (Afyonkarahisar) – Hepsiyle ilgili tazminat davaları… 
CEMAL
OKAN YÜKSEL (Devamla) – Soruyorum, Sayın Bostancı… 
ALİ
ÖZKAYA (Afyonkarahisar) – Doğruyu söylemiyorsun. Bunları yazan bütün
gazeteciler tazminata mahkûm edildi.
CEMAL
OKAN YÜKSEL (Devamla) – Sayın Bostancı, acaba Recep Tayyip Erdoğan o tarihlerde
yalan mı söyledi; yoksa bugünkü servetine bakarak haram mı yedi? 
Teşekkür
ediyorum efendim. (CHP sıralarından alkışlar)
ALİ
ÖZKAYA (Afyonkarahisar) – Gerçek dışı konuşuyorsun. 
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı… 
MEHMET
NACİ BOSTANCI (Amasya) - Benim “Makbul AK PARTİ’lilerden de… 
ALİ
ÖZKAYA (Afyonkarahisar) – Sayın Başkan…
BAŞKAN
- Sayın milletvekilleri, bir saniye…
MEHMET
NACİ BOSTANCI (Amasya) – “Makbul AK PARTİ’lilerden de alıntı yapın.” şeklinde
bir cümle olmadı. 
CEMAL
OKAN YÜKSEL (Devamla) – Öyle demediniz mi?
ALİ
ÖZKAYA (Afyonkarahisar) – Sayın Başkan, 60’ncı maddeye göre söz istiyorum.
BAŞKAN
– Sayın grup başkan vekili konuşuyor.
Buyurun.

MEHMET
NACİ BOSTANCI (Amasya) – Benim kastetmediğim bir bağlamda bir değerlendirmede
bulunmuştur; bu açıkça bir sataşmadır.
BAŞKAN
– Buyurun Sayın Bostancı. 
Lütfen,
iki dakika… 
FUAT
KÖKTAŞ (Samsun) – Şovmen ya, şovmen! Ne konuştuğunu bilmiyor. 
VI.- SATAŞMALARA İLİŞKİN KONUŞMALAR (Devam)
10.- Amasya Milletvekili Mehmet Naci Bostancı’nın,
Eskişehir Milletvekili Cemal Okan Yüksel’in 51 sıra sayılı Kanun Tasarısı’nın
tümü üzerinde CHP Grubu adına yaptığı konuşması sırasında şahsına sataşması
nedeniyle konuşması
MEHMET
NACİ BOSTANCI (Amasya) – Sayın Başkan, değerli arkadaşlar; “Makbul olan,
olmayan AK PARTİ’liler” şeklinde bir adlandırma, anlamlandırma yapmadığım gibi
bu anlama gelebilecek bir değerlendirmede de bulunmadım. Ama tabii yeminli bir
muhalif mevkide duruyor ve söylenenleri kendi bulunduğunuz pozisyona göre
tercüme etme hususunda akıl oyunları oynuyorsanız sözleri alıp çarpıtırsınız arkadaşın
yaptığı gibi. Benim söylediğim “Eğer AK PARTİ’ye ilişkin, bu parti ne söylüyor,
bunu anlamak istiyorsanız çok çeşitli beyanlar var, onların hepsine bakın.”
Söylediğim budur. Bunu böyle söylediğimi herkes anlar ama arkadaş hususi bir
şekilde anlamak konusundaki ısrarını sürdürüyor; anlarım, pozisyonundan. 
Şimdi
burada çok talihsiz bir laf etti, ben de oradan Levent Bey’e söyledim. Cahit
Bey’in burada yapmış olduğu konuşma maalesef kastın ötesinde anlamalara sebep
olduğu için… Biz CHP’li arkadaşlarla da oturduk, konuştuk, özür dilemek de yeri
geldiğinde bir erdemdir. Elbette Cahit Bey’in kastı burada konuşurken insanları
suçlamak, buradaki muhalefet partilerini töhmet altında bırakıcı sataşmalarda
bulunmak değildi ama arkadaşlar öyle anladığı için, bu anlaşılma biçimine
yönelik olarak özür diledi. Şimdi, bunu “tükürdüğünü yalamak” diye ifade
ederseniz, bundan sonra, bir, kimse özür dilemez; bu çok yanlış bir şey, bu
kürsülerden insanlar zaman zaman yanlış anlamalara sebebiyet verecek sözler
yapıyor; iki, Cahit Bey’le birlikte oradan bir CHP’li arkadaş da özür diledi,
derler ki: “O da mı tükürdüğünü yaladı?” Bu yaklaşım iyi bir şey değil.
CEMAL
OKAN YÜKSEL (Eskişehir) – Soruma cevap vermediniz. 
MEHMET
NACİ BOSTANCI (Devamla) – Bu yaklaşım iyi bir şey değil. 
Tayyip
Bey’le ilgili olarak da, Sayın Cumhurbaşkanıyla ilgili böyle rivayetlere filan
dayalı, soru edası içerisinde, zan altında bırakıcı laflar uygun değil. 
Saygılarımla.
(AK PARTİ sıralarından alkışlar)
BAŞKAN
– Birleşime kırk beş dakika ara veriyorum.
Kapanma Saati: 19.29
BEŞİNCİ OTURUM
Açılma Saati: 20.18
BAŞKAN: Başkan Vekili Ahmet AYDIN
KÂTİP ÜYELER: Fehmi KÜPÇÜ (Bolu), Sema KIRCI (Balıkesir)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 35’inci Birleşiminin
Beşinci Oturumunu açıyorum.
51
sıra sayılı Kanun Tasarısı’nın görüşmelerine kaldığımız yerden devam ediyoruz.
VIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
2.- Suç Gelirlerinin Aklanması, Araştırılması, El
Konulması, Müsaderesi ve Terörizmin Finansmanına İlişkin Avrupa Konseyi
Sözleşmesinin Onaylanmasının Uygun Bulunduğuna Dair Kanun Tasarısı (1/323) ve
Dışişleri Komisyonu Raporu (S. Sayısı: 51) (Devam)
BAŞKAN
- Hükûmet? Burada.
Komisyon?
Burada.
Önceki
oturumda 51 sıra sayılı Tasarı’nın tümü üzerindeki gruplar adına konuşmalar
tamamlanmıştı.
Şimdi,
tasarının maddelerine geçilmesini oylarınıza sunuyorum: Kabul edenler... Kabul
etmeyenler... Kabul edilmiştir.
1’inci
maddeyi okutuyorum:
SUÇ GELİRLERİNİN AKLANMASI,
ARAŞTIRILMASI, EL KONULMASI, MÜSADERESİ VE TERÖRİZMİN FİNANSMANINA İLİŞKİN
AVRUPA KONSEYİ SÖZLEŞMESİNİN ONAYLANMASININ UYGUN BULUNDUĞUNA DAİR KANUN
TASARISI
MADDE
1- (1) Türkiye Cumhuriyeti adına 28 Mart 2007 tarihinde Strazburg’da imzalanan
“Suç Gelirlerinin Aklanması, Araştırılması, El Konulması, Müsaderesi ve
Terörizmin Finansmanına İlişkin Avrupa Konseyi Sözleşmesi”nin beyanlar ve
çekinceler ile onaylanması uygun bulunmuştur
BAŞKAN
– 1’inci madde üzerinde Halkların Demokratik Partisi Grubu adına Van
Milletvekili Tuğba Hezer Öztürk.
Buyurun
Sayın Öztürk.
Süreniz
on dakikadır.
HDP
GRUBU ADINA TUĞBA HEZER ÖZTÜRK (Van) – Sayın Başkan, sayın milletvekilleri;
evet, ülkemizin bu kadar can yakıcı bir sorunu varken şirin gözükmek adına
yaptığımız uluslararası sözleşmeler, bizi ne kadar daha parlak bir duruma
sokar, doğrusu tartışılır. Ve konuşacağım konuya geçmeden önce, bu, günlerdir
konuştuğumuz ambulans konusunda son olarak şunu belirtmek istiyorum ben, en
azından kendi adıma söyleyeyim: Bizler günlerdir HDP Grubu olarak sizlerin
vicdanına ve insani olarak bakış açılarınıza seslenmeye çalışıyoruz. Ama, bir
gerçeklik var ki şunu bilmemiz lazım: Şu an bulunduğumuz Parlamento insani ve
vicdani boyutundan ziyade hukuk devleti olmanın verdiği bir sonuçla bir araya
gelmiş bir Parlamentodur. Dolayısıyla, yasama ve denetim faaliyetlerinin en
uygun şekilde yapılmasının takibinin sağlanması gerekmektedir ve yasama
faaliyetlerinde bizler çıkardığımız yasalarla birlikte yaşama hakkının
korunmasını savunurken bu korunmadığı takdirde, bu anlamda, yine, Parlamentonun
denetim faaliyetini göstermesi gerekir. Aslında bizim temel olarak bu
Parlamentodan beklentimiz budur. Yani, bu devletin, hukuk devletinin
gerekliliği olan hukukun uygulanması, uygulanmadığı takdirde niye
uygulanmadığının sorgulanması ve çözüme kavuşturulmasıdır. Ve bizler HDP Grubu
olarak ya da diğer muhalefet partileri olarak çıkıp burada eleştirilerimizi,
itirazlarımızı dile getiriyoruz. Ve sizlerin yaklaşımı da sanki Türkiye’de her
şey güllük gülistanlık, hiçbir eksiklik yok da bizler öylesine eleştiriyoruz
başka bir durum yokmuş gibi. Keşke öyle bir durum olsaydı da bizler bu mevcut
bütün durumlara itiraz etmeseydik. Yaşam hakkından tutun ifade özgürlüklerine,
basın özgürlüğüne bütün özgürlükler ne yazık ki şu an bertaraf durumdadır, neye
el atsak elimizde kalıyor. Bunun da neticesi olarak şu an karşı karşıya
bulunduğumuz korkunç bir savaş gerçekliği var ne yazık ki. Evet, bunu kabul
etmeyebilirsiniz, “Savaş değildir.” diyebilirsiniz ancak hiç kimse, hiçbir
şahıs, hiçbir parti binlerce askeriyle, tankıyla, topuyla bir kentin
bombalanmasını başka bir şekilde açıklayamaz, bunu görmemiz gerekir.
Nasıl
bu duruma geldiğimize bakarsak, aslında, bu savaşın sorumluluğunu ısrarla
HDP’ye yüklemeye çalışanlar… 7 Hazirana dönelim bizler, 7 Haziranda biz HDP
olarak seçime parti olarak girme kararı aldık ve dedik ki: “Faşist darbe
anayasasının koyduğu barajı yıkıp Meclise girip demokratik bir siyaset yürütüp
Türkiye halkları adına verdiğimiz sözleri tutacağız.” Bizim iddiamız,
söylemimiz ve hâlâ arkasında durduğumuz buydu. Ancak, on üç yıldır iktidarda
olan AKP iktidarı, kendi bulunduğu koşullar gereği tabii ki bunu kabul etmedi.
Bir seçim kampanyası yürütüldü, sonuç olarak HDP barajı aştı ve AKP iktidar olamadı.
Şimdi, zaten HDP barajı aşmışken ve mevcut konumuyla, vekil sayısıyla
demokratik siyaseti yürütmeye hazırlanırken neden bir savaş çıkarsın; öte
taraftan, iktidar olamamış, on üç yıllık iktidarlığını elden bırakmış ya da
kaybetmiş bir partinin öfkesi dururken? Ve o günden bugüne ısrarla “Orada
hendek var.” diye meşrulaştırarak çocuğu, kadını, genci demeden, yok etme
üzerine bir politika yürütülürken… Hendeğin olmadığı dönemleri de çok iyi
biliyoruz.
Bakın,
7 Haziran sonrası… Ben Van Milletvekiliyim. Hâlâ, hâlihazırda, biliyorsunuz ki
Van’da hendekler yok. Bizler gözlerimizle halkın düğünlerine onlarca gaz
sıkıldığını gördük, insanların o düğünleri iptal ettiğini gördük. Bugün çok net
şunu görüyoruz: Çıkardığınız iç güvenlik paketinin bu hazırlanmış savaş konseptine
bir yatırım olduğunu bir kez daha gördük. Basını tekleştirdiniz, tek elde
toplayıp sadece istenilen haberler dışında hiçbir haber yapılmamasını
dayattınız. Yapmayanlara gerekenleri yaptınız zaten, kayyumudur, şudur, budur.
Sokaklarda demokratik bir şekilde protesto hakkını kullanmak isteyenleri
orantısız bir güçle, protestolarla, gözaltılarla susturmaya çalıştınız.
Belediye eş başkanlarını ya uzaklaştırdınız ya tutuklattınız. Yargı deseniz,
yine güçler ayrılığının bitimi ifadesi olarak yine tek bir elde toplanmış oldu.
Durum bu hâldeyken bizler ısrarla diyoruz ki: Bu mevcut, yürüyemeyen sistemin
hiçbirimize, Türkiye’deki tek bir bireye faydası yok. Ezberlediğimiz,
söylemekten öteye geçemediğimiz kalıpları bir tarafa bırakmak zorundayız
bizler. Bizlerin şahsi menfaatler uğruna insanların, toplumun faydasını gözardı
etme gibi bir lüksü yok. Açık ve gerçek bir şekilde bir taraf yok edilmekle
karşı karşıya. Evet, bölgede oraya, ölüme gönderilen asker, polise denilen
şudur: “Sizler vatanı savunmaya gidiyorsunuz, vatanı bölünmekten
kurtarıyorsunuz, bunun şerefiyle gidiyorsunuz.” Size şunu net bir şekilde ifade
edeyim: Bölünme tehdidiyle karşı karşıya olan bir vatan yok. Kürt halkını bu
kadar anlayabilmişsiniz işte. Kürt halkının haklarını, ne istediğini bu kadar
anlayabilmişsiniz işte. 
MUHAMMET
BALTA (Trabzon) – Kürt halkını biz anlıyoruz, siz teröristleri anlıyorsunuz.
HÜSNÜYE
ERDOĞAN (Konya) – Siz teröristlere ne diyorsunuz? 
RAMAZAN
CAN (Kırıkkale) – Bu haklar olmasa orada ifade edemezdin sen onu.
TUĞBA
HEZER ÖZTÜRK (Devamla) – Dolayısıyla, sarayın sevdası uğruna ölüme
gönderdiğiniz insanların evlatları, gün gelecek tek tek hesabını, biz de
onlarla birlikte size soracağız. 
CAHİT
ÖZKAN (Denizli) – Tehdit mi ediyorsun?
TUĞBA
HEZER ÖZTÜRK (Devamla) – Hayır, eğer bu Parlamento çerçevesinde ısrarla biz… Az
önce de belirttim ben, tehditle gerçekliği ayırt edin artık. 
MÜCAHİT
DURMUŞOĞLU (Osmaniye) – Tek gerçek, teröristlerin silahı bırakması. Terörle
mücadele yapıyor devletimiz.
TUĞBA
HEZER ÖZTÜRK (Devamla) – Şunu söyleyeyim ben: 1990’ları aşağı yukarı hepimiz
eleştiriyoruz, değil mi? Binlerce faili meçhul, binlerce yakılan köy. Şu ana
baktığımız zaman ne farkı var? 
İLKNUR
İNCEÖZ (Aksaray) – Bak, sen burada rahat konuşabiliyorsun. 
MUHAMMET
BALTA (Trabzon) – Nerede konuştuğunun farkında mısın?
TUĞBA
HEZER ÖZTÜRK (Devamla) – Yüzlerce sivil katledildi. Yine, yüz binlerin üzerinde
insan göç etmek zorunda kaldı, 1 milyon 300’e yakın insan bu savaştan mağdur
oldu. 
MÜCAHİT
DURMUŞOĞLU (Osmaniye) – Ne savaşı?
MUHAMMET
BALTA (Trabzon) – Savaş değil, terörle mücadele, teröristle mücadele.
MİZGİN
IRGAT (Bitlis) – Dinleyin ya! 
TUĞBA
HEZER ÖZTÜRK (Devamla) – Yine, yüzlerin üzerinde insanlar tutuklandı ve bizler
1990’ları şu an böyle anıyoruz ama yıllar sonra aynı şekilde bunlar da lanetle
hatırlanacaktır. 
CAHİT
ÖZKAN (Denizli) – 1990’larda olsa sen orada konuşamazdın, yaka paça
götürürlerdi. Yaptığımız reformlar sayesinde orada konuşabiliyorsunuz. 
TUĞBA
HEZER ÖZTÜRK (Devamla) – Ne sayesinde? Bir kendinize bakın, bakın. 
CAHİT
ÖZKAN (Denizli) – Reformlar sayesinde. Sizin karşı çıktığınız reformlar
sayesinde orada konuşuyorsunuz. 
TUĞBA
HEZER ÖZTÜRK (Devamla) – Hâlâ Taybet ananın, Miray bebeğin bedenlerini
görmüşken biz…
CAHİT
ÖZKAN (Denizli) – Bırak sen, kimseyi inandıramazsın. 
BAŞKAN
– Sayın milletvekilleri, lütfen.
TUĞBA
HEZER ÖZTÜRK (Devamla) – Siz kimseyi inandıramazsınız, kimseyi kandıramazsınız
bu şekilde. 
UĞUR
AYDEMİR (Manisa) – Öyle bir derdimiz yok. 
TUĞBA
HEZER ÖZTÜRK (Devamla) – Özgürlükler bu şekilde gelmez.
YILMAZ
TUNÇ (Bartın) – Terörle mi gelecek?
MUHAMMET
BALTA (Trabzon) – Biz teröristi yok sayıyoruz, teröristi.
TUĞBA
HEZER ÖZTÜRK (Devamla) – Özgürlükler, bir tarafı yok sayarak, katlederek, saray
sevdasına “Oh paşam.” diyerek gelmez. Bunu bilmeniz gerekmektedir. 
UĞUR
AYDEMİR (Manisa) – Biz kimseyi inandırmak derdinde değiliz.
TUĞBA
HEZER ÖZTÜRK (Devamla) – Ve bizler var olduğumuz sürece sizin bu tekçi
sisteminize dimdik, onurlu bir şekilde karşı durmaya devam edeceğiz.
Teşekkür
ediyorum. 
CAHİT
ÖZKAN (Denizli) – Avrupa İnsan Hakları Mahkemesi bile sizlere inanmıyor. 
YILMAZ
TUNÇ (Bartın) – Artık kimse inanmıyor size.
İLKNUR
İNCEÖZ (Aksaray) – Konuştuklarının küllisine kendin de inanmıyorsun.
BAŞKAN
– 1’inci maddeyi oylarınıza sunuyorum: Kabul edenler... Kabul etmeyenler...
Madde kabul edilmiştir.
2’nci
maddeyi okutuyorum:
MADDE 2- (1) Bu Kanun yayımı tarihinde yürürlüğe
girer.
BAŞKAN
– 2’nci madde
üzerinde söz yok.
2’nci maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir.
3’üncü maddeyi okutuyorum:
MADDE 3- (1) Bu Kanun
hükümlerini Bakanlar Kurulu yürütür.
BAŞKAN – Madde üzerinde Bitlis Milletvekili Mizgin Irgat…
Buyurun Sayın Irgat. (HDP sıralarından alkışlar) 
HDP GRUBU ADINA MİZGİN IRGAT (Bitlis) – Sayın Başkan,
değerli üyeler; hepinizi saygıyla selamlıyorum. 
Aslında konuşmama başlamadan önce, fakültede
öğrendiklerimin, öğrenciyken kitaplarda öğretilenlerin, okutulanların sadece
kitaplarda kaldığını, gerçekle örtüşmediğini çok net gördüm.
CAHİT ÖZKAN (Denizli) – Aldıkaçtı’yı okumuşsundur.
MİZGİN IRGAT (Devamla) – Ya, cevap vermezseniz sevinirim.
Bir dinleme tahammülü lütfen yani hepimizin bir olgunluğu
var. Siz bu Meclisi tahrik etmekten başka bir şey bilmiyorsunuz, sizi
tanıyorum. Lütfen dinleyiniz.
İnsan onuru ve hakikati bilme noktasında gerçekten bence
birbirimizi dinlememiz gerekiyor. Yasama faaliyetini yapan bu Meclis 550 kişi
adına… (AK PARTİ sıralarından gürültüler)
RAMAZAN CAN (Kırıkkale) – Hatibi dinleyelim arkadaşlar.
MİZGİN IRGAT (Devamla) – Yani dinlemeyecekseniz
konuşmayayım. 
Başkanım…
BAŞKAN – Sayın milletvekilleri, lütfen. 
Buyurun siz konuşun Sayın Irgat.
Sayın milletvekilleri, lütfen hatibin insicamını
bozmayalım.
MİZGİN IRGAT (Devamla) – Yani, farkındayız, gerçekten
buradaki yapılan faaliyetlerin, tamamen bir görüntüden ibaret olduğunun çok net
farkındayız zaten, bu konuda hiçbir tereddüdümüz yok. Yani şu an yaşanılanlarla
yasama faaliyeti yürüttüğünü iddia eden Parlamentonun zaten uyuşmadığı çok net
ortada. Yani ben de biraz burada bu hakikati anlatmaya çalışıyorum.
İnsan hakları noktasında hakikati bilme hakkı da bir hak
olarak sayılmıştır. Maalesef şu anda Parlamentoda konuşulanların, yapılanların,
dile gelenlerin hiçbiri hakikati yansıtmamaktadır. 
Bugün burada grubumuzun bir önergesi reddedildi. Neydi önergemiz?
Hasta tutsaklar ve tutuklu mahkûmlarla
ilgiliydi. Maalesef burada, 282’si ağır, 720’si hasta olmak üzere hasta
tutsaklarla ilgili bir önerge sunuldu. Burada…
ABDULKADİR
AKGÜL (Yozgat) – “Tutsak” diye bir şey yok. 
MUHAMMET
BALTA (Trabzon) – “Tutsak” ne? Tutuklu yani, tutuklu. 
MİZGİN
IRGAT (Devamla) – Politik tutsaklardan bahsediyorum, politik. 
MUHAMMET
BALTA (Trabzon) – Tutuklu, tutuklu; “tutsak” değil, suçlu.
MİZGİN
IRGAT (Devamla) – Bu ülke, Strazburg’da çıkan raporlara göre, Rusya’dan sonra Türkiye
ikinci sırada yer alıyor. Hangi noktada yer alıyor? İnsan hakları noktasında,
basın üzerindeki baskılar ve şiddeti tırmandıran politikaları nedeniyle
Rusya’dan sonra geliyoruz. Bu, herhâlde tesadüfi bir rapor değildir, bu, benim
raporum da değildir, Strazburg’dan açıklanan resmî bir rapordur. Bu raporu
neden aldık, Türkiye bu raporu neden aldı, biz neden ikinci sıradayız? Bütün
bunlar, yaşanan gerçekliklerle, şiddetlerle ilgili. 
Kadına
karşı şiddete ilişkin sözleşmeye rağmen bu ülkede kadına şiddet, kadın katliamı
bitmedi. On üç yıllık AKP iktidarında ekonomiden hukuka, basın özgürlüğüne,
ifade özgürlüğüne değin tüm maddelere baktığımızda hepsinin altında ihlali
göreceksiniz. Hepsiyle ilgili Türkiye mahkûmiyet kararı almıştır ve biz de
diyoruz ki: Türkiye bu sıralamanın gerisine düşsün. Türkiye özelde…
HÜSNÜYE
ERDOĞAN (Konya) – Biz burada başörtülü şekilde oturuyorsak bu, AK PARTİ’nin
başarısıdır. 
MİZGİN
IRGAT (Devamla) – Hayır, hayır, hiç ilgisi yok. 
CAHİT
ÖZKAN (Denizli) – O sıralamanın gerisine düştük. 1990’lı yıllardaki mahkûmiyet
kararları yok Avrupa İnsan Hakları Mahkemesinde. 
MİZGİN
IRGAT (Devamla) – Çoğunluğun iktidarını burada dayatamazsınız. Burada herkes,
burada… Türkiye mozaiğinin temsilcileri buradadır. 
Ve
burada AKP iktidarı, on üç yıldır çok iyi şeyler yaptığını iddia ediyor, süslü
önergelerle çok iyi şeyler yaptığını söylüyor ama altından ne çıkıyor? Altından
şiddet, baskı ve müebbet hapis cezasıyla yargılanan gazeteciler çıkıyor, ölü
çocuklar çıkıyor, katledilen kadınlar çıkıyor. Dolayısıyla da hepimizin,
hepimizin ama genetik kodlarımızı değiştirmemiz gerekiyor. Bunu bütün partiler
için söylüyorum.
ABDULKADİR
AKGÜL (Yozgat) – İlk önce sen değiştir. 
MİZGİN
IRGAT (Devamla) – Burada yer alan bütün partilerin bu genetik kodlarından kurtularak…
MUHAMMET
BALTA (Trabzon) – Siz değiştirin, biz genetik kodlarımıza razıyız. 
MİZGİN
IRGAT (Devamla) – …kurtularak ama kurtularak yasama faaliyetine o şekilde
bakması gerekiyor. Hakikati hepimizin bilmek ve buna göre faaliyet yürütmek
zorunluluğumuz var. 
CAHİT
ÖZKAN (Denizli) – Hitler de genetik kodları değiştirmekle işe başladı.
MİZGİN
IRGAT (Devamla) - Hakikate göre baktığımızda ise bu ülkede AKP, hiçbir sorunun
çözüm adresi olamamıştır. Sorunlarımız çözülmüş olsaydı bugün ikinci sırada yer
alıyor olmayacaktık. 
Şimdi,
hasta tutsakları konuşurken, aslında tüm cezaevlerini gezen bir avukat olarak
hem de şu anda vekil olarak maalesef cezaevlerini ziyaret etmemiz gerekirken en
normal hakkımızı dahi kullanamıyoruz, avukatken gidebildiğim cezaevlerine vekil
olduktan sonra gidemiyorum. Dolayısıyla da bu ülkenin cezaevleri, bu ülkenin
hapishaneleri, politik tutukluların bulunduğu cezaevleri sorunludur. Bu
insanlar duvarın arkasında ne yaşıyor, o duvarın arkasında neler var, hiç merak
ettiniz mi? Hiçbir gün hiçbiriniz, o mapushanelerde neler yaşanıyor, nasıl bir
hikâye var, o insanlar orada neleri üretiyor, merak ettiniz mi? Hep birlikte o
cezaevlerine gidip araştırma yapalım dedik ama reddettiniz.
UĞUR
AYDEMİR (Manisa) - Niye girdiklerini merak ettiniz mi siz?
MİZGİN
IRGAT (Devamla) – Hiç fark etmez. Bu dünyada politik düşüncelerinden dolayı
oradalar ve maalesef AKP iktidarı döneminde yürütülen militarist politikalar
nedeniyle orada da çok ciddi hak ihlalleriyle karşılaşmaktadırlar. 
Bu
ülkenin cezaevleri tarihine baktığımızda, gerçekten bugün burada yasama
faaliyeti boyunca anlatamayacağımız hak ihlalleriyle dolu. Mesela İmralı
Adası’na bakalım; İmralı Cezaevi -bugün bahsediliyor ya “En iyi bakılan yer.”
diye- 1999’dan 2009 tarihine kadar 2’nci derece kara, deniz, hava askerî yasak
bölge ilan edilerek Başbakanlığa bağlı bir kriz yönetimince yönetildi yıllarca,
askerî bir bölge, ardından gelen raporların baskısı sonucu 2009’da yapılan
değişiklikle F tipi yüksek güvenlikli kapalı ceza infaz kurumuna dönüştürüldü.
Ardından, CPT ve benzeri raporlardan sonra oraya 5 hükümlü nakledildi ve bir
gün ansızın, ocak ayında 2 hükümlünün Silivri Cezaevine nakledildiğini
öğrendik. Apar topar, gece yarısı, hiçbir eşyasını toplamadan, hiçbir yazdığı
kitabı, şiiri, notunu alamadan Silivri Cezaevine gönderildi.
UĞUR
AYDEMİR (Manisa) – Cezaevinde ne eşyası?
MİZGİN
IRGAT (Devamla) - Silivri Cezaevinde avukatlarıyla görüştürülmedi,
avukatlarıyla yapılan görüşmeler kısıtlandı, âdeta İmralı Cezaevinde uygulanan
olağanüstü hâl, Silivri’de de devam ettirildi. Dolayısıyla da orada
bahsettiğiniz kişi, şu an Napoli’den fahri hemşehrilik alan bir kişi, Sayın
Öcalan.
Dolayısıyla
da demek ki bizler siyasi, politik tutuklularla ilgili, hükümlülerle ilgili ve
diğer adli tutuklularla da ilgili gerçek bir demokratik cezaevi standartlarını
yaratamadık. Cezaevlerini kapatalım derken her gün yeni cezaevlerini açmaya
çalışıyoruz. Dolayısıyla da biz, çocuk tutuklularla ilgili, özellikle
Şakran’da, İzmir’de yaşanan olaylardan sonra cezaevlerinin, tutukevlerinin suçu
önleme noktasında bir engel olmadığını çok net gördük. Suçluluğu önlemenin yolu
cezaevlerini açmak değildir ya da kendi tabirinizle, terörle ilgili
yakalananları ki biz bunlara “politik tutsak” diyoruz…
MURAT
BAYBATUR (Manisa) – Hep öyle diyorsunuz, elinde silah var.
MİZGİN
IRGAT (Devamla) - Bunlar düşüncelerinden dolayı oradalar, cezaevlerine atmakla
düşüncelerine pranga vuramazsınız.
YILMAZ
TUNÇ (Bartın) – Sen kimin Parlamentosundasın, sen de mi tutsaksın?
MİZGİN
IRGAT (Devamla) - Düşünceye hiçbir güç, pranga vuramamıştır. 
MURAT
BAYBATUR (Manisa) – Vurmuyoruz ki ayaklarına, ellerine vuruyoruz biz
prangaları.
MİZGİN
IRGAT (Devamla) - Dolayısıyla da biz cezaevlerinde yaşanan hak ihlallerinin bir
an önce değiştirilmesini ve Türkiye’nin, ikinci sırasını gerilere doğru atmak
üzere adımlar atması gerektiğini düşünüyoruz.
Az
önce geçen 3’üncü maddede, konuşma fırsatı bulamadığımız bir maddeydi aslında
bu, hükümlülerin nakliyle ilgili konuşmayı yapmak üzere ben söz almıştım ve bu
şekilde burada konuşmam gerekti. Dolayısıyla da, şu anda hepinizin “klişe”
dediği ama yaşam kadar, şu an bizler kadar gerçek olan, 26 vatandaşın bir
bodrumda şu an hâlâ hastaneye yetiştirilememiş olmasıdır.
AYŞE
SULA KÖSEOĞLU (Trabzon) – Ambulansları kurşunlamasanız yetişeceklerdi. 
MİZGİN
IRGAT (Devamla) – Bir yerde bir suç varsa o suçluyu alırsınız, gözaltına
alırsınız, hastaneye götürürsünüz; savcı, sorgusuna girer, ya tutuklar ya da
serbest bırakır. Bir coğrafyanın etrafına sınır... (AK PARTİ sıralarından
gürültüler)
AYŞE
SULA KÖSEOĞLU (Trabzon) – Ambulansları kurşunlamasanız ambulanslar oraya gider,
onları alır.
YILMAZ
TUNÇ (Bartın) - Ambulanslar oraya giremiyorlar. 
MİZGİN
IRGAT (Devamla) – Beni dinleyin... Beni dinleyin...
(Mikrofon
otomatik cihaz tarafından kapatıldı)
MİZGİN
IRGAT (Devamla) – Bir coğrafyanın etrafına sınır çizerek bütün toplumu
“sıkıyönetim” adı altında ablukaya alarak o yeri...
MUHAMMET
BALTA (Trabzon) – Öyle bir şey yok. Sadece teröristlerin etrafını sarıyor,
hukukun gereği yerine getiriliyor.
MİZGİN
IRGAT (Devamla) – Hayır, gerçek bu değil. Ya, bu, sizin ezberlediğiniz bir şey.

BAŞKAN
– Sayın Irgat, süreniz dolmuştur.
MİZGİN
IRGAT (Devamla) – Bakın, bu insanlar...
MUHAMMET BALTA (Trabzon) - Vatan hainleri
mi?
MİZGİN
IRGAT (Devamla) – Bu insanlar hayatını kaybedecek...
BAŞKAN
– Sayın Irgat, süreniz dolmuştur.
MİZGİN
IRGAT (Devamla) – …Türkiye birinci sıraya yükselecek ama gerçekler
değişmeyecektir. 
BAŞKAN
– Sayın Irgat...
İLKNUR
İNCEÖZ (Aksaray) – Teröriste “politik tutsak” diyenin hiçbir inandırıcılığı
yoktur bu kürsüde. 
MİZGİN
IRGAT (Devamla) – Bu ülkede Kürtlerin varlığını...
CAHİT
ÖZKAN (Denizli) – Sadece teröristlerin varlığına karşı... Terörle ve teröristle
mücadele. 
MİZGİN
IRGAT (Devamla) - Kürtlerin kendi onurları adına yürüttüğü haklı mücadeleyi hiç
kimse bastıramayacak, hiç kimse. Hiç kimse bu mücadeleye engel olamayacaktır. 
Teşekkür
ediyorum. (HDP sıralarından alkışlar)
BAŞKAN
– 3’üncü madde üzerindeki görüşmeler tamamlanmıştır. 
3’üncü
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
Böylece,
tasarının tümü de açık oylamaya tabidir. Açık oylamanın elektronik oylama
cihazıyla yapılmasını oylarınıza sunuyorum: Kabul edenler... Kabul
etmeyenler... Kabul edilmiştir.
Oylama
için üç dakika süre vereceğim. Bu süre içinde sisteme giremeyen üyelerin teknik
personelden yardım istemelerini, bu yardıma rağmen de sisteme giremeyen
üyelerin, oy pusulalarını oylama için öngörülen üç dakikalık süre içinde
Başkanlığa ulaştırmalarını rica ediyorum.
Ayrıca,
vekâleten oy kullanacak sayın bakanlar var ise hangi bakana vekâleten oy
kullandığını, oyun rengini ve kendisinin ad ve soyadı ile imzasını taşıyan oy
pusulasını yine oylama için öngörülen üç dakikalık süre içinde Başkanlığa
ulaştırmalarını rica ediyor, oylama işlemini başlatıyorum.
(Elektronik
cihazla oylama yapıldı)
BAŞKAN
- Suç Gelirlerinin Aklanması, Araştırılması, El Konulması, Müsaderesi ve
Terörizmin Finansmanına İlişkin Avrupa Konseyi Sözleşmesinin Onaylanmasının
Uygun Bulunduğuna Dair Kanun Tasarısı açık oylama sonucu:
“Kullanılan Oy Sayısı : 198
Kabul : 193
Ret : 5 (x)

 Kâtip
Üye Kâtip Üye
 Fehmi
Küpçü Sema Kırcı
 Bolu Balıkesir”
Böylece
tasarı, kabul edilmiş ve kanunlaşmıştır.
3’üncü
sırada yer alan Hükümlülerin Nakline Dair Sözleşmeye Ek Protokolün Onaylanmasının
Uygun Bulunduğuna Dair Kanun Tasarısı ve Dışişleri Komisyonu Raporu’nun
görüşmelerine başlayacağız. 
3.- Hükümlülerin
Nakline Dair Sözleşmeye Ek Protokolün Onaylanmasının Uygun Bulunduğuna Dair
Kanun Tasarısı (1/432) ve Dışişleri Komisyonu Raporu (S.
Sayısı: 52) (x)
BAŞKAN - Komisyon? Burada. 
Hükûmet? Burada. 
Komisyon Raporu 52 sıra sayısıyla bastırılıp dağıtılmıştır. 
Tasarının tümü üzerinde söz isteyen
Halkların Demokratik Partisi Grubu adına Diyarbakır Milletvekili Çağlar
Demirel.
Buyurun Sayın Demirel.
HDP GRUBU ADINA ÇAĞLAR DEMİREL
(Diyarbakır) – Teşekkür ediyorum Sayın Başkan.
Değerli milletvekilleri, evet, tutukluların nakliyle
ilgili konuşmada şunu ifade edeyim:
Gerçekten, Türkiye’de bütün il ve ilçeler cezaevleriyle doldu, düşünce özgürlüğünün
olmadığı, insanların kendisini özgürce ifade etmediği ve düşüncelerini
söylemekte serbest bir iradeye sahip olamayacağını ifade eden Türkiye’nin, ne yazık ki,
cezaevlerinde de bir baskı unsuru hâline geldiğini ifade edebiliriz. Bugün
cezaevi koşullarını ifade ettiğimizde, Avrupa İnsan Hakları Mahkemesinde
Türkiye’nin en fazla mahkûm edildiği, düşünce özgürlüğüdür. Bugün Türkiye’de
düşüncesini özgürce ifade eden akademisyenler, gazeteciler, siyasetçiler,
belediye eş başkanları, Meclis üyesi, kadın aktivistleri, gençlik tamamen
düşüncesinden dolayı tutuklanıp cezaevlerine gönderilmektedir. Sadece cezaevlerine göndermekle yetinmeyen aynı zamanda
yargılama sistemini… Diyarbakır’da olan yargılama sistemi, cezaevine girmesi
gerektiği süreçlerde de ne yazık ki başka illere sürgün edilmektedir. O kadar
keyfî uygulama var ki, hukukun, Anayasa’nın çiğnendiği o kadar durum tespiti
yapabiliriz ki size keyfî uygulamalarla cezaevlerinde uygulanan tecrit,
cezaevlerinde uygulanan işkence, cezaevlerinde özelde de kadın tutsaklara
uygulanan çıplak aramadan tutalım… Gerçekten de kadın tutsaklar ve genel siyasi
tutsaklara uygulanan ayrımcılıkları bir kez daha buradan ifade etmek istiyoruz.

Şu
anda Türkiye’de yerel yönetimlerde seçilen belediye eş başkanları, basın
açıklamasına katıldığı için ömür boyu hapse mahkûm ediliyor, o da yetmiyor, bir
sürü cezalar ve sürgünlerle karşı karşıya kalıyor. Şu anda seçilmişlerin
cezaevinde olması, Türkiye için bir ayıptır. Seçilmişlerin sürgün edilmesi,
işkence görmesi, cezaevlerinde bekletilmesi ve yargılamasının bile ertelenmesi
bir ayıptır. Evet, 2009’da siyasi soykırım operasyonuyla KCK tutuklamaları söz
konusuydu, o zaman şu söylendi: “Ne yapalım, biz 1990’lı yıllar gibi katledelim
mi, yoksa tutuklayalım mı? Tutuklayacağız tabii.” 10 bin Kürt siyasetçisi
cezaevine bırakıldı, sonradan hiç ifadeleri bile alınmadan cezaevlerinden
tahliye edildi. Yargılamaya daha yeni başlandı, KCK ana davasında yargılamalar
daha yeni bugün başladı. 2009 nerede, 2016 nerede? Türkiye’de hukuk sistemi
çökmüş durumdadır. Bu kadar haksız ve hukuksuz uygulamalarla birlikte,
bulunduğu aile ortamından başka bir ile nakledilmesi, bir sürgünü yaşatması,
aslında AKP Hükûmetinin ileriye sürmüş olduğu aile bütünlüğünü ne kadar da
düşündüğüne ait bir anlayışı ifade ediyor. Aile bütünlüğü içerisinde olmayı
düşünen AKP Hükûmeti, siyasi tutuklulara sıra geldiğinde, Diyarbakır’da
yargılanması gerekeni, cezaevinde kalması gerekeni başka bir ile sürgünle ne
yazık ki aile bütünlüğünü ortadan kaldırmış oluyor. 
Ben
şunu ifade edeyim ki cezaevlerindeki 60 yaşında, 70 yaşında hasta tutsakların
durumunun bir an önce iyileştirilmesine ilişkin bir taahhüt vardı ama bu
taahhüt yerine getirilmedi. Adli tıp raporlarına rağmen, tahliye kararı
olmasına rağmen, adli tıp raporuna göre cezaevlerinden tahliye edilenlere daha
sonrasında tekrar tutuklama kararı çıkarıldı. Oysaki sağlık sorunlarından
dolayı cezaevinde kalmasının doğru olmadığı ve cezaevinde yaşamının tehlikede
olduğu raporuna rağmen cezaevinden çıktıktan altı ay sonra karar değiştirildi
ve tekrar cezaevine gönderilen hasta tutsaklar… 
Ben
isim vererek birkaç şey söyleyeceğim. Makbule Özbek, 65 yaşında; şeker,
tansiyon, kalp, birçok hastalığı var. Basın açıklamasına katıldığı için
tutuklanmış ve on yıl cezaevine bırakılmış. Biz daha önceki torba yasada da
ifade ettik, bugün yine tekrar ifade ediyoruz: Cezası bir yılın altına
düşmesine rağmen Makbule ana, hâlâ cezaevinde tutuluyor. Oysaki Ceza İnfaz
Kanunu’na göre, açık cezaevine çıktıktan sonra normalde tahliye olması
gerekiyor ama kadınlara pozitif ayrımcılık uygulanması gerekirken, ne yazık ki
her zaman olduğu gibi kadınlar bazı haklardan daha az yararlanmak zorunda
bırakılıyor çünkü öyle bir imkân kadınlara sunulmuyor. Ne deniliyor? “Cezaevine
girdin, orada yaşamını yitireceksin.” Kaç hasta tutuklu şu ana kadar cezaevinde
yaşamını yitirdi, bunları öğrenmek istiyoruz. 
İkincisi:
Cezaevlerine ilişkin şunu söyleyeceğim: Evet, cezaevindeki siyasi tutukluları
ziyaret etmek isteyen grubumuzdan milletvekillerinin ne yazık ki cezaevlerine
bile girişi engelleniyor. Oysa, bütün partilere eşit davranması gereken
Hükûmetin, Adalet Bakanının cezaevine gitmek isteyen HDP’li milletvekillerine
cezaevi kapıları kapatılıyor, böyle bir imkândan yararlanması sağlanmıyor.
Avukat arkadaşlarımız daha rahat cezaevlerine girecekleri dönemlerde, şimdi
milletvekili oldular ama cezaevlerine hiç kimseyi görmeye gidemiyorlar. Ama,
hiçbir parti, bu ayrımcılığın niye yapıldığına dair bir soru sormadı. Yani, siz
cezaevlerinde uyguladığınız ortamı, uyguladığınız tecridi bir kez daha
sorgularsanız, bence bir empati kurarsanız, bu Meclis çok daha iyi
çalışacaktır. Ama, şunu söyleyeyim ki: Cezaevlerindeki ayrımcı tutumunuz sizin
bundan sonraki sürecinizi de daha net belirleyecektir. 
Evet,
daha önce de söyledik: Belediye eş başkanlarımız, basın açıklamasına katıldığı
için tutuklandı. Belediyelerin demokratik özerklik projesinde öz yönetimin
oluşturulması, yetkinin belediyelere verilmesi konusunda uluslararası
sözleşmelere bile uymayan, çekince koyan bir devlet anlayışı söz konusu.
“Özerklik” ve “yerinden yönetim” dediğimizde bu kelimelerin de neredeyse
ortadan kaldırılacağı duruma gelmiş durumdayız. 
Çok
net söyleyeyim, bugün tartışıldı, tekrar ifade edeyim, bu parlamenter sistemin,
bu Parlamentonun çalışmasına izin verilmemesinin aslında ne anlama geldiğini
çok iyi biliyoruz. Parlamentonun tatil edilmesi ya da işlevini yerine
getirmemesi aslında sorgulanması gereken bir durumdur. 
Peki,
düşünce özgürlüğü üzerinden ifade ediyorsak, parlamenter sistem, demokratik
özerklik ya da başkanlık sistemini, neden hepsini birlikte eşit olarak
tartışmıyoruz? Neden hepsini birlikte Türkiye’de, Türkiye kamuoyuyla birlikte
ortak tartışamıyoruz? “Demokratik özerklik” dediğimizde “Dünyayı başınıza
yıkarız.” diyor Cumhurbaşkanı. Oysaki ben sormak istiyorum, bu dünyada
demokratik özerklik modelleri çok fazla. O zaman dünyayı bir bütün yıkmak
gerekiyor. Örnek vereceğim, sadece birkaç yerden örnek vereceğim. Aynı zamanda
Sayın Cumhurbaşkanının daha önceki konuşmasından da örnek vermek istiyorum. Örneğin,
kendisine sorulan bir soruda şu cevabı veriyor: “Şu anda Türkiye
Cumhuriyeti’nde 27 etnik grup yaşamaktadır. Bu etnik grupların da varlıklarının
tanınması gerekir.” Bu durumda Kürtlerin de eyalet sistemiyle benzer bir
sistemle yaşayabileceğini ifade ediyor. 
Ben
eyalet sisteminin, otonominin, demokratik özerkliğin, kanton sisteminin
korkulmaması gereken bir şey olduğunu bir kez daha söyleyeyim. Bunlar bölünme,
parçalanma düşüncesi değildir. Bunların tam da birlikte yaşamanın, birlikte
demokratik bir siyasetin, tüm Türkiye için gerçekleştirilen bir sistem olduğunu
ifade etmek istiyorum. Demokratik özerklik, sadece Kürtlerin istediği bir
sistem değildir. Demokratik özerklikte herkesin kendisini, yerelini, ilinde,
ilçesinde özgürce ifade etmesi ve özgürce nasıl yaşamak istediğine karar
vermesidir. Bu, Karadeniz için de geçerli, Diyarbakır için de, Aydın için de,
Ege için de, Hakkâri için de, İstanbul için de geçerlidir. 
Özerk
yapılı devletlerin örneklerini vermek istiyorum: Avustralya’da 9 eyalet mevcuttur,
Avustralya 9 eyaletten oluşmaktadır. Azerbaycan Cumhuriyeti de -rayon adı
verilen- 59 rayon bölgesinden oluşmaktadır, 11 şehri özerk bölgelerdir. Yine,
Fransa’da il yerel yönetimleri ve belediyelerde özerk bölgeler ve özerk yerel
yönetimler vardır. Gürcistan’da 2 özerk cumhuriyet vardır. İran da 30 eyalete
ayrılmıştır. İspanya’da 17 özerk bölge vardır. Bunların hepsini tek tek
isimleriyle söyleyebiliriz. İsviçre de yine aynı şekilde 26 eyaletten
oluşmaktadır. İtalya da yine idari yapı ademimerkeziyetçi bir sistemin hâkim
kıldığı bir yapıdır. Yine, aynı zamanda Kazakistan’da da idari yapıda 14 eyalet
mevcuttur. Yine, Kırgızistan da 7 idari bölgeye ayrılmıştır. Yine,
Özbekistan’da da aynı durum söz konusudur. Pakistan da yine aynı şekilde 5
eyaletten, 11 ilden meydana gelmektedir. Romanya da, yine, idari bölümler,
eyaletler ve kentler, komünler biçiminde kendisini örgütlemiş ve yönetim
şeklini oluşturmuştur.
Bunları
daha fazla artırabiliriz. Gerçekten hiç kimsenin demokratik özerklikten, öz
yönetimden, kendisini yönetmesinden korkmaması gerektiğini düşünüyorum. Bu bir
düşüncedir, tartışılır, siyaseten de, genel olarak da tartışılır ve bu, Anayasa
çerçevesinde ele alınır. Bu, demokratik bir ülkenin olmazsa olmazlarından
biridir. Eğer biz eşitlikçi, demokratik ve özgür bir ülkede yaşamak istiyorsak
o zaman herkesin kendisini içinde hissedeceği bir anayasa çalışmasıyla bunları
gerçekleştiririz. İşte uluslararası sözleşmelerde de bunlara riayet edilmesi
gerekir. 
Şimdi,
uluslararası sözleşmelere riayet etmeyerek, AİHM kararlarını hiçe sayarak ya da
AİHM’nin ağırlıklı olarak düşünce özgürlüğünden kaynaklı Türkiye’yi mahkûm
etmesi karşısında sadece “Biz parasını öderiz, işin içinden çıkarız.” demekle
bu işin içinden kurtulamazsınız. Yani biz şurada “Hem demokratik özerkliğin, öz
yönetimin, aynı zamanda yerellere, özelde de belediyelere yetkilerin verilmesi”
derken sadece Diyarbakır’ı, Ankara’yı, İstanbul’u, Mardin’i veya Van’ı
kastetmiyoruz. Tüm Türkiye’de yerel yönetimler de kendi özerk yapısını
oluşturmalı, yerelin kaynaklarının yerel yönetimler üzerinden geliştirilmesi
gerektiğini ifade ediyoruz. 
Biz bu sorunları çözmek istiyorsak yerel
yöneticileri, belediye eş başkanlarını tutuklayarak çözemeyiz. Belediye eş
başkanları düşünceleri uğruna, belki bugün düşündükleri şeyleri ifade ettikleri
için cezaevindeler ama yarın onların da aynı KCK operasyonunda olduğu gibi,
diğer operasyonlarda olduğu gibi suçsuz bir şekilde alındıklarının kanıtı
ortaya çıkacaktır ve bunların hepsi de AİHM’de Türkiye’ye geri dönecektir. 
Şimdi, bugün akademisyenler, gazeteciler,
hukukçular gözaltına alınıp tutuklanıyorsa, sorgulanıyorsa, YÖK’ü göreve
çağıran akademisyenlerin millî eğitimlerde ya da üniversitelerde, burada eğitim
görmesi ya da bu akademisyenlerin burada seminere ya da panele katılması
engelleniyorsa bu ülkede demokrasiden bahsedemezsiniz, özgürlüklerden
bahsedemezsiniz. Eğer bir ülkede demokrasi ve özgürlüklerden bahsetmek
istiyorsak o zaman herkesin özgürce kendisini ifade edeceği, düşüncesini ifade
edeceği bir ortamın sağlanması gerekecektir. 
MUHAMMET BALTA (Trabzon) – Bölücülük
hariç, bölücülük hariç.
ÇAĞLAR DEMİREL (Devamla) – Herkesin
kendisini nasıl hissediyorsa, nasıl düşünüyorsa özgürce ifade etmesi gerekiyor.
Eğer demokrasinin olmazsa olmazı diyorsak, o zaman demokrasiler de parmak
kaldırmak değil, buradaki arkadaşların sadece ellerini kaldırmasıyla bir
demokrasi gerçekleşemez. Burada eğer düşüncemizi özgürce ifade edip bu özgürce
ifade edilen düşünceler üzerinden bir demokrasi geliştiremiyorsak, özgürlükleri
geliştiremiyorsak, oluşturamıyorsak burada bir problem var demektir. Onun için
bir kez daha ifade ediyoruz, biz, burada ve birçok yerde düşüncelerini ifade
eden Kürt siyasetçiler ağırlıklı olmak üzere yargılanmasını, tutuklanmasını
kınıyoruz, bunu Türkiye’nin bir ayıbı olarak görüyoruz ki zaten AİHM’de de
birçok davada çok net olarak Türkiye’nin bu konuda mahkûm edildiğini biliyoruz.
Bu, Türkiye’nin Avrupa Birliğine girmesinin önündeki en büyük engellerden,
nedenlerden biridir. 
Biz
uluslararası sözleşmelere imza atıyoruz ama uluslararası sözleşmelerde imza
attıklarımızın, taahhüt ettiklerimizin de arkasında durmuyoruz. İstanbul
Sözleşmesi, CEDAW Sözleşmesi, kadına yönelik şiddette, kadına yönelik
ayrımcılıkta, eğitim ayrımcılığında bunların hangisine uymuşuz da, imzalamışız
da bugün sözleşmeleri dile getiriyoruz?
Yine,
demokratik özerklik çerçevesinde yerel yönetimlere inisiyatif verilmesine
ilişkin, Hükûmet programında, uluslararası sözleşmelerde özerklik geçiyor diye…
Yerel Yönetimler Özerklik Şartı’nda özerklik geçtiği için yerel yönetimler
şartı olarak geçiyor. Yani biz, ifade ettiğimiz, literatürde geçen her şeyi
kendimize göre yorumlamak yerine literatüre göre ve ifade özgürlüğüne göre
değerlendirmek zorundayız.
Şimdi,
bizler çok net şunu görmeliyiz: Türkiye'de Karadeniz’dekiler HES’lerin kendi
zeytin bahçelerini, doğalarını katletmesine izin vermediklerini söylediler, HES
yapılmasına izin verilmediğini ifade ettiler.
MUHAMMET
BALTA (Trabzon) – Karadeniz’de zeytin bahçesi yok, fındık bahçesi var.
ÇAĞLAR
DEMİREL (Devamla) – Havva anayı hepimiz çok yakinen tanırız. Gezi direnişini
biliriz. Biz, bu HES’lere Karadeniz’de nasıl karşı çıkılıyorsa, bugün aynı
zamanda Hasankeyf için de…
OKTAY
ÇANAK (Ordu) – Karadeniz’de zeytin yok, zeytin.
ÇAĞLAR
DEMİREL (Devamla) – Bugün bizim çok net ifade ettiğimiz, bugün aynı zamanda
Hasankeyf’in de…
OKTAY
ÇANAK (Ordu) – Hamsi var, kivi var.
ÇAĞLAR
DEMİREL (Devamla) – Ben zeytinin nerede olduğunu biliyorum. Sizi Derik’e davet
ediyorum. Esas zeytin, Türkiye'nin en önemli yerinde, Derik’te vardır.
Gelirsiniz, Derik’te… Aydın’da bile yetişmeyen zeytin Derik’tedir.
BAŞKAN
– Sayın milletvekilleri, müdahale etmeyelim, lütfen.
Sayın
Demirel, Genel Kurula hitap edin lütfen. 
ÇAĞLAR
DEMİREL (Devamla) – Buyurun, sizi oraya davet edelim, dünyanın en ünlü
zeytinidir, adı da hılhalidir. Yani eğer bunları bilmiyorsanız, biz burada
bunları anlatmasını da biliriz.
OKTAY
ÇANAK (Ordu) – Bunun Karadeniz’le bir ilgisi yok.
ÇAĞLAR
DEMİREL (Devamla) – Derik’te bunları çok net görebilirsiniz. 9 çeşit zeytin
vardır, en önemlisi de hılhalidir. Bunu Derik dışında başka yerde de
bulamazsınız. Yani hangi ülkede, hangi ilçede, hangi ilde neyin yetiştiğini çok
iyi biliyoruz. Aydın zeytini de Bergama zeytini de Derik zeytinine yetişemiyor.
Ama ben şunu ifade edeyim ki…
OKTAY
ÇANAK (Ordu) – Bergama Karadeniz’de değil, değil.
ÇAĞLAR
DEMİREL (Devamla) – Bir dakika…
OKTAY
ÇANAK (Ordu) – Bergama Karadeniz’de değil.
ÇAĞLAR
DEMİREL (Devamla) – Yani siz anlamak istemiyorsunuz, o yüzden söylüyoruz.
BAŞKAN
– Sayın milletvekilleri, müdahale etmeyelim, lütfen.
ÇAĞLAR
DEMİREL (Devamla) – Havva ana Karadeniz’de HES’lere karşı çıktığı için…
OKTAY
ÇANAK (Ordu) – Karadeniz’de vatanseverler var. Karadeniz’de vatansever insanlar
var.
ÇAĞLAR
DEMİREL (Devamla) – ...yine Aydın’da zeytin ağaçlarının sökülmesine izin
verilmediği için, yine her yerde doğa tahribatı gerçekleştirdiğiniz için
insanlar ekolojiye önem vererek, ekolojiye sahip çıkarak bunu gerçekleştiriyor.
Ama ekolojik tahribatı ürettiğiniz ve gerçekleştirdiğiniz sürece ülkeyi
kalkındıramayacaksınız diyorum.
Teşekkür
ediyorum. (HDP sıralarından alkışlar) 
BAŞKAN
– Tasarının tümü üzerindeki görüşmeler tamamlanmıştır.
Maddelerine
geçilmesini oylarınıza sunuyorum: Kabul edenler... Kabul etmeyenler... Kabul
edilmiştir.
1’inci
maddeyi okutuyorum:
HÜKÜMLÜLERİN NAKLİNE DAİR SÖZLEŞMEYE EK PROTOKOLÜN
ONAYLANMASININ UYGUN BULUNDUĞUNA DAİR KANUN TASARISI
MADDE
1- (1) Türkiye Cumhuriyeti tarafından 10 Kasım 2010 tarihinde Strazburg’da
imzalanan “Hükümlülerin Nakline Dair Sözleşmeye Ek Protokol”ün, beyanda bulunulmak
suretiyle onaylanması uygun bulunmuştur.
BAŞKAN
– 1’inci madde üzerinde söz isteyen Gaziantep Milletvekili Mahmut Toğrul.
Buyurun
Sayın Toğrul. (HDP sıralarından alkışlar)
Süreniz
on dakikadır.
HDP
GRUBU ADINA MAHMUT TOĞRUL (Gaziantep) - Sayın Başkan, değerli milletvekilleri,
Genel Kurulun sevgili emekçileri; hepinizi saygıyla selamlıyorum.
Değerli
arkadaşlar, Türkiye, maalesef, parlamenter sistemin tartışıldığı bir dönemden
geçiyor. Parlamenter sistem fiilî olarak Sayın Cumhurbaşkanı tarafından tek
adam sistemine dönüştürülmüş durumda.
CAHİT ÖZKAN (Denizli) – O sayede burada
konuşuyorsun.
MAHMUT TOĞRUL (Devamla) – Şu anda
parlamenter sistemin ayağı olan yargı tamamen etkisizleştirilmiş durumda, Sayın
Cumhurbaşkanının “Bu tehlikelidir, bu olumlu değildir.” dediği şeyler hemen
dikkate alınarak söz konusu kim varsa onlarla ilgili hemen harekete
geçilmektedir. Yargı tamamen kişiselleşmiş bir erke dönüşmüştür. 
Yürütmeye geldiğimizde, zaten yürütme de
aynı şekilde, AKP Hükûmeti döneminde, Sayın Cumhurbaşkanının şahsında, Sayın Cumhurbaşkanının
tercih ettiği kişilerden oluşturulmuştur. 
Yasamaya geldiğimizde, maalesef, yasama
çoğulcu bir yasama değil; yasama Türkiye’nin sorunlarını, Türkiye’nin
ihtiyaçlarını tartışan bir alan olmaktan çıkmış, sadece ve sadece AKP
çoğunluğuna bağlı olarak tartışılan konular… Türkiye hangi sorunu yaşıyorsa
yaşasın önemsenmemekte, sadece ve sadece çoğunluklarına güvenerek istediklerini
istedikleri gibi çıkarmaktadırlar. Bakın, bu, torba yasalardan bu yana da
görülüyor. Yasaların tartışılması engelleniyor, toplum tarafından kaliteli
yasaların çıkarılması tamamen diskalifiye edilmeye çalışılıyor. 
Değerli arkadaşlar, bakın, birkaç örnek
üzerinden yargının nasıl hemen bir kişi erkine dönüştürüldüğünü sadece son
dönemde aydınlara yönelik şu anda rektörlerin, YÖK’ün, üniversitelerin…
Aydınların -vicdanında- Türkiye’de yaşanan soruna “Biz bu durumu yaratanlara
ortak olmayacağız.” şeklinde bir bildiri imzalamaları şu anda maalesef
Cumhurbaşkanının açıklamasından hemen sonra kriminalize edilmiş, hemen YÖK
harekete geçmiş, hemen rektörler harekete geçmiş ve aydınlar, akademisyenler
hakkında bir linç kampanyasıdır alıp gidiyor. 
Değerli
arkadaşlar, AKP Hükûmeti 2007 yılında iktidarı, YÖK’ü, rektörleri ele
geçirinceye kadar, her zaman, YÖK’ün değiştirilmesi gerektiği ifade ediliyordu,
“Biz YÖK’ü kaldıracağız.” diyorlardı. Hatırlıyorsanız, AKP’nin birinci
hükûmetinde, Sayın Erkan Mumcu döneminde bir YÖK değişiklik tasarısı da gündeme
gelmişti. Ancak, 2007’de rektörlüklerin ele geçirilmesiyle beraber, aslında bu
alanın ne kadar da önemli olduğu, bu alanın AKP’nin kendisini örgütlemesi için
tam bir bakir alan olduğu ortaya çıktı ve YÖK değiştirilemez, tartışılamaz bir
kuruma dönüştürüldü. Çünkü AKP “Her ile bir üniversite” diyerek bilimin
temeline dinamit soktu, temel bilimler tüketildi; şu anda Türkiye’de
teknolojiyi, bilimi üretecek olan temel bilimler maalesef en sonda yer
almaktadır.
Bizim
akademik yapımıza göre, bilim, fen fakülteleri tarafından yürütülür. “Bilim”
dediğimizde de aklımıza temel bilimler gelir; fizik, kimya, matematik,
biyoloji. Şu anda Türkiye’de Samsun’dan bir dikme indiğinizde Türkiye’nin doğu
tarafındaki üniversitelerin tamamının fen fakülteleri kapatılmış durumda;
kapatılmamış aslında ama fiilî bir kapatma durumu söz konusu çünkü öğrencilerin
burayı tercih etmeleri bir şekilde engellendi. Önce “Her ile bir üniversite.”
dediler, sonra da rektörlere dediler ki: “Öğrencilerinizi artırın.” Nasıl
artıracağız? En fazla, önemli olan temel bilimlerin kontenjanları önce 2’ye
çıkarıldı, her yere fen fakültesi açıldı ve bir anda ortalıkta fen fakültesi
mezunlarının sayısı maalesef yüzde 100, belki yüzde 200 arttı. Ve sonunda bu
arkadaşlarımızın hepsi işsiz kaldı -daha önceki konuşmalarımızda da dile
getirdik- bunların büyük bir kısmı bunalıma girdi ve zorunlu olarak uzman
erbaşlığı, polisliği seçip bugün kürdistandaki savaşta maalesef canlarını
kaybediyorlar. 
Temel
bilimler, sadece doğu tarafında yani Samsun’dan dikme indiğiniz yerlerde mi
böyle? Hayır, Türkiye’nin batısında da şu anda maalesef temel bilim diye bir
şey yok. Şu anda sadece belli başlı üniversitelerin fen bölümleri açık, diğer
bölümler maalesef kapalı. Peki, niye fen bilimleri, niye pozitif bilim hedef
seçilmiştir AKP döneminde? Çünkü, AKP aydınlıktan korkan bir partidir. AKP
aydınlanmayı bir tehdit olarak algılıyor.
İLKNUR
İNCEÖZ (Aksaray) – Onun için mi üniversite sayısını artırdık?
MAHMUT
TOĞRUL (Devamla) - Çünkü, AKP hilafete dönmek istiyor, Sayın Cumhurbaşkanımız
da halife olarak kendisini ilan etmek istiyor. Bugün Orta Doğu’da, daha önce
Esad’la al gülüm ver gülüm, Parlamento düzeyinde, Bakanlar Kurulu düzeyinde
toplantılar yaparken, beraber tatillere giderken, maalesef, Esad’ın
Cumhurbaşkanının halifeliğini kabul etmemesinden dolayı tam kanlı bıçaklı hâle
geldiler.
İLKNUR
İNCEÖZ (Aksaray) – Nasıl bir hikâye yazıyorsun ya? Nasıl bir hikâye bu?
MAHMUT
TOĞRUL (Devamla) - Şu anda Suriye politikasının temelinde Esad’ın Sayın
Cumhurbaşkanının halifeliğini kabul etmemesi yatmakta. “Sen misin bana bunu
yapan?” diyerek Esad’ın ülkesi olan Suriye’yi bu hâle getirdiler ve şu anda
ülkemizde sayısı 2-2,5 milyona ulaşmış bir göçmen kitlesi yarattılar: Suriyeli
göçmenler. Ve bunların büyük bir kısmı kendi hâlinde şehirlere dağılmış
durumda, bir kısmı AFAD kamplarında kalmaktadır. 
FUAT
KÖKTAŞ (Samsun) – Niye? Türkiye’ye geldikleri için rahatsız mı oldunuz? Esad da
öldürecek adam bulamadı. 
MAHMUT
TOĞRUL (Devamla) - AFAD kampları tam bir rezillikhanedir. AFAD kamplarında IŞİD
örgütleniyor, IŞİD örgütlenip gidip Suriye’de savaşıyor, geri dönüp Türkiye’de,
orada, burada, dünyanın farklı bölgelerinde kendilerini patlatıyorlar. Yine
AFAD kamplarında, Karkamış’taki AFAD kampında 31 muhtarın bir araya gelerek bir
fuhuş çetesi kurduğu ve bu fuhuş çetesinin gündüzleri kadınları belli bir
saatte, çocukları belli bir saatte çıkarıp fuhuşta kullandığı ve sonrasında
tekrar dönerek belli bir saatte kampa getirdiği gündeme geldi. Bununla ilgili
soru önergeleri veriyoruz, IŞİD’le ilgili soru önergeleri veriyoruz. Özellikle
Antep bölgesinde IŞİD’in her türlü yaşamı tehdit ettiğini, uyuyan hücreleri
olduğunu, günlük yaşamda bile artık görünür olduklarını ve herkesin kaygı
duyduğunu bildiğiniz hâlde, maalesef, Hükûmet sorduğumuz sorulara tek satır
cevap vermiyor.
Peki,
“Bu gidiş, gidiş değil.” diyorsak niye kulaklarınızı tıkıyorsunuz değerli
arkadaşlar? Antep Peşaverleşme tehlikesiyle karşı karşıya. Peşaver’de yaşanan
durumun aynısını, şu anda aynı tehlikeyi Antep bekliyor. Nedir peki Peşaver?
Aynen Türkiye Cumhuriyeti AKP Hükûmetinin IŞİD’e destek verdiği gibi, zamanında
Afganistan’da savaşan El Kaide çetelerine Pakistan hükûmeti destek veriyordu ve
günün birinde desteğini çekmek zorunda kaldığında, işte, o El Kaide çeteleri
döndüler, Pakistan’ı vurmaya başladılar. Pakistan’da bir askerî okulu basıp 150
çocuk yaşta askerî okul öğrencisini vurdular. Daha geçenlerde yine 20 kişinin
ölümüne sebep oldular. Yarın bu tehlike Antep’in kapısında da kendisini
bekletiyor. Çünkü, şu anda Antep’te herkes, bir DAİŞ çetesiyle beraber aynı
binada yaşadığı kaygısını taşıyor. Çünkü, Antep’te hastanelerde tedavi
ediliyorlar, Antep’te korunuyorlar, kollanıyorlar ve devletin hiçbir yetkilisi
DAİŞ’i bir terör örgütü gibi algılamıyor. Biz bunları yerel yetkililere
duyurduğumuzda, yerel yetkililere ulaştırdığımızda, onlarla paylaştığımızda
maalesef gerekli tepkiyi alamıyoruz. Çünkü, dediğim gibi, balık baştan kokar. 
(Mikrofon
otomatik cihaz tarafından kapatıldı) 
MAHMUT
TOĞRUL (Devamla) – Tayyip Erdoğan Suriye'deki bu savaşın sürmesi gerektiğine
inanıyor. Bunun için DAİŞ’e ihtiyaç duyuyor ve DAİŞ’le iş tutmaya devam ediyor.
Hepinizi
saygıyla selamlıyorum. (HDP sıralarından alkışlar)
FUAT
KÖKTAŞ (Samsun) – Bu senaryoyu yazdın, bir de filmini çevir, ben izleyeceğim.
BAŞKAN
– 1’inci maddeyi oylarınıza sunuyorum: Kabul edenler... Kabul etmeyenler...
1’inci madde kabul edilmiştir. 
2’nci maddeyi okutuyorum: 
MADDE 2- (1)
Bu Kanun yayımı tarihinde yürürlüğe girer.
BAŞKAN – 2’nci madde üzerinde söz isteyen Van
Milletvekili Bedia Özgökçe Ertan.
Buyurun. (HDP sıralarından alkışlar) 
HDP GRUBU ADINA BEDİA ÖZGÖKÇE ERTAN (Van) – Teşekkür
ediyorum Sayın Başkan.
Sayın Başkan, değerli milletvekilleri; evet, vahşet
bodrumunda bugün yedinci gün. 
ZEHRA TAŞKESENLİOĞLU (Erzurum) – Ay, yeter ya, bıktık
artık.
FARUK ÖZLÜ (Düzce) – Bıktık, bıktık, yeter! 
BEDİA ÖZGÖKÇE ERTAN (Devamla) – Evet, biliyorum, çok
canınız sıkılıyor. 
FARUK ÖZLÜ (Düzce) – Bıktık ya, bıktık. Aynı şey, papağan
gibisiniz!
BEDİA ÖZGÖKÇE ERTAN (Devamla) – Evet, sizin canınız
sıkılıyor.
FARUK ÖZLÜ (Düzce) – Papağan gibisiniz, papağan! Bıktık!
Bıktık yahu!
ZEHRA TAŞKESENLİOĞLU (Erzurum) – Yeter artık, yeter ya!
MAHMUT TOĞRUL (Gaziantep) – Yani mümkün olsa da evde
imzalayıp getirseniz daha iyi olacak tabii.
FARUK ÖZLÜ (Düzce) – Bu artık bir senaryo yazmak! Yazın,
yazın! Senaryoyu yazın!
BEDİA ÖZGÖKÇE ERTAN (Devamla) – Ama biz milletimiz adına,
halkımız adına orada yaşanan dramı, insanlık dramını belirtmeye, ifade etmeye
ve Hükûmetin sorumluluğunu hatırlatmaya, bunu ifade etmeye mecburuz, bu bizim
vicdani sorumluluğumuzdur. 
Ülkede yaşanan gerçekleri görmeniz gerekir ve duymanız
gerekir. 
SALİH ÇETİNKAYA (Kırşehir) – Siz görüyorsunuz, biz
göremiyoruz!
BEDİA ÖZGÖKÇE ERTAN (Devamla) – Evet, siz göremiyorsunuz
Sayın Milletvekili, dinleyin lütfen.
1990’lardaki ağır hak ihlalleri eğer o günlerde
yargılanmış, sorumlular teker teker yargı huzuruna çıkarılmış ve esas failler
ceza almış olsaydı bugün aynı şeyleri belki de yaşamıyor olacaktık. 
Bugün ülkede yaşadığımız sorunun en büyük sebeplerinden
biri de cezasızlıktır esasen. Çünkü cezasızlık sözü almış, cezasızlık vaadi
verilmiş bir sistem, bir yapı var orada. Hem AİHM başvuruları hem Anayasa
Mahkemesi başvuruları esasen yaşam hakkına odaklanıyor. Çünkü en temel hak
yaşam hakkıdır. İnsanlık aklının geldiği en üst ve ideal evre de bunu böyle kabul
ediyor ama Türkiye'deki hukuk makamları ne yazık ki yüzlerce, binlerce vakada
etkili soruşturma yapmayarak, beraat kararları vererek, zaman aşımına uğratarak, sorumluları yargılamak yerine…
CAHİT
ÖZKAN (Denizli) – O 1990’lı yıllarda kaldı, onlarla ilgili Avrupa İnsan Hakları
Mahkemesinin herhangi bir kararı yok artık. 1990’lı yıllarda kaldı o.
BEDİA
ÖZGÖKÇE ERTAN (Devamla) – …âdeta bir ödül sunarak, her defasında ağır insan
hakkı ihlali vakalarında failleri bir nevi aklamıştır. Türkiye aleyhine
AİHM’den verilmiş yüzlerce, binlerce karar var. Bugünkü spesifik vakada Avrupa
İnsan Hakları Sözleşmesi’nin 3’üncü maddesine göre de açık bir suç işleniyor. 
CAHİT
ÖZKAN (Denizli) – Artık o noktada Avrupa İnsan Hakları Mahkemesi bir idari,
pratik, sistematik hukuksuzluk kararı vermiyor. Geride kaldı onlar. 
BEDİA
ÖZGÖKÇE ERTAN (Devamla) – Öncelikle Avrupa İnsan Hakları Sözleşmesi’yle
bağlıdır Türkiye.
CAHİT
ÖZKAN (Denizli) – Sizlerin mücadelesine rağmen biz bunları hayata geçirdik,
reform yaptık. 
BEDİA
ÖZGÖKÇE ERTAN (Devamla) – Sayın Milletvekili, mevzuatı açıp bakmanızı tavsiye
ederim.
BAŞKAN
– Müdahale etmeyelim Sayın Özkan, lütfen.
BEDİA
ÖZGÖKÇE ERTAN (Devamla) – Bu bizim iç hukuk normumuzdur. İşkence ve kötü
muamele yasağına aykırı davranıyor Türkiye ve açıkça suç işliyor. Tüm dünyanın
gözü önünde yedi gündür 6 kişi hayatını kaybetti, hâlâ 22 can orada ölümle
karşı karşıya bulunuyor. 
Bir
diğer yönü de Türkiye, Cenevre Sözleşmeleri kapsamında, yani savaş hukuku
kapsamında da suç işliyor. Yaralıların oradan alınamaması, alınmaması,
ambulansın geçişine izin verilmemesi, ambulans her yola çıktığında mizansen bir
şekilde çatışma süsü verilmesi, zaten her şeyi gözler önüne seriyor. Siz bunu
görmek istemiyorsunuz ama durum bu. Oradaki halk, bizler, dünya kadar raporlar
hazırlandı, milyonlarca tanıklık var bu konuda ama… Siz buna “terörle mücadele”
diyebilirsiniz. Zaten Cenevre Sözleşmelerinden kaçmak için Türkiye adını
“savaş” koymuyor ama bunun tek tanımı var, bu yaşananların tek tanımı var, bu
savaştır. 
Bakın,
değerli milletvekilleri, bu Cizre’dir. Bu 2016 yılının Cizre’sidir ve bu sizin
eserinizdir. Bunu unutmayın.
SALİH
ÇETİNKAYA (Kırşehir) – Sizin eseriniz.
YILMAZ
TUNÇ (Bartın) – Teröristlerin eseridir.
İLKNUR
İNCEÖZ (Aksaray) – Teröristlerin eseri.
SALİH
ÇETİNKAYA (Kırşehir) – Biz hiç üstümüze alınmıyoruz, o sizin eseriniz.
BEDİA
ÖZGÖKÇE ERTAN (Devamla) – Ve bugün 400 metre mesafedeki vahşet bodrumu burada.
FUAT
KÖKTAŞ (Samsun) – “Gücümüzü aldığımız” dediğiniz o teröristler yaptı onu,
gücünüzü oradan alıyorsunuz.
BEDİA
ÖZGÖKÇE ERTAN (Devamla) – 400 metre mesafedeki Nusaybin Caddesi’nden ambulansın
gidememesi bu devletin sorumluluğundadır. 
HAYDAR
AKAR (Kocaeli) – Teröristler o Cizre’yi o hâle getirmişse siz niye hükûmetsiniz
ya? Şu anda Türkiye’de neyi yöneteceksiniz?
YILMAZ
TUNÇ (Bartın) – Sen oraya söyle bana söyleyeceğine.
HAYDAR
AKAR (Kocaeli) – Sana söylüyorum, sana. Niye yönetiyorsunuz o zaman Türkiye’yi?
YILMAZ
TUNÇ (Bartın) – Oraya söyle, bana niye söylüyorsun?
FUAT
KÖKTAŞ (Samsun) – Bu hendekler var ya, ne zaman açıldı biliyor musunuz? Tek
parti döneminde.
HAYDAR
AKAR (Kocaeli) – He, 1930 senesinde açıldı hendekler! 
FUAT
KÖKTAŞ (Samsun) – Hendekler de tek parti döneminde açıldı.
YILMAZ
TUNÇ (Bartın) – 1991’de siz soktunuz Meclise bunları ya.
HAYDAR
AKAR (Kocaeli) – Siz neredeydiniz! Almanya’da mı hükûmet ediyordunuz? Somali’de
mi hükûmet ediyordunuz? O zaman neredeydiniz?
YILMAZ
TUNÇ (Bartın) – 1991’de bakan bile yaptınız bunları.
BAŞKAN
– Sayın milletvekilleri, lütfen…
BEDİA
ÖZGÖKÇE ERTAN (Devamla) – Bugün Anayasa Mahkemesinin kararını ibretle izledik,
gerçekten bir hukuk faciası.
YILMAZ
TUNÇ (Bartın) – 1991’de birlikte girmediniz mi siz Meclise ya?
FUAT
KÖKTAŞ (Samsun) – Onların açtıklarını hâlâ kapatamadık zaten de, bunlar
yenisini açıyorlar. Perişan ettiler ya. 
HAYDAR
AKAR (Kocaeli) – Kapatamazsınız, bu kafayla kapatma şansınız da yok. 
BEDİA
ÖZGÖKÇE ERTAN (Devamla) - Gerçek anlamda bir hukuk faciası çünkü oradaki
yaralıların nasıl yaralandığını soruyor Anayasa Mahkemesi. Anayasa Mahkemesinin
Cizre hakkında verdiği karar şöyle tam olarak: “Anılan kişilerin yaralı olup
olmadığına, yaralı iseler durumlarının ağır olup olmadığına, hangi koşullar
altında yaralandıklarına, tamamının yaralı olup olmadığına, silahlı olup
olmadıklarına ve hangi adreste bulunduklarına ilişkin belirsizliğin…”
HAYDAR
AKAR (Kocaeli) – Neredeydiniz siz?
VELİ
AĞBABA (Malatya) – Öcalan’la görüşmeyi devlet yapıyor, duble yolları AKP
yapıyor. 
HAYDAR
AKAR (Kocaeli) – O kadar silahı oraya sokmuşlar, siz neredeydiniz ya, ne
yapıyordunuz? Ne iş yapıyordunuz ya?
YILMAZ
TUNÇ (Bartın) – Sen neredesin?
HAYDAR
AKAR (Kocaeli) – Ne iş yapıyordunuz, ne?
FUAT
KÖKTAŞ (Samsun) – Sizin eleştirilerinize bakıyorduk, çözüm sürecini nasıl
eleştirdiğinize bakıyorduk.
HAYDAR
AKAR (Kocaeli) – Ne iş yapıyordunuz, ne?
YILMAZ
TUNÇ (Bartın) – Sizinle uğraşıyorduk!
BEDİA
ÖZGÖKÇE ERTAN (Devamla) - Başkan, müsaade etmezseniz sevinirim.
BAŞKAN
– Sayın Akar, Sayın Köktaş, lütfen… Lütfen sayın milletvekilleri…
BEDİA
ÖZGÖKÇE ERTAN (Devamla) – Anayasa Mahkemesinin verdiği karar hukuk adına bir
faciadır. Orada hak ve özgürlükleri güvence altına alması gereken Anayasa
Mahkemesi…
HAYDAR
AKAR (Kocaeli) – O silahları oraya sokmuşlarsa, o hâle getirmişlerse siz ne iş
yapıyordunuz yahu? 
FUAT
KÖKTAŞ (Samsun) – Bir sefer oraya söylesene.
HAYDAR
AKAR (Kocaeli) – Oraya da söylüyorum.
FUAT
KÖKTAŞ (Samsun) – Bu yana, bu yana söyle.
HAYDAR
AKAR (Kocaeli) – Siz ne iş yapıyordunuz, onu söyleyin. Devlet neredeydi? Bu
ülkeyi kim yönetiyordu?
BAŞKAN
– Sayın Akar… Sayın milletvekilleri…
FUAT
KÖKTAŞ (Samsun) – Bu yana söyle, bu yana…
YILMAZ
TUNÇ (Bartın) – Oraya söyleyemezsin, oraya.
HAYDAR
AKAR (Kocaeli) – Oraya söyleyemezmişim! Haydi be! Kolaycılığa başlamışsınız,
oraya söyleyeyim!
Size
söylüyorum: Bu ülkeyi kim yönetiyordu!
YILMAZ
TUNÇ (Bartın) – Ne o el kol hareketleri!
FUAT
KÖKTAŞ (Samsun) – Sen ne yapıyorsun lan orada?
BEDİA
ÖZGÖKÇE ERTAN (Devamla) – Sayın Başkan, süremi durdurmanızı rica ediyorum.
BAŞKAN
– Sayın milletvekilleri, lütfen… 
HAYDAR
AKAR (Kocaeli) – Lan deme, seni şimdi… Terbiyeli konuş!
BAŞKAN
– Sayın Akar…
HAYDAR
AKAR (Kocaeli) – Terbiyeli konuş!
VELİ
AĞBABA (Malatya) – Lan yok, lan yok.
HAYDAR
AKAR (Kocaeli) – Adam gibi konuşacaksınız!
BAŞKAN
– Sayın Akar…
VELİ
AĞBABA (Malatya) –Lan yok öyle, lan yok. 
BEDİA
ÖZGÖKÇE ERTAN (Devamla) – Sayın Başkan, müdahale etmenizi rica edeceğim.
BAŞKAN
– Ne yapabilirim? 
BEDİA
ÖZGÖKÇE ERTAN (Devamla) – Müdahale edin, süremi durdurun lütfen.
BAŞKAN
– Siz Genel Kurula hitap edin.
MAHMUT
TOĞROL (Gaziantep) – Ara verin Başkan, ara verin.
YILMAZ
TUNÇ (Bartın) – Abuk subuk konuşuyor!
HAYDAR
AKAR (Kocaeli) – Artistlik yapma!
BAŞKAN
- Sayın milletvekilleri, lütfen…
Buyurun,
devam edin siz.
BEDİA
ÖZGÖKÇE ERTAN (Devamla) – Nasıl devam edebilirim Sayın Başkan? 
BAŞKAN
– Ne yapabilirim?
BEDİA
ÖZGÖKÇE ERTAN (Devamla) – Süremi durdurmanızı rica ediyorum.
HAYDAR
AKAR (Kocaeli) – Artistlik yapma! Adabını bil, adam gibi otur orada!
VELİ
AĞBABA (Malatya) – Buraya geçmeyin, buraya geçmeyin.
HAYDAR
AKAR (Kocaeli) – Ben şimdiye kadar kimseye lan demedim burada!
BAŞKAN
– Sayın milletvekilleri, lütfen…
VELİ
AĞBABA (Malatya) – Buradan geçmeyin arkadaşlar, buradan geçmeyin.
HAYDAR
AKAR (Kocaeli) – Oturun yerinize ya, gelmeyin! Gelmeyin, oturun yerinize!
ÖZGÜR
ÖZEL (Manisa) – Buraya geçmeyin, buraya geçmeyin. 
YILMAZ
TUNÇ (Bartın) – Haydar Akar’a bir şey söyle, Haydar Akar’a, düzgün otursun
orada!
BAŞKAN
– Sayın milletvekilleri, yerlerinize… Lütfen… 
VELİ
AĞBABA (Malatya) – Arkadaşlar, haydi…
HAYDAR
AKAR (Kocaeli) – Lan diyor, bilmem ne diyor!
BAŞKAN
– Sayın Akar, lütfen ama, lütfen…
Sayın
milletvekilleri, herkes yerine.
ÖZGÜR
ÖZEL (Manisa) – Tamam arkadaşlar, oturun.
HAYDAR
AKAR (Kocaeli) – Tamam, niye heyecanlandınız? Oturun yerinize ya, herkes
otursun yerine. 
Konuşacak
sözü olmayan böyle konuşur.
BAŞKAN
- Buyurun Sayın Ertan.
BEDİA
ÖZGÖKÇE ERTAN (Devamla) – Bugün Anayasa Mahkemesinin Cizre hakkındaki kararının
bir hukuk faciası olduğunu belirttim çünkü burada yaralananların nasıl
yaralandığını sorgulayan soruları var. Açıkça, mahkeme hukuka aykırı bir karar
vermiştir. 
YILMAZ
TUNÇ (Bartın) – Abuk subuk konuşuyor ya!
RAMAZAN
CAN (Kırıkkale) – Tamam arkadaşlar.
HAYDAR
AKAR (Kocaeli) – Ona söyle, ona.
YILMAZ
TUNÇ (Bartın) – Ayıp yahu! 
FUAT
KÖKTAŞ (Samsun) – Gel, buradayız, burada!
BAŞKAN
– Sayın milletvekilleri, lütfen ama, lütfen…
Buyurun
Sayın Ertan. 
BEDİA
ÖZGÖKÇE ERTAN (Devamla) – Evet, hak ve özgürlükleri güvence altına alması
gereken Anayasa Mahkemesi bile bütün insan hakları standartlarına aykırı bir
şekilde yaraları kategorilendirmeye çalışıyor. Sivil olsun olmasın, herkes, her
kim olursa olsun, savaşta yaralandıysa önce tedavi edilmesi gerekir, sonra
dilerse yargılanabilir, durumuna göre. Türkiye şu an doğrudan ölüme terk ederek
yargılıyor. Herkes bilsin ki kalıcı olan hukuktur. Suç işleyen herkes bir gün
yargılanacaktır. 
Bugün,
o bölgede suç işleyen kolluk görevlileri ve devlet adına yetki kullanan
görevliler açıkça savaş suçu işliyor ve bunların bu kadar pervasız olmalarının
tek bir nedeni var, o da cezasızlık vaadidir. Yakın zamanda ortaya çıktı
“Savcının önüne çıkmaktan kaçınmayın. Tabuta gireceğinize savcının huzuruna
çıkın.” şeklindeki beyan. Ayrıca, “Mevzuatı bir tarafa bırakın.” şeklindeki
beyan, en tepeden onaylı bir cezasızlık vaadidir. Bundan cesaret alanlar her
türlü hukuksuzluğu işlemeye devam ediyorlar. 
Teşekkür
ederim. (HDP sıralarından alkışlar) 
BAŞKAN
– 2’nci maddeyi oylarınıza sunuyorum… Kabul edenler…
MAHMUT
TOĞRUL (Gaziantep) – Karar yeter sayısı istiyoruz Başkan. 
BAŞKAN
– Kabul etmeyenler…
YILMAZ
TUNÇ (Bartın) – Oylamaya geçti. 
ÇAĞLAR
DEMİREL (Diyarbakır) – Hayır, söyledik Başkan ya. 
MAHMUT
TOĞRUL (Gaziantep) – Başkan, karar yeter sayısı… 
YILMAZ
TUNÇ (Bartın) – Geç kaldınız. 
BAŞKAN
– Kabul edilmiştir. 
Bir
sonrakinde istersiniz, öncesinde. 
MAHMUT
TOĞRUL (Gaziantep) – Başkan, fırsat bırakmıyorsunuz, bu ne biçim tartışma ya!
BAŞKAN
– Ama işleme başladıktan sonra araya girilmez. 
MAHMUT
TOĞRUL (Gaziantep) – Siz ne zaman işleme başladınız Başkan ya?
BAŞKAN
– İşleme başlamadan önce, oylamadan önce söylemeniz lazım. 
ÇAĞLAR
DEMİREL (Diyarbakır) – Söyledik Başkan. 
MAHMUT
TOĞRUL (Gaziantep) – Başkan, siz yasaların sağlıklı çıkmasını engelliyorsunuz.
Madem AKP Grubu çok meraklı bu yasaları çıkarmaya, buyursunlar gelsinler. 
BAŞKAN
– Ya, bırak Allah aşkına!
3’üncü
maddeyi okutuyorum: 
MADDE 3- Bu kanun hükümlerini Bakanlar Kurulu yürütür. 
BAŞKAN
– Madde üzerinde söz isteyen, Halkların Demokratik Partisi Grubu adına Sibel
Yiğitalp. 
Buyurun.
(HDP sıralarından alkışlar) 
HDP
GRUBU ADINA SİBEL YİĞİTALP (Diyarbakır) – Sayın Başkan, değerli
milletvekilleri; konuşmama başlamadan önce Erich Fromm’un bir sözüyle başlamak
istiyorum: “Gerçek hiçbir zaman şiddetle çürütülemez.” 
Önce
Türkiye’nin bir haritasını okumak istiyorum size. Küresel Hukukun Üstünlüğü
Endeksi’nde genel sıralamada 99 ülke içerisinde Türkiye temel haklar
kategorisinde 78, açık devlet ilkesinde 69, düzen ve güvenlikte 67, düzenleyici
uygulama sıralamasında 38’inci, yolsuzluğun yokluğu sıralamasında 35’inci,
sivil adalet sisteminde 47’nci sırada, hükûmetin hesap verebilirliğinde 72 yani
sondan 27’nci, temel haklar boyutunda ise küresel sıralamada 78’inci sırada yer
alıyor. Aynı zamanda, Ekonomik İşbirliği ve Kalkınma Örgütünün yaptığı, şimdiye
kadarki kapsamlı küresel eğitim araştırmasında Türkiye 76 ülke arasında 41’inci
sırada yer alıyor ve bu sadece 2014’teki ölçüler. 2015 herhâlde bunun 2-3 katı
olacaktır.
SALİH
ÇETİNKAYA (Kırşehir) – Nereden biliyorsun?
SİBEL
YİĞİTALP (Devamla) – Biliyoruz çünkü şu anki şiddet politikalarından
sonuçlarını çok rahat görebiliriz. Bunun için çok uzun uzun anlattık size ama
anlama konusunda ne yazık ki algılarınız kapalı olduğu için bu konuda, tekrar
aynı konulara değinmeyeceğim çünkü sözün bittiği yer. Sadece şunu bilmenizi
istiyorum: Şimdi, sekiz aydır süren bu şiddet politikalarıyla, bu savaş
politikalarıyla bugüne kadar onlarca, yüzlerce insan yaşamını yitirdiği gibi
-bu kişisel bir öngörümdür- bugün, Cizre’deki yaralılar eğer oradan
çıkarılmazsa sabaha ve bundan sonra, zaten gidip alınsa dahi çok da bir şey
yapılacağı konusunda açıkçası çok ümidim yok. Ve biz bunları sizinle
paylaşırken aklınıza sakın şu gelmesin: O ambulansların alınması ve oraya
hizmet verilmesi, onlara ana sütü gibi hak olan bir hizmettir. 
Sağlık
hizmetlerine gelince: Bugün, sağlık hizmetlerinin ne durumda olduğunu hepimiz
çok iyi biliyoruz, sağlık politikalarını da çok iyi biliyoruz, Türkiye Kamu
Hastaneler Birliği -kompleks hastaneler üzerinden- oluşturularak, beraberinde
performans sistemi getirerek sadece performans üzerinden çalışmaya yönlendirip
onun üzerinden, para eksenli hasta bakımına mahkûm edilen sağlık çalışanlarının
ne durumda, nasıl bir çalışma koşulları olduğunu da iyi biliyoruz. Günde en az
70-80 hasta bakması gerekiyor ki o insan geçinebileceği bir paraya, bir maaşa
sahip olabilsin ama eğer parası varsa özel hastanede yüzde 400 katkı payı
üzerinden tedavi olunabiliyor. Yani paran kadar hizmet alabiliyorsun, paran
yoksa hizmet de veremezsin, hizmet de alamazsın. 
Sosyal
devlet anlayışına baktığınızda, her şeyin çok dört dörtlük olduğunu, her şeyin
çok güzel olduğunu anlatıp durursunuz ama kendi uygulamalarınızı kendiniz
yaşamadığınız için, halkın tabanında bunları yaşadığını da görmezsiniz her
zaman olduğu gibi. İnsanların ne kadar yoksullaştığından, milyonlarca işsizin
olduğundan ve milyonlarca insanın bu anlamda, beraberinde yaşadıkları, o yokluk
sınırında yaşadıkları aile trajedilerinden haberiniz bile olmaz yaşam alanına
baktığınızda ama konuşurken edebiyatını son derece iyi yaparsınız, bütün
diliniz onun üzerine ama pratik uygulamalara baktığınızda sıfır.
Bu,
sadece sosyal boyutu, şiddet ve güvenlik boyutunu zaten hep anlattık. Kayda,
gerçekten anlatma gibi derdim yok çünkü anlayacağınız konusunda hiç ümidim yok,
bu kadar net. 
MUSTAFA
ILICALI (Erzurum) – Laf atmayalım diye uğraşıyoruz ama…
SİBEL
YİĞİTALP (Devamla) – Ama şunu söylemek istemiyorum, şunu da altını çizerek
söyleyeceğim: Yarın, umarım, her şeyin çok daha iyi olacağını ümit ederim ama
sizin bu politikalarınız ve duruşlarınızla ne yazık ki sizler altında
kalacaksınız. Biz vicdani olarak ve durduğumuz yerden ve parti olarak da bütün
sorumluluğumuzu yerine getiriyoruz.
MURAT
BAYBATUR (Manisa) – He, he(!)
SİBEL
YİĞİTALP (Devamla) – Şimdi bakıyorum torba kanunlar yapılıyor, çok hızlı bir
şekilde, seri şekilde gidiyor ama önümüzdeki hafta için de çok rahat, CHP, AKP
ve MHP ortak, birleşip hemen tatil konusunda uzlaşabiliyorlar. Söz konusu Kürt
sorunu olunca, gariptir, 3’ü bir anda aynı, tavana bakıp, aynı bakış açısı
üzerinden hareket etme konusunda çok becerikliler.
Bakın,
bir hafta, önümüzdeki hafta da, bu kadar ülke yangın yeriyken tatili
düşünebilmek, tatil üzerinden cümle kurabilmek bu Meclisin sorumluluk
anlayışının çok güzel bir ölçütüdür.
İLKNUR
İNCEÖZ (Aksaray) – Ne tatili ya, ne tatili?
KAMİL
AYDIN (Erzurum) – Çünkü Kürt sorunu yok bize göre, yok. Kürt’ü sorun yapmayacaksın!
Kürt benim kardeşim, sorun değil.
SİBEL
YİĞİTALP (Devamla) – Bugünün çalışmayla ilgisi yoktur. Meclis her zaman
çalışmak zorundadır. 
MURAT
BAYBATUR (Manisa) – Çalışıyoruz bak.
OKTAY
ÇANAK (Ordu) – Çalışıyoruz da sizin milletvekilleriniz nerede?
SİBEL
YİĞİTALP (Devamla) – Bugün Kürt halkının mücadelesi statü mücadelesidir ve bu
mücadele de öyle veya böyle, önünde sonunda bir noktaya gelecektir. 
İLKNUR
İNCEÖZ (Aksaray – Kürt halkı adına konuşamazsın!
SİBEL
YİĞİTALP (Devamla) – Kürt halkının statü mücadelesi elbet ve elbet… (AK PARTİ
sıralarından gürültüler)
OKTAY
ÇANAK (Ordu) – Milletvekilleriniz nerede?
FUAT
KÖKTAŞ (Samsun) – Dağ adına konuşuyorsun, dağ! Sırtınızı dayadığınız dağ adına
konuşuyorsun. Kürt halkı adına konuşma!
SİBEL
YİĞİTALP (Devamla) – …çok güzel bir şekilde karşılığını bulacaktır ve oradan
bakıp onu alkışlayacak olan en başta sizler olacaksınız…
NİHAT
ÖZTÜRK (Muğla) - Demirtaş nerede? Demirtaş nerede?
SİBEL
YİĞİTALP (Devamla) – …tıpkı Dolmabahçe mutabakatını oturup hep birlikte sizin
-bakanlarınız da dâhil- alkışladığınız gibi.
NİHAT
ÖZTÜRK (Muğla) – Cizre’de silah taşıyan vekiliniz nerede, Şırnak
Milletvekiliniz? Bize öğüt vermeyin! 
SİBEL
YİĞİTALP (Devamla) – Dolmabahçe mutabakatı, 28 Şubatta… hatırlarsınız, hepiniz,
mikrofonlar elinize uzatıldığında, ağzınıza uzatıldığında…
NİHAT
ÖZTÜRK (Muğla) – Sizin milletvekiliniz nerede, nerede?
SİBEL
YİĞİTALP (Devamla) – …kahramanlıklar ve barış üzerinden, anneler üzerinden ne
güzel cümleler kuruyordunuz.
NİHAT
ÖZTÜRK (Muğla) – Kendine göre tatilde, tatilde! Teröristlerle tatil yapıyor
sizin milletvekiliniz! Bize öğüt verme! 
SİBEL
YİĞİTALP (Devamla) – Çünkü o döneme kadar hepiniz Dolmabahçe mutabakatının
arkasındaydınız. Her ne olduysa Dolmabahçe mutabakatından sonra, gariptir,
hepiniz bir işaret üzerinden, o çatışmasızlık sürecinin çok öncesi gibi, aynı
cümleleri kurmaya başladınız. Kendi iradeniz, o ana kadar var olan iradeniz
birdenbire tersine döndü. Ne oldu? Düne kadar ağlamayan insanlardınız, bugün…
NİHAT
ÖZTÜRK (Muğla) – Faysal Bey ne yapıyor, tatil mi yapıyor Cizre’de? 
FUAT
KÖKTAŞ (Samsun) - Siyasi mücadele verdik, silahlı mücadele vermedik.
SİBEL
YİĞİTALP (Devamla) – Faysal Bey halkıyla beraber, halkla mücadele ediyor.
İLKNUR
İNCEÖZ (Aksaray) – Halk değil o, teröristler, teröristler.
SİBEL
YİĞİTALP (Devamla) – Keşke Faysal Bey kadar sen de yürekli olsaydın! Keşke sen
de Faysal Bey kadar yürekli olsaydın! 
NİHAT
ÖZTÜRK (Muğla) – Bırak bu işleri!
SİBEL
YİĞİTALP (Devamla) – Faysal Bey kadar yürekli olsaydınız…
NİHAT
ÖZTÜRK (Muğla) – O zaman laf atmayacaksın! Bize laf atma!
SİBEL
YİĞİTALP (Devamla) – …bugün, kentinizin sorunlarını anlatırken…
NİHAT
ÖZTÜRK (Muğla) – Laf atma bize! Bize laf atma, bize! Bu tarafa…
SİBEL
YİĞİTALP (Devamla) – …yüreğinizle, inancınızla bunun sözünü söylerdiniz her
şeyi göze alarak. 
NİHAT
ÖZTÜRK (Muğla) – Bize laf atma!
SİBEL
YİĞİTALP (Devamla) – Buradan, oturup Faysal Bey’e söz söyleyecek en son insan
sizsiniz.
ÇAĞLAR
DEMİREL (Diyarbakır) – Sayın Başkan, tutanaklar… Faysal Bey’den özür
dileyecekler. 
SİBEL
YİĞİTALP (Devamla) – Asla… Faysal Bey’i imtina ederim… Size cevap bile vermem,
durduğunuz yer buna uygun değil bir defa. (AK PARTİ sıralarından gürültüler)
FUAT
KÖKTAŞ (Samsun) – Verme, verme!
İLYAS
ŞEKER (Kocaeli) – Teröristlere kuryelik yaptı be! Nasıl aynı kefeye koyacaksın!
Koyamazsın tabii. 
SİBEL
YİĞİTALP (Devamla) – Aynı zamanda, Dolmabahçe mutabakatı bugün, bütün halkların
ortak yaşamının, çoğulcu yaşamının bir manifestosuydu. (AK PARTİ sıralarından
gürültüler) O manifestoyu herkes çok güzel bir şekilde tartışmaya açmıştı ama o
tartışmaya açık olan bir ortamda, hiçbirinizin o ana kadar Kürt halkına dair en
ufak olumsuz bir cümlesi yok iken bir anda Kürt halkına karşı en negatif, en
nefret, en ırkçı sözler söylemeye başladınız.
GÖKCEN
ÖZDOĞAN ENÇ (Antalya) – Sayın Cumhurbaşkanı açıklıyor onunla ilgili fikrimizi.
NİHAT
ÖZTÜRK (Muğla) – Manifestoyu Cizre’de polis PKK’ya veriyor, PKK’ya!
Manifestonun âlâsını bilir…
SİBEL
YİĞİTALP (Devamla) – Bugün polisleri düşünseydiniz…
NİHAT
ÖZTÜRK (Muğla) - Manifestoyu size verdi.
SİBEL
YİĞİTALP (Devamla) – …polislerin ölmemesi için, çözüm ve müzakere için, burada
oturmaz, bunun cümlesini kurardınız, çözüm ve müzakere üzerinden çaba sarf
ederdiniz, ölümler üzerinden değil. Biz bir güne kadar ölümler üzerinden
konuşmamışız. 
GÖKCEN
ÖZDOĞAN ENÇ (Antalya) – Çözüme hendek kazdınız, çözüme hendek kazdınız.
NİHAT
ÖZTÜRK (Muğla) – Faysal Bey’e sorun bakayım, başka silah kalmış mı PKK’ya
vereceği?
SİBEL
YİĞİTALP (Devamla) – Siz Faysal Bey’in adını bile ağzınıza almayın! Değmez, size
cevap bile vermiyorum. Faysal Bey gibi kaç insan, kaç vekil var, sorarım size? 
NİHAT
ÖZTÜRK (Muğla) – Bir sorun bakalım, başka yerde silah var mı PKK’ya vereceği
daha? Belki silahları bitmiştir(!) 
SİBEL
YİĞİTALP (Devamla) – Faysal Bey gibi kaç vekil var aranızda? (AK PARTİ
sıralarından gürültüler)
İLYAS
ŞEKER (Kocaeli) - Teröristlere destek veren vekil, ondan orada. 
SİBEL
YİĞİTALP (Devamla) – Bakın, Faysal Bey’e yüzde 90 oy çıkıyor orada.
MİZGİN
IRGAT (Bitlis) – Sayın Başkan, neden müdahale etmiyorsunuz?
BAŞKAN
– Sayın milletvekilleri, lütfen, müdahale etmeyin. 
Sayın
Yiğitalp, siz de Genel Kurula hitap edin.
SİBEL
YİĞİTALP (Devamla) – Bakın, Şırnak’ta Halkların Demokratik Partisine yüzde 90
oy çıkmıştır. 
İLYAS
ŞEKER (Kocaeli) – Silah gücüyle, silah tehdidiyle.
SİBEL
YİĞİTALP (Devamla) – Bu da Faysal Bey ve onun gibi çalışan vekillere ve bu
politikaya ve bu ideolojiye olan inançtır. (AK PARTİ sıralarından gürültüler)
Siz, gerçekten bu kadar inanıyor olsaydınız oradan bir vekil çıkarırdınız ya da
oy alırdınız. 
İLYAS
ŞEKER (Kocaeli) – Silah tehdidiyle mi?
SİBEL
YİĞİTALP (Devamla) – Niye alamadınız? Alamadığınız için bugün şehirleri
tanklarla bombalıyorsunuz, bütün derdiniz bu.
İLYAS
ŞEKER (Kocaeli) – Silah tehdidiyle mi, terör tehdidiyle mi, PKK tehdidiyle mi?
NİHAT
ÖZTÜRK (Muğla) – Sanatçıyı niye dövdüler?
SİBEL
YİĞİTALP (Devamla) – Bugün nerede biz yüksek oy almışsak, Kürt halkı
bilinciyle, “Öz yönetim, demokratik yönetim.” dediği için, siz onlara cevap
olarak onları tanklarla bombalıyorsunuz. (AK PARTİ sıralarından gürültüler)
NİHAT
ÖZTÜRK (Muğla) – Sizin yaptığınız ne?
İLYAS
ŞEKER (Kocaeli) – PKK tehdidiyle değil mi? O oyların hepsini PKK tehdidiyle,
terör tehdidiyle aldınız.
SİBEL
YİĞİTALP (Devamla) – Hırsınızı, öfkenizi yenemiyorsunuz. Öfkeniz sizin vicdanınızı
köreltmiş ve o yüzden, Sayın Faysal Sarıyıldız kadar değerli, kahraman bir
vekilimize cevap verecek nitelikte değilsiniz. (AK PARTİ sıralarından
gürültüler)
NİHAT
ÖZTÜRK (Muğla) – Bak, bugün bir sanatçıyı dövmüşler, komalık yapmışlar
sanatçıyı.
İLYAS
ŞEKER (Kocaeli) – “Faysal” dediğiniz, teröristlere silah mı taşıyor?
Teröristlere kuryelik yapıyor “Faysal” dediğiniz.
SİBEL
YİĞİTALP (Devamla) – Ben önce onu söyleyeyim. Ayrıca, sizin bu nefret dilinize
cevap vermiyorum. Sizi halkın vicdanına...
İLYAS
ŞEKER (Kocaeli) – Teröristlere silah götürürken yakalandı Faysal Sarıyıldız.
Teröristlerle kol kola, silahla yakalandı.
NİHAT
ÖZTÜRK (Muğla) – O sanatçıyı kim dövdü bugün? O Kürt sanatçıyı kim komalık
yapmış bugün? Bir anlatsana şuradan, bir dinleyelim beraber. 
BAŞKAN
– Sayın milletvekilleri, lütfen...
SİBEL
YİĞİTALP (Devamla) – Şimdi, sizin derdiniz üzüm mü yemek, bağcıyı mı dövmek?
NİHAT
ÖZTÜRK (Muğla) – Ya, bir Kürt’ü dövmüşler mi? Sırf PKK’ya laf söyledi diye
dövmüşler. Bir anlatsana onları, dinleyelim.
SİBEL
YİĞİTALP (Devamla) – Sizin derdiniz gerçekten üzüm yemek olsaydı, bugün çözüm
ve müzakere konuşurdunuz; oturup ötekileştirme, kutuplaştırma üzerinden cümle
kurmazdınız, önümüzdeki haftanın tatil planlarını yapmazdınız.
İLYAS
ŞEKER (Kocaeli) – Ötekileştiren sizlersiniz.
NİHAT
ÖZTÜRK (Muğla) – Ne tatili ya! Tatili sizin arkadaşlarınız yapıyor! Nerede
arkadaşlarınız sizin? Bir baksana grubunuza. 
SİBEL
YİĞİTALP (Devamla) – Halklarınızı, gerçekten polisinizi mi düşünüyorsunuz, o
zaman gelir siz Mecliste çalışırsınız. Güvenliği mi düşünüyorsunuz, güvenlik
personelinizi mi düşünüyorsunuz, gelirsiniz burada çalışırsınız.
NİHAT
ÖZTÜRK (Muğla) – Tatili sizin arkadaşlarınız yapıyor, biz değil.
SİBEL
YİĞİTALP (Devamla) – Bizim vekil grubumuzdan 30’u sahada çalışıyor, ben de
kendim dâhil olmak üzere.
NİHAT
ÖZTÜRK (Muğla) – Sen kendi grubuna bak, kendi grubuna! Kendi grubuna bak, hepsi
tatilde!
GÖKCEN
ÖZDOĞAN ENÇ (Antalya) – 30’u sahadaysa Mecliste kim çalışıyor?
SİBEL
YİĞİTALP (Devamla) – Ben sahada çalışan bir vekilim. Bugün, sahanın sorunlarını
size anlatmak için buradayım ama sizin ırkçı diliniz ve nefretinizden
kaynaklı...
UĞUR
AYDEMİR (Manisa) – Çukur mu kazıyorsun, çukur mu?
MURAT
BAYBATUR (Manisa) – O çukurları, hendekleri kim açtı?
SİBEL
YİĞİTALP (Devamla) – Çukur... Hendekler Hazreti Muhammed döneminde bile
olmuştur. (AK PARTİ sıralarından gürültüler) Bugün neyi konuşuyorsunuz? Siz
hiçbir şey konuşamazsınız, hiçbir şey konuşamazsınız. O halkı hendeklere mahkûm
eden sizin politikalarınızdır. 
İLYAS
ŞEKER (Kocaeli) – Sizin sayenizde; siz onlara göz yumuyorsunuz, teröristlere
destek oluyorsunuz orada.
BAŞKAN
– Sayın milletvekilleri, lütfen…
SİBEL
YİĞİTALP (Devamla) – Bugün halkı mahkûm ettiğiniz politikalarınız hendekleri
oluşturmuştur.
NİHAT
ÖZTÜRK (Muğla) – Hendeği mi savunuyorsun sen?
SİBEL
YİĞİTALP (Devamla) – Hendekler ve çukurlar sizin eserinizdir, o çukurlar ve
hendekler sizin sayenizde olmuştur. (AK PARTİ sıralarından gürültüler) Ölenler
de -askerler de polisler de halk da- hep sizin sayenizde olmuştur. Bugün çözüm
ve müzakere üzerinden zamana yayarak halkları kandırmış ve bir çatışmasızlık
ortamından iktidarınızı güçlendirmişsiniz, bunu herkes çok iyi biliyor. Hiç
bunun arkası, sağı solu yok. Düne kadar, bakın, sizin yakın, arka bahçeniz olan
partiler bile sizinle aynı şeyi düşünüyor, yeri geldiğinde Dolmabahçe
mutabakatı üzerinden sizi vurabiliyor, yeri geldiğinde Sayın Önder, Sayın
Öcalan üzerinden sizi vurabiliyor. (AK PARTİ sıralarından gürültüler)
(Mikrofon otomatik cihaz tarafından
kapatıldı)
SİBEL
YİĞİTALP (Devamla) - Niye? Kendiniz, o zaman… (AK PARTİ sıralarından
gürültüler)
Saygılarımla.
(HDP sıralarından alkışlar)
NİHAT
ÖZTÜRK (Muğla)- Kendi özgür düşüncelerinizle konuşun!
İLYAS
ŞEKER (Kocaeli) - Dağın baskısı altındasınız!
BAŞKAN
– 3’üncü madde…
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, buyurun. 
ÖZGÜR
ÖZEL (Manisa) – Sayın hatip konuşması sırasında partimize “MHP, CHP, AKP
anlaştınız…” noktasında bir ithamda bulundu, buna açıklık getirmemiz gerek. 
BAŞKAN
– Buyurun Sayın Özel. 
İki
dakika, lütfen. 
Yeni
bir sataşmaya meydan vermeyelim. 
VI.- SATAŞMALARA İLİŞKİN KONUŞMALAR (Devam)
11.- Manisa Milletvekili Özgür Özel’in, Diyarbakır
Milletvekili Sibel Yiğitalp’in 52 sıra sayılı Kanun Tasarısı’nın 3’üncü maddesi
üzerinde HDP Grubu adına yaptığı konuşması sırasında CHP Grubuna sataşması
nedeniyle konuşması
ÖZGÜR
ÖZEL (Manisa) – Teşekkür ederim. 
Sayın
Başkan, değerli milletvekilleri; hepinizi saygıyla selamlarım. 
Biraz
önce, sayın hatip kürsüde “CHP, AKP, MHP anlaştınız, Meclisi tatile
sokacaksınız.” gibi bir ithamda bulundu. Öncelikle şunu söylemek isterim: Yeni
bir tartışma, yeni bir sataşmaya sebebiyet verme ve görüşmelerin aksamasını,
uzamasını temenni etmem çünkü uluslararası anlaşmalar var. Şu anda görüşülmekte
olan uluslararası anlaşmada da 4 partinin mutabakatı var, kimse karşı oy
yazmamış; birazdan bir karşı oy yazdığınız anlaşma görüşülecek ama bu anlaşma 4
partinin mutabakatıyla geçmiş. 3 partinin mutabakatından bahsedecekseniz, durum
şundan ibaret: Cumhuriyet Halk Partisi gelecek hafta Meclisin çalışacağı
noktasında kendini planladı, programladı. Adalet ve Kalkınma Partisinin bu
noktadaki bir niyetinden haberdar olduk ama Plan ve Bütçe Komisyonunun
çalışmalarına devam edeceğini söylediler. O durumdaki itirazımız şu oldu: Biz,
buradan Plan ve Bütçe Komisyonunu hangi bakanlığın bütçesi görüşülüyorsa o
konuda takviye ediyoruz ve oradaki görüşmelere katkı sağlıyoruz, değer
katıyoruz ve oradaki mücadeleyi, muhalefeti, katkıları önemsiyoruz. Bizim
talebimiz, eğer Adalet ve Kalkınma Partisi Meclisi tatile sokacaksa Plan ve
Bütçe Komisyonunun da eş zamanlı tatile girmesi noktasında oldu. Birazdan
gelecek olan veya bugün yapılmış olan AKP grup önerisiyle bugün görüşmeler
sonuçlanırsa haftaya üç gün süreyle Meclisin çalışmayacağı var. Bu konuda bir
mutabakat diyorsanız, dün sayın grup başkan vekiliniz de önce bir metne imza
attı, daha sonra -4’lü bir mutabakat aranıyordu- kendisi imzasını çekince bir
3’lü mutabakat metni falan onaylanmadı. Bugün AKP grup önerisi geldi, dikkatle
takip ettiyseniz ve AKP’nin oylarıyla o karar alındı. Cumhuriyet Halk Partisini
bu konuda suçlamadan önce, lütfen, kim ne önermiş, kim neye oy vermiş, bunlara
dikkat edelim. 
Teşekkür
ederim. 
ERKAN
AKÇAY (Manisa) – Sayın Başkan…
ÇAĞLAR
DEMİREL (Diyarbakır) – Sayın Başkan…
BAŞKAN
– Önce Sayın Akçay talepte bulundu. 
Sayın
Akçay, buyurun.
ERKAN
AKÇAY (Manisa) – Biraz evvel, kürsüdeki konuşmacı partimizin de adını zikretmek
suretiyle… İşte “AKP, MHP Meclisi…” 
BAŞKAN
– Buyurun Sayın Akçay.
Size
de iki dakika süre veriyorum.
12.- Manisa Milletvekili Erkan Akçay’ın, Diyarbakır
Milletvekili Sibel Yiğitalp’in 52 sıra sayılı Kanun Tasarısı’nın 3’üncü maddesi
üzerinde HDP Grubu adına yaptığı konuşması sırasında MHP Grubuna sataşması
nedeniyle konuşması
ERKAN
AKÇAY (Manisa) – Sayın Başkan, değerli milletvekilleri; hepinizi saygıyla
selamlıyorum. 
Şimdi,
tatil ayrı bir kavramdır, çalışmalara ara vermek ayrı bir kavramdır. Türkiye
Büyük Millet Meclisi HDP’nin dayatmasına mahkûm değildir; öncelikle bunu ifade
edeyim değerli arkadaşlar. (MHP ve AK PARTİ sıralarından alkışlar)
Türkiye’de
bir Kürt sorunu yoktur, bir terör sorunu vardır; öncelikle bilinmesi gereken
budur. (MHP ve AK PARTİ sıralarından “Bravo” sesleri, alkışlar) Milliyetçi
Hareket Partisi dün de bunu söylüyordu, bugün de bunu söylüyor, yarın da bunu
söyleyecek; bunu da özellikle hatırlatırım değerli arkadaşlar.
Yalnız
birileri ve terör örgütleri, ülkemizde Kürt’ü sorun hâline getirmek istiyor;
bütün gayreti de buradan. Dolayısıyla, Kürt kavramını arkasına alarak sanki
kendileri temsilcileriymiş gibi hareket edenler fevkalade yanılıyorlar; bir.
Türkiyeli olmaya çalışmaları tamamen bir çelişki hâline düşüyor. Hem “Türkiyeli
olacağım.” diyeceksin hem “kürdistan” diye bazı tanımlamalar yapacaksınız; bu,
mümkün değildir. 
Sayın
konuşmacı gerçek, doğru bilgileri lütfen, kendi grup başkan vekilinden alsın;
o, gerekli bilgilere de sahiptir ve biraz evvel de yine Sayın Grup Başkan
Vekili Demirel konuşmasında -tutanaklara tam bakmadım ama- hafızamda kaldığı
kadarıyla “Öncelikle gerekirse Başkanlık sistemini de görüşelim.” diyor, böyle
bir çağrıda da bulundu fakat sonraki konuşmacının bundan da zannediyorum haberi
olmadı. 
Durum
ortadadır. Bu uluslararası sözleşmelerin çıkmasında biz fayda görüyoruz
Milliyetçi Hareket Partisi olarak. Önümüzdeki hafta da üç gün hem Plan ve Bütçe
Komisyonunun hem Türkiye Büyük Millet Meclisinin çalışmalarına ara vermesinin
de faydalı olacağını düşünüyoruz. 
Hepinize
saygılar sunuyorum. (MHP ve AK PARTİ sıralarından alkışlar) 
ÇAĞLAR
DEMİREL (Diyarbakır) – Sayın Başkan… 
BAŞKAN
– Sayın Demirel… 
ÇAĞLAR
DEMİREL (Diyarbakır) – Hem CHP Grubunun hem MHP Grubunun sataşmaları açık,
ortadadır Başkan. Ben, hepsine birden… 
ERKAN
AKÇAY (Manisa) – Sataşmadık ki! 
BAŞKAN
– Tam olarak ne söyledi? Onu sormak durumundayım da onun için. 
MAHMUT
TOĞRUL (Gaziantep) – Diğerlerine neden sormuyorsunuz Başkan? 
BAŞKAN
– Herkese soruyorum Mahmut Bey. 
Lütfen,
Sayın Toğrul, müdahale etme! Akçay’a da sordum, Sayın Özel’e de sordum. 
ÇAĞLAR
DEMİREL (Diyarbakır) – Yani “HDP’nin dayatmasına mahkûm değiliz.” dedi.
Yani HDP neyi dayattı ki mahkûm değil? 
BAŞKAN
– Tamam. 
Buyurun.

İki
dakika süre veriyorum. 
13.- Diyarbakır Milletvekili Çağlar Demirel’in, Manisa
Milletvekili Özgür Özel ile Manisa Milletvekili Erkan Akçay’ın sataşma nedeniyle
yaptıkları konuşmaları sırasında HDP Grubuna sataşması nedeniyle konuşması
ÇAĞLAR
DEMİREL (Diyarbakır) – Sayın Başkan, yani bütün konuşmalarda HDP Grubuna
sataşma var; hâlâ ne söylendiği ifade ediliyor!
Evet,
ben bir Kürt’üm, Kürt sorunu vardır. (HDP sıralarından alkışlar)
TAHİR
ÖZTÜRK (Elâzığ) – Yoktur, yok! 
ÇAĞLAR
DEMİREL (Devamla) – Bunu çok açık söylüyoruz. Kürt sorunu bu ülkede çözülmediği
sürece Türkiye hiçbir zaman demokratik olamaz. O yüzden, Türkiye’nin
demokratikleşmesini istiyorsak bütün sorunları çözmek zorundayız. 
KEREM
ALİ SÜREKLİ (İzmir) – Önce siz demokratikleşin, önce siz!
ÇAĞLAR
DEMİREL (Devamla) – Biz, burada, Türkiye’de siyaset yapan bir partiyiz. Tüm
Türkiye’yi kucaklayan, Kürt’e de Türk’e de Laz’a da, inançlara, kimliklere özgürce,
eşit yaklaşan bir partiyiz. (AK PARTİ sıralarından gürültüler) 
İkincisi:
CHP Grubundan arkadaşlarımız ifade etti. Dün bizim mutabakata vardığımız tek
bir şey vardı; genç girişimcilere ödenecek miktarın artırılması. Onun dışında
hiçbir mutabakata varmadık biz burada.
MAHMUT
ATİLLA KAYA (İzmir) – Yanlışlıkla attın herhâlde!
ÇAĞLAR
DEMİREL (Devamla) – Hiçbir zaman, önümüzdeki haftanın tatil edilmesine, ara
verilmesine izin vermedik, vermeyeceğiz. Bugünkü buradaki mücadelemiz de buna
ilişkindir. Neden bu süreçte… 
KEREM
ALİ SÜREKLİ (İzmir) – Vermezsen verme, Meclis karar alır!
ÇAĞLAR
DEMİREL (Devamla) – Yani dinleyin, dinleyin, anlarsınız. 
Neden
bu süreçte ülkenin her yerine bu kadar cenazeler giderken, askerin, polisin,
sivil halkın öldüğü bir süreçte neden bu ülke kan gölündeyken, Cizre’de,
Silopi’de, Sur’da sokağa çıkma yasakları varken, bu ülke savaş alanı içindeyken
bize tatil yapmak, bu Meclisi kapatmak düşmez, bize bu Mecliste çözüm üretmek
düşer. O yüzden, diyoruz ki: Mutabakata vardığımız tek şey genç girişimcilerin
durumuydu, onun dışında hiçbir mutabakatımızın olmadığını ifade ediyoruz ve biz
şunu söyleyelim… 
ABDULKADİR
AKGÜL (Yozgat) - Olmasın zaten. 
ÇAĞLAR
DEMİREL (Diyarbakır) – Olmayacağını da söylüyoruz, evet. 
Biz,
parlamenter sistemde Parlamentonun çalışmasından yanayız. Başkanlık sistemi,
parlamenter sistem, üniter sistem, ademimerkeziyetçi sistem, demokratik
özerklik, öz yönetim, hepsi bu ülkede tartışılmalıdır. Demokratik özerklik ve
kendini öz yönetimle ifade etmek, yerellere yetki vermek her zaman için
savunduğumuz bir siyasettir.
Teşekkür
ederim. (HDP sıralarından alkışlar)
BAŞKAN
– Sayın milletvekilleri…
İLKNUR
İNCEÖZ (Aksaray) – Sayın Başkanım, bu tatil konusuna ben de bir açıklık
getirmek istiyorum.
BAŞKAN
– Buyurun Sayın İnceöz.
İLKNUR
İNCEÖZ (Aksaray) – Bu tatil konusuna… Biraz evvel, “AK PARTİ tarafından da
Meclis önümüzdeki hafta tatil edilecektir.” denildi. Bununla ilgili ben de bir
açıklama yapmak istiyorum. 
BAŞKAN
– Buyurun Sayın İnceöz. (AK PARTİ sıralarından alkışlar) 
İki
dakika, lütfen.
Yeni
bir sataşmaya meydan vermeyelim.
14.- Aksaray Milletvekili İlknur İnceöz’ün, Diyarbakır
Milletvekili Çağlar Demirel’in sataşma nedeniyle yaptığı konuşması sırasında AK
PARTİ Grubuna sataşması nedeniyle konuşması
İLKNUR
İNCEÖZ (Aksaray) – Sayın Başkanım, değerli milletvekili arkadaşlarım; evet, dün
de bir grup önerisi verdik, bugün de bir grup önerisi verdik. Meclis, gündemine
hâkim bir şekilde çalışmaktadır, çalıştırmaya gayret gösteriyoruz her şeyden
önce. Eğer Meclisi çalıştırma konusunda samimilerse her gün grup önerisi
vererek Meclisi kilitlemeye çalışmazlar; birincisi. (AK PARTİ sıralarından
alkışlar)
MAHMUT
TOĞRUL (Gaziantep) - Grup önerisi haktır, hak. Öyle şey mi olur!
İLKNUR
İNCEÖZ (Devamla) – İkincisi; Meclisi çalıştırma konusunda grup önerimizde şu
yazmakta: Evet, bugün hepimizin önünde olan uluslararası sözleşmeler
tamamlandığında, haftaya -herhangi bir şekilde “tatil” ibaresi yok-
toplanmaması konusunda. Bu çok normal, diğer partilerden de gelen talep
doğrultusunda, bu bir tatil değildir. Bakın, bunu başka şeylerle karıştırmamak
lazım. Dün Danışma Kurulunun altına imzanızı attınız, daha sonra çektiniz, bu
gerekçeyi sunuyorsunuz, bu çok inandırıcı değil; bunu özellikle belirtmek
istiyorum. (AK PARTİ sıralarından alkışlar) Bu, çifte yüzlülüğün ifadesidir
-başka bir şey söylemiyorum- yani iradenizi ortaya koyamadığınızı gösteriyor.
Attığınız imzanın arkasında durmanız gerekirdi. Bununla beraber, diyorsunuz ki:
“Türkiye’de Kürt sorunu vardır.” Bakın, bu Parlamentoda neredeyse her partide
-aşağı yukarı- Kürt kardeşlerimiz, hepimiz iç içe oturmaktayız; eğer bir sorun
olsaydı, sadece orada otururlardı, sadece bu bile bunu göstermektedir. (AK
PARTİ sıralarından alkışlar)
Bununla
beraber, şunu özellikle belirtmek istiyorum: Evet, sokağa çıkma yasakları var.
Bunun bir tek sebebi var; PKK terör örgütünün oradaki sivil vatandaşlarımızın
canını, malını tehdit etmesidir. Orada bir terör sorunu vardır ve bu çözülene
kadar da bu yasaklar uygulanacaktır, çukurlar kapanana kadar da uygulanmaya
devam edecektir. (AK PARTİ sıralarından “Bravo” sesleri, alkışlar) 
Yüce
heyeti saygıyla selamlıyorum. (AK PARTİ sıralarından alkışlar)
ÇAĞLAR
DEMİREL (Diyarbakır) – Sayın Başkan…
BAŞKAN
– Buyurun Sayın Demirel.
ÇAĞLAR
DEMİREL (Diyarbakır) – Hatip alenen grubumuza yönelik ifadelerde bulunmuştur;
biz grup önerisi getirerek sanki Meclisi tıkıyormuşuz gibi. Buna bir açıklık
getirmemiz gerek.
BAŞKAN
– Buyurun Sayın Demirel.
Lütfen,
artık, bu son olsun, yeni bir sataşmaya meydan vermeyelim. 
15.- Diyarbakır Milletvekili Çağlar Demirel’in, Aksaray
Milletvekili İlknur İnceöz’ün sataşma nedeniyle yaptığı konuşması sırasında HDP
Grubuna sataşması nedeniyle konuşması
ÇAĞLAR
DEMİREL (Diyarbakır) – Şimdi, biz, evet, grup önerisi getireceğiz, her zaman da
getireceğiz çünkü bu ülkede, sorunları grup önerileri getirerek, burada
tartışarak, ifade ederek çözeceğimize inanıyoruz. Biz grup önerileri getirerek
burayı kilitlemiyoruz. 
NİHAT
ÖZTÜRK (Muğla) – Şu an yaptığınız ne?
ÇAĞLAR
DEMİREL (Devamla) – Burayı kilitleyen sizsiniz ki! Burası açıldığında sadece
kaç kişiyle başlıyor, sadece oy kullanmaya geldiğinizde kaç kişiyle
bitiriyorsunuz? (AK PARTİ sıralarından gürültüler) 
NİHAT
ÖZTÜRK (Muğla) – Siz kendinize bakın!
ÇAĞLAR
DEMİREL (Devamla) – Bence sizin bunu ifade etmeniz lazım. Biz ne kadarsak o
kadarla geliyoruz. (AK PARTİ sıralarından gürültüler)
NİHAT
ÖZTÜRK (Muğla) – Kendinize bakın!
BAŞKAN
– Sayın milletvekilleri, lütfen, müdahale etmeyelim.
ÇAĞLAR
DEMİREL (Devamla) – Biz ne kadarsak o kadarla geliyoruz. Bizim yarımız,
arkadaşlarımızın yarısı… Biz bunun hesabını size vermek zorunda değiliz. 
NİHAT
ÖZTÜRK (Muğla) – Bizler mi sana hesap vereceğiz?
ÇAĞLAR
DEMİREL (Devamla) – Siz buradasınız zaten. Sizin ne olduğunuz belli, ortada.
(AK PARTİ sıralarından gürültüler)
NİHAT
ÖZTÜRK (Muğla) – Nereden biliyorsun ya?
BAŞKAN
– Sayın milletvekilleri, müdahale etmeyelim.
ÇAĞLAR
DEMİREL (Devamla) – Sadece parmak kaldırmak, indirmek Parlamento çalışması
değildir. 
NİHAT
ÖZTÜRK (Muğla) – Sen öyle zannet!
OSMAN
BOYRAZ (İstanbul) – Sen parmak bile kaldıramıyorsun!
ÇAĞLAR
DEMİREL (Devamla) – Bunu, ilk başta AKP çok net bilmelidir. (AK PARTİ
sıralarından “Hadi oradan, hadi oradan!” sesleri)
Parlamento
sadece parmak kaldırmak ve indirmek yeri değildir; çok net bilinmesi lazım.
Neyin görüşüldüğünü bile bilmeden, sadece dışarıdan çağrıldığında gelip parmak
kaldırıp indirmekle bu sorunu çözemezsiniz. Siz eğer sorunları çözmek
istiyorsanız, ancak burada özgürce tartışacaksınız. 
TAHİR
ÖZTÜRK (Elâzığ) – Kendinize bak, kendinize!
NİHAT
ÖZTÜRK (Muğla) – Hangi maddeyi tartıştınız ya? “30 tane yolu var.” deyip altı
günden beri bloke ettiniz herkesi ya! Hangi maddeyi konuştunuz siz? Neyi
tartıştınız burada?
ÇAĞLAR
DEMİREL (Devamla) – Böyle, laf atmalarla da hakaret etmelerle de olmayacak.
Attığınız her lafın, söylediğiniz her sözün de özrünü dileyeceksiniz, hepsinin
özrünü dileyeceksiniz. 
BAŞKAN
– Sayın milletvekilleri, lütfen…
ÇAĞLAR
DEMİREL (Devamla) – Siz düşüncelerimize ipotek koyamazsınız, biz
düşüncelerimizi özgürce burada ifade ederiz… 
METİN GÜNDOĞDU (Ordu) – “Düşüncelerimiz.”
diye terör örgütünün talimatlarını söyleme.
ÇAĞLAR DEMİREL (Devamla) – …kimseye de
söyletmeyiz yani. Biz burada düşüncemizi de irademizi de çok açık bir şekilde ifade
ettik.
Grubumuz da biz de neye imza attığımızın,
neyi konuştuğumuzun arkasındayız, biliyoruz ve bilmeye de devam edeceğiz,
konuşmaya da devam edeceğiz.
Teşekkür ediyorum. 
IX.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet Aydın’ın,
devlete ait kurum ve kuruluşlar ile güvenlik güçlerini itham eden kaba ve
yaralayıcı söylemlerin Anayasa ve İç Tüzük’e aykırı olduğuna ve Türkiye
Cumhuriyeti devleti içinde “kürdistan” adıyla herhangi bir idari veya coğrafi
birim bulunmadığına ilişkin konuşması
BAŞKAN – Sayın milletvekilleri, özellikle
son zamanlarda, kürsüde birtakım konuşmaların yapıldığını bizler de, çok net
bir şekilde kamuoyu da görüyor. Bu Anayasa’ya ve İç Tüzük’e uygun olarak ben de
bir açıklama gereği hissediyorum. 
Türkiye Cumhuriyeti Anayasası’nın 3’üncü
maddesine göre “Türkiye Devleti, ülkesi ve milletiyle bölünmez bir bütündür.”
Yine Anayasa’nın 14’üncü maddesinde, Anayasa’da yer alan hak ve hürriyetlerden
hiçbirinin, devletin ülkesi ve milletiyle bölünmez bütünlüğünü bozmayı
amaçlayan faaliyetler biçiminde kullanılamayacağı belirtilmektedir. 
Dolayısıyla, özellikle son dönemlerde
zaman zaman “savaş”, “iç savaş”, “devlet terörü”, “katliam”, “kürdistan” ve
hatta ve hatta “soykırım” gibi ifadelerle devlete ait kurum ve kuruluşlar ile
güvenlik güçlerini itham eden, âdeta kesin ve maddi gerçeklik olarak sunulan
kaba ve yaralayıcı söylemler Anayasa ve İç Tüzük ile evrensel hukuk kurallarına
aykırıdır ve bu söylemleri şiddetle reddetmemiz gerekiyor. (AK PARTİ, MHP
sıralarından “Bravo” sesleri ve ayakta alkışlar, CHP sıralarından alkışlar) 
Türkiye Cumhuriyeti’nin merkezî ve
mahalli idare yapılanmasının esasları Anayasa’nın 126’ncı ve 127’nci
maddelerinde düzenlenmiştir. Bu esaslar dâhilinde, Türkiye Cumhuriyeti devleti
içinde “kürdistan” adıyla herhangi bir idari veya coğrafi birim
bulunmamaktadır. (AK PARTİ ve MHP sıralarından ayakta alkışlar, CHP
sıralarından alkışlar) “Kürdistan” ifadesinin tarihî ve coğrafi bir terim
olarak kullanılmasından ziyade, Türkiye sınırları içindeki bir bölgeyi ayrı bir
egemen ve hukuki ve siyasi varlık biçiminde gösterir şekilde zikredilmesi doğru
değildir. 
VELİ AĞBABA (Malatya) – Daha önce
duymadınız mı? 
FUAT KÖKTAŞ (Samsun) – Hatırlattığı için
duygulandık. 
MAHMUT TOĞRUL (Gaziantep) – Sayın Başkan…
(AK PARTİ sıralarından “Dinle, dinle!” sesleri)
BAŞKAN – Kaldı ki Anayasa ve İç Tüzük
gereği temiz bir dil kullanmanın yanı sıra, ülkenin ve milletin bölünmez
bütünlüğünü savunmak, terörün her türlüsüne karşı hep birlikte ortak tavır
almak ve Anayasa’ya bağlı hareket etmek seçilmiş tüm milletvekillerinin asli
görevidir. 
Netice
olarak ortada Kürt kardeşlerimizin bir mücadelesi yoktur. Ben de bir Kürt
olarak çok açık ve net söylüyorum ki bu bir terörle mücadeledir ve terörün her
türlüsünü lanetliyorum. (AK PARTİ ve MHP sıralarından ayakta alkışlar) 
Teşekkür
ediyorum. 
Birleşime
beş dakika ara veriyorum.
Kapanma Saati: 21.56
ALTINCI OTURUM
Açılma Saati: 22.12
BAŞKAN: Başkan Vekili Ahmet AYDIN
KÂTİP ÜYELER: Fehmi KÜPÇÜ (Bolu), Sema KIRCI (Balıkesir)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 35’inci Birleşiminin
Altıncı Oturumunu açıyorum.
52
sıra sayılı Kanun Tasarısı’nın görüşmelerine kaldığımız yerden devam ediyoruz. 
VIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
3.- Hükümlülerin
Nakline Dair Sözleşmeye Ek Protokolün Onaylanmasının Uygun Bulunduğuna Dair
Kanun Tasarısı (1/432) ve Dışişleri Komisyonu Raporu (S.
Sayısı: 52) (Devam)
BAŞKAN
– Komisyon burada 
Hükûmet
burada.
3’üncü
madde üzerinde Cumhuriyet Halk Partisi Grubu adına Malatya Milletvekili Veli
Ağbaba konuşacak.
Buyurun
Sayın Ağbaba. (CHP sıralarından alkışlar)
Süreniz
on dakikadır.
CHP
GRUBU ADINA VELİ AĞBABA (Malatya) – Sayın Başkan, değerli arkadaşlar; ben de
hepinizi saygıyla selamlıyorum. 
Tabii
Malatya’yla ilgili konuşacağım ama birkaç şeyi de söylemeden duramayacağım. 
AYŞE
SULA KÖSEOĞLU (Trabzon) – Bekliyoruz. 
VELİ
AĞBABA (Devamla) – Yani vallahi duramıyorum. Şimdi, arkadaşlar, benim hafızam
biraz zayıf da olsa bazı şeyleri hatırlıyorum, söylemeden de duramıyorum. 
Şimdi,
HDP’yle sürekli atışıyorsunuz. “Kürdistan yok, Kürt yok, Kürt sorunu yok, terör
sorunu var.” diyorsunuz. 
ÖZGÜR
ÖZEL (Manisa) – Zeytini bile inkâr ettiler. 
VELİ
AĞBABA (Devamla) – Bu “kürdistan” sözünü ilk kez kim kullanmış? 17 Kasım
2013’te Sayın Cumhurbaşkanı kullanmış arkadaşlar, “kürdistan” demiş. Yani, öyle
enteresan işler oluyor ki insanın inanması mümkün değil.
MAHMUT
TOĞRUL (Gaziantep) – “Lazistan” demiş. 
GÖKCEN
ÖZDOĞAN ENÇ (Antalya) – HDP adına mı çıktınız Sayın Ağbaba? 
VELİ
AĞBABA (Devamla) – Bakın değerli arkadaşlar, aynı Cumhurbaşkanı bir gün diyor
ki: “Bu BDP milletvekillerini Meclisten atalım.” bir gün sonra diyor ki: “Biz
barış görüşmeleri yapıyoruz.” Ben sizi kutluyorum, bakın, AKP Grubunu, sizi
hakikaten kutluyorum, içten kutluyorum çünkü sizin kadar böyle bir değişik algı
yaratan bir parti daha dünyaya gelmedi. Bakın, geçtiğimiz gün Özgür Özel
söyledi, ben de sürekli söylüyorum; bu AKP Grubunu var ya, tebrik etmek lazım,
AKP’yi tebrik etmek lazım, dağ ve adayla konuşmayı becerebilen tek parti
sizsiniz. Ne diyorsunuz? Öcalan’la görüşüyorsunuz, “Biz Öcalan’la
görüşmüyoruz.” diyorsunuz. Kimle görüşüyorsunuz? “İmralı’yla görüşüyoruz.” Ya,
insan adayla konuşur mu? “Efendim, Kandil’le müzakereler sürüyor.”
CAHİT
ÖZKAN (Denizli) – Sen biraz edep öğren. Hafızanı toparla öyle konuş!
VELİ
AĞBABA (Devamla) – İnsan dağla konuşur mu? (CHP sıralarından alkışlar, AK PARTİ
sıralarından gürültüler) 
İLKNUR
İNCEÖZ (Aksaray) – Kandil’i Malatya’ya bağla…
CAHİT
ÖZKAN (Denizli) – Seninle bile konuşuyoruz ya, seni bile dinliyoruz be!
VELİ
AĞBABA (Devamla) – Kimle konuşuyorsunuz? Sabri Ok’la konuşuyorsunuz, Murat
Karayılan’la konuşuyorsunuz, Cemil Bayık’la konuşuyorsunuz. 
Değerli
arkadaşlar, bakın, bir sürü çarkınız var ama ben hakikaten sizi kutluyorum. 
CAHİT
ÖZKAN (Denizli) – Ya Ağbaba, sizi millet kutladı sizi 1 Kasımda, millet kutladı
sizi 1 Kasımda. 
VELİ
AĞBABA (Devamla) - Şimdi, ne diyor? “PKK’yla biz görüşmüyoruz.” Efendim,
ben de biliyorum siz görüşmüyorsunuz. Duble yolları AKP yapıyor, PKK’yla
görüşmeyi devlet yapıyor, siz yapmıyorsunuz. Bakın, Öcalan’ın günlüklerini
okuyunca biraz yüzünüzün kızarması lazım; CHP’ye kurduğunuz komploları, CHP’ye
kurduğunuz kumpasları okumaya başladık. 
CAHİT
ÖZKAN (Denizli) – Ya, millet tokatlıyor sizi, hâlâ anlayamadınız meseleyi. 
VELİ AĞBABA (Devamla) – Şimdi söylenecek
çok şey var.
Ha,
bir şey daha söyleyeyim, unutmadan söyleyeyim. Bu hendek var ya hendek, hendek
eşilmiş ya…
HÜSNÜYE
ERDOĞAN (Konya) – Çukur, çukur.
VELİ
AĞBABA (Devamla) – Hendek, çukur; neyse. 
Onu
kim yaptı, hangi parti döneminde yapıldı biliyor musunuz? 
İLKNUR
İNCEÖZ (Aksaray) – “Neyse” değil, çukur. 
VELİ
AĞBABA (Devamla) – Hendek, çukur; neyse, adını ne koyuyorsanız.
O
hangi dönemde yapıldı biliyor musunuz? AKP iktidar değildi, kim iktidardı?
“CHP.” Tek parti döneminde açıldı o hendekler, çukurlar da; siz yoktunuz, ya
İran’daydınız ya Irak’ta, siz Hükûmet değildiniz(!)
Arkadaşlar,
gözümüzün içine baka baka diyorsunuz ki… 
CAHİT
ÖZKAN (Denizli) – Sizin açtığınız çukurların…
VELİ
AĞBABA (Devamla) – …“Hendek”, “çukur” vesaire. Adam ağır iş makinasını almış,
gelmiş açmış hendeği, haberin yok. 
İLKNUR
İNCEÖZ (Aksaray) – Belediye yapmış, belediye.
ERKAN
AKÇAY (Manisa) – Keynes yapmış, Keynes(!)
VELİ
AĞBABA (Devamla) – Adam Iğdır ilinin merkezine mayın döşüyor, bomba döşüyor, 13
gencecik polis ölüyor; Hükûmet yok ortada. Kim yaptı? “CHP zihniyeti.” Ne
zaman? “Tek parti döneminde, Millî Şef döneminde.” (AK PARTİ sıralarından
gürültüler) 
İLKNUR
İNCEÖZ (Aksaray) – Malatya’ya gel, Malatya’ya.
VELİ
AĞBABA (Devamla) – Bunu da söyleyin arkadaşlar, lütfen, sizden rica ediyorum.
Şimdi,
zorunuza gidiyor ama maalesef bir gün “terör” diyorsunuz, bir gün “PKK”
diyorsunuz. 
İLKNUR
İNCEÖZ (Aksaray) – Bak, sen konuştukça HDP gülüyor.
VELİ
AĞBABA (Devamla) – Şimdi, bazı şeyleri söyleyeceğim de söyleyeyim mi
söylememeyim mi çok da…
CAHİT
ÖZKAN (Denizli) – HDP bile gülüyor söylediklerine. HDP bile gülüyor, HDP!
TUĞBA
HEZER ÖZTÜRK (Van) – Size gülüyoruz, size.
VELİ
AĞBABA (Devamla) – Şimdi, bakın, İmralı’yla ilgili görüşlerinizi biliyoruz,
PKK’yla ilgili görüşlerinizi biliyoruz. Allah aşkına, size bir şey
söyleyeceğim: Siz Öcalan’la ilgili olumsuz tek kelime niye etmiyorsunuz, niye
konuşmuyorsunuz Öcalan’la ilgili? 
CAHİT
ÖZKAN (Denizli) – HDP bile gülüyor anlattıklarına.
VELİ
AĞBABA (Devamla) – HDP’ye saldırıyorsunuz, bağırıyorsunuz, ya bir de Öcalan’a
söyleyin. Öcalan’ı niye koruyorsunuz? (AK PARTİ sıralarından gürültüler) 
HASAN
BASRİ KURT (Samsun) – Sen konuş ya, sen konuş!
BAŞKAN
– Sayın milletvekilleri, müdahale etmeyelim lütfen.
VELİ
AĞBABA (Devamla) – Hiç bize Öcalan’la ilgili laf söylemeyin, söylerseniz çok
ağır konuşurum, altında kalırsınız.
Şimdi,
değerli arkadaşlar, bakın, Öcalan’la 28/12/2012’den beri flört eden biz
değiliz, görüşen biz değiliz, konuşan biz değiliz, müzakere eden biz değiliz,
pazarlık yapan biz değiliz. Ama, pardon, özür dilerim, siz Öcalan’la
konuşmuyorsunuz, adayla konuşuyorsunuz. 
ÖZGÜR
ÖZEL (Manisa) – Şu şeyi bir daha söylesenize, ben anlayamadım: “Kürdistan”ı
hangi tarihte kim söylemiş? 
VELİ
AĞBABA (Devamla) – 17 Kasım 2013’te Sayın Cumhurbaşkanı Recep Tayyip Erdoğan
“kürdistan” demiş. (AK PARTİ sıralarından gürültüler) Bizim 1923’ten beri Anayasa’mızda yazan,
AKP ve MHP Grubunun heyecanla alkışladığı şeyleri biz çok iyi biliyoruz,
içimize sindirmişiz. (CHP sıralarından “Bravo” sesleri, alkışlar) Biz bütün
damarlarımıza kadar laik demokratik cumhuriyete inanıyoruz. 
ERKAN AKÇAY (Manisa) – Niye kalkmadın, niye kalkmadın?
KAMİL AYDIN (Erzurum) – O nasıl sindirmek öyle?
VELİ AĞBABA (Devamla) – Evet, değerli arkadaşlar, bunu
alkışladınız ama 17 Kasım 2013’te -Sayın Gökcen Hanım, sizin de haberiniz
olsun- Recep Tayyip Erdoğan “kürdistan” demiş. Çok fazla sataşmayın Recep
Tayyip Erdoğan’a, biliyorsunuz…
Evet, arkadaşlar, şimdi size…
İLKNUR İNCEÖZ (Aksaray) – Atatürk ne demiş?
VELİ AĞBABA (Devamla) – Bakın, devam edecekseniz ben
memnuniyetle devam ederim bu tartışmaya.
GÖKCEN ÖZDOĞAN ENÇ (Antalya) – Atatürk ne demiş?
BAŞKAN – Sayın milletvekilleri, lütfen müdahale etmeyin. 
VELİ AĞBABA (Devamla) – “Terör örgütü PKK’yla
görüşmedik." diyor, “Devlet görüştü.”
“Devam edin” diyorsunuz, devam edeceğim mecburen.
CAHİT ÖZKAN (Denizli) – Hafızan karışmış senin, hafızan!
VELİ AĞBABA (Devamla) – “PKK’yla görüşen arkadaşı ben
gönderdim." diyor. “İmralı’yla MİT gibi kurumlar aracılığıyla görüşmeler
yapılıyor, bu tür görüşmeler devam ediyor." diyor. Arkasından dönüyor…
Şimdi Allah aşkına, bir Dolmabahçe mutabakatı var, sizin o Dolmabahçe
mutabakatında masaya oturan adamlar Recep Tayyip Erdoğan’dan habersiz tuvalete
gider mi?
AHMET HAMDİ ÇAMLI (İstanbul) – Öyle bir mutabakat yok.
VELİ AĞBABA (Devamla) – Ya “Mutabakat yok." dediler.

Ya, Yalçın Akdoğan’ın, Mahir Ünal’ın, Recep Tayyip Erdoğan’dan
habersiz bir şey yapması mümkün mü, mümkün mü? Mümkün değil.
AHMET HAMDİ ÇAMLI (İstanbul) – Öyle bir şey yok!
HAYDAR AKAR (Kocaeli) – İkisi de bakan şimdi.
VELİ AĞBABA (Devamla) – Ya, ankete baktı ki oy düşüyor
“Dolmabahçe mutabakatını tanımıyorum.” diyor. Yani vicdanı eksikler,
vicdansızlar diyemiyorum da, vicdanı noksanlar; ya, bu, Recep Tayyip
Erdoğan’dan habersiz Dolmabahçe Sarayı’na gidip HDP milletvekilleriyle görüntü
verebilir mi?
AHMET HAMDİ ÇAMLI (İstanbul) – Öyle bir şey yok!
VELİ AĞBABA (Devamla) – Buna siz inanıyor musunuz, bizim
inanmamızı bekliyorsunuz? Bütün bu olaylardan hepinizin haberi vardır. Neyse bu
sefer daha fazla girmeyeyim. “Konuş.” derseniz konuşurum. (AK PARTİ
sıralarından “Konuş, konuş” sesleri) 
Size şimdi bir şey anlatacağım değerli arkadaşlar, bir
başarı hikâyesi anlatacağım.
METİN GÜNDOĞDU (Ordu) – CHP’nin başarı hikâyesini anlat!
BAŞKAN – Sayın milletvekilleri, müdahale etmeyelim.
VELİ AĞBABA (Devamla) – Anadolu’nun kendi içine kapanık
bir kentinde, Malatya’da bir başarı hikâyesi anlatacağım.
METİN GÜNDOĞDU (Ordu) – CHP’nin bir başarısını anlat.
VELİ AĞBABA (Devamla) – Sana anlatacağım bak.
Şimdi, bir başarı hikâyesi var, siz de övünün, belki
Türkiye’yle övünürsünüz, Malatya’nın yaptığı şeyler Türkiye'ye de yansıyor, onunla
da övünürsünüz. 
ÖZNUR ÇALIK (Malatya) – 100 milyonluk Karaciğer Nakli
Enstitüsü kurduk.
VELİ AĞBABA (Devamla) – Malatya’nın bir hastanesinde
ismini 2’nci Cumhurbaşkanımız Turgut Özal’dan alan Turgut Özal Tıp Merkezimiz
var, bir de üniversite ismini İsmet İnönü’den alan bir üniversitemiz var.
ÖZNUR ÇALIK (Malatya) – Biz kurduk Veli Bey, parayı biz
verdik ve dünyanın ilk Karaciğer Nakli Enstitüsünü kurduk; başarı hikâyesi
budur.
VELİ AĞBABA (Devamla) – Orada, değerli arkadaşlar, birileri maalesef Malatya’yla ilgili
konuşamıyorlar, bilmiyorlar konuşmayı, kenti tanımıyorlar. Nasıl olsa… 
Geçtiğimiz
günlerde bir anket yayınlandı, Malatya’nın yaşanılırlık sıralaması Türkiye’de
67’nci. AKP’nin aldığı oy da yüzde 67. Şimdi, iyi ki yüzde 70 oy almamışlar,
70’inci olurduk. AKP’nin Malatya’ya verdiği şu...
FUAT
KÖKTAŞ (Samsun) – Oy verecek misin?
VELİ
AĞBABA (Devamla) – Ama bir grup doktorun, bu üniversiteyi kuran, bu tıp
merkezini kuran -özür dilerim- karaciğer nakil merkezini kuran başta Fatih
Hilmioğlu, ardından bu konuda emeği geçen Sayın Cemil Çelik önemli bir başarı
sağladılar Malatya’da. 
AHMET
UZER (Gaziantep) – Parayı kim verdi? Onlar mı verdi parayı?
VELİ
AĞBABA (Devamla) – Dünyada hiç kimsenin yapamadığı, beceremediği bir şeyi
yaptılar, dünyada en çok karaciğer naklinin yapıldığı merkez hâline geldi.
Burada huzurlarınızda bu başarı hikâyesini yakalayan Profesör Doktor Sezai
Yılmaz’a ve arkadaşlarına da teşekkür ediyorum. 
CAHİT
ÖZKAN (Denizli) – İşte o başarı hikâyesi AK PARTİ’nin başarı hikâyesi, AK PARTİ’nin
başarı hikâyesi. Bu kürsüden söylüyorsun.
VELİ
AĞBABA (Devamla) – Ayrıca, bu karaciğer nakil merkezinin yapılmasında emeği
geçen -bazı AKP’li milletvekillerinin belki hoşuna gitmeyecek ama- geçtiğimiz
dönemde emek veren Ömer Faruk Öz’e, Mücahit Fındıklı’ya…
ÖZGÜR
ÖZEL (Manisa) – Paralel onlar!
VELİ
AĞBABA (Devamla) …ve bu nakil merkezine her türlü olanağı sağlayan Bakan Sayın
Cevdet Yılmaz’a huzurlarınızda teşekkür ediyorum.
CAHİT
ÖZKAN (Denizli) – AK PARTİ Hükûmetine teşekkür edeceksiniz.
VELİ
AĞBABA (Devamla) – Ayrıca bu işin gerçek mimarı rahmetli, sevgili Mevlüt
Aslanoğlu’na… (CHP sıralarından alkışlar) …ve emeği geçen AKP, CHP kim varsa,
Sayın Bakan dâhil, herkesi kutluyorum, teşekkür ediyorum. 
Orası
artık Malatya’dan çıktı, orası sadece bizim övüneceğimiz bir merkez değil,
Türkiye’nin övüneceği bir merkez. Orası yıllık dünyanın en çok karaciğer
naklinin yapıldığı ikinci merkez. Tabii ki imkânlar önemli, tabii ki fiziki
imkânlar önemli ama bu başarı hikâyesini yakalayan, çok ciddi şekilde para teklif
edilmesine rağmen Malatya’yı terk etmeyen uzmanından doçentine, profesörüne
bütün hekimlerin katkısı olduğunu belirtmek istiyorum. 
HÜSNÜYE
ERDOĞAN (Konya) – Bizden önce başarı hikâyeleri yok Sayın Vekil.
VELİ
AĞBABA (Devamla) – Değerli arkadaşlar, bakın, burası sadece Malatyalılara
hizmet etmiyor. Burası belki önümüzdeki dönemlerde Türkiye’ye çok ciddi anlamda
döviz girdisi sağlayacak. Ayrıca belki bu bölgenin en önemli sağlık merkezi
olma yolunda hızla ilerliyor. Azerbaycan’dan, Irak’tan, Arnavutluk’tan,
Romanya’dan, dünyanın çeşitli ülkelerinden hastalar İnönü Üniversitesine
geliyor, Turgut Özal Tıp Merkezine geliyor; oradaki Sezai Yılmaz ve
arkadaşları, sağlıklarına kavuşmasına yol açıyor. 
ORHAN
KARASAYAR (Hatay) – AK PARTİ Hükûmetine teşekkür et.
VELİ
AĞBABA (Devamla) - Bakın, değerli arkadaşlar, keşke bu başarı hikâyelerini çok
anlatabilsek. Ancak Malatya’da AKP’nin aldığı oyla verdiği hizmetin sınırlı
olduğunu söylemek istiyorum.
(Mikrofon
otomatik cihaz tarafından kapatıldı) 
VELİ
AĞBABA (Devamla) – Tekrar, emeği geçen, başta Sayın Bakan olmak üzere, herkese
saygılarımı sevgilerimi sunuyorum. (CHP sıralarından alkışlar) 
BAŞKAN
– 3’üncü maddeyi oylarınıza sunuyorum: Kabul edenler… Kabul etmeyenler… Madde
kabul edilmiştir.
Böylece,
tasarı üzerindeki görüşmeler tamamlanmıştır.
Tasarının
tümü açık oylamaya tabidir.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler... Kabul etmeyenler... Kabul edilmiştir.
Oylama
için üç dakika süre vereceğim. Bu süre içinde sisteme giremeyen üyelerin teknik
personelden yardım istemelerini, bu yardıma rağmen de sisteme giremeyen
üyelerin, oy pusulalarını, oylama için öngörülen üç dakikalık süre içerisinde
Başkanlığa ulaştırmalarını rica ediyorum.
Ayrıca,
vekâleten oy kullanacak sayın bakanlar var ise hangi bakana vekâleten oy
kullandığını, oyunun rengini ve kendisinin ad ve soyadı ile imzasını da taşıyan
oy pusulasını, yine, oylama için öngörülen üç dakikalık süre içerisinde
Başkanlığa ulaştırmalarını rica ediyor ve oylama işlemini başlatıyorum.
(Elektronik
cihazla oylama yapıldı) 
BAŞKAN – Sayın
milletvekilleri, Hükümlülerin Nakline Dair Sözleşmeye Ek Protokolün
Onaylanmasının Uygun Bulunduğuna Dair Kanun Tasarısı açık oylama sonucu: 
“Kullanılan Oy Sayısı : 212
Kabul : 206
Ret : 6 (x)

 Kâtip
Üye Kâtip Üye
 Sema
Kırcı Fehmi Küpçü 
 Balıkesir Bolu”
Böylece tasarı
kabul edilmiş ve kanunlaşmıştır.
4’üncü sırada
bulunan, Avrupa Konseyi İnsan Ticaretine Karşı Eylem Sözleşmesinin
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlayacağız.
4.- Avrupa Konseyi İnsan Ticaretine Karşı Eylem
Sözleşmesinin Onaylanmasının Uygun Bulunduğuna Dair Kanun Tasarısı (1/433) ve
Dışişleri Komisyonu Raporu (S. Sayısı: 53) (xx)
BAŞKAN –
Komisyon? Burada.
Hükûmet? Burada.
Komisyon Raporu
53 sıra sayısıyla bastırılıp dağıtılmıştır.
Tasarının tümü
üzerinde söz isteyen, Milliyetçi Hareket Partisi Grubu adına Bursa Milletvekili
Kadir Koçdemir.
Buyurun Sayın
Koçdemir. (MHP sıralarından alkışlar) 
Süreniz yirmi dakikadır,
buyurun.
MHP GRUBU ADINA
KADİR KOÇDEMİR (Bursa) – Sayın Başkan, kıymetli milletvekilleri; sözlerimin
başında hepinizi saygı ve muhabbetle selamlıyorum.
Dün 5, bugün 2
tane daha şehidimiz var. Sözlerimin başında şehitlerimize Allah’tan rahmet, milletimize
başsağlığı ve sabır diliyorum.
Zor günlerdeyiz.
Bugünleri anlatan, Aysun Gültekin’in çok güzel icra ettiği bir uzun hava var,
şöyle söylüyor bir dörtlüğünde: “Bu habar ne habardır?/ Sinem gabar gabardır./
Bir yanım kurt kuş yemiş,/ Bir yanım bihabardır.” Memleketin bir yerinde can
pazarı; devletin, bayrağın idamesini sağlamayla ilgili mücadele var ama diğer
yanı bihaber vaziyette. 
Ümit ediyoruz,
dua ediyoruz bugünkü şehitlerimiz son olsun ve memleketimiz tekrar devletin
devlet gibi, hukukun hukuk gibi uygulandığı bir ülke olsun. 
Bugün
uluslararası sözleşmelerin iç hukuktan geçirilmesi süreciyle ilgili görüşmeler
yapıyoruz. Uluslararası sözleşmeler -ki bunların bir kısmı çok önemsiz
konulardaki sözleşmeler- Amerika’yla elektronik bilgi değişimi yoluyla vergi
uyumunun artırılması, dış ticaretimizde çok fazla yeri olmayan Peru’yla ticaret
ve diğer ilişkilerimizin artırılması gibi hususlar buradan geçiyor. Buradan
geçmeli çünkü burası Türkiye Büyük Millet Meclisi. Buradan geçmediği vakit
hukuk âleminde bu sözleşmelerin herhangi bir karşılığı yoktur. 
Bu
vesileyle memleketimizde yanlış bilinen, gençlerimizin, çocuklarımızın kendine
güvenini, atalarına saygısını da azaltan bir maddeyi de bilgilerinize sunmak
isterim. Sevr Anlaşması dediğimiz metin hukuken bir anlaşma değildir. Çünkü
imzalandığı sırada Meclis tatildedir. Meclisten geçmemiş ve o günkü hukuk
sistemimiz içinde Padişah tarafından da onaylanmamıştır. Hâliyle hukuk âlemine
geçerli olarak doğmamış ancak bir anlaşma taslağı olarak görebileceğimiz bir
metindir. 
Ama
bakıyoruz, biz bugün Peru’yla ticareti ya da insan ticaretiyle ilgili hususları
burada görüşüyoruz, şekil olarak da olsa üzerinde görüşmeler yapıyoruz.
Memleketin, devletin bekasını yakından ilgilendiren hususlarda nedense sorulan
soruları duymazdan gelip Türkiye Büyük Millet Meclisinin niye devre dışı
kaldığını sormadan, bilmemiş gibi yapıyoruz. Oslo’da neler görüşüldü? Avrupa
Birliğiyle müzakerelerin açılması nelerin karşılığında yapıldı? Kıbrıs’la
ilgili neler düşünüyor? İncirlik’in kullanıma açılmasının arkasında neler var?
Bunlar resmî sözleşme olmadığı için buraya gelmiyor ama bugün oyladığımız pek
çok anlaşmadan çok daha fazla bizi, bizden sonra çocuklarımızı ve torunlarımızı
etkiliyor. 
Özellikle
dış politikanın Türkiye Büyük Millet Meclisinden kaçırılması son zamanlarda
ülkemizi ciddi bir çıkmaza götürmüştür. Politika genel olarak ama bilhassa dış
politika, millî güç unsurlarıyla yani imkânlar ile millî menfaatlerin, millî
hedeflerin ahenkleştirilmesi, bir araya getirilmesi sanatıdır. Sayın
Başbakanımızın iki de bir böbürlenerek söylediği değer esaslı dış politika,
eğer bu değerleri hayata geçirebilecek gücünüz, millî imkânınız yoksa
safsatadan ibarettir, size ve ülkenize de çok ciddi zararlar verir. Bu şuna
benzer: Bir adalet sistemini düşünün, hukuktan, hakkaniyetten yana ama suçlu
olana suçlu olduğunu, cezasını söylemekle birlikte onu alıp cezaevine
koyamıyor, cezaevine koyduğunda onu cezaevinde tutamıyor. Böyle bir hukuk
sistemi nasıl bir garabetse “değer esaslı dış politika” dediğiniz şey, eğer
bunun arkasında durma gücünüz yoksa ülkeye ve o topluma çok ciddi zararlar
verir, bugün gelinen nokta da budur. Türküyle başladım, bunu da izah edecek bir
türkümüz var, diyor ki Mersin’in bir türküsü: “Buyurun arkadaşlar, davetim var
benim/Aslı yok yaylasında saltanatım var benim.” “Biz büyük Orta Doğu’nun lider
ülkesi, bölgesel gücüyüz.” diye yola çıktık, kimine (…)(x) dedik,
kimine özgürlük getirdik, kimini götürdük, kimini bu tarihin normal çizdiği
coğrafyaya getirdik ama bunları yaparken diplomasiden, diplomasinin dilinden,
bu zamana kadar devlet tavrıyla ilgili birikimden uzak kaldık ve bugün
geldiğimiz noktayı, çok gariptir arkadaşlar, ben hafızamı zorladım, bulamadım,
lütfen siz biliyorsanız söyleyin.
Amerika
Birleşik Devletleri Rusya’yla tarihte bir kere iş birliği yaptı, kime karşı
olduğunu biliyorsunuz. İkinci iş birliğini, bugün, Türkiye Cumhuriyeti’nin
komşularımızdaki politikalarına karşı yaptı. Sıfır sorun diye çıktık, işte bu
tarihî birikimi dikkate almadığımız için sırf sorun hâline getirdik. Bugün
başlayacaktı
Cenevre’de görüşmeler. Kimlerin katılıp katılmayacağı konusunda fikri
sorulmayan tek ülke Türkiye Cumhuriyeti. Böbürlene böbürlene konuşuyorduk, biz
belirliyorduk, biz şey yapıyorduk; geldiğimiz nokta bu.
Bu
başka alanlarda da var, bugün çok tartıştığımız konularda da var. Tahsili,
birikimi bunlarla hiç ilgili olmayan birisi alt kimlik-üst kimlik diye bir şey
attı ortaya; bütün fikir dünyamızı, bütün gönül dünyamızı altüst etti. Modern
toplumda, bugün, çok kimliklilik bir realitedir. Ben milliyetçiyim, ben
MHP’liyim, ben
Bursalıyım, Müslüman’ım, Hanefi’yim, erkeğim; bütün bunlar birer kimlik
unsurudur ama kimliklerde hiyerarşiyi düşünmek için aklı peynir ekmekle yemek
gerekir. Hangi kimlik hangi kimliğe tabi olacak? Tehlike anında önce hangi
kimliğimizi terk edeceğiz? Böyle şey olur mu? Ama, bu memlekette koca koca
profesörlerin hiçbiri “Alt kültür-üst kültür vardır ama alt kimlik-üst kimlik
diye bir şey yoktur beyefendi.” demedi; demediği için de biz bugün buraya
geldik.
Yine,
daha önce de söyledim, demokrasi iki kelimenin birleşiminden oluşuyor; birisi
“demos”, birisi de “kratos.” Kratos “güç” demek, otokrasi, diğer şeyler de var,
bununla biten kelimeler; demos “müşterek biz duygusuna sahip olan topluluk”
demek. Eğer siz bunu sağlayamazsanız demokrasi olmaz. 
Avrupa Birliği, bakın, altmış yıllık bir
serüvene tabi; sınırlarını kaldırdılar, pek çok ülke bakımından geçerli tek
paraya geçtiler, malların, insanların serbest dolaşımını sağladılar.
İnternet’ten ulaşabilirsiniz “Eurobarometer” diye altı ayda bir aynı sorularla
tekrarladıkları bir anket var. O anketin bir yerinde şunu soruyorlar:
“Kendinizi ne hissediyorsunuz?” 4 tane şıkkı var cevabın: 
1) Türk hissediyorum. Yani Türkiye için
diyelim şıkları.
2) Önce Türk, sonra Avrupalı
hissediyorum. 
3) Önce Avrupalı, sonra Türk
hissediyorum. 
4) Sadece Avrupalı hissediyorum. 
Bu sorulara ilk iki cevabı verenlerin
oranı hâlâ yüzde 90’ların üzerinde çünkü müşterek bir “biz” duygusu tesis
edilemedi. Müşterek “biz” duygusunun tesis edilememesinin birinci sebebi dil,
herkes aynı dili konuşmadığı için müşterek bir kamuoyu olmadı. İkinci sebebi
ise kimlik konusunda Avrupa Birliği şeyini yerine getiremedi. Bugün Avrupa
Birliği “demokrasi açığı” dediğinizde herkesin kabul ettiği bir zafiyetle
maluldür. 
Claus Offe diye bir Alman profesör var,
anayasa hukukçusu. Onun şöyle güzel bir ifadesi var, diyor ki “Olmaz da, olur
da Avrupa Birliği kendisine müracaat ederse bu müracaatı dosyanın kapağı
açılmadan reddedilir demokrasi kriterini yerine getirmediği için.” Çünkü Avrupa
Birliğinin kendi mekanizmaları demokratik değildir. Avrupa Parlamentosu son
zamanlarda aldığı şeylere rağmen çok fazla bir yetkiye sahip değildir. Niye?
Çünkü günümüzde küreselleşme şartlarında kimlik, aidiyet, mensubiyet ve birlikte
yaşamayı ilgilendiren kararların meşruiyeti yani demokrasi sadece millî devlet
içinde gerçekleşebiliyor, bunun dışında gerçekleştiği bir yer yok. Bizim
bölümlenmelere bakarak “millî devlet karşıtı” dememiz mümkün değil. Bugün
Almanya federal bir cumhuriyettir ama elli yıl öncesinden bu zamana
baktığımızda hukuk uygulamalarında üniter devlete doğru bir gidiş vardır,
Amerika için de aynı şey geçerlidir. 
Şimdi,
bizde “Yayladaki yoğurda sarımsak dövmek.” diye bir söz var, ben Bursa
Orhaneliliyim, dağlıyız, Yörüklerde böyle bir söz var. Yayladaki yoğurda
dövdüğümüz sarımsak elimizde kaldı ve bugün dış politika bakımından çok kötü
bir duruma geldik. O dış politikadaki yanlışlarımız içeride de bizim gücümüzü
kesmektedir. Şunu başardık sadece: Her tarafı sırf sorun yaptık. Amerika ve
Rusya’yı ikinci defa birlikte hareket eder hâle getirme başarısını, eğer bu
başarıysa bunu biz göstermiş olduk. Yani yine türküyle devam edersek, bu
Bergama’nın bir türküsü var, 17-25’ten, cemaat tarafından aldatılmaya ve bugünü
de ifade eden satırları var, şöyle söylüyor: “Mahkeme önünden eğildim
geçtim/Sol yanımdan kurşun yedim, bayıldım, düştüm/Ahbap düşman oldu, ben buna
şaştım…” diye devam ediyor. Bugün geldiğimiz nokta maalesef burasıdır. 
Burada
bu noktada bu tartışmalarda bir hususu daha ifade etmek isterim. Ben akşam
Anayasa Mahkemesinin kararını okudum. Burada bir hatip arkadaşımız da bu
kararın sonuç kısmı diye bazı şeyler okudu. Cizre’deki olayla ilgili Anayasa
Mahkemesinin verdiği ret kararının gerekçesi yani kararın esasını teşkil eden
gerekçe, kamu makamlarıyla doğrudan iletişime geçme yönünde isteksiz davranması
şikâyetçilerin, üçüncü kişilere yönlendirmeleri Anayasa Mahkemesini,
bulundukları yere ilişkin farklı tarihlerde farklı adres bilgileri vermeleri ve
sürekli yer değiştirdikleri şeklinde geçiyor. Benim okuduğum haber de bu. Hemen
çıkan bir haberin bile burada yansıtılış biçimi bu kadar farklı olunca,
Cizre’deki hadiseyle ilgili de şüphelenme hakkımız vardır ama şunu istemek
hepimizin en doğal hakkıdır: Devlet burada devlet gibi davranıp yedi sekiz
günden beri devam eden bu hususu açıklığa kavuşturmak zorundadır ve orada
hukukun üstünlüğünü, kanunun üstünlüğünü göstermek mecburiyetindedir. 
Geldiğimiz
noktada anlaşıldığı kadarıyla kimse kimseyi dinlemiyor. Yine, bizim oraların
bir özdeyişi var, diyor ki: “Elle yığma çakıldan, sonradan sokma akıldan fayda
olmaz.” Onun için, Türkiye Büyük Millet Meclisinin anayasal sistemimizin
birlikte yaşama düzenimiz içindeki yerini bir an önce hatırlaması, buna uygun
olarak davranması ve burada karar alma, irade oluşturma süreçlerinin aynı
zamanda karşılıklı bir etkileşim neticesinde olmasını sağlaması hayati bir önem
arz etmektedir. Türk milleti müsterih olsun, bizim tek derdimiz şudur: Biz
büyük milletiz, bu meseleleri de çözeriz ama 5 liraya satın alacağımız bir
fatura için 5 bin lira ödüyor isek tarihten ders almamış, bu zamana kadar
oluşturduğumuz çok zengin, çok kıymetli birlikte yaşama mirasını, medeniyet
mirasını maalesef kullanmamışız demektir. Ben, bu hiç ümit vermeyen ortamın bir
an önce sona ermesini, Türkiye Büyük Millet Meclisinin kendisine bağlanan
umutları haklı çıkaracak bir çalışma ortamına girmesini, sadece bugün
görüştüğümüz kanunlar gibi çok da günlük hayatta ve devletin, milletin bekasını
ilgilendirmeyen kanunları değil, milletin bekasını ilgilendiren hususları da
burada tartışıp karara bağlamasını, bir an önce bu sürecin başlamasını arzu
ettiğimi, temenni ettiğimi ifade ediyor; çocuklarımız, torunlarımız için güzel
günleri hazırlayan kararları birlikte alma umuduyla, dileğiyle hepinize tekrar
sevgi ve saygılarımı sunuyorum. (MHP sıralarından alkışlar) 
BAŞKAN
– Teşekkür ediyorum.
Gruplar
adına…
MAHMUT
TOĞRUL (Gaziantep) – Sayın Başkan…
BAŞKAN
– Buyurun.
MAHMUT
TOĞRUL (Gaziantep) – Şimdi, sayın hatip Anayasa Mahkemesinin kararında, sürekli
yer değiştirildiğine dair bir şey söyledi ama biz sekiz gündür bu durumu buraya
getirdiğimizde sürekli aynı adres veriliyor, Cizre Caferi Sadık Sokağı’dır,
yani orada bir bodrum katıdır.
BAŞKAN
– Tutanaklara geçmiştir.
MAHMUT
TOĞRUL (Gaziantep) – Hani, tabii, Anayasa Mahkemesi kararının o şeyi nedir,
bilmiyorum ama dediğim gibi, bizim sekiz gündür dile getirdiğimiz nokta, aynı
nokta, Cizre Caferi Sadık Sokağı.
BAŞKAN
– Kayıtlara geçmiştir Sayın Toğrul.
Tasarının
tümü üzerinde gruplar adına ikinci söz, Halkların Demokratik Partisi Grubu
adına Siirt Milletvekili Besime Konca’ya aittir.
Sayın
Konca, buyurun. (HDP sıralarından alkışlar)
Süreniz
yirmi dakikadır.
HDP
GRUBU ADINA BESİME KONCA (Siirt) – Sayın Başkan, sayın vekiller; selamlıyorum.
Sayın
Başkan, şimdi biz konuşmaya başlayınca siz ısrarla temiz bir dilden
bahsediyorsunuz ve uyarıyorsunuz. Doğrudur, temiz bir dil demokratik bir
siyasette, demokratik bir anayasada, halkın Parlamentosu olan bir ortamda
kullanılır. Eğer bizim siyasetimiz temiz bir siyaset değilse, eğer bizim devlet
anlayışımız, eğer bizim iktidar anlayışımız temiz bir geçmişe dayanmıyorsa,
temiz bir geleneği yoksa, temiz bir dili yoksa burada yaşananları dile
getirmek, güzel cümlelerle, güzel kavramlarla anlatmak ve anlaşılır olmak kolay
olmuyor. Başta bunu belirtmek istiyorum, yani sık sık bu kavram, temiz dil
uyarısı yapıldığı için. Siyasetimizin genelinde bu kirlilikler olduğu için bunu
da anlatacak kelimeler buna denk gelebiliyor, başta bunu söyleyeyim. 
İkincisi:
Anayasa’ya dair Sayın Başkanın uyarıları oldu, “iç savaş”, “savaş”, “katliam”,
“soykırım”, “kürdistan” kavramlarının kullanılmaması gerektiği ve bunun da
Anayasa’da karşılığının olduğunu söyledi Sayın Başkan. Fakat bizi susturmak
için ya da bizim bu faşist Anayasa’ya uymamız için ha o kırmızı kitapçığı
göstermişsiniz, ha Kenan Evren burada olmuş. (AK PARTİ sıralarından gürültüler)
Evet, bunu siz söylüyorsunuz, bunu bütün partiler söyledi. 12 Eylül darbesi
sonrası oluşturulan askerî cuntanın yasa, anayasa hâline getirdiği bir Anayasa
olduğunu biliyorsunuz. Bunun için bu yasaya her hâlükârda, her koşulda, uymak
zorunda değiliz. Bu Parlamento bu Anayasa’yı değiştirmek için buradadır. Bu
çoğunluğu, bu farklılığı geliştirmek için bugün buradayız ve biz bu Anayasa’yı
eleştireceğiz. Biz Anayasa’nın değişmesi gerektiği için, burada olmayan
çokluğu, halkları, inançları, kültürleri, farklılıkları, dilleri kabul etmeyen
bu Anayasa’yı aşmak için hem bu kelimeleri kullanacağız -sizin tabirinizle
Anayasa için suç olan kavramları- hem de siyaseten bunu çok geniş tartışmak
durumundayız.
Şimdi,
bizim konuşmalara dair birçok değerlendirme yapıldı. Sayın AKP Grubunun grup
başkan vekili dedi ki: “Parlamentoyu, Meclisi, siz işletmek istemiyorsunuz. Siz
işlemesini isteseydiniz önerge vermezdiniz, tıkamazdınız.” Şimdi, geldiğimiz
son nokta budur. Bırakalım artık “terörü destekliyorsunuz, şunu yapıyorsunuz,
bunu yapıyorsunuz.” demeyi, bilinçaltınız konuşuyor aslında, bazen söylediğiniz
bazı kavramlar, kurduğunuz bazı cümleler bilinçaltınızı ele veriyor. Burada
önerge vermeyi bile suç sayacak, bunu bile olmaması gereken, buraya önerge
getirmememizin sorun olduğunu, eleştiri konusu yapıp söz hakkı alıp burada
eleştiren bir iktidar anlayışı acaba neyi ifade ediyor? Biz niçin buradayız?
Önergeleri sonuna kadar vereceğiz, sonuna kadar tartışacağız ve söz hakkımızı
alacağız; bunun için buradayız, Parlamentoyu işletmek budur. O zaman ortaya
çıkan durum budur: Sadece AKP getirsin yasaları, önergeleri, herkes oylasın,
Parlamento işlesin. Bu zihniyet bütün inkârları… Bu zihniyet, gerçekten ne
demokrasiden ne işleyişten ne de sizin o “Uyun.” dediğiniz Anayasa’dan
anlamadığınızın ifadesidir bütün bu yaklaşımlar, bunu bilmek zorundasınız.
CAHİT
ÖZKAN (Denizli) – Sizin oyunuz 2 tane mi olacak?
BESİME
KONCA (Devamla) – Yarattığınız bu ortamdan dolayı bugün oyumuz 2’dir.
Demokratik olmayan, toplumu düşünmeyen, hakkı, hukuku, adaleti, özgür bireyi,
vicdanı düşünmeyen getirdiğiniz önergeleri de oylamayacağız, buna karşı sonuna
kadar da muhalefet edeceğiz ve gerekeni yapacağız. En azından vicdanımız, en
azından siyaseten nerede durduğumuz, en azından düşüncemizin ne olduğunu dile
getirmiş olacağız, en azından bunları dile getirmiş olacağız.
Sayın
Başkan, söylüyorsunuz, “Kürdistan yoktur.” Yine bu tartışmayı geliştirmek
istiyorum. MHP ve AKP, Sayın Başkanın bu sözü üzerine ayağa da kalktılar,
alkışladılar da. Aslında alkışladığınız Erdoğan’dı. Kürdistan vardır, bunu
söylüyorum. Erdoğan da kürdistanın olduğunu söyledi ve biz de buradaki bütün
konuşmalarımızda söyledik: Kürdistan “Türkiye” kavramından çok daha önce var
olan bir kavramdır. Anadolu’ya gelirken biz Orta Asya’dan atlar üstünde
kılıçlarla buraya gelmedik; Diyarbakır’a, Batman’a, Urfa’ya, Elâzığ’a,
Hakkâri’ye, Bitlis’e at sırtında gelmedik, kılıç zoruyla gelmedik.
NECİP
KALKAN (İzmir) – Uzaydan mı geldiniz?
KAMİL
AYDIN (Erzurum) – Ya böyle bir şey olur mu? Hiçbir kaynakta yok ya; biraz
bilgi, biraz okuyun lütfen ya! 
BESİME
KONCA (Devamla) – O sizin övündüğünüz 1071 Malazgirt Zaferi’nde Kürt beylikleri,
Silvan beyliği on binlerce askeriyle Malazgirt’e kadar gidip Alparslan’a katkı
sunmuştur, destek olmuştur ve Anadolu’ya böyle geçmişsinizdir, bugün
övündüğünüz Anadolu’ya. Tarihî kaynaklara bakın, bunu bilirsiniz. Tarihî
kaynaklara, tarihçilere bakın. 
ERKAN
AKÇAY (Manisa) – Tarihî kaynaklar farklı söylüyor, yok öyle bir şey. Bin yıldır
Türkiye bu Anadolu. 
BESİME
KONCA (Devamla) – Arkeologların araştırmasına bakın, antropologların
araştırmasına bakın. Bugün Urfa, bugün Batman, bugün Diyarbakır insanlık
tarihinin merkezidir, insanlık tarihinin. Yaşamın, yerleşik hayata geçişin,
ekonominin, üretimin, özgür yaşamın geliştiği alan Mezopotamya ve Kürdistan
coğrafyasıdır ve Kürtler buraya hiçbir yerden gelmemiştir. Buranın en tarihî,
en kadim, en onurlu, en direnişçi halkı olarak burada yaşamıştır.
KAMİL
AYDIN (Erzurum) – Hani, nerede yazıyor?
BESİME
KONCA (Devamla) – O zaman sizin bunları öğrenmeniz gerekiyor. Siz gidin bunları
öğrenin.
ERKAN
AKÇAY (Manisa) – Sen öğren.
KAMİL
AYDIN (Erzurum) – Ya, biz çalıştık bunları, çalıştık. Yazdıklarımızı oku. 
BESİME
KONCA (Devamla) – Şunu tekrar söyleyelim, PKK’nin çıkış koşulları için siz ve
sizden öncekiler de “28’inci isyandır.” dediniz. Bu 28 isyanın hepsinin
başlangıcında hendek, barikat yoktur. 28 kez Kürtleri katlettiniz, 28 kere
Türklere soykırımı dayattınız. Bu “soykırım” kavramı da yoktur, olmaz,
Anayasa’ya göre suçtur. “Kirli bir dil kullanmayın.” diyorsunuz. Anayasa’da suç
olabilir çünkü bu devlet yapmıştır.
KAMİL
AYDIN (Erzurum) – Sen nereden geldin peki, soykırım varsa? Bu soy devam etti,
niye haksızlık ediyorsun?
BESİME
KONCA (Devamla) – Sonra 12 Eylül faşizmiyle bunu yasaklamıştır. AKP iktidarı
CHP’yi eleştirmek için “Dersim’de katliam yaptınız, soykırım yaptınız, bunun
arşivlerini açalım.” dediğinde, doğrudur ama bugün devletin nimetlerinden
yararlanıp devleti ele geçirdiğiniz için bunları söylemek Anayasa’ya göre suç
mudur?
CAHİT
ÖZKAN (Denizli) – Terörle mücadele…
KAMİL
AYDIN (Erzurum) – Ya, o devlet zaten vardı. 
BESİME
KONCA (Devamla) – Anayasa’yı delen siz değil misiniz? Maraş katliamı suç değil
mi, soykırım değil mi, katliam değil miydi? Sivas değil mi?
KAMİL
AYDIN (Erzurum) – Ne alakası var?
BESİME
KONCA (Devamla) – 28 isyanın dışındaki son otuz kırk yılda yapılanları
anlatırsak da çok ciddi katliamlar var. Sadece Kürtlere yapılmadı, bu
cumhuriyet tarihinde bu geçmiş geleneğinizde sadece Kürtlere yapılmadı. Başka
etnik yapılara, başka inançlara da bu katliamları dayattınız. Biz bu faşist
Anayasa zihniyetini aşmak için, bunu değiştirmek için bu kavramları
kullanmaktan çekinmeyeceğiz. Bilmeyenlerin, buna karşı tepkisi ya da refleksi
olanların da bunu aşması için gereken mücadeleyi bu kürsüde de, sokakta da, her
türlü mücadele biçimiyle de, her anlamdaki yaklaşımımızla da geliştireceğiz;
yazarak da geliştireceğiz, konuşarak da geliştireceğiz, eylem ve etkinlik
yaparak da, siyaseten de bunu geliştirmeye çalışacağız. 
TAHİR
ÖZTÜRK (Elâzığ) – Şiddetten vazgeçin önce, şiddetten! 
BESİME
KONCA (Devamla) – Şiddetten vazgeçilmesini… 
TAHİR
ÖZTÜRK (Elâzığ) – Silahları bırakın; silahları bırakın, silahları! 
BESİME
KONCA (Devamla) – Bak, CHP bunu sık sık söylüyor, PKK’yle görüşmeleri CHP sık
sık şantaj olarak kullanmak için söylüyor size karşı, Sayın Öcalan’la
görüşmeleri söylüyor. 
Kürt
hareketi, yıllardır, 1993 Özal döneminden bugüne kadar, Özal’la, Demirel’le,
sizin mirasını devraldığınız Sayın Necmettin Erbakan’la da sizin temsil
ettiğiniz siyasetle de bu süreci çözmek için çok ciddi anlamda çabalar harcadı,
çok ciddi fedakârlıklar yaptılar. On beş yıldır bir çatışma süreci yaşanmadı,
bu geliştirildi. Bunun için bizler bedel ödedik, zindanları göze aldık,
sokaklarda katledilmeyi göze aldık. 
Hatırlarsanız,
bugün hendek fobisi yaşıyorsunuz, bir dönem de bu Mecliste çok fazlasıyla taş
atan çocuklar fobisi vardı. Binlerce çocuğu cezaevine koydunuz. Sonra çıkarıp
yasa değiştirdiniz: “Hayır, böyle olmaz…” E, çocuk da taş atmasın, niye atıyor?

Bu
zihniyetiniz, kavramlarınız değişebilir ama mantığınız, baktığınız yer,
durduğunuz yer hiçbir zaman değişmemiştir; tekçi, ırkçı, faşist, dönüşüme,
zamana, mekâna uymayan, koşullara uymayan, değişime açık olmayan bir gerçeklik
olduğunu biliyoruz. Ama Kürtler otuz yıldır -bu 28 isyanın dışında söyleyelim-
her 28 isyanda da Kürtler her zaman Türklerle birlikte yaşamayı esas almışlardır,
sadece haklarını, kültürel kimliğini, dilini yaşamak için mücadele etmişlerdir.
Türkiye’de 21 Anayasası’nda “Eğer demokratik olacaksak Kürtler olmalıdır.” diye
mücadele etmişlerdir. Koçgiri isyanı bunun ifadesidir. 
Okumamışsanız,
araştırmamışsanız bakın, biz burada söylemeyelim, tarafsız tarihçilerden
öğrenin. Şeyh Sait isyanı, Dersim isyanı kendi haklarını, kendi öz yönetimini,
kendi özgürlüğünü, kendi kültürünü korumak içindir, Türkleri katletmek için
değildir. Kürtler, bin yıllardır bu toprakta yaşamıştır, katletmemiştir, başka
toprakları işgal etmemiştir, başka halklarla savaşmak istememiştir,
savaşmamıştır, her zaman barışçıl, her zaman yanı başındaki halkı, birlikte
yaşadığı halkı korumuştur, kollamıştır ve birlikte yaşamıştır. Kürt halkına diyeceğiniz
hiçbir şey yok, Türk halkına diyeceğiniz hiçbir şey de yok. “Yüce millet”
diyorsunuz ama bu Parlamento yüce milleti temsil etmiyor. Bir dönem beyaz
Türk’ü temsil etti, tekçiliği, burjuvaziyi, egemen sınıfı, şimdi de yeşil
Türk’ü temsil ediyor, şimdi de başka bir yeni palazlanan bir sınıfı, bir gücü,
bir iktidarı, bir devlet otoritesini temsil ediyor, halkı etmiyor. Bizim Türk
halkıyla, Kürt halkının da etnik yapılarının… Arap’ın da, Laz’ın da, Çerkez’in,
de Gürcü’nün de birbiriyle sorunu yoktur. Toplumun, halkların yaşam biçimiyle
kabul ettikleri demokratik gerçekliği, kabul ettikleri özverili birlikte
yaşamayı bu Parlamento göstermemiştir. Bu Parlamentoda bunun siyaseti
üretilmiyor, bunun gerçekliği temsil edilmiyor, bunu da bilmeniz gerektiğini, tekrar
tekrar, bu Anayasa’yı aşmak, bu Anayasa’yı değiştirmek ve bu Anayasa’ya göre
siyaset yapmayacağımızı söylemek için belirtmek istiyorum. Sık sık
söylüyorsunuz… Değişen Kürtler değil. 1990’larda Kürt siyasetçilerine
yaptığınız, Orhan Doğan’a yaptığınız, Leyla Zana’ya yaptığınız, Hatip Dicle ve
arkadaşlarına yaptığınızı bugün aynısını yine bize dayatıyorsunuz. Biz hiçbir
zaman değişmedik. Onlarca parti kapattınız, onlarca siyasetçiye siyasi yasak
getirdiniz. O zaman hendekler yoktu değil mi? Bugün “Çağrı yapın, niye
hendekleri destekliyorsunuz, niye oradasınız?” diyorsunuz. Biz hendekleri
desteklemek amacıyla bunu söylemiyoruz. “Hendekler bir sonuçtur.” diyoruz.
Hendek kendi başına bir sorunun çözümü değil. Yıllardır dayattığınız katliamın,
yıllardır dayattığınız siyasi soykırımın sonucunda insanların geliştirdiği bir
refleks ve bir öz savunma gerekçesidir. Kendi başına, oradaki halk Türkiye’nin
geleceği ve oradaki askerin yaşam biçimi için de hendek kendi başına bir
tehlike değildir, siyasi operasyonlar karşısında yapılan bir öz savunma
gerekçesidir. 
HALİL
ETYEMEZ (Konya) - Çukurları siz kazdınız.
BESİME
KONCA (Devamla) - Çukur da diyebilirsiniz başka bir şey. Hendektir, böyle
tanımlanmıştır, İslamiyet’te de bu yapılmış ve bir kişinin, İranlı Selman’ın önerisiyle
hendek kazılmıştır. 
HALİL
ETYEMEZ (Konya) – Çukur onlar, çukur!
BESİME
KONCA (Devamla) – Ve orada İslamiyet’in gelişimi için büyük bir direniş
gerekçesi olmuştur. Bir insanın fikri de, 10 insanın da, bir insanın da fikri
çok şey geliştirebilir. Faşizmin olduğu; ahlaksızlığın, siyasetsizliğin,
haksızlığın, vicdansızlığın olduğu her yerde insanlar her biçimde kendisini
savunabilir. 
Dediğim
gibi, kaç yıl önce de sizin için taş atmak büyük bir korku gerekçesiydi, yasa
değiştirme gerekçesiydi ve binlerce çocuğu cezaevine koydunuz ve sonra yasa
çıkarıp bunu değiştirdiniz. Bugün tartıştığınız süreci yarın başka bir biçimde
tartışacaksınız; bunu unutmayın. Bak, bugün Taha Akyol’un programında sizin -emek
verdiği, saçını aklaştırdığı- Bülent Arınç programdaydı, bu süreçten ders
çıkarmamız gerektiğini söylüyordu ve yapılacaksa bu süreçte bu Parlamento bütün
partilerle ortaklaşmalı ve bir şey yapmalıyı dile getirdi. Burada oturacağınıza
boş boş sadece el kaldırmak için, o programı seyretseydiniz. Çok doğru şeyler
söylediği için söylemiyorum, buradaki tutumunuz için söylüyorum. En
büyüğünüzdür, deneyimlinizdir; çok doğru yapacağını bilmiyorum, belki bu
koltuklarda olmadığı için bunu söylüyor. 
TAHİR
ÖZTÜRK (Elâzığ) – Şiddetten vazgeçin. Önce şiddetten vazgeçin. 
BESİME
KONCA (Devamla) – Hükûmetin de, devletin de bu süreçten ders çıkarması
gerektiğini söylüyor. O zaman sizin de ders çıkarmanız gereken, ağzımızdan
çıkan her kelimeye farklı bir tutum, tepki göstermeniz gerekmeyen bir durum
olduğunu sizin de düşünmeniz gerekiyor. Bunu tekrar tekrar dile getirmek
istiyoruz. 
Değişen
çıkarları gereği halkı düşünmeyen siyaset gerçekliği sizin gerçekliğinizdir.
Siz bedel ödemediniz. Bak, Sayın Erdoğan, Cumhurbaşkanımız Erdoğan bir şiir
okudu diye, çok kısa cezaevinde kaldı diye bunu büyük bir tarihsel gerekçe
olarak ortaya koyuyor. Bununla övünürsünüz. Siz bedel ödemediniz, siz
zindanları görmediniz, siz katliamları görmediniz; siz samanlıklara doldurulup
katledilen insanları o 28 isyanında kürdistanda görmediniz, siz Dersim’de
mağaralara doldurulup gaz verilerek katledilen insanları görmediniz;
biliyorsunuz, dile getirmiyorsunuz. Bugün Cizre’de yaşanan durum da budur
Dersim katliamından farklı bir şey değil. İnsan onuru, insan yaşamı sayısal bir
şey değildir; binlercesi, milyonlarcası öldürülünce mi katliam diyeceğiz,
soykırım diyeceğiz. Buradaki de soykırımdır, siyaseten nerede durduğunuz
önemlidir. 
Batman’da
tarihte gerçekleşen katliamlarda “Fare gibi katlettik, samanlığa doldurduk,
yaktık.” diyen zihniyet bugün de bodrumun altında bırakarak katletmek istiyor.
Bu, sizin devlet, egemen, iktidar olma, zorun, şiddetin sonucudur; bunu da siz
miras alıyorsunuz, siz de değişmek zorundasınız bunun karşısında;
değişmediğiniz takdirde bunlar tarihe mal olur ve onurlu duran insanlar tarihte
alnı açık, başı dik ve onurlu, vicdanlı bir biçimde halkın karşısına çıkar. Biz
bunu yapacağımızı söylüyoruz, katledilsek de, öldürülsek de, başka bir şey
olsak da bunu yapacağız. 
Faysal
Sarıyıldız arkadaşımıza saldırıyorsunuz. Bugün manşetlerde “PKK’nin bombacısı”
diye başlık yapıyorsunuz. 1990’larda o eleştirdiğiniz basın, bugün aynısını
sizi destekleyerek -AKP Hükûmetini- bunu manşet yapıyor, “PKK’nin bombacısı”
diyor. “PKK’nin bombacısı” diyorsunuz. Halkın oyuyla seçilmiş bir irade Faysal
Sarıyıldız gibi durur; halkının yanında olur, halkı açsa aç kalır, halkı
susuzsa susuz kalır, halkı katlediliyorsa halkının önünde olur. Burada gelip
koltuklarda oturarak rantın, paranın, yolsuzluğun, hırsızlığın peşinde olmaz.
HALİL
ETYEMEZ (Konya) – Sen niye buradasın, sen?
TAHİR
ÖZTÜRK (Elâzığ) – Sen de oturma koltukta. Koltukta niye oturuyorsun sen? Yemin
ettin sen, niye oturuyorsun o koltukta? Konuştuğun laf mantıklı değil.
BESİME
KONCA (Devamla) – Ben de her zaman burada değilim. Burada da olacağız, seçildiğimiz
yerlerde de olacağız. Fazlasıyla her yerde kalıyoruz, her arkadaşımız kalıyor.
Bugün burada azsak halkın seçtiği vekiller olduğumuz için burada azız, halkın
yanında olduğumuz için burada azız, bunları yapacağız.
TAHİR
ÖZTÜRK (Elâzığ) – Halk sizin yanınızda değil ya.
BESİME
KONCA (Devamla) – Halk yanımızdadır. 
Kürt
halkı mücadelesini, tarihini “Yüz yıllık sorundur.” diyen sizsiniz. Yüz yıllık
sorunsa, Kürt halkı her zaman olduğu yerde durduğu için, her zaman öncülerini,
önderliklerini çıkarıp mücadelesini verdiği ve bugün bu mücadelesini
uluslararası düzeyde çözülecek noktaya, onurlu bir halk olarak 21’inci yüzyılda
haklarını talep etme noktasına geldiği için Kürt halkı kendini temsil ediyor,
her dönem temsilcileri de değişebilir. Bugün bu halkı biz temsil ediyoruz.
1990’larda kim ettiyse, 2000’lerde kim ettiyse, bugün biz ediyoruz, yarın
başkası Kürt halkını temsil edecek, Kürt halkının da sorunlarını çözecek. Her
toplumun farklılıkları vardır. Peki, Türkiye'de o zaman niye MHP, CHP, AK PARTİ
ya da geçmişte yüzlerce parti olarak vardınız? Çok partililiğin olduğu, çok
farklılığın olduğu yerde o zaman biz size niye demiyoruz “Temsil etmiyorsunuz,
susun, konuşmayın, oturun yerinize?” Siz niye bu kadar farklısınız? Kürtlerdeki
farklılık başka bir şeydir. Her Kürt farklı bir talepte bulunabilir, her
Kürt’ün düşünce biçimi farklı olabilir. Kimliğiyle, kültürüyle, tarihiyle,
coğrafyasıyla var olmak başka bir şeydir. Biz bugün bunu savunuyoruz. Bunu
savunan çok fazla parti de olabilir. Bugün parti olarak, HDP, bütün
farklılıkların partisiyiz, sadece Kürtlerin sorunlarını savunan bir parti
değiliz.
HASAN
TURAN (İstanbul) – Diyarbakır’da sizi protesto edenler Kürt değil miydi?
BESİME
KONCA (Devamla) – Türkiye'nin sorunlarını da, Türkiye'nin demokratikleşmesini
de, Türk halkının özgürlüğünü de, demokrasisini de, kadını da, Ermeni’yi de,
Asuri’yi de, Süryani’yi de, bütün farklılıkları savunan bir partiyiz. Kendi
başına Kürt halkını temsil eden bir parti olarak kendimizi HDP olarak ortaya
koymadık. 
Kürt
halkı adına yaptığımız bir tek şey şudur: Onurlu bir halk, tarihte hakları
inkâr edilmiş bir halk olarak bu haklarını sonuna kadar savunacağız, sonuna
kadar mücadelesini vereceğiz ve bu halk bunu sonuna kadar savunup kazanacaktır
ve geliştirecektir. Bunun için de Kürt halkı yanımızdadır. Bunu geliştireceğiz.
(HDP sıralarından alkışlar) 
Şimdi,
bunun dışında başka şeyler de söylemek istiyorum. Bugün Cumhurbaşkanımızın bir
açıklaması vardı. 
(Mikrofon
otomatik cihaz tarafından kapatıldı) 
BESİME
KONCA (Devamla) – Diyordu ki: “Terör örgütünün uşaklarıdır.” Ben “uşak” kavramı
için iki tane şey söyleyeceğim: “Belli bir işte yeteri kadar deneyimi ve
yeteneği olmayan kişidir.”
BAŞKAN
– Sayın Konca, süreniz doldu.
BESİME
KONCA (Devamla) – “Büyüklere yakışmayacak şekilde düşüncede davranan kişidir.”
Bugün bir ülkenin bir büyüğü olarak buna göre davranmadığı için bu sözü çok
yerinde kullandığını düşünüyorum. 
MEHMET
NACİ BOSTANCI ( Amasya) – Sayın Başkan…
BAŞKAN
– Bir saniye Sayın Bostancı.
Tasarının
tümü üzerindeki görüşmeler tamamlanmıştır. 
Maddelere
geçilmesini oylayacağım. 
MAHMUT
TOĞRUL (Gaziantep) – Karar yeter sayısı…
BAŞKAN
– Oylarken karar yeter sayısı talebi var, dikkate alacağım. 
ÖZGÜR
ÖZEL (Manisa) – Ondan önce söz taleplerimiz var Sayın Başkan, iki grup başkan
vekili ayakta. 
BAŞKAN
– Artık, oylamaya geçtim. 
Tasarının
maddelerine geçilmesini oylarınıza sunuyorum: Kabul edenler… Kabul etmeyenler… 
BESİME
KONCA (Siirt) – Kuliste el kaldırıyorlar. 
BAŞKAN
– Karar yeter sayısı yoktur. 
Birleşime
on dakika ara veriyorum. 
Kapanma Saati: 23.08
YEDİNCİ OTURUM
Açılma Saati: 23.26
BAŞKAN: Başkan Vekili Ahmet AYDIN
KÂTİP ÜYELER: Fehmi KÜPÇÜ (Bolu), Sema KIRCI (Balıkesir)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 35’inci Birleşiminin
Yedinci Oturumunu açıyorum.
MEHMET
NACİ BOSTANCI (Amasya) – Sayın Başkan…
BAŞKAN
– Bir saniye Sayın Bostancı.
Tasarının
maddelerine geçilmesinin oylamasında karar yeter sayısı bulunamamıştı.
Şimdi
tasarının maddelerine geçilmesini tekrar oylarınıza sunacağım ve karar yeter
sayısı arayacağım.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir, karar yeter sayısı vardır. 
53
sıra sayılı Kanun Tasarısı’nın görüşmelerine kaldığımız yerden devam edeceğiz.
Komisyon?
Burada. 
Hükûmet?
Burada. 
Evet,
Sayın Bostancı, sizi dinliyorum.
MEHMET
NACİ BOSTANCI (Amasya) – Biraz önceki konuşmacı “Kürtlere katliam yaptınız.”,
“Burada boş boş oturuyorsunuz.”, “Binlerce çocuğu hapse attınız.” gibi haksız,
yalan, asla kabul edilemez -dilim başka kelimeler söylemeye varmıyor burada-
beyanlarda bulunmuştur. Bu çerçevede, sataşmadan söz istiyorum.
BAŞKAN
– Sayın Bostancı, ara verdiğimiz için sataşmadan İç Tüzük gereği söz
veremiyoruz.
MEHMET
NACİ BOSTANCI (Amasya) – Sayın Başkan, ama ben kalkmıştım siz ara vermeden
önce.
BAŞKAN
– Kesinlikle İç Tüzük’ü uygulamamız lazım. 
MEHMET
NACİ BOSTANCI (Amasya) – Siz de beni gördünüz.
BAŞKAN
– Olsun. Karar yeter sayısı olmadığı için zorunlu ara verdim. Ara verdiğim için
de, sataşmadan, bir önceki oturumdaki olayla ilgili söz veremiyorum.
Dolayısıyla, yerinizde konuşacaksanız buyurun, söz vereyim.
BESİME
KONCA (Siirt) – Bilançolarını da açıklayın, ne kadar çocuğun cezaevinde
olduğunu.
AHMET
UZER (Gaziantep) – Konuşma be!
V.- AÇIKLAMALAR (Devam)
5.- Amasya Milletvekili Mehmet Naci Bostancı’nın, Siirt
Milletvekili Besime Konca’nın 53 sıra sayılı Kanun Tasarısı’nın tümü üzerinde
HDP Grubu adına yaptığı konuşmasındaki bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkan, değerli arkadaşlar; hanımefendi yirmi
dakika konuştu, iki dakika konuşacağım; biraz sabretsin, hızını alamadı galiba.
Demokrasinin
kuralları çerçevesinde halkın oylarıyla seçilmiş ve buraya gelmiş, kürsüden
konuşan, halkın oylarına, demokrasinin ahlakına ve namusuna sahip çıkması
gereken, en temel kural olan demokrasi ile terörün asla bağdaşmayacağı ilkesini
burada beyanlarıyla ihlal eden, açılan çukurları ve o çukurların orada
yarattığı trajediyi “Halk kendisini savunuyor, öz yönetimini kuruyor.” diyerek
savunan bu anlayışı her şeyden önce kınıyorum, asla kabul edilemez buluyorum.
(AK PARTİ sıralarından alkışlar) 
Eğer
bu akıl, bu yaklaşım bu şekilde bakıyorsa bu olaya, demokrasinin imkânlarıyla
gelerek burada terörün açtığı çukurları ve o çukurların arkasında 20-22 yaşındaki
çocukların “Hadi halkınızı kurtarıyorsunuz, öz yönetimi kuruyorsunuz.” diyerek
havalandırılan, onurlandırılan ve ölüme gönderilen bu çocukların sorumlusudur
bu akıl. O çocukların elleri, onlara gaz veren, onları öne çıkartan, onları bu
şekilde ölüme gönderen bu aklın, bu siyasetin yakasında olacaktır. Sadece o
çocukların değil, orada çukur açarak, onun arkasında saf tutarak…
TUĞBA
HEZER ÖZTÜRK (Van) – Başkan, iki dakikayı geçmedi mi? O zaman biz de uzun uzun
burada konuşalım.
BAŞKAN
– Onu size soracak değilim, kusura bakmayın. Onu ben biliyorum.
MEHMET
NACİ BOSTANCI (Amasya) – …şehirlere terörü taşıyan, oradaki insanları mağdur
eden, onların göç etmelerine sebep olan bu insanlar, bu yaklaşım, bu akıl, o
mağdur insanların kimlikleri ne olursa olsun, Kürtlerin, Türklerin,
kimliklerinden soyunsun, o yağmurda, çamurda, karda göç eden insanların
haksızlığını gerçekleştiren bir aklın temsilcisi olarak burada konuşmuş
olurlar.
Bu
yaklaşım doğru bir yaklaşım değil. Demokrasi ile terör bağdaşmaz. Demokrasi ile
çukur bağdaşmaz. Demokrasi ile “Çukur açıp öz yönetim kuruyorsunuz, hadi devam
edin.” diyen bir yaklaşım, bir anlayış hiçbir şekilde bağdaşmaz. Sorumlu olmak
gerekir. Türk ve Kürt kardeşliği böyle bir yaklaşımla sağlanmaz. Her vesile
Türklerin ve Kürtlerin âdeta birbirine düşman olduğu şeklinde bir arka plan
bilinçle davranacaksınız, “Katliam yaptınız. Kürt bebekleri öldürdünüz.
Kürtlere karşı düşmansınız.” diyeceksiniz, arkasından da halkların
kardeşliğinden bahsedeceksiniz.
(Mikrofon
otomatik cihaz tarafından kapatıldı)
BAŞKAN
– Sayın Bostancı, tamamlayalım lütfen.
MEHMET
NACİ BOSTANCI (Amasya) – Sayın Başkan, kardeşlik kolay kurulmaz. Bu ülkenin
geleceğinde birlikte yaşamanın imkânlarını, zeminini, şartlarını kuracak olan
dil, kardeşliğe, yakınlığa, birlikteliğe, ortak iradeye ilişkin her anlatıma,
her göndermeye, her imaya düşman olamaz. “Etle tırnak” kelimesine bile husumet
gösteren, tarihsel ortaklığa husumet gösteren, her tür benzerliğe husumet
gösteren, Kürtleri ve Türkleri âdeta kâinatın bambaşka taraflarında iki millet
gibi anlatan bu yaklaşım kardeşliği kuramaz ama bu yaklaşıma rağmen, Kürtler ve
Türkler bu kardeşliği kuracaklardır.
Saygılarımla.
(AK PARTİ sıralarından alkışlar) 
BAŞKAN
– Teşekkür ediyoruz Sayın Bostancı.
Sayın
Akçay…
BESİME
KONCA (Siirt) – Ben söz hakkı istedim.
BAŞKAN
– Sizden önce söz isteyenler var Besime Hanım.
Sayın
Akçay, buyurun.
6.- Manisa Milletvekili Erkan Akçay’ın, Siirt
Milletvekili Besime Konca’nın 53 sıra sayılı Kanun Tasarısı’nın tümü üzerinde
HDP Grubu adına yaptığı konuşmasındaki bazı ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Biraz
evvel kürsüde konuşan konuşmacı Türkiye Cumhuriyeti’ne ve Türk milletine
yönelik birtakım ithamlarda bulunmuştur. Tabii, bunlar çok sayıda olduğu için
böyle bir iki dakika içerisinde değerlendirilecek hususlar değildir. Bunların
ayrıntılarını yeri geldikçe, ileriki konuşmalarda konuşmacılarımız
değerlendireceklerdir. 
Tabii,
büyük çoğunlukla, birtakım ideolojik ve bölücü tekerlemelerin terennümünden ibarettir.
Birtakım terör örgütü elebaşılarının yıllardır süre gelen bazı söylemlerinin
tekrarı da denilebilir. Anayasa’ya meydan okuyan, Türkiye’ye ve Türk milletine
yönelik düşmanca ifadeler kullanılmıştır. Siyasi ve hukuki gerçekleri göz ardı
eden yanlış ifadelerdir. Türkiye’yi ve Türk milletini işgalci gösteren, Türk
milleti ve Türkiye gerçeğini göz ardı eden bu ifadeleri reddediyoruz. 
“Soykırım”
demeyi… Sürekli bir tekerleme hâline getirilmek isteniyor bazı kesimler
tarafından. Çok ilginçtir, PKK katliamlarına, saldırılarına en küçük bir söz
söylemeyi bırakın, buna destek verenler, mazeret bulanlar, kılıf hazırlayanlar,
soykırımdan bahsedenler PKK’nın, Hınçak’ın, Taşnak’ın katliamlarından
bahsetsinler. Eğer hesap verilecekse bu hesabın verilmesi gerekir ve etnik
saplantılardan da kurtulmak gerekir. 
Şimdilik
söyleyeceklerim bunlar Sayın Başkan.
Teşekkür
ederim.
BAŞKAN
– Teşekkür ediyorum Sayın Akçay. 
Sayın
Özel, sizde sıra. 
7.- Manisa Milletvekili Özgür Özel’in, Siirt
Milletvekili Besime Konca’nın 53 sıra sayılı Kanun Tasarısı’nın tümü üzerinde
HDP Grubu adına yaptığı konuşmasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, özellikle, aslında, ilk sözüm usul hakkında.
Şimdi, doğru bir yönetim sergileme gayretinde olduğunuza inanıyoruz. İç
Tüzük’ün oturum ara verildiğinde bir sonraki oturumda cevap hakkına cevaz
vermediği malum ama yasa koyucunun -İç Tüzük de Parlamento tarafından yapılan
bir iç yasadır- niyetine bakıp ona göre davranmak lazım. Tartışmalar sürüyor,
kesemiyorsunuz, gürültü oldu. O sebepten ara verirseniz maksadınız artık o işi
sonlandırmak olduğu için o tartışmayı bir daha alevlendirmemek üzere elbette o
sözü vermemelisiniz. Ama iktidar partisi ve ana muhalefet partisinin grup
başkan vekilleri ayağa kalkıp söz isterken o anda günün yorgunluğundan dolayı
bir dalgınlığınız eseri oylama işlemini başlatıp orada da karar yeter sayısı
bulunamama sonucu bir ara verdiyseniz, sonra cevap haklarını kullandırmama gibi
bir tasarruf İç Tüzük’ün ve kanun koyucunun esas amacına, maksadına uygun
değildir. O yüzden bu tip durumlarda siz “Karar yeter sayısı bulunamamıştı, her
ne kadar oturum değişse de oturumu kapatma amacım bu tartışmayı sonlandırmak
olmadığından hakkınızı veriyorum.” deseniz kimse buna itiraz etmez. Ortaya çıkardığınız
uygulama da bundan sonraki uygulamalara örnek teşkil edecek bir nitelikte olur,
doğru bir uygulama olur. O yüzden bu yerimizden söz verme işi falan, yeni bir
uygulama yaratma, doğru değil bu. Bunun bir kez öncelikle altını çizmek
isterim.
Şimdi,
tabii, kürsüden cevap vermek daha münasip olurdu ama Halkların Demokratik
Partisinden sayın konuşmacı Cumhuriyet Halk Partisinin 1938’de Dersim’de
soykırım yaptığını falan söyledi.
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Özel.
ÖZGÜR
ÖZEL (Manisa) – Tabii, tabii. Başlıyorum efendim, tamamlamıyorum da başlıyorum.
1938’de
Dersim’de yaşananlara “Soykırım.” dedi. Bunu devrin Başbakanı, şimdiki
Cumhurbaşkanının söylediğini söyledi. Sonra kendisinin de buna katıldığını
söyleyerek grubumuza, aslında ülkemize, halkımıza, Türkiye’de yaşayan herkese
çok ciddi bir sataşmada bulundu. 
Öncelikle
şunu bilmesini isterim, buna şahit olacak, hatta haftaya kendileri de
deneyebilirler: Cumhuriyet Halk Partisi Grubu, 1938’de Dersim’de yaşananların
Meclis eliyle araştırılması için defalarca araştırma komisyonu kurulmasını
teklif etti. Bunu her seferinde iktidar partisi çoğunluk oylarıyla reddetti.
Bunu Meclisin araştırmasına karşı çıkıp bunu miting meydanlarının istismar
malzemesi yapmayı tercih etti iktidar partisinin yöneticileri. Yarın getirin,
hemen burada oylayalım, yine iktidar partisinin tavrını görelim. Cumhuriyet
Halk Partisi geçmişte ne yaşandıysa bunun araştırılması, bilimsel olarak
araştırılması, tarihsel olayların tarihçilerin katkısı alınarak ve bu yüce
Meclis çatısı altında araştırılmasına hiçbir şey söylemedi, söylemez.
Cumhuriyet Halk Partisi o dönemde Atatürk’ün o meseleyle ilgili hissiyatını son
derece yakından bilir, kendi iliklerinde de hisseder. 
Ayrıca,
Adalet ve Kalkınma Partisinin çokça yaptığı bir şey var Sayın Vekil, o, örneğin
yolsuzluk iddialarının hesabını sandıkta görür, der ki: “17-25 Aralıktan sonra
yerel seçim oldu, gördünüz aldığımız oyu, biz bunun hesabını verdik.” Bugün
benzer bir şeyi siz yaptınız, Şırnak’taki yüzde 80-90 oyu gösterip Şırnak
halkının iradesinin Adalet ve Kalkınma Partisinin yani iktidarın değil, sizin
yönünüzde olduğunu söylediniz. Bu önerme ve bu önermeden sonuç alma yöntemi
benimsenirse Cumhuriyet Halk Partisi Dersim meselesi konusunda en son suçlanacak
partidir, 2011 seçimlerinde yüzde 70’e yakın oy aldık biz orada, bu seçimlerde
2 milletvekilinden 1’ini çıkardık. (CHP sıralarından alkışlar) Ama biz ne AKP
gibi “17-25 Aralıkla sandıkta hesaplaştık.” deriz ne de Şırnak’taki oyu
gösterip bir başka durumsallığa vurgu yaparız, Dersim olayları araştırılacaksa
hep birlikte araştırılsın deriz.
BAŞKAN
– Tamamlayalım Sayın Özel.
ÖZGÜR
ÖZEL (Manisa) – Şimdi tamamlıyorum.
Cumhuriyet
Halk Partisi Dersim’le hesaplaşacaksa, yüzleşecekse bunu yaptı. Biz Dersimli 7
çocuklu fakir bir ailenin 4’üncü evladını kendimize Genel Başkan yaptık,
gururla söylüyorum. (CHP sıralarından alkışlar) Bu salonda bulunan ve bu konuyu
istismar eden ve onun iradesi üzerine ülkenin rejimini dahi değiştirmeyi göze
alan iktidar partisi acaba Dersimlileri nerede hangi makamlara layık görüyor,
hangi terfilerde değerlendiriyor, onu da kamuoyunun takdirine arz ediyorum.
BAŞKAN
– Evet Sayın Özel.
Şimdi
size de söz vereceğim grup adına, Sayın Özel ifade ettiği için bir konuyu izah
etmem gerekiyor. 
Tabii,
teamül İç Tüzük hükümlerinin olmadığı durumlarda ortaya çıkar, açık ve net bir
normun olduğu yerde yeni bir uygulama başlatamayız. Dolayısıyla, 69’uncu madde
çok açık bir şekilde bunu ifade etmiş: “Açıklama ve cevaplar için Başkan, aynı
oturum içinde olmak üzere söz verme zamanını takdir eder.” Dolayısıyla, aynı
oturum olmadığı, oturum değiştiği için, ara verdiğimiz için veremedik. Yoksa
zaten hepinize veriyorum biliyorsunuz. 
Evet,
Halkların Demokratik Partisi Grubu adına Sayın Konca.
Buyurun.
8.- Siirt Milletvekili Besime Konca’nın, Amasya
Milletvekili Mehmet Naci Bostancı, Manisa Milletvekili Erkan Akçay ile Manisa
Milletvekili Özgür Özel’in yaptıkları açıklamalarındaki bazı ifadelerine
ilişkin açıklaması
BESİME
KONCA (Siirt) – Sayın Başkan, konuşmama ilişkin üç partinin de hatipleri
değerlendirme yaptı. Özellikle, AKP Grubundan sayın hatip, binlerce çocuğu
cezaevine almanın yalan bir bilgi olduğunu söyledi. Adalet Bakanlığına sorsun,
verileri alsın. Yıllarca olanlara da bakabilir, şu an bile 2 binin üzerinde
çocuk cezaevindedir.
ZEHRA
TAŞKESENLİOĞLU (Erzurum) – 6 binin üzerinde çocuk da Kandil’de.
BESİME
KONCA (Siirt) - Bunun yarısının gerekçeleri çok farklıdır. Daha önce taş atan
çocuklar hikâyesini de örnek olarak gösterdim. Binlercedir, yalan değildir.
İkincisi,
MHP Grubundan sayın hatip, Anayasa’ya meydan okumak olarak değerlendirdi
düşüncelerimi. Anayasa’ya meydan… Eğer darbe anayasasını kabul etmemeyi ve
eleştirmeyi meydan okuma olarak değerlendiriyorsa doğrudur, buna meydan okumak
gerektiğini düşünüyorum. Ayrıca, sadece biz değil, bunu yine örnek vereceğim,
bugün Sayın Cumhurbaşkanımız “Biz ithal mallarla yöneltildik, anayasaları
dışarıdan aldık, millî ve yerli anayasa istiyoruz, bunu geliştireceğiz.”
dedikleri için… Evet cümlelerimiz farklı olabilir, herkes farklı bir şey
söyleyebilir, farklı bir dille eleştirilebilir. Mevcut olan Anayasa
değişmelidir. Daha faşistini mi yaparsınız, daha demokratını mı yaparsınız bunu
her parti kendinden doğru düşüncesini, projesini, önerisini yaparak, tartışarak
geliştirir.
Bir
diğer düşünce: Belirttiğim gibi, her toplumun, her bireyin ideolojik, politik
düşünceleri vardır. İdeolojiye dayanarak da söylemedim, arkeolojik örnekler
verdim, antropolojik örnekler verdim. Kendi ansiklopedilerinize bakın, Kürt ve
Kürdistan’a dair olan bilgileri sansüre rağmen orada da bulabilirsiniz. 28
isyandan bahsederek hendeğin bugün sonuç olduğunu, hendeğin kendi başına bir
direniş, bir öz yönetim olmadığını, insanların yaşadıklarından dolayı bir
savunma noktasına geldiğini ve taş örneğini vererek…
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Konca.
BESİME
KONCA (Siirt) – Tamamlayacağım evet.
Bunun
bir sonuç olduğunu 28 isyanı, yüz elli yıllık tarihi örnek vererek söyledim.
Zamanım yetmediği için böyle konuştum. Bunun için düşüncelerimin arkasındayım
ve bunları daha geniş, daha fazla da tekrar dile getireceğiz, tartışacağız.
Teşekkürler.

VIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
4.- Avrupa Konseyi İnsan Ticaretine Karşı Eylem
Sözleşmesinin Onaylanmasının Uygun Bulunduğuna Dair Kanun Tasarısı (1/433) ve
Dışişleri Komisyonu Raporu (S. Sayısı: 53) (Devam)
BAŞKAN
– 1’inci maddeyi okutuyorum:
AVRUPA
KONSEYİ İNSAN TİCARETİNE KARŞI EYLEM SÖZLEŞMESİNİN ONAYLANMASININ UYGUN
BULUNDUĞUNA DAİR KANUN TASARISI
MADDE 1-
(1) Türkiye Cumhuriyeti adına 19 Mart 2009 tarihinde imzalanan “Avrupa Konseyi
İnsan Ticaretine Karşı Eylem Sözleşmesi”nin beyan ile onaylanması uygun
bulunmuştur.
BAŞKAN
– 1’inci madde üzerinde Milliyetçi Hareket Partisi Grubu adına söz isteyen İstanbul
Milletvekili Arzu Erdem.
Buyurun Sayın Erdem.
(MHP sıralarından alkışlar) 
Süreniz on dakikadır
MHP
GRUBU ADINA ARZU ERDEM (İstanbul) – Teşekkür ederim Sayın Başkan.
Değerli
milletvekilleri, bugün yine Sur ve Cizre’de 2 şehidimiz var. Şehitlerimize
Allah’tan rahmet, ailelerine sabır diliyorum ve büyük Türk milletimizin başı
sağ olsun.
Şimdi,
konu, tabii, sürekli yanlışlar üzerinden gidiyor, sıkıntı oradan kaynaklanıyor
diye düşünüyorum. Evet, çok yanlış oldu bugüne kadar, bu yanlışların başında…
Biz ne dedik Milliyetçi Hareket Partisi olarak? “Çözüm çözülmedir.” dedik,
“Çözüm ihanettir.” dedik ve bu sürecin olmaması gerektiğini sürekli söyledik.
Bugün geldiğimiz noktada da, eminim ki burada oturan milletvekili
arkadaşlarımız bu sürecin ne kadar yanlışa sürüklediğini görüyordur.
Şimdi,
liderimiz Sayın Devlet Bahçeli’nin sözlerini tekrar ederek aslında başlamak
istiyorum sözlerime: Uzak değil, neredeyse yanı başımızda, güney sınırımızın
hemen dibinde, Yayladağı’nın tam karşısında Türkmen Dağı var ve yanıyor,
kanıyor, toprağa düşen her Türkmen’le birlikte bir yanımız çöküyor. Kerkük’te
ölüyoruz, Tuzhurmatu’da kurşunlanıyoruz, Bayır Bucak’ta karadan ve havadan
bombalanıyoruz ve Türkmen can veriyor. Hayata gözlerini yuman Türkmen
kardeşlerimize Allah’tan rahmet diliyorum. Destek ve dualarımız, şartsız,
Türkmen kardeşlerimizindir.
Evet,
kulakların duyup gözlerin gördüğü ama vicdanların sustuğu yer Türkmen Dağı’dır.
Evet, tarihte bazıları susar, bazıları da soydaşlarına destek için can verir.
Rabb’im Türk’ü, Türkmen’i korusun ve yüceltsin.
Avrupa
Konseyi İnsan Ticaretine Karşı Eylem Sözleşmesinin Onaylanmasının Uygun
Bulunduğuna Dair Kanun Tasarısı hakkında Milliyetçi Hareket Partisi Grubu adına söz almış
bulunmaktayım. 
Değerli
milletvekilleri, konu aslında çok önemli ama bu konuyla ilgili hiçbir konuşma
yapamadık. Ben birazcık bu konuya girmek istiyorum. İnsan ticareti, zorla
çalıştırmak, hizmet ettirmek, fuhuş yaptırmak, vücut organlarının verilmesini
sağlamak demektir. İnsan ticareti, kuvvet kullanarak veya kuvvet kullanma
tehdidiyle zorlama, kaçırma, hile, aldatma, nüfuzu kötüye kullanma demektir;
kişilerin çaresizliklerinden yararlanarak veya kişileri ikna ederek ülkeye
sokmak, ülke dışına çıkarmak, kaçırmak, sevk etmek ya da barındırmak demektir.
İnsan ticareti bireylerin ticaretinin yapılmasıdır. İnsan ticareti, insana
karşı işlenen bir suçtur, insan hakkı ihlalidir ve en hızlı büyüyen
uluslararası suç sektörlerinden bir tanesidir. 
Köleliğin
dünyada yasaklanmasının üzerinden çok uzun süre geçmiştir, buna rağmen
insanoğlunun köleleştirme ve başka insanları istismar etme isteği sona
ermemiştir. Ülkemizde, iktidar partisi döneminde yani on üç seneden beri insan
ticaretiyle kâğıt üzerinde mücadele edilmiştir, ilgili uluslararası
sözleşmelerin imzalandığı söylenmiştir, yasal düzenlemelerin yapıldığı da
belirtilmiştir. Güvenlik güçleri ve yargı mensuplarına yönelik eğitimlerin
yapıldığı ve bir mağdur destek sisteminin oluşturulduğu üzerinde de durulmuştur
ancak sahaya indiğimizde durum hiç de öyle değil. 
Gelelim
insan ticaretine yönelten faktörlere. Ülkesinde fakirlik, işsizlik, kadının
sosyal ve ekonomik eşitsizliği, eğitimsizlik, aile içi şiddete maruz kalma,
cinsiyete dayalı ayrımcılık, fırsat eşitsizliği, iç savaşlar ve buna benzer
birçok sorunla karşı karşıya kalmış olan milletler, çözümü ülkelerinden kaçmak
suretiyle insan ticareti mafyalarında aramıştır. Bugün ülkemize bakıldığında
durum pek de iç açıcı değil. Bunu öncelikli olarak çeşitli kurumların
yayınladığı birbirini tutmayan istatistiklerden anlıyoruz. Ayrıca son yıllara
dair resmî rakamları içeren bir çalışma yapılmaması da bunun açıkça
göstergelerinden bir tanesi. Bu durum, insan ticaretiyle mücadele konusunda
Hükûmetin bütüncül bir politika izlemediğini ve bu konuda gerektiği gibi
mücadele etmediğini açıkça ortaya koymaktadır. Hükûmetin bu konuda doğru bir
politika izlememesinin bedelini hayatlarını, geleceklerini, mal varlıklarını,
ailelerini kaybeden masum insanlar ödemektedir. Ayrıca, kaçakçılık güzergâhında
yaşamakta olan yerel halkın günlük hayatlarını ve güvenliklerini de tehlike
altına almaktadır. 
İktidar
partisinin bu yanlış politikaları karşısında insan ticareti mafyası gün
geçtikçe arsızlaşmış ve baş edilmez hâl almıştır. Ancak Milliyetçi Hareket
Partisi olarak bizler bu konunun öneminin farkındayız. Milletimizin yaşadığı
sorunlara çözüm bulmak asli görevlerimizdendir. 
Suç
mağdurlarının bir yerden bir yere naklinin söz konusu olduğu bir başka olay da
göçmen kaçakçılığıdır. Bakın, Türkiye’de toplamda 160 tane kara, hava, deniz ve
demir sınır kapısı bulunmaktadır. Her yıl binlerce göçmen bu sınırlardan yasal
veya yasa dışı yollarla Türkiye’ye giriş yapmaktadır. Göçmenlerin bir kısmı
Türkiye’de kalırken büyük bir bölümü Avrupa’ya göçmenin yollarını aramaktadır.
Daha iyi yaşam umuduyla her yıl binlerce kişi yasa dışı yöntemi kullanmaktadır.
Dünya çapında bir sektör hâline gelen yasa dışı göçmen kaçakçılığında bir yılda
dönen paranın 40 milyar doları bulduğu belirtilmektedir. Bunun yaklaşık 10
milyar doları ise Türkiye’de dönmektedir. 
Bu
iki suç türünde de suçluların temel amacı mağdurlar üzerinden yasal olmayan
maddi kazançlar elde etmektir yani mağduru sömürmek söz konusudur ve organize
suç grupları tarafından işlenen bu suçlar büyük bir rant oluşturmaktadır. 
Değerli milletvekilleri, yüzlerce insanın
sıkışarak binip karanlık sulara açıldıkları tekneler, botlar bir anda onların
sonu olabiliyor. Üstelik son günlerde bu acı örneklerin sayısı katlanarak
artmış durumda. 700-800 insanın bulunduğu tekneler batıyor, kadın çocuk demeden
yüzlerce can yitip gidiyor. Hemen her gün gazetede ve televizyon haberlerinde,
yakalanan ya da denizde ölen göçmenlerin hazin hikâyeleri yer almaktadır. Sahil
Güvenlik ekipleri denizlerden âdeta ceset toplamaktadır; günlerce kaybolan
göçmenleri arıyorlar, denizlerimiz insan mezarlığına dönmüş durumda. Sadece
deniz yoluyla değil, aynı zamanda kara yoluyla da bu mücadeleyi veren göçmenler
insan tacirlerinin kurbanı olmakta, kamyon kasalarında, kapalı konteynerlerde
yolculuk yapan mülteciler havasızlıktan ellişer, yetmişer can vermektedir. Her
gün onlarca, yüzlerce insanın hüzünlü gözleri karanlık sularda, kapalı
kasalarda bir daha açılmamak üzere kapanırken iktidar partisi çözüm
arayışlarını sürdürmekte ve sürdürdüğünü söylemekte. Bu durum benim olduğu
kadar eminim ki sizlerin de canını acıtıyordur.
Milliyetçi
Hareket Partisi olarak, milletin huzurunun ve refahının teminine yönelik
politikaların geliştirilmesi esas hedefimizdir ve öncelikli görevimizdir. Her
insanı mukaddes bir varlık ve emanet olarak kucaklamak ve onların gönlünü,
sevgisini ve saygısını kazanmak suretiyle bir gönül seferberliği anlayışı
içerisindeyiz. 
İnsan
ticareti üzerine yapmış olduğum konuşmamı bir hadisle bitirmek istiyorum.
Hadise göre Allahuteala “Ben kıyamet günü üç kişinin hasmıyım; söz verip
sözünden dönenin, hür bir kimseyi satıp parasını yiyenin, bir kimseyi kiralayıp
onu tam çalıştırdıktan sonra ücretini vermeyenin kıyamet günü hasmıyım.”
buyurmaktadır.
Yüce
Meclisi saygılarımla selamlıyorum, teşekkür ediyorum. (MHP sıralarından
alkışlar)
BAŞKAN
– 1’inci madde üzerinde gruplar adına ikinci söz, Halkların Demokratik Partisi
Grubu adına Adana Milletvekili Meral Danış Beştaş.
Buyurun
Sayın Beştaş. (HDP sıralarından alkışlar)
Süreniz
on dakikadır.
HDP
GRUBU ADINA MERAL DANIŞ BEŞTAŞ (Adana) – Sayın Başkan, değerli milletvekilleri;
hepinizi saygıyla selamlıyorum.
Doğrusu,
arkadaşlarım sanırım -izleyemedim hepsini ama- Cizre’deki duruma ilişkin,
yaralılara ilişkin çok ayrıntılı değerlendirmeler yapmışlardır. Ancak ben,
elimize ulaşan çok yeni veriler var, açıkçası bunları paylaşmak istedim. Biraz
da tarihe not anlamında bazı hususları yeni olduğu için paylaşmak istiyorum.
Değerli
arkadaşlar, yani Türkiye’de çok ciddi bir mesele, Kürt meselesinin tarihsel
arka planını çok yoğun tartışıyoruz. Bunu on dakikada tartışmak şüphesiz mümkün
değil ama neredeyse Türkiye kamuoyunun önemli bir bölümünün üzerinde uzlaştığı
bir mesele var ki, 12 Eylül darbesi, 12 Eylül uygulamaları PKK’yi doğurdu. Bunu
Hükûmette görev alan çok üst düzeyde yetkililer, bakanlar da zamanında söyledi.
5 no.lu zindan, orada insanlığa karşı işlenen suçlar gerçekten bir isyana
dönüştü ve bugüne kadar da devam ediyor. Ama şu anda öyle bir şey yaşanıyor ki
bu altı aylık yaşananlar, sokağa çıkma yasağı alanlarında uygulanan şiddet,
zulüm, ölümler, uygulamalar 12 Eylülden daha fazla, on isyanı doğuracak kadar
büyük bir öfke biriktiriyor. Biz bunu alandan görüyoruz, yaşıyoruz ve sizlerle
paylaşıyoruz halkın vekilleri olarak.
Şu
anda bir bodrum katında, “vahşet bodrumu” diye adlandırılan bir yerde, Cizre’de
neredeyse devlet kudretini ispatlıyor. Bombalarla, tanklarla oradaki yaşayan,
yaralı -sivil mi değil mi tartışmasını bir kenara koyuyorum- insan üzerinden
bir kudret ispatı var sanki. Gerçekten bunu anlamlandırmak çok kolay değil.
Oradakilere değil aslında, bütün bir topluma korku salınıyor. Bütün Türkiye’ye,
o bodrumda yaşayanlara, can çekişenlere uygulanan zulüm ve şiddet ve vahşet
bütün topluma korku salması amacıyla yapılıyor -yani, biz bunu daha farklı
nasıl değerlendiririz bilemiyorum- ve bu, topluma yaşatılıyor. Şu anda Türkiye
toplumunun önemli bir bölümü, bütün yasaklara rağmen, Cizre’de yaşananları
aslında çok yakından izliyor ve biliyor. Bütün kapılar -üç gündür bilfiil içindeyim
bakanlık görüşmelerinde, en üst düzeyde saatlerce yapılan görüşmelerde- duvara
dönüşüyor. O kadar büyük bir çaba var ki. Gerçekten, bir günde 11 defa
ambulansın yaralıların olduğu eve 100 metre yaklaşıp oradan geri dönmek zorunda
kalmasını tartışmamız lazım. Ne oluyor, orada ne oluyor? Hiçbir ses yokken,
Hükûmetle, yetkililerle, İçişleri Bakanlığı yetkilileriyle yaptığımız
görüşmelerle ambulans gidiyor ve ambulans gider gitmez orada tank sesleri, top
sesleri. Emin olun, bugün, ben, üç saat telefon açık, o tank seslerini dinledim
ve sonra ambulans geri geliyor. Bunu bir soru olarak ortaya koyuyoruz.
Gerçekten şu anda Cizre’de canlar ölüyor, insanlar ölüyor ama Türkiye’de
vicdan, gerçekler ve etik ölüyor, ahlak ölüyor. Yani, olaya biraz bu yönüyle bakmamız
lazım. Ambulansların gidişine ilişkin hakikatler yansıtılmıyor, hakikatleri biz
yansıtmaya çalışıyoruz. İnanmayacaksınız belki ama gerçekten olduğu gibi
anlatıyoruz. Orada üç gün içinde yaşananları ben, içinde olduğum heyet
sebebiyle, öncesinde de izlediğim kadarıyla yaşananları olduğu gibi aktarmaya
çalışıyorum ama dünden beri, iki üç gündür yaşadıklarımız şöyle bir şey: Tavşan
kaç, tazı tut. Hani vardır ya böyle bir tekerleme. Ambulansa “Git, getir.”
diyorlar, oradan da bombalama başlıyor ve olamıyor, bir türlü başarıya
ulaşamıyoruz. Bugün en son saat 5’te böyle bir girişimde bulunduk, yine saat
5’e doğru başarısızlık oldu. Bu Bizans oyunlarından artık vazgeçilmesi
gerekiyor. Gerçekten, biraz sonra isimlerini açıklayacağım oradaki kişiler
alındıklarında zaten CV’leri, doğum yerleri, doğum tarihleri, kaç yaşında
oldukları, isimleri, soy isimleri hepsi açığa çıkacak. Bunların işlediği bir
suç varsa, iddia ediliyorsa -ne iddia ediliyorsa biz bilmiyoruz- bu ülkenin
savcıları, hâkimleri, yargıçları var; gerekli soruşturmalar yapılır, eğer varsa
böyle bir şey zaten bunun neticeleri ortaya çıkar. Biz burada yaşamdan söz
ediyoruz, onların hangi kimlikle, ne oldukları konusunda, dikkat ederseniz, bir
iddiada da bulunmuyoruz. Bize ulaşan bilgiler hepsinin sivil olduğu yönünde.
Farklı bir şey varsa, zaten 112 götürecek, orada kimliklerle tedavi altına
alınacaklar. 
Bu
nedenle, bugün bize ulaştılar, o bodrumda yaşayanlardan bir tanesi bana ulaştı,
demin de aradı, arkadaşıma verdim. Önce fotoğrafları göstereyim, bugün yansıdı,
bu fotoğraflar bugün gönderildi. Gerçekten ben bakamadım hâlâ, emin olun
bakamadım, yani size göstermek de beni çok mutlu etmiyor. Sonra, isimleri
istedik, dedik ki: “Kim var orada, kaç yaşında?” Artık, yaşlarını alamadık,
telefonla çok sıkıntılı konuşuluyor çünkü, çekmiyor, iyi çekmiyor, arada bir
gidiyor, geliyor ve bize mümkün olduğunca isim listesini verdiler. Bu isim
listesini de gerçekten, kayıtlara geçsin diye veriyorum çünkü bu isimler
-sürekli konuşuyoruz, bir kişiyle konuşabiliyoruz, hepsi konuşamıyor zaten
çünkü sürekli bombalama devam ediyor, ara ara o sesleri biz de telefonda
dinliyoruz- “Şu anda bodrum katında sıkıştık.” diyorlar.
FUAT
KÖKTAŞ (Samsun) – Çekmiyordu!
MERAL
DANIŞ BEŞTAŞ (Devamla) – “Zaman zaman çekmiyor.” dedim, “Çekmiyor.” demedim,
“Çekmiyor.” desem kendimle çelişeceğim.
Ve
bu isimler şu, yaralı, yani 2’sinin şuuru kapalı bu okuyacağım 16 kişiden:
Mehmet Yavuzel, Feride Yıldız, Ferhat Saltıkat, Ali Fırat Kalkan, Mustafa
Vartiyak, Mustafa Aslan, Tahir Çiçek, Rıdvan Ekinci, Dersim Aksay, İslam
Balıkesir, Serdar Pişkin, Ferhat Karaduman, Sultan Irmak, Sercan Uğur, Rohat
Aktaş, Fehmi Dinç. Bunlar yaralılar, 2’sinin şuuru kapalı, daha hafif yaralı
olanlar var, 9 kişi. Böylece biz 28 diye biliyorduk; 28 değil, 31 olduğunu öğrendik
bugün.
İLKNUR
İNCEÖZ (Aksaray) – “22, 24, 26” diye zikredenler oldu sizden. 
MERAL
DANIŞ BEŞTAŞ (Devamla) – İlk günden itibaren ben 28 diye söyledim ama biz
isimleri aldığımız için çok net söylüyorum, onlardan aldık.
METİN
GÜNDOĞDU (Ordu) – Başka tünellerden mi geldiler acaba?
MERAL
DANIŞ BEŞTAŞ (Devamla) – Hacer Aslan, Gülistan Üstün, Sakine Şiray, Berjin
Demirkaya, Ramazan İşçi, Mahmut Duymak, Kasım Yana, Osman Gökhan ve İzzet
Gündüz. Orada 6 tane…
ZEHRA
TAŞKESENLİOĞLU (Erzurum) – Meral Hanım, onlar niye gitmişler oraya? Niye
oradalar, akraba da değiller? Birbirlerinden bağımsız olan insanlar çay içmeye
mi gittiler?
MERAL
DANIŞ BEŞTAŞ (Devamla) – Bunu arada konuşalım isterseniz. 
6
tane de ölüm var, cenaze var orada ve cenazeyle aynı ortamdalar. Bu isimler şu
anda zaten açıklandı tarafımızca, basından da açıklandı, biz de duyurduk. Bu
isimlerin en ufak bir şekilde bombalama sonucu, saldırı sonucu bir ölüm
yaşanması hâlinde bu sorumluluk Hükûmete aittir. Şu saat itibarıyla bunların
yaşadığını, orada bulunduğunu çok iyi biliyoruz çünkü sürekli telefonla
görüşüyoruz. Bugün telefon irtibatımız kuruldu; bunu da Meclisin tutanaklarına
geçmesi için söylüyorum. Yarın biz bunları sabah yediden itibaren yine İçişleri
Bakanlığı yetkilileri aracılığıyla, Şırnak Valiliği aracılığıyla ve belediyenin
iki ambulansı aracılığıyla sabah yedide randevulaştık, gideceğiz bu işi takip
edeceğiz. Umarız, yarın bu iş bitecek, sağ salim…
METİN
GÜNDOĞDU (Ordu) – Niye belediyenin…
MERAL
DANIŞ BEŞTAŞ (Devamla) – 112 gitmiyor çünkü, maalesef, gitmiyor. 112 Dörtyol’da
bekliyor, Dörtyol’dan bir adım ileri gitmiyor. 
METİN
GÜNDOĞDU (Ordu) – Kim var orada da kurtarmak için gitmiyor?
MERAL
DANIŞ BEŞTAŞ (Devamla) – Ben iki gündür, üç gündür telefon başında sekiz saat
duruyorum, biliyorum herhâlde. 
ZEHRA
TAŞKESENLİOĞLU (Erzurum) – Biz de soruyoruz 112’yi.
MERAL
DANIŞ BEŞTAŞ (Devamla) – 112’ye teslim edilecek ve sonradan… Umarız yarın
öğlene kadar bu mesele çözülür, bunlar tedavi altına alınır ve biter.
AHMET
GÜNDOĞDU (Ankara) – PKK teslim edilmesini istemiyor, kullanmak için.
MERAL
DANIŞ BEŞTAŞ (Devamla) – Hepinize teşekkür ediyorum, saygılar sunuyorum, sağ
olun. (HDP sıralarından alkışlar)
BAŞKAN
– 1’inci madde üzerinde gruplar adına son söz, Cumhuriyet Halk Partisi Grubu
adına Kocaeli Milletvekili Haydar Akar. 
Buyurun
Sayın Akar. (CHP sıralarından alkışlar)
On
dakikadır süreniz. 
CHP
GRUBU ADINA HAYDAR AKAR (Kocaeli) – Sayın Başkan, değerli milletvekilleri;
yaklaşık bir saat önce burada Veli Ağbaba sizlerle birtakım şeyler paylaştı,
ilk kürdistanın kim tarafından hangi tarihte kullanıldığını paylaştı,
hemen sonrasında Dolmabahçe mutabakatını paylaştı. Dolmabahçe mutabakatını
paylaştığında AKP Grubundan yine ayağa kalktılar, yüksek sesle “Bu, yalan”
dediler, “Bu, doğru değil.” dediler, “Dolmabahçe mutabakatı, Tayyip Erdoğan
tarafından bilinmiyor.” dediler. Ama Allah’ın sopası yok! 
AHMET
GÜNDOĞDU (Ankara) – Allah’ın sopası var, devamlı CHP’nin başına vuruyor! 
CEYHUN
İRGİL (Bursa) – İdare amirisiniz siz. 
HAYDAR
AKAR (Devamla) – Varlığını bir şekilde gösteriyor, işte bu akşam gösterdi. Siz
belki kaçırdınız ama değerli büyüğünüz bu akşam televizyonlarda, sevgili
ağabeyiniz bu akşam televizyonlarda her şeyi… 
METİN
GÜNDOĞDU (Ordu) – Ne söylediğini iyi oku! 
HAYDAR
AKAR (Devamla) – …siz eğilip bükülürken burada, bu işler olmamış gibi
davranırken burada, her şeyi yalanlarken burada…
METİN
GÜNDOĞDU (Ordu) – Ne söylediğini iyi oku! 
HAYDAR
AKAR (Devamla) – …o “Eğrisi Doğrusu” programında anlatmaya başladı.
METİN
GÜNDOĞDU (Ordu) – “Öyle zannediyorum.” diyor.
BAŞKAN
– Sayın milletvekilleri, müdahale etmeyelim lütfen. 
HAYDAR
AKAR (Devamla) – Şimdi, bakın, ne diyor Arınç, değerli ağabeyiniz Sayın Arınç
ne diyor bakın: “Cumhurbaşkanı Erdoğan’ın Dolmabahçe mutabakatından haberi
olduğunu biliyorum.” diyor.
İLKNUR
İNCEÖZ (Aksaray) – “Biliyor olabilir tahmin ediyorum.” diyor. 
HAYDAR
AKAR (Devamla) – Yine devam ediyor, “Çözüm süreci adı değiştirilerek yarından
tezi yok başlatılmalı. HDP dışında aktör yoksa onu güçlendirmek gerek.” diyor. 
İLKNUR
İNCEÖZ (Aksaray) – “Biliyor olabileceğini tahmin ediyorum.” diyor. 
HAYDAR
AKAR (Devamla) – Bununla da bitmiyor, güncel konular hakkında yorum yapmaya
devam ediyor, güncel konular hakkında yorum yapmaya devam ediyor. 
İLKNUR
İNCEÖZ (Aksaray) – “Biliyor olabileceğini tahmin ediyorum.” diyor. O, onun
tahmini. O, onun beyanı.
HAYDAR
AKAR (Devamla) – Yine başladınız bağırmaya ama gerçekleri onun ağzından
dinlemenizi tavsiye ediyorum. 
BAŞKAN
– Sayın milletvekilleri, lütfen müdahale etmeyelim. 
HAYDAR
AKAR (Devamla) – Diyor ki: “Can Dündar ve Erdem Gül’e ağır suçlamalar
yöneltildiğini belirten Arınç, “Cumhurbaşkanının açıklamaları ve diğer
konularla bağlantı kuruyorum, böyle bir suçtan dolayı tutuklanması, ceza
verilmesi normalde mümkün değil. Bu, yargının içine düştüğü veya düşürüldüğü
bir durumdur. Bundan kurtulmak lazım.” diye konuşuyor Sayın Arınç bu akşam
televizyonlarda. 
OKTAY
ÇANAK (Ordu) - Muharrem İnce ne diyor? 
HAYDAR
AKAR (Devamla) – Size tavsiyem, bu akşam izleyemezseniz yarın mutlaka bu
programı izlemenizi tavsiye ediyorum. Devam ediyoruz, bitmiyor. Arınç,
Hükûmetin dış politikayı Meclisle birlikte yürütmesi gerektiğini söylerken
“Meydan mitinglerinde hamaset yaparak dış politika olmaz.” diyor.
OKTAY
ÇANAK (Ordu) – Muharrem İnce, Kılıçdaroğlu için ne diyor?
HAYDAR
AKAR (Devamla) – Çok konuşma, gel burada konuş.
OKTAY
ÇANAK (Ordu) – Muharrem İnce, ne diyor Kılıçdaroğlu için onu söyle?
HAYDAR
AKAR (Devamla) – “Hamasetle tarih, şiir olur, politika olmaz.”
BAŞKAN
– Sayın milletvekilleri, lütfen.
HAYDAR
AKAR (Devamla) – “Hamasete kapılıp aslanlar gibi çıkarsınız, her an nota
alabilirsiniz.” diyor. Bu nota, tabii, burada mecazi anlamda kullanılıyor, her
an bir şamar, tokat yiyebilirsiniz, diyor. 
OKTAY
ÇANAK (Ordu) – Onu Muharrem İnce’ye sor.
HAYDAR
AKAR (Devamla) - Bugün Türk dış politikasına baktığınız da ne tür şamarlar,
tokatlar yediğinizi hep birlikte görüyoruz.
OKTAY
ÇANAK (Ordu) – Hendeği anlatsın sana Kılıçdaroğlu.
CEYHUN
İRGİL (Bursa) – Ya arkadaşım, daha düne kadar önünde ceket ilikliyordunuz,
“ağabeyciğim” diyordunuz, işte o ağabeyiniz söylüyor.
OKTAY
ÇANAK (Ordu) – Sen niye oradan konuşuyorsun?
CEYHUN
İRGİL (Bursa) – Daha düne kadar, hâlâ da partinizin yöneticisi.
OKTAY
ÇANAK (Ordu) – Sen niye konuşuyorsun, yalan söylüyor!
HAYDAR
AKAR (Devamla) - Devam ediyorum arkadaşlar, bağırmanıza gerek yok, bağırmanıza
hiç gerek yok. “Çözüm süreci, adı değiştirilerek yarından itibaren başlamalı.”
Eski Başbakan Yardımcısı Bülent Arınç, CNN Türk yayında Taha Akyol’un
sorularını yanıtlıyor. “Bu iş böyle bitmez.” diyor. Sürecin aldığımız derslerle
ilerlemesi lazım geldiğini ifade ediyor. Devam ediyorum. Kendi içimizde latife
ediyoruz. Burada cemaate, bu el koyduğunuz bankalara, kayyumlara gönderme
yapıyor. “Bizi de bir yere kayyum yapsalar diye, parası da güzelmiş.” diyor.
“Akıllı ol, benim sözümü tut, sırtını sıvazlarım gibi sözler yazıyorlar.
Bunların kim olduklarını az çok biliyoruz. Bugünkü görüşmelerimizden bile ne
anlamlar çıkartacak akbabalar var.” Hani bu meşhur trolleriniz var ya onlara
söylüyor. 
AYŞE
SULA KÖSEOĞLU (Trabzon) – Size söylüyor, size…
HAYDAR
AKAR (Devamla) - Sonra da devam ediyor. “Kadınlarına bizim camiada troliçe
diyorlar.” diye devam ediyor. 
CEYHUN
İRGİL (Bursa) – Biz de yeni duyduk.
HAYDAR
AKAR (Devamla) - Evet, biz de yeni terimler öğrenmeye başladık Sayın Arınç
sayesinde. Tabii, bunlar sizin kurgularınızda olduğu için bunları siz
biliyorsunuz diye düşünüyorum. 
“Paralelle
mücadele kapsamında açılan o kadar çok dava var ki üstüme cübbeyi tekrar
geçirmek istiyorum. Bunlar okuldan alınan öğretmenler; Bank Asya’ya para
yatırdığı için silahlı terör örgütüne üye olmaktan yargılanıyorlar.” diye devam
ediyor. Hükûmet, dış politikayı Meclisle birlikte yürütmeli, tekrarlıyorum o
kısmını. 
“Sizin
kabullerinizin yanlış olduğu ortaya çıkmış olabilir, cesaretli bir tavır
takınmanız lazım.” Bakın, kabullerinizin yanlış olduğunu söylüyor ve bir
cesaretli tavır takının diyor. “İsrail’le görüşmeleri ben yaptım ve
imzalanmadı.” diyor. “İsrail’in ne kadar ihtiyacı varsa bizim de ihtiyacımız
var. diyor. Kim diyor bunu? Tayyip Erdoğan.” Aynen, Bülent Arınç’ın ifadelerini
okuyorum. “Ben bunu dört sene önce söyledim. İsrail devletini ilk tanıyanlardan
biri Türkiye. Dış politika açılımına ihtiyaç var. Meydan mitinglerinde hamaset
yaparak dış politika olmaz. Hamasetle tarih, şiir olur, politika olmaz.
Hamasete kapılıp aslanlar gibi çıkarsanız her an nota alabilirsiniz. Bakın,
hâlâ 2 milyon Suriyeli mülteci ülkemizde." diyor Sayın Arınç. 
HÜSNÜYE
ERDOĞAN (Konya) – Sizin bunları burada okumaktan ne zevk aldığınızı merak
ediyorum. Ne zevk aldınız bunları burada okumaktan?
OKTAY
ÇANAK (Ordu) – Niyet okumakla siyaset olmaz. Niyet okuyuculuk yapma! Eğer öyle
olsaydı…
HAYDAR
AKAR (Devamla) – Ben burada her zaman verdiğiniz bir dinî referansla bundan
sonra yapmanız gereken, düşünmeniz gereken şeyi de bir ifade edeyim, ondan
sonra başka bir konuya geçeceğim. Dikkat edin, bakın, bir şey okuyorum bunu iyi
dinleyin. “Dikkat edin, dünya hayatı, sizleri birbirinizi aldatmaya
sürüklemesin ve o aldatıcı, sizi Allah’la aldatmasın." diyor Lokman Suresi
33’üncü ayet. Size bu konuda daha fazla bir şey söylemeyeceğim. 
Yine,
biraz evvel kıyamet kopardığınız bir konuya geçeceğim. “Hendek” denince kıyamet
kopuyor burada, “çukur”a döndünüz, aynı Esad’ı “Esed” yaptığınız gibi, hendeği
de “çukur” yapmaya başladınız. Niye “çukur” yapıyorsunuz? Hendek değil mi
oradakiler? Günlerce burada “hendek” dediniz. Şimdi, niye “çukur”a döndüğünüzü
anlamış değilim. Şimdi, acaba bir bağlantı mı yapıyorsunuz bir yerlerle? Ama,
terör örgütlerinin hendek kazdığını sadece o Hendek Savaşı’ndan hatırlamıyoruz,
terör örgütü değildi çünkü o, bir savaştı ama terör örgütleri IRA’yla başlayan,
ETA’yla başlayan süreçlerde hendek yöntemlerini kullanmışlar. Bugün de
kullanılan bu yöntem. 
Şimdi,
bunları bağırıp dururken hiç dönüp arkanıza bakıyor musunuz, biz nerede hata
yaptık diye bakıyor musunuz? Teröristler bu hendekleri açarken siz
neredeydiniz? İddia ediyorsunuz burada, “On üç yıldır bu ülkeyi yönetiyoruz.
Ülkenin katma değerini artırdık. Fert başına düşen millî hasılayı artırdık.” Hepsi
birer palavra, çok şey konuşabiliriz ama bunları niye görmediniz? Kim görecekti
bunları? Siz bunlar yapılırken hangi ülkeyi yönetiyordunuz? Bunu ben merak
ediyorum, neredeydiniz?
Şimdi,
hendek kazılıyor, mayınlar döşeniyor, kablolar çekiliyor, koca koca iş
makineleri çalışıyor, yine yandaş gazetelerden, manşetlerden Öcalan’a övgüler
yağdırılıyor bir taraftan, büyük devlet adamı statüsü yükleniyor sizin yandaş
yazarlarınız tarafından. “Bunlar yapılırken siz neredeydiniz?” diye sormak
geliyor içimden, siz neredeydiniz?
CEYHUN
İRGİL (Bursa) – Orta Doğu’da yaprak kıpırdasa haberleri olur bunların!
HAYDAR
AKAR (Devamla) – Bakın, bunları bir düşüneceksiniz, “Biz bunlarda hata yaptık.”
diyeceksiniz, “Hatalarımız da bunlar.” diyeceksiniz. Ne hata yaptınız? O alanı
boşalttınız. Devlet hâkimiyetini, devlet egemenliğini ortadan kaldırdınız.
Dünyada hiçbir terör örgütü veya terör örgütüyle görüşen devletler, terör
örgütleriyle görüştükleri sırada yasaların ve Anayasa’nın emrettiklerinin
dışında bir iş yapmamıştır. Gerekli tedbirlerini almışlardır; eğer bir suç
varsa, bir kanunsuzluk varsa bunun tedbirlerini almışlardır. Siz alanı
boşaltırken, valiye “Sakın dokunma.” derken, jandarmaya “Sakın dokunma.”
derken, polise “Sakın dokunma.” derken, onlar, sizin yanlış dış politikanızdan
dolayı Suriye’ye indirilen silahları Türkiye’ye taşıyordu. Neredeydi gözünüz?
Neredeydiniz onlar silahları taşırken? Onlar kent savaşını öğrenirken,
kentlerde nasıl savaşılacağını öğretirken; kadrolarına, teröristlere kent
savaşı eğitimleri verirken, lojistik desteklerini sağlarken, silah stoku
yaparken siz neredeydiniz? (CHP sıralarından alkışlar) 
OKTAY
ÇANAK (Ordu) – Peki dokununca HDP’yle niye barış mitingi yapıyorsunuz?
HAYDAR
AKAR (Devamla) – Siz neredeydiniz? 
OKTAY
ÇANAK (Ordu) – Siz dokununca niye barış mitingi yapıyorsunuz? 
HAYDAR
AKAR (Devamla) – Bugün yine bir bomba haber vereyim. Siz neredesiniz biliyor
musunuz?
OKTAY
ÇANAK (Ordu) – Dokunmazsa öyle, dokununca böyle!
HAYDAR
AKAR (Devamla) – Siz şimdi bu gariban çocukları, gariban vatandaşların
çocuklarını Sur’a, Silopi’ye, güneydoğuya yollayıp…
OKTAY
ÇANAK (Ordu) – Geç onu geç!
HAYDAR
AKAR (Devamla) – …ölümlerine neden olurken, sizin milletvekili arkadaşınızın
polis kardeşi, Gençlik ve Spor Müdürü yapılıyor arkadaşlar.
OKTAY
ÇANAK (Ordu) – HDP’yle yol yürüyen CHP!
HAYDAR
AKAR (Devamla) – Güvenlik şubesinde çalışan polis kardeşini ne yapıyor? Spor
müdürü yapıyor, spor müdürü yapıyor.
OKTAY
ÇANAK (Ordu) – Barış mitingini kimlerle yaptınız siz? 
HAYDAR
AKAR (Devamla) – Vereyim mi adını? Biliyorsunuz değil mi hepiniz. Hadi,
söyleyin bu arkadaşınıza da kardeşini, o polis kardeşini yollasın oraya. Niye
gariban evlatlarını yoluyorsunuz?
Dün,
yine Veli Ağbaba bu kürsüden bir resim gösterdi; bir tarafta saray bir tarafta
şehit olan polis kardeşlerimizin, asker kardeşlerimizin gariban ailelerinin
resmini gösterdi. Utanmıyor musunuz bundan? Hiçbiriniz çıkıp bu kürsüden Şamil
Tayyar’a bir şey söylemeyecek misiniz?
AHMET
UZER (Gaziantep) – Ya, terbiyesizlik etme! Seviyesiz!
OKTAY
ÇANAK (Ordu) – HDP’yle yol yürüyen CHP. 
HAYDAR
AKAR (Devamla) – Söylemeyecek misiniz?
OKTAY
ÇANAK (Ordu) – Sen gel onu Karadeniz’de anlat. Burada ayrı konuşuyorsunuz,
Karadeniz’de ayrı konuşuyorsunuz. 
HAYDAR
AKAR (Devamla) – Şimdi bağırmayacaksınız böyle ama, bağırmayacaksınız.
OKTAY
ÇANAK (Ordu) – Barış mitingi yaparken iyiydi! HDP’yle yol yürürken iyiydi!
HAYDAR
AKAR (Devamla) – Biz çözüm sürecinin yanlış yönetildiğini defalarca söyledik,
nasıl yapılması gerektiğini de söyledik ama…
OKTAY
ÇANAK (Ordu) – “PKK silah bırakmasın.” diyen Kılıçdaroğlu değil mi?
HAYDAR
AKAR (Devamla) – Anlatın şimdi siz bu hikâyeleri, anlatın hikâyeleri, insanları
da Allah’la aldatmaya devam edin, bu ülkeyi de bölmekten vazgeçin diyorum.
Teşekkür
ediyorum. (CHP sıralarından alkışlar) 
OKTAY
ÇANAK (Ordu) – Oyunuz onun için düşüyor. Aldatan sizsiziniz. Tunceli’de ayrı,
Karadeniz’de ayrı konuşuyorsunuz. 
MEHMET
NACİ BOSTANCI (Amasya) – Sayın Başkan…
MAHMUT
TOĞRUL (Gaziantep) – Karar yeter sayısı istiyoruz Başkan. 
BAŞKAN
– Sayın Bostancı…
CEYHUN
İRGİL (Bursa) – “Orta Doğu’da yaprak kıpırdasa haberimiz var.” diyorsunuz.
Sizin Diyarbakır’dan haberiniz yok, Diyarbakır’dan haberiniz yok. Orta Doğu’yu
bırak, kendi ülkenden haberin yok. 
OKTAY
ÇANAK (Ordu) – Otur yerine. CHP’yi bu millet görüyor.
CEYHUN
İRGİL (Bursa) – Sur’a bomba yığmışlar, sen Orta Doğu’dan bahsediyorsun. 
OKTAY
ÇANAK (Ordu) – Dokununca da “barış mitingi” yapıyorsun ama. 
BAŞKAN
– Sayın milletvekilleri, bir saniye. 
Sayın
Bostancı buyurun. 
MEHMET
NACİ BOSTANCI (Amasya) – Konuşmasını bitirirken sayın konuşmacı, “İnsanları
Allah’la kandırmak.” dedi, “Gariban çocukları Sur’a, Silopi’ye gönderip
ölümlerine sebep oluyorsunuz.” dedi. Bunlar açık bir sataşmadır. Bu çerçevede
69’dan…
BAŞKAN
– Buyurun Sayın Bostancı, iki dakikayı geçmesin lütfen. (AK PARTİ sıralarından alkışlar)
Yeni
bir sataşmaya meydan vermeyelim. 
VI.- SATAŞMALARA İLİŞKİN KONUŞMALAR (Devam)
16.- Amasya Milletvekili Mehmet Naci Bostancı’nın,
Kocaeli Milletvekili Haydar Akar’ın 53 sıra sayılı Kanun Tasarısı’nın 1’inci
maddesi üzerinde CHP Grubu adına yaptığı konuşması sırasında Adalet ve Kalkınma
Partisine sataşması nedeniyle konuşması
MEHMET NACİ BOSTANCI (Amasya) – Sayın Başkan, değerli
arkadaşlar; keşke toplumsal ve politik meseleleri, Kürt meselesi gibi, Haydar
Bey’in bu ses tonuyla, bu askerî ses tonuyla çözmek mümkün olsaydı. 
ÖZGÜR ÖZEL (Manisa) - Asgari ses tonu bu, istese…
MEHMET
NACİ BOSTANCI (Devamla) – Ama bu meseleler incelikli yaklaşımlar gerektirir ve
esasen Haydar Bey’in konuşma tarzı, bu meseleleri çözme konusundaki akıl,
yaklaşım politika, bunlarla bağlantılı değildir. Haydar Bey, yapılanları
eleştirmek konumunda kaldı, bu kafayla da bundan sonra onun konumu o olur. (AK PARTİ sıralarından alkışlar)
AHMET
HAMDİ ÇAMLI (İstanbul) – Bravo Hocam ya. 
MEHMET
NACİ BOSTANCI (Devamla) – Çünkü, bu yaklaşıma bu millet tarafından “Gel bu
işleri sen hallet.” denilmesi mümkün değildir. Milletimiz kimin ne yapacağını
biliyor, bu doğrultuda da davranıyor. 
Gerçekten
de Kürt meselesini çözebilmek için AK PARTİ hem demokrasinin, özgürlüklerin, siyasetin meşru
mecralarının imkânlarını kullanmaya çalışıyor –bir ülkede birlik kuracaksanız
rızaya dayalı birlik kuracaksınız- hem de diğer taraftan, bu ülkeye, burada
yaşayan insanlara karşı kirli bir terör marifetiyle bir başkaldırı söz konusuysa,
garibanı, zengini, bu ülkedeki herkes muhakkak ki onu lanetler, güvenlik
görevlileri de gereğini yapar. Siz de iktidar olsanız aynısını yaparsınız.
Sayın Arınç’tan alıntılar yaptı. Keşke Sayın Arınç’ın
bütün konuşmalarından alıntı yapsa. Ama seçerek yaptı, işine geldiği gibi
yaptı. Unutmayalım, Sayın Arınç, 2002’de iktidar olan AK PARTİ’de önemli
görevlerde bulunan, 2015’e kadar bu görevleri sürdüren, sizin bakışınızla…
(Mikrofon otomatik cihaz tarafından kapatıldı) 
MEHMET NACİ BOSTANCI (Devamla) – Sevabıyla günahıyla her
şeye ortak olan bir insan.
Saygılar sunuyorum. (AK PARTİ sıralarından alkışlar) 
Böyle bir siyaset yaklaşımıyla bugün AK PARTİ’ye biraz
mesafeli imiş gibi duran birisinin sözlerinden medet uman bir siyasal yaklaşım…
MUSTAFA KÖSE (Antalya) – Zavallılıktır.
RAMAZAN CAN (Kırıkkale) – Acziyettir, acziyet.
MEHMET NACİ BOSTANCI (Devamla) – …hem doğru değildir hem
haklı değildir hem de yanlıştır. (AK PARTİ sıralarından “Bravo” sesleri,
alkışlar) 
BAŞKAN – Teşekkürler Sayın Bostancı.
Sayın Akar, buyurun.
HAYDAR AKAR (Kocaeli) – Herhâlde bir şey anlatmama gerek
yok.
BAŞKAN – Gene de sormak durumundayım.
HAYDAR AKAR (Kocaeli) – Hakaret içeren bir konuşma.
BAŞKAN – İçeriğini sormak durumundayım yani.
HAYDAR AKAR (Kocaeli) – “Askeri ses tonuyla, akılla bağlı
değil” dedi. 
ÖZGÜR ÖZEL (Manisa) – Şahsına yapılan sataşma için
konuşuyor, grup adına hakkımız mahfuzdur.
HAYDAR AKAR (Kocaeli) – Evet, şahsıma yönelik…
BAŞKAN – Buyurun iki dakika süre veriyorum.
17.- Kocaeli Milletvekili Haydar Akar’ın, Amasya Milletvekili
Mehmet Naci Bostancı’nın sataşma nedeniyle yaptığı konuşması sırasında şahsına
sataşması nedeniyle konuşması
HAYDAR AKAR (Kocaeli) – Sayın milletvekilleri, bir
özeleştiri yapmanız için çok değer verdiğiniz bir ağabeyinizin bu akşam canlı
yayında yapmış olduğu, konuşmuş olduğu sözleri sizlerle paylaştım. Tabii, AKP
Grubundan şiddetle ve yüksek sesle bağırdılar, çağırdılar, çünkü dinleme
alışkanlığından uzaklaştıkları için son günlerde, bu şey olmasaydı ben doğru
bir üslupla bunları size çok rahat anlatabilirim Hocam.
MEHMET NACİ BOSTANCI (Amasya) – Haydar Bey, biz seni
dinlerdik ama…
HAYDAR AKAR (Devamla) – Ayrıca, benim çok önerim var bu
konuda, isterseniz sizle paylaşırım, en iyi bildiğim konulardan bir tanesi bu,
dünyadaki terör örgütlerinin hangi yöntemlerle barış süreçlerini yaptıkları,
nasıl masaya oturdukları veya nasıl sonuçlandırdıkları konusunda sizle oturur
konuşuruz.
Ama şunu da unutmayın: Biz size…
MEHMET NACİ BOSTANCI (Amasya) – Memnun olurum da milletle
paylaşmak önemli Haydar Bey.
HAYDAR AKAR (Devamla) – Şunu unutmayın bakın: Biz, size
Cumhuriyet Halk Partisi olarak, Recep Tayyip Erdoğan Başbakanken çıkıp da
“Çözüm sürecini -Kandil süreci daha sonra adını çözüm süreci diye
değiştirdiğimiz süreci- başlatıyoruz.” dediğinde…
MEHMET NACİ BOSTANCI (Amasya) – Hiç Kandil süreci olmadı.
HAYDAR AKAR (Devamla) – …Sayın Genel Başkanımız “Yöntemi
doğru bulmamakla birlikte sonuna kadar destek veriyoruz.” dediğini hepimiz
biliyoruz ve bu konunun nasıl çözülmesi
gerektiğini de defalarca ifade ettik. Meclisi ifade ettik, şeffaflığı ifade
ettik, akil adımları ifade ettik ama siz, akil adamları, teröristlerle veya
teröristlerin başıyla görüşürken kullanmak yerine, vatandaşı ikna etmek için
kullandınız, güvenlik güçlerini alandan çekmek için kullandınız. Şimdi bu
hataları görmeniz gerekiyor, öz eleştirinizi yapmanız gerekiyor. Öz eleştiri
yapmıyorsunuz. 
UĞUR
AYDEMİR (Manisa) – Siz de yapmıyorsunuz! Önce öz eleştiriyi kendiniz yapın!
HAYDAR
AKAR (Devamla) – Geçmişte yaptığınız her şeyin doğru olduğunu düşünüyorsunuz.
Eğer geçmişte yaptığınız her şey doğru olmuş olsaydı, bugün ne HDP Grubu ne AKP
Grubu bu dili kullanmazdı bu kürsüde. 
UĞUR
AYDEMİR (Manisa) – Sen hangi dili kullandın şimdi?
HAYDAR
AKAR (Devamla) – Geçmişte yaptığınız doğru olsaydı, bugün çocuklarımız,
polisimiz, askerimiz, gencecik fidanlarımız orada şehit olmazdı. Gerçekten öz
eleştirinizi yapmış olsaydınız, ülke bugün sizin sayenizde bölünme noktasına
gelmezdi diyor, hepinize saygılar sunuyorum. (CHP sıralarından alkışlar)
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel.
ÖZGÜR
ÖZEL (Manisa) – Haydar Bey kendi şahsına yapılan sataşmayı cevaplandırdı çünkü
direkt ismi anılarak ve kişilikle uğraşan bir noktaydı. Ama “bu siyasi anlayış”
diyerek grubumuza yapılan sataşmaya cevap vermek istiyorum.
MEHMET
NACİ BOSTANCI (Amasya) – Hayır, grupla ilgisi yok. 
BAŞKAN
– Sayın Özel, iki dakika veriyorum ama mutlaka dikkat edelim, yeni bir
sataşmaya meydan vermeyelim.
ÖZGÜR
ÖZEL (Manisa) – Yok.
BAŞKAN
– Buyurun.
18.- Manisa Milletvekili Özgür Özel’in, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
ÖZGÜR
ÖZEL (Manisa) – Çok teşekkür ederim.
Sayın
Başkan, değerli milletvekilleri; hepinizi saygıyla selamlarım. 
İç
Tüzük’ü bilmek, İç Tüzük’ten gruba ve grubunuzun mensuplarına tanınmış hakları
bilmek bir eksiklik değil, bir kusur değil. Benim görevim bu, bundan rahatsız
olmamak lazım. 
Ama
şunu söyleyeyim. Çok dikkatle dinledim. “Bir eski siyaset arkadaşı”, “şimdi
biraz mesafe”, “oradaki öz eleştiri”, “sorumluluğu birlikte taşıma yaklaşımı
falan”, oradaki satır aralarını dikkatlice okudum ama bu sırada okuduğum başka
bir şey daha var: “Şimdiki siyaset arkadaşı”, “7 Haziranın milletvekili”, “bir
gazeteye yapılan saldırının mimarı, çağırıcısı”, “oradan dolayı bedel ödendiği
sanılırken daha sonra Spor Bakanlığına Bakan Yardımcısı.” Şimdi yukarıda Spor
Bakanlığının sunumunda Sayın Bakanın yanında oturuyor şanla, şerefle. Mübarek
olsun! Ama bir “tweet” atmış biraz önce, hepiniz takip ediyorsunuz onu. Bülent
Arınç’a şöyle söylüyor Abdurrahim Boynukalın: “Yarabbi, sen bizleri, menfaati
bitince, sahibi olduğu bütün makamları borçlu olduğu yol arkadaşına sırtını
dönen insanlardan muhafaza eyle.”
GÖKCEN
ÖZDOĞAN ENÇ (Antalya) – Ne güzel…
ÖZGÜR
ÖZEL (Devamla) - Bir satır arası daha var sayın grup başkan vekili, burada,
işte. Şu anda Sayın Arınç’ın AK PARTİ’de, AKP’de, iktidar partisinde görevli
olmamasını, “menfaati bitme durumu” olarak nitelendirmiş, “menfaati bitince…”
MEHMET
NACİ BOSTANCI (Amasya) – İsim vermiş mi?
ÖZGÜR
ÖZEL (Devamla) – Aksini iddia edersiniz. Burası, kürsü size açık.
Bir
de şunu söylemiş bundan önce geldiği makamlarla ilgili olarak: “Sahibi olduğu
bütün makamları borçlu olduğu yol arkadaşına…” Yani Recep Tayyip Erdoğan’ı,
Bülent Arınç’ın üstlenmiş olduğu bütün görevlerle ilgili, şanlı, şerefli,
onurlu -hepimizin de, onun için yarışıyoruz, ben de istiyorum başbakan
yardımcısı olmak- o görevlerle ilgili hepsini borçlu olduğu birisi olarak nitelendiriyor.
UĞUR
AYDEMİR (Manisa) - Bunun için parti değiştirmen gerekiyor.
ÖZGÜR
ÖZEL (Devamla) - Sayın Bakan, o koltuğun kıymetini bilin. O koltuğun şerefinin
farkında olun. Ama inşallah, sizin arkanızdan kimse o koltuğu borçlu olduğunuz
birisinin olduğunu söylemez. Bu borç, sadece Türk milletinedir, seçmenleredir.
Saygılar
sunarım. (CHP sıralarından alkışlar)
BAŞKAN
– Evet. 
VIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
4.- Avrupa Konseyi İnsan Ticaretine Karşı Eylem
Sözleşmesinin Onaylanmasının Uygun Bulunduğuna Dair Kanun Tasarısı (1/433) ve
Dışişleri Komisyonu Raporu (S. Sayısı: 53) (Devam)
BAŞKAN
– 1’inci maddeyi oylarınıza sunuyorum: Kabul edenler… Kabul etmeyenler… Madde
kabul edilmiştir.
Beş
dakika ara veriyorum.
Kapanma Saati: 00.21
SEKİZİNCİ OTURUM
Açılma Saati: 00.325
BAŞKAN: Başkan Vekili Ahmet AYDIN
KÂTİP ÜYELER: Fehmi KÜPÇÜ (Bolu), Sema KIRCI (Balıkesir)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 35’inci Birleşiminin
Sekizinci Oturumunu açıyorum.
53 sıra sayılı
Kanun Tasarısı’nın görüşmelerine kaldığımız yerden devam edeceğiz.
Komisyon burada.
Hükûmet burada.
Şimdi, 2’nci
maddeyi okutuyorum:
MADDE 2- (1) Bu Kanun yayımı tarihinde
yürürlüğe girer.
BAŞKAN – Madde
üzerinde söz isteyen, Halkların Demokratik Partisi Grubu adına Muş Milletvekili
Ahmet Yıldırım.
Sayın Yıldırım,
buyurun. (HDP sıralarından alkışlar) 
Süreniz on
dakika.
HDP GRUBU ADINA
AHMET YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri ve Meclisimizin değerli emekçileri; günün bu
saatinde hepinizi sevgiyle, saygıyla selamlıyorum.
Değerli
milletvekilleri, özellikle, gerek şahsım gerekse partimizden arkadaşlarımızın
son günlerde ve haftalarda, günlerdir, haftalardır dile getirdiklerimiz bizim
dile getirmekten çok hoşnut olduğumuz şeyler değildir. Sadece bir toplumsal
yaraya dikkat çekmek, vicdanlara hitap etmek ve bu temelde de asli sorumluluğu
olan, ülkedeki bütün problemleri çözme yükümlülüğünü kendi üzerinde taşıyan bu
yasama organına görevini ve adım atma sorumluluğunu hatırlatmaktan başka bir
çabamız, bir derdimiz yoktur. Ama özellikle iktidar partisi sıralarından, söz
konusu devlet olunca asla adının hiçbir olumsuzlukla anılamayacağı bir aygıtmış
gibi itirazlar geliyor. 
En
nihayetinde, devlet dediğimiz örgütlü olan aygıt, ilahî değil, beşerî bir
olgudur ve bu yönüyle her insan belli eksikliklere ve günah işleme ehliyetine
sahip olduğu gibi, o insanların yönetmiş olduğu ve insanlardan müteşekkil olan
devletin de her türlü hatayı ve günahları işleme gibi bir realitesi vardır.
Burada, devletin bütün olumsuzluklardan azade olduğu anlayışı, çok açık
söylüyorum, alabildiğine saplantılı bir anlayıştır. Bu yönüyle, insan ne kadar
yanlış yapma, suç işleme, günah işleme gerçekliğiyle karşı karşıyaysa, onun
yönetmiş olduğu bütün örgütlü yapılar gibi devletler de yanlış yapma, suç
işleme, günah işleme realitesiyle karşı karşıyadır. Burada devletin dışındaki
devlet dışı örgütlenmeler ve yapılanmalar nasıl bir gerçekliğe tekabül ediyorsa
devlet de aynı gerçekliğe tekabül eder. 
Devlet
dediğimiz aygıt nedir, nasıl bir tarihsel arka planı vardır ve beş bin yıllık
devletli toplum hangi süzgeçlerden ve imbiklerden geçerek günümüze gelmiştir,
bunu birkaç örnekle izah etmek istiyorum. 
Devletin
beş bin yıllık sınıflı toplumla yaşıt olan bir geçmişi vardır. Devletin örgütlü
formu, aslında birçok tarihsel, sınıfsal problemin de kaynağıdır. Devletle
birlikte sınıflar ortaya çıkmıştır, devletle birlikte fakir-yoksul olgusu ortaya
çıkmıştır, devletle birlikte kadın-erkek farkı ortaya çıkmıştır, devletle
birlikte ezen-ezilen olgusu tarihsel aynı yaşıta sahiptirler. 
Buradan
hareketle, bakın, değerli milletvekilleri, tarihin birçok farklı kesitinde,
kendi çağının filozofu olan aydınlar, alimler, yazarlar devlet-siyaset
ilişkisine, devlet-zor ve devlet-şiddet ilişkisine dönük kafa yormuşlar, bu
konuda tartışma yürütmüşler ve devlet ile şiddet arasındaki ilişkiyi, bağı
ortaya koymaya çalışmışlardır. Bu temelde, gerek Orta Çağ’da gerek aydınlanma
çağında gerekse günümüzde devlet üzerine kafa yormuş bütün filozofi aydınlar
şunu ifade eder… Bununla ilgili, bu konuşma süresine sığmayacak kadar geniş
örnekler vermek mümkündür. Ama zamanımız çok sınırlı olduğu için birkaç,
devlet-siyaset, devlet-şiddet ilişkisine dair kelamı olmuş aydından, filozoftan
söz edeceğim. 
İbn-i
Haldun’dan İmam Gazali’ye, Foucault’tan, Heidegger’den, Nietzsche’den,
Althusser’den Diderot’a kadar; bugün yaşayan filozoflardan Judith Butler’dan,
Immanuel Wallerstein’dan Noam Chomsky’e kadar birçok kişi mutlak iktidar
hırsıyla bürünmüş olan devletin her türlü suçu, günahı işleyebileceğini tarihin
çok farklı kesitlerinde ortaya koymuşlardır. 
Buradan
bakıldığında, devlet dünyanın çok farklı coğrafyasında -sadece Türkiye
Cumhuriyeti devletine indirgeyerek söylemiyorum- devlet dünyanın birçok farklı
mekânında insanların kitlesel ölümlerine neden olmuştur. Özellikle İngiliz
siyaset felsefecisi Lord Acton “İktidar yozlaştırır, mutlak iktidar ise mutlak
bir şekilde yozlaştırır.” diyor. 
Şimdi,
tartışıyoruz, devlet sivil öldürür mü, öldürmez mi? Tartışıyoruz, devlet
dünyanın farklı yerlerinde de Türkiye’de de katliam yapar mı, yapmaz mı?
Dünyadan birkaç örnekle söyleyelim; çok geriye gitmeye gerek yok, son on beş,
yirmi, yirmi beş yılda yaşanan birkaç dünya deneyimini söyleyelim. Şimdi,
Gürcistan’da Osetya’da yaşanan katliamı devlet mi yaptı, başka bir şey mi
yaptı, başka bir aygıt mı yaptı? Osetya’da katliamı yapan devletti. Kırım
Türklerine karşı geliştirilen katliamı yapan devlet miydi, değil miydi? Batı
Trakya Türklerine karşı kitlesel sivil ölümlerini gerçekleştiren bir devlet
formu muydu, değil miydi? Veya Filistin’de, daha geçen yıl Musul’da Bayır Bucak
Türkmenlerine karşı gerçekleştirilen sivil ölümlerinde ve katliamlarda devlet
parmağı var mıydı, yok muydu? Saraybosna’da, 1990’lı yıllarda Saraybosna’da,
Srebrenitsa’da katliamı yapan devlet miydi, değil miydi? Veya Halepçe’de,
Enfal’de 180 bin Kürt’ün ölümüne neden olan bir devlet miydi, değil miydi?
Gelelim Türkiye’ye, Maraş’ta, Çorum’da, Sivas’ta, özellikle gerçekleştirilen
katliamlarda…
MEHMET
DEMİR (Kırıkkale) – Başbağlar’ı da unutma, Başbağlar’ı.
AHMET
YILDIRIM (Devamla) - …direkt ya da dolaylı olarak devlet parmağı var mıydı, yok
muydu? Veya gelelim günümüze, Roboski’yi devletin uçağı mı yaptı, başka bir şey
mi yaptı? Berkin Elvan’ı öldüren, daha iki ay önce Dilek Doğan’ı öldüren
devletin polisi miydi, değil miydi?
ZEHRA
TAŞKESENLİOĞLU (Erzurum) - Diyarbakır’daki çorbacıyı öldüren?
AHMET
YILDIRIM (Devamla) – Devlet değildi.
ZEHRA
TAŞKESENLİOĞLU (Erzurum) – Recep’i öldüren? İzne giden doktoru öldüren?
AHMET
YILDIRIM (Devamla) – Burada sayabileceğim birçok örnek var ancak sayamadığım
onlarca tarihsel ve güncel örnek varken devletin hiçbir günaha bulaşmayacağı
realitesi, bakın, açık ifade edeyim ki devleti Tanrı’nın yeryüzündeki zuhuratı
gören çarpık anlayıştır. Devlet beşerî bir varlıktır; devlet ne uhrevi bir
varlıktır ne de ilahî bir varlıktır. Devlet, onu yöneten insanlar tarafından
her türlü suça, günaha bulaştırılabilir. 
Sayın
Arınç’ı tartışıyoruz. Hiç abartmıyorum, ne olumlu ne olumsuz noktadan
bakmıyorum; Sayın Arınç geçen yıl bu vakitler bitmemiş çözüm sürecinde ne
diyorduysa bugün de onu söylüyor, benim için ötesi bir anlamı yoktur. Arınç bir
yıl önce, iki yıl önce, üç yıl önce nerede duruyorduysa bugün de orada duruyor
ve şunu söyleyeyim: Bakın, dün AKP ve Hükûmetin içerisinde bulunan resmî görüşü
savunuyor olması Arınç’ı bütün yanlışlardan azade kılmaz veya bugün
direksiyonunu geçen yıla göre, önceki yıla göre farklı bir yere kırmış,
Hükûmete göre daha farklı bir noktada duruyor ve yanlışları hatırlatıyor olması
da Arınç’ın yaptığı her işin yanlış olduğu anlamına da gelmez; dün nediyse
bugün de oydu, değişen ve aynı yerde durmayan, politik hattını değiştiren, gerek
Orta Doğu’da gerekse bir bütün olarak ülke içinde direksiyonunu kıran Hükûmetin
kendisidir. Onun ötesinde, ne çok büyük bir değer biçerim bugünkü
açıklamalarına ne de hakir görürüm. Bütün milletvekili arkadaşların da sadece
bu şekilde değerlendirmesini, devleti de çok kutsamamasını, devletin sadece bir
beşerî varlık olduğunu kabul etmesini, bu gerçeklikle hareket etmesini…
(Mikrofon
otomatik cihaz tarafından kapatıldı) 
HASAN
SERT (İstanbul) – Hoca, boş konuşuyorsun Hoca! Boş konuşuyorsun!
AHMET
YILDIRIM (Devamla) – Bu temelde de Silopi’de de Cizre’de de Sur’da da yapanın
çok farklı bir devlet olmadığı saikiyle hepinizi saygıyla selamlıyorum. (HDP
sıralarından alkışlar)
BAŞKAN
– 2’nci maddeyi oylarınıza sunuyorum… 
MAHMUT
TOĞRUL (Gaziantep) – Karar yeter sayısı istiyoruz Başkan, karar yeter sayısı.
BAŞKAN
– Kabul edenler…
MAHMUT
TOĞRUL (Gaziantep) – Karar yeter sayısı istiyoruz diyoruz, bizi hiç
dinlemiyorsun Başkan.
BAŞKAN
– Oylamaya geçtikten sonra söylediniz.
Kabul
etmeyenler… Madde kabul edilmiştir.
3’üncü
maddeyi okutuyorum:
MADDE 3- (1) Bu Kanun hükümlerini Bakanlar Kurulu
yürütür.
BAŞKAN
– Madde üzerinde söz isteyen, Halkların Demokratik Partisi Grubu adına
Gaziantep Milletvekili Mahmut Toğrul.
Buyurun
Sayın Toğrul. (HDP sıralarından alkışlar)
Süreniz
on dakika. 
ZEHRA
TAŞKESENLİOĞLU (Erzurum) – Sizde başka milletvekili var mı? Değil mi, 62 sizin
milletvekili sayınız?
HDP
GRUBU ADINA MAHMUT TOĞRUL (Gaziantep) – Siz sadece orada bize laf atmakla mı
görevlendirildiniz? (HDP sıralarından alkışlar)
Sayın
Başkan, değerli milletvekilleri, Genel Kurulun değerli emekçileri; hepinizi
saygıyla selamlıyorum.
Değerli
arkadaşlar, gecenin bu saatinde bu maddeler üzerinde bizim dışımızda bir grubun
konuşmaması gerçekten ayrıca bir düşündürücü ama ben şurada… (AK PARTİ
sıralarından gürültüler)
FARUK
ÖZLÜ (Düzce) – Boş konuşuyorsun, boş, boş! 
BAŞKAN
– Sayın milletvekilleri, müdahale etmeyelim, lütfen.
MAHMUT
TOĞRUL (Devamla) – Değerli arkadaşlar, biz bu ülkede barışın egemen olması
için…
UĞUR
AYDEMİR (Manisa) – Silahları bırakmanız lazım.
MAHMUT
TOĞRUL (Devamla) – …barışın Türkiye’de kalıcı olabilmesi için elimizden gelen
çabayı ortaya koymaya çalışıyoruz.
UĞUR
AYDEMİR (Manisa) – Silahlar bırakılacak, silahlar.
MAHMUT
TOĞRUL (Devamla) – Biz barış sürecine mutlak bir şekilde çözüm sürecine, masaya
dönülmesi gerektiğinden hareketle konuşmaya çalışıyoruz. 
UĞUR
AYDEMİR (Manisa) – O silahlar bırakılacak.
MAHMUT
TOĞRUL (Devamla) – Bugün, Dolmabahçe mutabakatıyla ilgili Sayın Bülent Arınç
açıklıyor. Biz zaten biliyorduk da kamuoyu belki bize inanmıyorsa, sizin
kamuoyu, size yakın olan çevreler belki Bülent Arınç’a inanırlar. Bülent Arınç,
Dolmabahçe mutabakatının Sayın Cumhurbaşkanının bilgisi dâhilinde yapıldığını
söylüyor. Hatta biz daha ayrıntısını biliyoruz; o masanın nasıl kurulduğunu,
kimin nereye, nasıl oturacağını, ta başından bu yana hepsini Sayın
Cumhurbaşkanı ortaya koydu.
UĞUR
AYDEMİR (Manisa) – Niye olmadı, niye? Neden yıkıldı o masa? 
MAHMUT
TOĞRUL (Devamla) – Dolmabahçe mutabakatı, bu birliğin, bu ülkede barışın temel
zeminidir. Orada var olan 10 madde, bu ülkenin gelecek manifestosudur. Bu
ülkenin beraber, birlikte Suriyelileşmesinin engelidir, Iraklaşmasının
engelidir. 
Değerli
arkadaşlar, hepimiz zaman zaman merak ediyoruz “Bu çözüm süreci niye bozuldu?”
diye. Kanımca, çözüm sürecinin bozulmasının iki temel nedeni var. Birincisi
Rojava’da ortaya çıkan durumdur değerli arkadaşlar. Rojava’da Kürtler bir
statüye ulaştılar. Kobani, cansiparane, Kürt gençleri tarafından, Kürt
kadınları tarafından savunuldu ve Sayın Cumhurbaşkanımız İslahiye’de “Kobani
düştü, düşecek.” derken Kürt gençleri nasıl düşmeyeceğini ortaya koydu ve
canları pahasına Kobani’de bir statü ortaya çıkardılar. Bu statü -daha önce de
vurgulamıştım- Kürt nerede bir statüye sahip olursa olsun, devletin ve AKP’nin
Kürt düşmanlığı politikası... Dünyada, isterse kutuplarda olsun, eğer orada
Kürt’e bir hak varsa Hükûmet ve AKP karşı çıkıyor. Bunu nereden çıkarıyoruz? 
UĞUR
AYDEMİR (Manisa) – Kürtler kardeşimiz. 
MAHMUT
TOĞRUL (Devamla) – Çünkü, biraz önceki konuşmamda da söyledim...
UĞUR
AYDEMİR (Manisa) – Düzelt konuşmanı, Kürtler kardeşimiz, teröristler
düşmanımız. 
MAHMUT
TOĞRUL (Devamla) – ...Irak’ta Kürtler bir statüye sahip olduklarında da aynı
şeyi söylediler: “Bir oldubittiye izin vermeyeceğiz.”
UĞUR
AYDEMİR (Manisa) – Oldubitti değil, karıştırıyorsun.
MAHMUT
TOĞRUL (Devamla) – Değerli arkadaşlar, bugün, Kobani’de, Rojava’da Kürtlerin
artık bir statüsü olacağı kesin olarak ortaya çıkınca, Hükûmet ve AKP,
Cumhurbaşkanı bunu engellemenin çabası içerisinde.
İkinci
bir neden: Değerli arkadaşlar, aslında Türkiye'de yüz yıllık tekçi
paradigmanın, her şeyi tekleştiren, her şeyin tek olduğunu iddia eden
paradigmanın karşısına çoğulcu bir paradigma koyduk. Bu paradigma, Anadolu
coğrafyası çok dillidir, çok renklidir, çok kimliklidir, çok inançlıdır. Bu
Halkların Demokratik Partisi projesi, işte yüz yıllık paradigmaya karşı yepyeni
bir paradigma ortaya koydu. Bu, Türkiye halklarını, birbirini kabul ederek,
birbirini değiştirmeden, olduğu gibi kabul ederek, değişime zorlamadan bir
arada yaşatma paradigmasıydı. 
İşte
bu devlet 30 Ekim 2014 tarihinde bunu görünce, bu paradigmanın maya tuttuğunu
görünce Türkiye tarihinin en uzun Millî Güvenlik Kurulunu yaptılar ve orada,
eski Ergenekoncusundan ulusalcısına kadar, dindarından, dincisinden
cemaatçisine kadar tüm güçler “Bu iş Tayyip Erdoğan’ın meselesi değil,
Türkiye’nin bekası meselesidir.” gibi gördüler. Hâlbuki değişen neydi? Tekçi
paradigmaya karşı çoğulcu bir paradigmaydı. Bunu gören, bunu düşmanca algılayan
devlet, egemen sistem, işte bizim ortaya koyduğumuz, Halkların Demokratik
Partisinin ortaya koyduğu bu paradigmayı engellemek için 30 Ekim 2014 tarihinde
savaş kararı aldılar. 
Peki,
niye 7 Hazirana kadar bekletildi? Onun nedeni de şudur: 7 Hazirana kadar bu
mayanın boyutunu bilmiyorlardı ama 7 Haziranda mayanın Türkiye’nin tüm
coğrafyasında tuttuğunu gördüler. İşte 7 Haziranda ortaya çıkan tablo,
maalesef, biraz önce bahsettiğim egemenleri ürküttü. Bu ürküntü sonucu
Türkiye’de bir savaş kararı alınarak, Türkiye halkları maalesef savaşla
korkutularak “İstikrarsızlık olacak, şöyle olacak, böyle olacak.” dendi, savaş
koşullarında 1 Kasımda seçime götürüldü. Savaş koşullarıydı, çünkü AKP dışında
kimse seçim propagandası yapamadı, çünkü tüm devlet AKP’yle beraber bir seçim
örgütledi; onun dışındaki kesimlerin tüm alanlarını daralttı ve bu daralan alan
sonucunda işte savaşın bizi getirdiği, “İstikrar olacak.” dedikleri, bugün
güneydoğuda, kürdistanda yaşanan tabloyu ortaya çıkardı. Bugün yaşadığımız
tablo bu iki nedenden dolayı alınan savaş kararının sonucudur. Hani “Savaşı kim
başlattı? Hendekler nasıl kazıldı?” falan diyorlar ya, Sayın Cumhurbaşkanı
“Verin 400’ü, bu iş sulh içinde hallolsun.” diyordu, “Verin 400’ü, bu iş sulh
içinde hallolsun, aman ha ülke karışıklığa gitmesin…” 
MEHMET
DEMİR (Kırıkkale) – Çarpıtma, çarpıtma. 
MAHMUT
TOĞRUL (Devamla) – Bugün istikrardan bahsediyor musunuz? Bugün istikrar var mı?
Dış ticaretimiz ne durumda? Esnafımız, işçimiz, köylümüz ne durumda görebiliyor
muyuz? 
İSMAİL TAMER (Kayseri) – Hepsi çok iyi,
hepsi. 
MAHMUT TOĞRUL (Devamla) – Bugün
Türkiye’de, kürdistanın tamamında neredeyse Suriyelileşme durumuyla karşı
karşıyayız. Onun için, Sayın Bülent Arınç’ın dediği temelde, derhâl, tekrar
Dolmabahçe mutabakatı temelinde bu çözüm sürecine kaldığı yerden devam
edilmelidir. Dolmabahçe mutabakatı sadece Kürtler için değildi, Dolmabahçe
mutabakatında yazılan 10 maddenin hiçbiri sadece Kürtlerle ilgili değildi, bu
ülkedeki tüm farklılıklarla ilgiliydi, bu ülkedeki tüm farklılıkların bir
arada, birbirini olduğu gibi kabulüyle ilgiliydi. 
Dolayısıyla, bundan başka çıkar yol yok.
Şu anda güttüğünüz yol, maalesef -korkuyoruz, olmasın diyoruz ama- bu ülkeyi
Suriye’den belki daha da kötü hâle getirecek, Irak’tan daha da kötü hâle
getirecek.
ABDÜLKADİR AKGÜL (Yozgat) – Onu
başaramazsınız, başaramazsınız.
MAHMUT TOĞRUL (Devamla) – Kürtlerle olan
düşmanlığınızdan vazgeçin. Kürtler nerede olursa olsun beraber bulundukları
ulusla her zaman iyi geçinmişlerdir…
İSMAİL TAMER (Kayseri) – Kürtler bizim
kardeşimizdir; teröristlerle bizim problemimiz var. 
MAHMUT TOĞRUL (Devamla) – …sadece
kendileri için özgürlük istememişlerdir, beraber yaşadıkları halklar için de
özgürlük istemişlerdir. Şu anda da Kürtler sadece kendileri için özgürlük
istemiyorlar, Türkiye halklarının tamamı için özgürlük istiyorlar, Türkiye’de
var olan farklılıkların tamamı için özgürlük istiyorlar. Onların artık
sömürülmesini, yok sayılmasını, görmezden gelinmesini istemiyorlar. 
Bakın, bizim 7 Haziranda olan grubumuzda
ve hatta şu anda da olan grubumuzda Kürt var, Türk var, Alevi var, Ezidi var,
Süryani var, Azeri var, sayamadığım tüm gruplar var. Bu ülkenin tam bir
fotoğrafı şu anda bizim grubumuzda var değerli arkadaşlar.
KAMİL AYDIN (Erzurum) – İşte onların
hepsinin adı Türk. 
MAHMUT TOĞRUL (Devamla) – İşte
“Türkiyelileşme” dediğimiz tam da budur.
ERKAN AKÇAY (Manisa) – Irkçılık bu,
ırkçılık. 
MAHMUT TOĞRUL (Devamla) – Biz
Türkiyelileşmeden vazgeçmedik, vazgeçmeyeceğiz. Bu, kürdistanda ortaya çıkan
çoğulcu paradigmanın Türkiye sathına yayılmasıdır. Herkesin birbirini eşit,
olduğu gibi kabul edeceği, beraberce paylaşıp yöneteceği bir sistemdir. Bu
sistem kaçınılmaz olarak yüz yıllık paradigmayı yıkacaktır, yüz yıllık
tekçiliğinizi yıkacaktır ve yerine çoğulcu, yerinden yöneten bir anlayışı egemen
kılacağız. Bundan vazgeçmeyeceğiz.
Hepinize
saygılar sunuyorum. (HDP sıralarından alkışlar)
KAMİL
AYDIN (Erzurum) – Yok öyle bir şey.
BAŞKAN
– Cumhuriyet Halk Partisi Grubu adına Kocaeli Milletvekili Haydar Akar.
Buyurun
Sayın Akar. (CHP sıralarından alkışlar)
CHP
GRUBU ADINA HAYDAR AKAR (Kocaeli) – Sayın Başkan, değerli milletvekilleri;
evet, biraz da Türkiye'nin başka kentlerinden de bahsetmek gerektiğini
düşünüyorum. Kocaeli’den bahsedeceğim gecenin bu saatinde -geçen dönem sık sık
Kocaeli’den bahsediyordum ama- biraz bilgilendirmek için. 
Kocaeli,
biliyorsunuz, Büyükşehir Yasası’nın uygulandığı 2 ilden 1 tanesi başlangıç
itibarıyla; bugün 30’a çıktık ama Kocaeli örnek alınarak ve İstanbul örnek
alınarak diğer iller de büyükşehir yapıldı. Gerçi bugünlerde Büyükşehir
Yasası’ndan da vazgeçmek üzeresiniz, onunla ilgili altyapı çalışmalarını da
yapıyorsunuz gibi çalışmalar var yetkilerinden dolayı.
Kocaeli,
gerçekten 81 il arasında yüz ölçümü en düşük illerden bir tanesi. Yani yüz
ölçümü olarak, küçüklük bakımından sondan 8’inci il ve 1 milyon 780 bin kişi
yaşıyor Kocaeli’de. Gerçekten, nüfus yoğunluğu olarak İstanbul’a baktığınızda
4.300 kişi İstanbul’da kilometrekareye düşen nüfus yoğunluğu, ondan sonra 2’nci
sırada da Kocaeli var nüfus yoğunluğu bakımından ve her yıl yaklaşık 45 bin, 50
bin veya 60 bine yakın nüfusumuz artıyor. Bunun bir kısmı göçle geliyor, bir
kısmı da normal, doğum yoluyla nüfusumuz artıyor. Bu nedenle de Kocaeli ilini,
sürekli yatırıma ihtiyacı olan bir il olarak düşünebiliriz.
Yine,
2015 yılının ilk dokuz ayında Kocaeli, 35 milyar 600 milyon 451 bin lirayla,
devletin kasasına en fazla vergi veren, aktaran, İstanbul’dan sonra 2’nci il
oldu.
Söz
konusu dönemde mükelleflere tahakkuk ettirilen 39 milyar 777 milyonla da 1’inci
il oldu. Yani bizim Kocaeli’de yaşayan vatandaşımız aynı zamanda vergisini de
ödüyor. 
Yine,
tahsil edilen bu 35 milyar 600 milyonun ülke ekonomisine katkısı yüzde 12 yani
ülke ekonomisinin yüzde 12,4’lük kısmını karşılıyor Ankara ve İstanbul’dan
sonra. Yani, kısacası, Kocaeli 12 veriyor, 1 alıyor. Rakamları doğru söylemek
istiyorum. Türkiye’de toplanan vergilerin kişi başı ortalaması 4 bin TL’yken
Kocaeli’de bu kadar yoğun nüfus olmasına rağmen bu rakam 22 bin TL. 
Yine, Kocaeli kamu yatırımı sıralamasında
Türkiye’nin 80’inci sırasında arkadaşlar yani kamudan, merkezî bütçeden almış
olduğu payla 80’inci sırada. Zaman zaman, işte, demir yolu hattının yapılması
yani Ankara-İstanbul demir yolu hattının yapılması… Oradaki yatırım bedelinin,
sanki Kocaeli’ye yapılıyormuş gibi, çok az yararlanması nedeniyle, bu rakama
ilave edildiği görülüyor ama 80’inci sırada kamu yatırımı alıyoruz. 
Kocaeli belediyelerinin toplam bütçesi 3
milyar 143 milyon; 3 milyar 143 milyon yani Kocaeli’deki belediyelerin bütçesi
eski parayla 3 katrilyon lira. Büyükşehir Belediyesinin 2015 bütçesi 1 milyar
723 milyon lira, 2016 bütçesi de 1 milyar 900 milyon lira, 2 katrilyon lira,
yaklaşık 6 bakanlığın bütçesinden fazla. 
Şimdi, bu rakamları verdikten sonra
Kocaeli’ye şöyle bir baktığımızda, Kocaeli’nin işsizlik ve yoksullukta 6 ve
8’inci sıraları paylaştığını görüyoruz, işsizlik ve yoksullukta 6 ve 8’inci
sıraları paylaştığını görüyoruz. Yani, Kocaeli’nin, bunca vergi vermesine
rağmen, kişi başına düşen verginin Türkiye ortalamasının 4-5 katı olmasına rağmen,
yoksulluk sıralamasında ön sıralarda, işsizlikte ön sıralarda olduğunu
görüyoruz. İşin kötü tarafı nedir biliyor musunuz? Çalışanların yüzde 44’ü
asgari ücretle çalışıyor. Diyeceksiniz ki: “Asgari ücreti 1.300 lira yaptık.”
Artık onlara da bir rahat nefes aldırırız diye düşünüyorsunuz ama tabii, asgari
ücreti 1.300 lira yapmadınız. Şu andaki asgari ücretin hesaplanışında, brütüne
baktığınızda 1.647 lira, asgari ücretin neti 1.177 lira. Bekâr bir
vatandaşınki, asgari geçim indirimi diye asgari ücretin içerisine dâhil
edilmeyen ama rakama ilave edilen yani asgari ücret zammı yapılırken bu zam
oranına ilave edilmeyen bu rakamla beraber 1.300 lira oluyor. Burada da bir
aldatmaca… Asgari ücreti 1.300 lira yapmadığınızı da bu arada söyleyeyim. 
Yani, şimdi, böyle yoksul bir kent, böyle
fakir bir kent ama sürekli ihtiyaçları artan bir kent. Yeni kamu binalarına
ihtiyacımız var, yeni okullara ihtiyacımız var, yeni yollara ihtiyacımız var,
yeni konutlara ihtiyacımız var. Peki, bunlar yapılıyor mu? Maalesef, yapılmıyor
Kocaeli’de. Kocaeli’de, baktığınız zaman, okulların özel sektör tarafından
yapıldığını görüyorsunuz. Tabii, 80’inci sırada kamu yatırımı alırsanız
okullarınızı, kamu kuruluşlarınızı yapamazsınız. Çok acil; Kocaeli Adliyesi
artık ihtiyaçlara cevap vermiyor ama Adalet Bakanlığı her yıl, her dönemde bunu
söz vermiş olmasına rağmen, Kocaeli Adliyesinin problemi bir türlü
giderilememiş vaziyette. 
Kocaeli’nin
dertleri bununla da bitmiyor; Müthiş bir trafik problemi var. E5’i, transit
geçişi biraz rahatlatma adına bir şeyler yapıldı, üst geçitler yapıldı ama
maalesef, kent içi trafiğe baktığınız zaman çok kötü olduğunu görüyorsunuz.
İzmit’e bir misafirinizi davet ettiğinizde, İzmit’e girişi bulamaz, Kocaeli’nin
iki büyük kenti üç yüzer bin nüfuslu Gebze ve İzmit’e gerçekten girişleri
bulamazlar. Çıkışlarda da kaybolmak mümkündür mutlaka navigasyon cihazını
kullanmanız gerekiyor. Böyle bir trafik altyapımız var. Trafikle ilgili, çok da
ciddi paralar harcayarak -yaklaşık 500 bin herhâlde bastırdınız, İlyas Bey de
oradan dinliyor beni- 2009’da böyle, şatafatlı bir proje kitapçığı seçime
giderken bastırdılar. Bunun içerisinde monoray var. Sormayın şimdi bana
“Monoray nedir?” diye; tek ray üzerinde gidiyor. 
RAMAZAN
CAN (Kırıkkale) – Millet ne dedi?
HAYDAR
AKAR (Devamla) – Metrobüs var, teleferik var; bunun gibi dünyada ne kadar
ulaşım çeşidi varsa…
ÖZGÜR
ÖZEL (Manisa) – Hayaldi, gerçek oldu mu?
HAYDAR
AKAR (Devamla) – “Hayaldi, gerçek oldu.” diyemeyeceğim, bunların hiçbiri yok.
Ama bir şeyi de itiraf edeyim: Geçen sefer, geçen seçim döneminde bakanın
mahallesinin içerisine girip bir parka yerleştirdikleri bir tramvay projesi
vardı, oradan el sallıyorlardı. Tramvayı da ışıklandırmak için ara kabloyla
elektrik çekmişlerdi. Nihayet başlatabildik. Oradan bir el sallamışlardı. Ha,
bu da yanlış bir proje bana göre İzmit’in konumu itibarıyla; bütün kenti
aşağıya indiriyorsunuz. Çok detaya girmeyeceğim ama olması da güzel bir şey,
kente ayrı bir değer katacağını da düşünüyorum. 
Bir
havaalanımız var, evlere şenlik! 5 kez açılış yaptınız arkadaşlar. Şu meşhur
açılışlarınız var ya, sürekli yaptığınız açılışlar, 5 kez… 2008’de Trabzon’a
uçulmaya başlandı; ara verildi, gitti geldi, o şirket geldi, bu şirket gitti,
tam 5 kez açtılar, hâlen tek bir hatla çalışıyor, tek bir uçak inip kalkıyor;
Trabzon uçağı kalkıyor. Bunu da çalıştırmayı henüz başaramadılar. O dönemlerde
şunları söylemiştim: Devlet Hava Meydanlarında en az aygıtı olan yani uçağın
güvenli inişi ve kalkışını sağlayacak en az aygıtı olan hava meydanı Cengiz
Topel Hava Meydanı’ydı, ILS ve VOR cihazları eksikti. Bunu, açıldığı tarihte
söyledim ancak yeni yeni yerleştirmeye başladılar. Öyle bir havaalanı ki
inanın, gecekondu demek gerekir çünkü yer hizmetlerini Sabiha Gökçen’den
alıyor, diğer bütün hizmetlerini oradan alıyor. Bunun, Kocaeli gibi bu kadar
katma değer veren bir kente, Türkiye ekonomisinin yüzde 12’sini karşılayan bir
kente yapılan bir haksızlık olduğunu düşünüyorum. Bu kadar sıkışmışken
İstanbul’da hava trafiği, Cengiz Topel’in kullanılamamış olmasını ayrı bir gaf
olarak düşünüyorum.
Bir
limanlarımız var, evlere şenlik! Kocaeli’de yaşayan insanlar, 3 tarafı denizle
çevrili olmasına rağmen, 108 kilometre sahilimiz olmasına rağmen, sahile hasret
yaşarlar, denize hasret yaşarlar çünkü 2,3 kilometreye 1 liman düşüyor.
Buradan
Kocaeli milletvekillerine sesleniyorum: Şu Derince Limanı’na yaptığınız ihanet…
Özelleştirirken 450 bin metrekarelik dolguya izin verdiler, karşı çıkmadınız.
İLYAS
ŞEKER (Kocaeli) – Mavi bayraklı plajlardan da bahsetsene.
HAYDAR
AKAR (Devamla) – Bakın, sahile, 1 kilometre paralel Gölcük yönüne, güneye 500
metre olmak üzere, körfezi daraltan bir noktada -neredeyse yürüyerek geçeceğiz,
karşı karşıya- liman dolgusu iznini verdiler, 5 milyon metreküp dolgu
yapılacak, yaklaşık -yanlış hatırlamıyorsam rakamı- 300 bin büyük treylerle
dolgu taşınacak oraya.
MEHMET
DEMİR (Kırıkkale) – Sefa Sirmen’in barajından da bahset! Ondan da bahset!
HAYDAR
AKAR (Devamla) – Bahsederim, onu çok iyi biliyorum, sana da öğretirim o konuyu,
hiç merak etme! Bahsederim. (AK PARTİ sıralarından gürültüler)
İLYAS
ŞEKER (Kocaeli) – Mavi bayraklı plajlardan bahset! Mavi bayraklı plajlardan
bahset.
HAYDAR
AKAR (Devamla) - Bir baraj tutturdular, gidiyorlar. 
Kocaeli
Büyükşehirin borçlarından sadece yüzde 7 kesiliyor ama Eskişehir’in, İzmir’in
borçlarından yüzde 40 kesiliyor arkadaşlar. İnsan bunları söylerken utanır,
utanır ve hazine tarafından dondurulmuş, bugün bir etkisi yok onun arkadaşlar. 
Bir
on dakika da sonra kullanacağım; bu elzem oldu çünkü tamamlatmıyor arkadaşlar.
İLYAS
ŞEKER (Kocaeli) – Şu mavi bayraklı plajlardan bahsetsene Haydar Bey! Ayıp
oluyor ama!
HAYDAR
AKAR (Devamla) – Mavi bayraklı plajlarda mikrop yuvasından geçilmiyor, sahte
mavi bayraklı. Hatta il sağlık müdürlüğünün rakamlarını bir gün sonra da
siteden kaldırdınız; bunu da iyi biliyorum, onu yine arzu edersen
getirttiririm. 
İLYAS
ŞEKER (Kocaeli) – Kaç defa denize gidildi, bir bahset bakalım ya. 
HAYDAR
AKAR (Devamla) – Ben kötülemek için söylemiyorum, eksiklerini söylüyorum İlyas
Bey. Sizi burada uyarıyorum. Gelin, birlikte Kocaeli’yi marka kent yapalım.
İLYAS
ŞEKER (Kocaeli) – Yani, bunları da söyle, bunları da söyle. Kocaeli
Milletvekilisin, Kocaeli’nin reklamını yap, reklamını. Yapılan hizmetlerin
reklamını yap burada, sana yakışan o olur. Sana yakışan, Kocaeli’nin
güzelliklerini anlatmak burada.
HAYDAR
AKAR (Devamla) – Yani, marka kent yapalım, marka; geçmişte olduğu gibi, marka
kent yapalım. Bu kadar katkı sunan bir kente böyle ihanet yakışmıyor. 
Sevgiler
saygılar sunuyorum. (CHP sıralarından alkışlar) 
MAHMUT
TOĞRUL (Gaziantep) – Karar yeter sayısı istiyoruz.
BAŞKAN
– Tamam, anlaşıldı.
3’üncü
maddeyi oylarınıza sunacağım, karar yeter sayısı arayacağım.
Maddeyi
kabul edenler: Kabul etmeyenler... Madde kabul edilmiştir, karar yeter sayısı
vardır.
Tasarının
tümü açık oylamaya tabidir. Açık oylamanın elektronik oylama cihazıyla
yapılmasını oylarınıza sunuyorum: Kabul edenler... Kabul etmeyenler... Kabul
edilmiştir.
Oylama
için üç dakika süre vereceğim. Bu süre içinde sisteme giremeyen üyelerin teknik
personelden yardım istemelerini, bu yardıma rağmen de sisteme giremeyen
üyelerin, oy pusulalarını, oylama için öngörülen üç dakikalık süre içinde
Başkanlığa ulaştırmalarını rica ediyorum.
Ayrıca,
vekâleten oy kullanacak sayın bakanlar var ise hangi bakana vekâleten oy
kullandığını, oyun rengini ve kendisinin ad ve soyadı ile imzasını da taşıyan
oy pusulasını yine oylama için öngörülen üç dakikalık süre içerisinde
Başkanlığı ulaştırmalarını rica ediyor ve oylama işlemini başlatıyorum. 
(Elektronik
cihazla oylama yapıldı)
BAŞKAN – Sayın milletvekilleri, Avrupa
Konseyi İnsan Ticaretine Karşı Eylem Sözleşmesinin Onaylanmasının Uygun
Bulunduğuna Dair Kanun Tasarısı açık oylama sonucu: 
“Kullanılan Oy Sayısı : 207
Kabul : 201
Ret : 5
Çekimser : 1 (x)

 Kâtip
Üye Kâtip Üye
 Sema
Kırcı Fehmi Küpçü 
 Balıkesir Bolu”
Böylece,
tasarı, kabul edilmiş ve kanunlaşmıştır.
Şimdi,
5’inci sırada yer alan, İnsan Haklarını ve Ana Hürriyetleri Korumaya Dair
Sözleşmeye Değişiklik Getiren 15 Nolu Protokolün Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu’nun görüşmelerine
başlayacağız.
5.- İnsan Haklarını ve Ana Hürriyetleri Korumaya Dair
Sözleşmeye Değişiklik Getiren 15 Nolu Protokolün Onaylanmasının Uygun
Bulunduğuna Dair Kanun Tasarısı (1/319) ve Dışişleri Komisyonu Raporu (S.
Sayısı: 27) (xx)
BAŞKAN
– Komisyon? Burada.
Hükûmet?
Burada. 
Komisyon
Raporu 27 sıra sayısıyla bastırılıp dağıtılmıştır. 
Tasarının
tümü üzerinde gruplar adına söz isteye, Milliyetçi Hareket Partisi Grubu adına Erzurum
Milletvekili Kamil Aydın. 
Sayın
Aydın, buyurun. 
Süreniz
yirmi dakikadır. 
MHP
GRUBU ADINA KAMİL AYDIN (Erzurum) – Sayın Başkan, değerli milletvekilleri;
hepinizi saygıyla selamlıyorum.
NECİP
KALKAN (İzmir) – Hoca sen de on dakika konuş Allah aşkına!
KAMİL
AYDIN (Devamla) – Öyle yapayım, değil mi? 
ERKAN
AKÇAY (Manisa) – Sayın Başkan, arkadaşlar otursunlar…
BAŞKAN
– Sayın milletvekilleri, lütfen, yerimize oturalım, hatip kürsüde, hatibin
insicamını bozmayalım. 
ERKAN
AKÇAY (Manisa) – Yani, illa tahrik edici, sataşmalı sözler mi sarf etmesi lazım
ki Genel Kurul dinlesin Sayın Başkanım? 
BAŞKAN
– Maalesef… 
KAMİL
AYDIN (Devamla) – Sayın milletvekilleri, gecenin bu geç saatinde,
Erzurum’umuzun çok manevi bir değeri var, çok bilge bir insan, Naim Hocamızın
bir dörtlüğünden bahsedeceğim size. Biraz önce ufak bir sataşma oldu, ben de
ona nazikçe, biraz da işin içine latife katarak cevap vermek istiyorum. Biraz
da şiveli anlatırsam, inşallah yadırgamazsınız, hoşgörünüze sığınarak. 
Diyor
ki: “Ula uşak, söz kantardır ha, adamı tartar. İyi konuşursan şerefin artar.
Sükût edersen vakarın artar. Yalan söylersen ocağın batar.” (MHP sıralarından
alkışlar) 
Şimdi,
biz bu kürsülerden gerçekten, zaman zaman vakarımızı artıracak şeyler
yapmalıyız ki onu yaptık. Sükût ediyoruz bazen, bazen de şerefimizi artırmaya
çalışıyoruz, doğru, bilgili, belgeli, ispatlı, bilime, bilgiye, ilime irfana
dayanarak konuşmaya çalışıyoruz çünkü burası hakikaten, milletin en üst
seviyede temsil edildiği bir makam. Dolayısıyla, hepimizin gerçekten bir noktada
dikkat etmesi gereken bir süreç yaşıyoruz. 
Elbette
ki birçok sorunu dile getireceğiz, konuşacağız ama sorunları ifade ederken,
konuşurken bir kere bir şeyin sorun olup olmaması konusunda mutabık olmamız
lazım. Biz, sürekli, Milliyetçi Hareket Partisi olarak dedik ki: “Arkadaşlar,
bir şeyi sorun yapmak, onu hafife almak, onu küçümsemek, onu ötekileştirmektir.
Türkiye’de Kürt sorunu diye bir sorunumuz olamaz, yoktur, Laz sorunumuz, Çerkez
sorunumuz, Gürcü sorunumuz olamaz, yoktur. Bu, ötekileştirme projesidir ama
bunu tabii, koyma akıllarla bir yerlerden alıp birileri bunu gündeme getirirse
bu malzeme olur ve bu da dilden dile, elden ele dolaşır. 
Demokrasiler
öyle, üç günde, beş günde, üç yılda, on yılda, yüz yılda olan işler değil.
Bunları zaman zaman ifade edeceğiz. Bizim görevimiz, doğruyu bilgiye, belgeye
dayanarak ifade etmek. Bakın, bizden önce birçok konuşmacı gerçekten, çok eski
etimolojik tanımlarından başlayarak demokrasiyi tanımladılar. Batı
demokrasilerine de baktık. Bu en eski Batı demokrasilerinden birisi Anglosakson
geleneğidir. Bunu hepiniz biliyorsunuz. Bakın, 1215 yılında Magna Carta ilan
edilmiş. Magna Carta nedir? Bizim bugün anladığımız kadarıyla yani bu
Parlamento o güne gitse, Magna Carta’yı demokrasi adına tartışacak olsa Magna
Carta’nın bugünkü koşullarda demokrasiyle hiçbir alakası yok. Niye biliyor
musunuz? Çünkü bir monarşik yapı var, onun karşısında, monarşik yapı içerisinde
-Orta Çağ’dan bahsediyorum- ne var? Belirli bir hiyerarşi var, kral ve kralın
kullandığı lordlar, baronlar ve aşağıya doğru götürebilirsiniz. Bakın, adına
“demokrasi” diyoruz ama serüveni nasıl başlamış: Tebaa hiç yok, insanlar yok,
sadece kral var ve kralın görev verdiği sınıflar var yani feodal bir yapı var.
Bu feodal yapı diyor ki: “Bu kral her isteğini bize yaptırıyor ama bizim hiçbir
hakkımız yok, parlamentomuz yok, bize herhangi bir şey sormuyor.” Bu istekten
doğan bir parlamenter geçişe adımdır Magna Carta yani yine elit bir kesimin,
feodal bir yapının da kralın yanında hak alma, pozisyon alma serüvenidir ve bu,
bütün Batı demokrasilerinde olduğu gibi, tedrici bir gelişim sürecidir,
gelişerek bugün, bakıyoruz ki hâlâ daha az gittik uz gittik. İngiltere’nin
demokrasi yapısına bakıyoruz, tanımı aynen şudur: Anayasal bir monarşidir, iki
tane parlamentosu var; Lordlar Kamarası ayrıdır, Avam Kamarası ayrıdır. Ama bu
gelişim sürecinde, hiçbir zaman yapıya ihanet etmeden, yapıya bağırmadan,
hainlikle suçlamadan, ötekileştirmeden, tam tersine “Yapıyı daha ne kadar
geliştirebiliriz, eksiklerimizi ne kadar tamamlayabiliriz, nerede sıkıntılar
var, oraları nasıl çözebiliriz.” noktasında, demokrasiler aynen canlı bir
organizma gibi kendini geliştirerek, büyüyerek, genişleyerek, kucaklayarak bir
süreç yaşar. Ama maalesef, saygıdeğer milletvekilleri, burada gerçekten, bu tür
örneklerimiz var. Bunu sadece Anglosakson geleneğinden örnek verdim, en uzak
olduğu için, en eski olduğu için, Fransız’a getirirsek 1789’dan bu tarafa alır,
anlatırız, biliyorsunuz zaten.
Şimdi,
bizim Türkiye Cumhuriyeti devletimiz, inanın -“Apalamak” diye bir söz vardır,
hani bebekler için kullanırız, “Apalıyor.” deriz- daha tam yürüyemiyor. Ya
Allah aşkına, genç bir cumhuriyet, doksan yıl büyük bir yıl değil, uzun bir yıl
değil demokrasi geleneğinde, inanın, çocukluk dahi değil. Bakın, 1215-2016,
sekiz yüz yıl geçmiş aradan, hâlâ daha monarşik yapıdan tam vazgeçememiş bir
yapıdan bahsediyoruz İngiltere için. Onun için, doksan üç yıllık cumhuriyete,
bizim demokrasi geleneğimize haksızlık etmeyelim. Kusursuz mu? Değil. “Apalama
dönemi” diyoruz, gelişecek, büyüyecek, geliştirecek kendini, yüzyıllar ötesine
aşıracak ama akamete uğratırsak, yok sayarsak, nüanslara takılıp kusurlar
üzerinden hareket edersek, eksikler üzerinden hareket edersek, genç, daha cenin
hâlinde öldürürüz, yok ederiz. Peki, bu yokluktan kim faydalanır değerli
milletvekilleri, soruyorum size? 
Sürekli,
bu kürsülerden “Suriye oluruz, Irak oluruz.”, öyle basit kullanıyoruz ki. Peki,
siz ne olursunuz? Biz ne oluruz? Hadi Suriye olalım. Siz ne olursunuz? Sünni
bir devletin parçası mı olursunuz, Şia bir devletin parçası mı olursunuz ya da
etnik köken bağlamlı başka bir devletin parçası mı olursunuz? Bir anda düşünün.
Bunları kolay kullanıyoruz, kavramları çok kolay heba ediyoruz ama sözün nereye
gittiğini bilmiyoruz. Bir hayal kurun: “Türkiye -Allah korusun- Suriye olursa
ben ne olurum, ben nerede olurum, nasıl olurum, pozisyonum nerede olur, bu
Meclisin hâli ne olur?” 
Onun
için, gerçekten, felaket tellallığı yapmayacağız. Hep iyiyi, güzeli, bu ülkenin
geleceğine katkıda bulunacak şeyleri özendirmeliyiz. Birbirimizin hataları,
eksikleri üzerinden hareket ederek derinleştirmeyeceğiz sıkıntıları. Biz her
zaman söyledik, bu coğrafyada birtakım haklar ya da yapay sorunları ifade
ederken varlığı bin yılları aşan bir varlığa, bir devletin, bir milletin varlığına,
birliğine halel getirecek söylemlerden uzak duralım. Yani bu coğrafyada ta
Dandanakan Savaşı’yla o Mezopotamya dediğiniz, Filistin dediğiniz, Suriye
toprakları dediğiniz coğrafyaya Türkler geldiler ve oraya beraberinde
kimliklerini, kültürlerini, alicenaplıklarını, kardeşliklerini, barış
sevgilerini getirdiler; Gaznelilerle mücadele ettiler, Horasan’da, daha sonra
1071 Malazgirt, ondan sonra Anadolu’nun batıya doğru bir fütuhatı başladı ama
demin söyledik, burada herhangi bir etnisiteyi ön plana çıkararak bir devlet
anlayışı, bir demokrasi geliştirme anlayışı olamaz. Bu süreç artık adını
koymuş, mücadelesini vermiş; büyük Türk milleti, artık Anadolu’nun her yerinde,
bütün etnik grupları bir arada tutarak, bir arada paylaşarak, konuşarak,
anlaşarak bütün kültürel dokusunu birlikte meydana getirerek varlığını
sürdürmektedir. 
Dolayısıyla, bugün, bakın bir konuşmacı
arkadaş, bir hatip aynen şunu yaptı: Şimdi, bir tez ortaya koyuyorsunuz, ille
de Batı’dan bir delil getireceğiz. Ya, ilim var; önce kendi geleneğimize
bakalım. Biz tarihimizden… Ben geçen gün de söyledim, tarih bizim yol
haritamızdır; bakıp oradan, geleceğimizi inşa edeceğiz. Diyor ki “Azerbaycan’da
kanton var, Kırgızistan’da var, Kazakistan’da var, İsviçre’de var, Belçika’da
var.” Ya, niye kendimize hakaret ediyoruz? Bu saydıklarınızın, Allah aşkına,
devlet olma, millet olma geleneği Türklerden çok mu önce? Bizim var, bizim
zaten var. Yani bana niye Kazakistan’ı örnek gösteriyorsun? Beni bölmeye,
ayrıştırmaya, kantonlaştırmaya gideceksin diye, bana Azerbaycan’daki,
Kırgızistan’daki, Kazakistan’daki yapıyı örnek gösteriyorsunuz ya da
İsviçre’dekini. Bizim devlet olma geleneğimiz var Allah’ın izniyle, biz bunu
tarihte başardık. Dolayısıyla, böyle hafife alıcı, basitleştirici, tarihi yok
sayan ayrıştırıcı politikalardan uzak duralım. Onun için, zaman zaman susmayı
yeğliyoruz vakarımız artsın diye yoksa Allah’a şükür söyleyecek çok sözümüz
var.
Efendim,
Akif’i hepimiz biliriz, Akif’i Anma Günü yaptık. Akif Mısır’a gidiyor, Mısır
dönüşü -aynen kendi cümleleri, aktarıyorum- “Mısır’da on bir yıl kaldım fakat
on bir saat daha kalsaydım çıldırırdım. Sana halisane fikrimi söyleyeyim mi
-muhatabına diyor- insanlık da Türkiye'de, milliyetçilik de Türkiye'de,
Müslümanlık da Türkiye'de, hürriyet de Türkiye'de.” diyor Akif. Şimdi, bunu
söylerken Arnavutluk’un kopuşunu da Safahat’ta hepiniz hatırlarsınız değil mi,
kendisi ifade ediyor. Orada da diyor ki: 
“Bunu
benden duyunuz, ben ki evet Arnavut’um… 
Başka
bir şey diyemem… İşte, perişan yurdum!” 
Değerli
milletvekilleri, perişan bir yurt özlemimiz yok. Yurdumuzu perişan etmek için,
lütfen, yapay gayretler içerisinde olmayacağız, olanlara destek olmayacağız,
buna çanak tutan yapay siyasi söylemlere de itibar etmeyeceğiz. Çünkü laf ok
gibidir, ağızdan bir defa çıkar, ondan sonra malzeme olur birilerine, sürekli
savunma mekanizması bu laflar olur, sürekli referanslar bu laflara verilir. O
zaman, iki düşünüp bir konuşacağız bu yüce Mecliste diyorum. 
Hepinizi
saygıyla selamlıyorum. (MHP ve AK PARTİ sıralarından alkışlar)
BAŞKAN
– Gruplar adına ikinci söz, Halkların Demokratik Partisi Grubu adına Bitlis
Milletvekili Mizgin Irgat’a aittir. 
İLKNUR
İNCEÖZ (Aksaray) – Yok, Sayın Başkan. 
BAŞKAN
– Evet.
Tasarının
tümü üzerindeki görüşmeler tamamlanmıştır. 
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
1’inci
maddeyi okutuyorum:
İNSAN HAKLARINI VE ANA HÜRRİYETLERİ KORUMAYA DAİR
SÖZLEŞMEYE DEĞİŞİKLİK GETİREN 15 NOLU PROTOKOLÜN ONAYLANMASININ UYGUN
BULUNDUĞUNA DAİR KANUN TASARISI
MADDE
1- (1) Avrupa Konseyi bünyesinde 24
Haziran 2013 tarihinde imzaya açılan ve Türkiye Cumhuriyeti adına 13 Eylül 2013
tarihinde imzalanan “İnsan Haklarını ve Ana Hürriyetleri Korumaya Dair
Sözleşme’ye Değişiklik Getiren 15 No’lu Protokol”ün onaylanması uygun
bulunmuştur
BAŞKAN
– 1’inci madde üzerinde söz isteyen Halkların Demokratik Partisi Grubu adına
Hakkâri Milletvekili Nihat Akdoğan.
Buyurun
Sayın Akdoğan.
Süreniz
on dakikadır.
HDP
GRUBU ADINA NİHAT AKDOĞAN (Hakkâri) – Sayın Başkan, değerli milletvekilleri;
hepinizi saygıyla selamlıyorum. 
Doğrusu,
insan hakları ve ana hürriyetleri korumaya dair kanun tasarısı üzerinde söz
almış bulunuyorum. Yüce heyeti saygıyla selamlıyorum. 
Ama,
bir şeyi de hatırlatarak başlamak istiyorum. Dün, Avrupa İnsan Hakları
Mahkemesinin Avrupa’ya, insan hakları konusunda hangi ülkelerin karneleri ne
durumdadır, bir açıklaması oldu. Türkiye, Ukrayna ve Rusya’dan sonra 3’üncü
sırada yer aldı. Özellikle, bu dönemde 2015-2016’nın bu kısa sürecinde, biz şu
anda, birçok ilçemizde, ilimizde bile sorunlar yaşanırken şunu söylüyoruz, bir
şey istiyoruz: Burada, insanların hayatlarının kurtarılması adına bütün
mercileri devreye koymaya çalışıyoruz ama maalesef, burada bazı şeyleri
geçemiyoruz, bazı yerlerde duruyoruz. Biz, şu anda, özellikle Cizre’de,
ambulansı gönderebilmek için 112’yi arayamıyoruz, Avrupa İnsan Hakları
Mahkemesine başvurmak durumunda kalıyoruz. Gerçekten, eğer demin bütün
arkadaşlarımızın da belirttiği gibi birlikte yaşayacaksak, bu Parlamento kendi
iradesinin üzerinde irade olmadığını ortaya koyabilmeliydi, burada net duruşunu
ortaya koyabilmeliydi. 
Bu
dosyalar, tekrar… 1990’larda nasıl yüzlerce, binlerce hatta on binlerce dosya
Avrupa İnsan Hakları Mahkemesinde kabul edildiyse aynı süreçle karşı karşıya
kalacağız ve ben bu konunun es geçilmemesi gerektiğini düşünüyorum çünkü şu
anda bile, bu Cizre’deki insanların akrabaları, kardeşleri bizi arıyorlar,
“Burada kardeşim yaralıdır, bunun için siz ne yapıyorsunuz?” diye, Meral
Vekilimiz de belirtti. 
Doğrusu,
biz buraya çıkarken arkadaşlarımız diyorlar ki: “Nasıl biz bu sürece geldik?”
E, bakmak lazım değerli arkadaşlar. Bir taraftan kafa kesen insanların
desteklendiği bir yerde, bir taraftan insanların kan ağladığı bir yerde… Biz
oradan şunu söyledik: “Rojava’daki Kürtlerin Türkiye’ye ne zararı var? Sınır
ihlali var mı? Türkiye’yi tehdit eden bir durum var mı?” Bunu söylediğimizde,
siz…
HASAN
BASRİ KURT (Samsun) – Recep Tayyip Erdoğan sayesinde Rojava Kürtleri…
NİHAT
AKDOĞAN (Devamla) – Evet, oradan lafınızı söyleyeceğinize, gelin, burada
konuşun. 
Değerli
arkadaşlar, biz ısrarla şunu söyledik: Kürtlerin bugün Orta Doğu’da en iyi
geçindikleri halk Türklerdir, bunlarla birlikte yaşamak istiyorlar. Ama, siz,
hepimizin de bildiği, uluslararası camianın da söylediği, buradaki çeteleri
destekleyerek… 
Bakın,
ben Antep’te kaldım. Bunu bütün samimiyetimle söylüyorum. Antep’teki
hastaneleri… Türkiye Cumhuriyeti vatandaşı, o Suriye’den gelen ya da Suriye’ye
gidenler… Sizin: “Tatile giden insanların önünü biz alamıyoruz, tatile
gidiyorlar.” Bir ülke düşünün, iç savaşa girmiş, oradan siz çıkıp diyeceksiniz
ki: “Dışarıdan gelenler tatil yapmaya gidiyor.” Oradan gelen o IŞİD’ci, El
Nusra’cı kadar, diğer oradaki bu ülkenin vatandaşının değeri yoktu.
Hastanelerde gördüğü ilgi, biz o ilgiyi göremedik. Ve orada siz çıkıp şunu
söyleyeceksiniz: Kürtlerin kan ağladığı, birlikte… Burada hangi partiden hangi
arkadaş çıkarsa çıksın fark etmiyor. Biz 1071’den bahsediyoruz, Çanakkale’den
bahsediyoruz, hatta Kıbrıs Harekâtı’ndan bahsediyoruz. Kimlerle birlikte? İşte,
o Suriyeliler de buranın vatandaşıydı, buradaki Kürtlerin akrabasıydı. Biz
oradan çıkacağız, “Kobani düştü, düşecek.” diyeceğiz, işte, oradaki Akçakale
Sınır Kapısı’ndan o insanların geçişlerine izin vereceğiz, oraları şu anda da
bombalayacağız. Biz şunu söylüyoruz: Peki, siz “kardeşim” dediğiniz, “birlikte
yaşamak” dediğiniz, hatta bizim karşı olduğumuz etle tırnak… Tırnak uzadığında
da kesildiğini hepimiz biliyoruz. Burada eğer birlikte yaşayacaksak -bu
sınırlar, oradaki tanıdığınız bir yapı- içinizde akrabaları olan, sizlerle
birlikte belki Çanakkale’de savaşmış olan Kürtleri siz niye düşmanlaştırdınız?
Niye bu kadar PYD’nin…
Bakın,
PYD’nin Cenevre görüşmelerine katılmaması için elinizden geleni yapmaya
çalıştınız, bunu başarı da saydınız. Bu, gerçekten… 
MUHAMMET
BALTA (Trabzon) – Nerede konuşuyorsun ya Allah’ını seversen!
METİN
GÜNDOĞDU (Düzce) – PYD’den sana ne?
NİHAT
AKDOĞAN (Devamla) - Bunu niye söylüyoruz? İşte, bugün, bakın, şunu da söylemek
isteriz: İşte çözüm sürecinin bittiği noktayı söylüyorum. Sayın Cumhurbaşkanı
aynen şunu söylüyor, diyor ki: “Biz kuzey Suriye’ye izin vermeyeceğiz.” Peki,
kiminle birlikte oluşturacaksınız? “Suriye muhalifleri” dediğiniz kim, bir
söyleyin? Buharlaştı gitti. Orada şu anda kim var, bir izah edin; El Nusra var,
IŞİD var.
MUHAMMET
BALTA (Trabzon) – Rejime kim muhalifse o.
METİN
GÜNDOĞDU (Ordu) – PYD, PKK hariç herkes orada kardeşimiz.
NİHAT
AKDOĞAN (Devamla) – Diğer taraftan, bakın, bütün inançların, bütün dillerin ve
bütün renklerin şu anda kendisini ifade ettiği bir yapı var orada. Bu yapıyı
biz eleştirmeliyiz. Orada eksiklikler varsa, orada sizin de itirazlarınız varsa
yapacaksınız ama onları düşman görmenize gerek yok çünkü oranın asli
unsurlarıdırlar, dışarıdan taşınmış bir toplum değildir. Afganistan’dan,
Pakistan’dan, Bangladeş’ten ya da Afrika’nın herhangi bir ülkesinden gelen
insanlar yok orada. Gelip buradan diyeceksiniz ki: “Biz böyle bir yapıya izin
vermeyeceğiz, bu kırmızı çizgimizdir.” Oradaki insanları siz böyle
düşmanlaştırırsanız… Oradaki insanları, yüz yıldır kendi kimliğinden yoksun
bırakılmış, dili yasaklanmış, kültürü yasaklanmış bir toplumdan, bugün, kendini
ifade etmeye çalışan bir toplumu siz niye düşman göreceksiniz? İşte bugün o
siyaset Türkiye’de de işliyor. Bakın, şunu söyleyeyim: Türkiye’deki siyaseti
bugün bu konuma getiren neydi? 
1)
Oradaki kantonlar sistemiydi. 
2)
Bu Akçakale’nin karşısının alınmasıydı. 
Ve
siz bundan korktunuz, “Bu sınırlar bunların eline geçiyor.” Ama tanıdığınız
yapılar, tanıdığınız insanlar. Siz demokratik bir yapıdan çekindiniz, “Bunlar
Türkiye’yi etkileyecek.” Biz şunu söylüyoruz: Eğer Kerkük, Musul
Misakımillî’nin içerisindeyse bu Kürtlerin yaşadığı coğrafyayı, yaşadıkları
yerlerin hepsini içine almıyor muydu? O zaman biz niye bu konuya böyle
yaklaşıyoruz? Dolayısıyla, bugün işte çözüm sürecini bitiren, kırmızı çizgi
gördüğünüz Rojava siyaseti ve burası yanlıştır. Oradan biz ısrarla söylüyoruz.
Bugüne kadar, ta Kamışlı’dan Afrin’e kadar Kürtlerin yaşadığı yerden, herhangi
bir yerden Türkiye'ye karşı bir saldırı oldu mu, bir tehlike yarattı mı? Değil.
Kaygılarımızla yaşıyoruz, korkuyoruz. Bunu atlatmak zorundayız. Eğer, birlikte
yaşayacaksak, birlikte yaşamdan bahsedeceksek biz onları da kabul edeceğiz,
çözüm sürecine de yeniden daha çok insan hayatını kaybetmeden tekrardan geri
döneceğiz, diyeceğiz ki: “Dün biz aslında bu işi başarabilirdik ama
kaygılarımızdan başaramadık, bugün başarabiliriz.” 
Genel
Kurulu saygıyla selamlıyorum. (HDP sıralarından alkışlar)
BAŞKAN
– 1’inci maddeyi oylarınıza sunuyorum: Kabul edenler... Kabul etmeyenler...
Madde kabul edilmiştir.
MEHMET
NACİ BOSTANCI (Amasya) – Sayın Başkanım, kısa bir açıklama yapabilir miyim?
BAŞKAN
– Buyurun Sayın Bostancı. 
V.- AÇIKLAMALAR (Devam)
9.- Amasya Milletvekili Mehmet Naci Bostancı’nın,
Türkler ile Kürtlerin kardeşliğine ve PYD’yi demokrasinin sözcüsü gibi takdim
etmenin yanlış olduğuna ilişkin açıklaması
MEHMET
NACİ BOSTANCI (Amasya) – Kürtler ve Türkler kardeştir, kardeş olmaya da
mecburdurlar. Coğrafyanın kaderi bunu aynı zamanda dayatır. Fakat, dayatma
olmasının ötesinde burada ortak bir kaderle geleceğe doğru yürümek herkes için
en iyi olanıdır. Sadece Kürtler ve Türkler kardeş değildir; Acemler, Araplar,
hepsiyle kardeşiz. Kürtlerin ve Türklerin kardeşliğine düşman olan terördür.
Terör ile Kürtleri birbirinden ayırmak da Kürtlere ilişkin hassasiyet gösteren
herkesin en başgörevidir. Yoksa ikisini aynılaştıran bir dil, yanlış bir dil
olur. 
PYD
bugün PKK'yla iç içedir. PYD o bölgede önce kendisine itaat etmeyen Kürtlerin
canına okumuştur. PYD'yi gelip burada böyle demokrasinin sözcüsü, her renge
izin veren bir yapı gibi takdim etmek çok yanlıştır. Esad rejimine muhalif gibi
görünürken alttan alta iş birliği etmektedir. Bugün de doğuda, güneydoğuda,
çeşitli yerlerde yaşanan terör hadisesinde PYD’nin etkili olduğu topraklardan intikal eden
silahların ve insanların da payı vardır. Bunların da hepsini elbette bu ülkenin
insanları biliyor. Yoksa Kürtler, Türkler kardeştir ve böyle olmak da
durumundadırlar. Herkesin de asli görevi bu kardeşliği tahkim edecek bir tarzda
bu meseleye bakmaktır.
Teşekkürler.
BAŞKAN – Teşekkür ediyorum.
VIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
5.- İnsan Haklarını ve Ana Hürriyetleri Korumaya Dair
Sözleşmeye Değişiklik Getiren 15 Nolu Protokolün Onaylanmasının Uygun
Bulunduğuna Dair Kanun Tasarısı (1/319) ve Dışişleri Komisyonu Raporu (S.
Sayısı: 27) (Devam)
BAŞKAN – 2’nci maddeyi okutuyorum:
MADDE 2- (1)
Bu Kanun yayımı tarihinde yürürlüğe girer.
BAŞKAN
– Madde üzerinde söz isteyen Halkların Demokratik Partisi Grubu adına Bitlis
Milletvekili Mizgin Irgat.
Buyurun Sayın Irgat. (HDP sıralarından alkışlar)
Süreniz on dakikadır.
HDP GRUBU ADINA MİZGİN IRGAT (Bitlis) – Sayın Başkan,
değerli üyeler; gecenin bu saatinde aslında daldan dala torba yasa malumu,
konudan konuya atlıyoruz.
Aslında bütün bu yasaların…
ZEHRA TAŞKESENLİOĞLU (Erzurum) – Uluslararası,
uluslararası…
RAMAZAN CAN (Kırıkkale) – Torba yasa görüşmüyoruz ki konu
uluslararası sözleşmeler.
MİZGİN IRGAT (Devamla) – O da aynı minvalde, aynı.
Dolayısıyla da bu mantalite…
ZEHRA TAŞKESENLİOĞLU (Erzurum) – Nasıl ya, torba yasa
değil.
MİZGİN IRGAT (Devamla) – Ya, bir dinleyin ya, bir
dinleyin ya, bir dinleyin!
GÖKCEN ÖZDOĞAN ENÇ (Antalya) – Doğru söyle, doğru!
RAMAZAN CAN (Kırıkkale) – Torba yasa değil!
BAŞKAN – Sayın milletvekilleri, müdahale etmeyelim.
MİZGİN IRGAT (Devamla) – Yani ben bu konuyu açmayacaktım
ama Sayın Bostancı’nın PYD’yle ilgili açıklaması…
PYD’nin statüsü, tanımı… Sadece Türkiye'de değil, bütün
dünyada, uluslararası camiada saygınlık kazanan bir duruşla, orada kadınları
satan, tecavüz eden ve tarihin mahkûm ettiği suçları işleyen bir örgüte, IŞİD’e
karşı tüm halkları, Kürtleri, Alevileri, Türkmenleri savunan durumda, pozisyonda
olan duruşuyla dünyada saygınlık kazanmıştır. Dolayısıyla da burada
eleştirilmesi gereken IŞİD’e silahları taşıyan, IŞİD’in yapılan suçlarına ortam
sağlayan, ihmali suçları işleyen kişileri dile getirip IŞİD’i burada mahkûm
etmektir. Bence bu noktada doğru tavır takınalım ve bu noktada gerçekleri
tartışalım diye öneriyorum.
HASAN BASRİ KURT (Samsun) – PKK…
MİZGİN IRGAT (Devamla) – Size cevap vermeyeceğim.
Şimdi burada hâlâ tarihsel sorunlarımızın, Kürt halkının
coğrafik yapısının, dilinin, kültürünün tartışıldığı, birtakım yorumlarla
tartışıldığı yorumlara denk geldik, onları
dinledik. Kürt sorunu sadece otuz yıllık, kırk yıllık bir sorun değildir, yüz
elli yıllık bir sorundur. Osmanlı İmparatorluğu’nun son dönemlerinde başlayan,
İttihat Terakki’yle devam eden, 1990’larda tırmanan ve bugüne kadar gelen
çözülememiş, bu ülkenin tarihî sorunudur. Sadece bu ülkenin değildir;
Suriye’nin, İran’ın, Irak’ın ve bir kısım Kafkasya’nın sorunudur. Dolayısıyla
da açın Google’ı, açın Vikipedi’yi “Kürdistan nedir?” diye bir sorun. Karşınıza
çıkan cevapları şu an okumak istemedim ama açıkça yazıyor. Diliyle, kültürüyle
Hint-Avrupa dil grubuna ait bir dili kullanan coğrafik bölgenin adı, dört ülke
parçasında bulunan bir ülkeden bahseder. Dolayısıyla İttihat Terakki’den başlayan
bir dizi yasalar silsilesini de açmak gerekir. Takrir-i Sükûn’u kim çıkardı,
Hıyanet-i Vataniye’yi, istiklal mahkemelerini? Temyiz kararları uygulanmadan,
yani Mecliste idam kararı onaylanmadan ertesi gün infazı gerçekleştiren
istiklal mahkemeleri neden kuruldu? 1990’lara geldiğimizde olağanüstü hâl
kararları, olağanüstü hâl yönetimleri, devlet güvenlik mahkemeleri, özel
yetkili mahkemeler niye kuruldu? Kamusal alanda Kürtçe yıllarca neden
yasaklandı? Benim ismim Kürtçe. Biliyor musunuz ben bu ismimle ilgili yaşadığım
ayrımcılık hikâyelerini anlatırsam hepiniz utanırsınız. Eğitim yıllarımda
okulda…
MUHAMMET
BALTA (Trabzon) – 2002’den sonra yaşadın mı?
MİZGİN
IRGAT (Devamla) – Hayır. Eğitim yıllarımda okullarda “Neden ismin bu?” denen
hikâyeleri size anlatırsam hepiniz utanırsınız. Bize Kürtleri, Kürdistan’ı
anlatmayın, yaşadığımız ayrımcılığı bize anlatmayın. Biz bu tarihi…
AHMET
UZER (Gaziantep) – Bağırma, bağırma!
MİZGİN
IRGAT (Devamla) – Bağırırım! Gerçekleri anlatıyorum. Dinleyin! 
AHMET
UZER (Gaziantep) – Bağırmadan konuş!
MİZGİN
IRGAT (Devamla) – Bağırırım! İstediğim şekilde konuşurum. Buna müdahale
edemezsiniz.
AHMET
UZER (Gaziantep) – Konuşuyorsun zaten.
MİZGİN
IRGAT (Devamla) – Ve bu arada, Sayın Başkan, AKP sıraları sürekli izahat
getiren, sürekli insanları bir şekle şemale sokmaya çalışan yorumlardan da
vazgeçsinler. Yani bırakın…
Evet,
bu ülkede ifade özgürlüğünün olmadığını biliyoruz. 
GÖKCEN
ÖZDOĞAN ENÇ (Antalya) – Nasıl konuşuyorsun? Nasıl konuşuyorsun?
MUHAMMET
BALTA (Trabzon) – İfade özgürlüğü olmasa burada konuşabilir misin?
MİZGİN
IRGAT (Devamla) – Bunu yaşadım. Ama Mecliste de var. 
GÖKCEN
ÖZDOĞAN ENÇ (Antalya) – Sabahtan beri konuşuyorsun. İfade özgürlüğünün alasını
yaşıyorsun, konuşuyorsun. Daha nasıl konuşacaksın?
BAŞKAN
– Sayın milletvekilleri, müdahale etmeyelim. Lütfen…
MİZGİN
IRGAT (Devamla) – Bakın, tabii ki yaşayacağım.
GÖKCEN
ÖZDOĞAN ENÇ (Antalya) – Yaşa! Yaşa!
MİZGİN
IRGAT (Devamla) – Senin gibi seçilmiş biriyim. 
GÖKCEN
ÖZDOĞAN ENÇ (Antalya) – Yaşa diye zaten yol açtık biz size! 
MİZGİN
IRGAT (Devamla) – Sus ya! Konuşma ya! Konuşma!
GÖKCEN
ÖZDOĞAN ENÇ (Antalya) – Sen konuşma! Sabahtan beri konuşuyorsun! 
BAŞKAN
– Sayın milletvekilleri, lütfen…
MİZGİN
IRGAT (Devamla) – Bakın, bu ülkede insan haklarıyla ilgili… 
GÖKCEN
ÖZDOĞAN ENÇ (Antalya) – İfade özgürlüğünün Allah’ını yaşıyorsun!
MİZGİN
IRGAT (Devamla) – Tahammül edin, tahammül! 
GÖKCEN
ÖZDOĞAN ENÇ (Antalya) – Tahammül ediyoruz. Kaç saattir tahammül ediyoruz.
BAŞKAN
– Sayın Enç… 
Sayın
milletvekilleri, müdahale etmeyelim.
GÖKCEN
ÖZDOĞAN ENÇ (Antalya) – Tahammül edeceğiz, bu anlaşmalar çıkacak buradan!
MİZGİN
IRGAT (Devamla) – İnsan Hakları Sözleşmesi’yle ilgili bir konu tartışılıyor. Şu
an ülkemizde başkanlık sistemi tartışılıyor. Yani yetkilerin tek kişide
toplanması. 
1215’te
-benden önceki konuşmacılar atıfta bulunduğu için söylüyorum- Magna Carta’da
kral kendi kendine yetkilerini azaltmıştır ta o tarihte. Ama 2016 Türkiyesi’ne
baktığımızda yetkileri tek kişi elinde bulundurma, diktatörlüğü, diktatör
rejimi oluşturmaya çalışan bir sistem var. Bu da böyle sakin sakin anlatılıyor,
“Sistem değişmiştir.” deniliyor. Ama aslında…
ÖZGÜR
ÖZEL (Manisa) – Allah için doğru, bütün yüreğimle inanıyorum.
ZEHRA
TAŞKESENLİOĞLU (Erzurum) – 35 bin kişinin katilidir asıl diktatör!
MİZGİN
IRGAT (Devamla) – Diktatörün kim olduğunu herkes iyi biliyor. 
MUHAMMET
BALTA (Trabzon) – Diktatör olsaydı sen burada konuşamazdın.
BAŞKAN
– Sayın milletvekilleri, müdahale etmeyelim lütfen.
MİZGİN
IRGAT (Devamla) – Bu gerçekleri bu halktan saklayamazsınız. Bütün Türkiye,
bütün Orta Doğu…
İlk
konuşmamda değindim. Strazburg belgelerine göre ikincidir Türkiye; birinci
Rusya, ikinci Türkiye’dir insan hakları ihlalleri noktasında. Bu raporu ben
vermedim. Bu rapor niye verildi? 
ZEHRA
TAŞKESENLİOĞLU (Erzurum) – Eş Başkanınız Rusya’dan çıkmıyor. 
MİZGİN
IRGAT (Devamla) – Hayır, hayır… 
Bakın,
size bir rapor…
ZEHRA
TAŞKESENLİOĞLU (Erzurum) – Kandil’de alıkoyduğunuz 350 çocuğun hesabını verin!
MİZGİN
IRGAT (Devamla) – Ya biz kadınlar çıkınca siz sadece konuşuyorsunuz! 
GÖKCEN
ÖZDOĞAN ENÇ (Antalya) – Erkekler başka yerde, yapacak bir şey yok. 
MAHMUT
TOĞRUL (Gaziantep) – Orada laf atma memurları var.
MİZGİN
IRGAT (Devamla) – Ablukalarda yaşamını yitiren… 
Ya,
dinler misiniz! 
GÖKCEN
ÖZDOĞAN ENÇ (Antalya) – Dinlemiyoruz!
MİZGİN
IRGAT (Devamla) – Yani bu saatte gerçekler acı geliyor, farkındayım. Yani,
maalesef, gerçekler bunlar. 
GÖKCEN
ÖZDOĞAN ENÇ (Antalya) – Gerçek değil bunlar, iftira olduğu için tahammül
edemiyoruz. İftira, iftira, iftira!
MİZGİN
IRGAT (Devamla) – Bunları dinleyeceksiniz, bu ülkede Kürtlerle barış masasına
oturacaksınız. Bu masa kurulacak. 
GÖKCEN
ÖZDOĞAN ENÇ (Antalya) – İftira ediyorsunuz, iftira!
MİZGİN
IRGAT (Devamla) – Bakınız, ne kadar inkâr ederseniz edin…
GÖKCEN
ÖZDOĞAN ENÇ (Antalya) – Kürtleri kullanıyorsunuz, Kürtleri kullandırmayacağız
artık size. Aradan çıkacaksınız!
BAŞKAN
– Sayın milletvekilleri, lütfen…
MİZGİN
IRGAT (Devamla) – Ne kadar inkâr ederseniz edin… 
METİN
GÜNDOĞDU (Ordu) – Sayın Başkan, tehdit ediyor.
BAŞKAN
– Sayın milletvekilleri, lütfen…
MİZGİN
IRGAT (Devamla) – Tehdit etme ihtiyacım hiç yok, gerçekleri dile getiriyorum.
Bu ülkede Kürt meselesini yıllarca hiçbir hükûmet ortadan kaldıramadı. 
MUHAMMET
BALTA (Trabzon) – Terör meselesi var, terör!
ZEHRA
TAŞKESENLİOĞLU (Erzurum) – Terör, terör!
MİZGİN
IRGAT (Devamla) – Dolayısıyla, bu sorunu çözmek durumundadır. Bugün bile bu
sorun çözülürse yüzyıl sonra bu insanların hafızalarından, işkence gören
çocukların hafızalarından bu tarihi silemeyeceksiniz; bu tarihi, bu hikâyeleri,
bu acı dolu hikâyeleri unutturamayacaksınız.
ZEHRA
TAŞKESENLİOĞLU (Erzurum) – Ben unutturmayacağım ya!
MİZGİN
IRGAT (Devamla) - Onun için, tez elden diyoruz ki bir an önce yaşanan
hukuksuzluklara son verelim. 
Bakın,
bugün elimde bir rapor var 28/01’de hazırlanan. “Sokağa çıkma yasağı” adı
altında sürdürülen ablukalar da Cizre, Silopi, Sur olmak üzere 3 ilçede devam
etmektedir; bir de ilan edilmeyen, fiilî olarak uygulanan il ve ilçelerde devam
etmektedir, benim milletvekili olduğum il gibi. Günde en az kaç helikopterin
geçtiğinin, kaç akrebin geçtiğinin sayısını size veremeyeceğimiz oranda
ablukanın yaşandığı birçok ilden bahsedeceğim.
ZEHRA
TAŞKESENLİOĞLU (Erzurum) – Evet, yeni hendekler kazılmasın diye, yeni bombalar
döşenmesin diye yapıldı, yapılmaya da devam edecek.
MİZGİN
IRGAT (Devamla) – Bakın, devlet eğer o bölgeyi gözden çıkartmışsa, Kürtleri ve
o bölgeyi gözden çıkartmışsa bunu açık açık söylesin. Fiilî olarak zaten biz
bunun yapıldığını çok net görüyoruz. Bir bodrumda insanlar şu saat itibarıyla
-bakın, saat 01.32- hâlâ hastaneye kaldırılmamışsa devletin bu bölgeye ilişkin
uyguladığı ayrımcılık politikalarının en önemli örneğidir kesinlikle. 
OKTAY
ÇANAK (Ordu) – Onun için mi devletin ambulansını istiyorsunuz?
MİZGİN
IRGAT (Devamla) - Suruç katliamında 33, Zergele katliamında 8, Ankara
katliamında 100 can olmak üzere 141 kişi hayatını kaybetmiştir.
METİN
GÜNDOĞDU (Ordu) – Ne katliamı?
MİZGİN
IRGAT (Devamla) - Cizre’de son yasak 14/12/2015’te ilan edildi. Kırk altı
gündür devam eden ablukada 69 kişi yaşamını yitirdi, Silopi’de 28 kişi yaşamını
yitirdi, Sur’da 19 kişi hayatını yitirdi. 
ZEHRA
TAŞKESENLİOĞLU (Erzurum) – Dağda 350 çocuk alıkonuldu.
MİZGİN
IRGAT (Devamla) – Dolayısıyla, bütün bu ölümlerin müsebbibi AKP, AKP
Hükûmetinin yanlış politikalarıdır.
GÖKCEN
ÖZDOĞAN ENÇ (Antalya) – Kaç tane polis, kaç tane asker şehit oldu; onu
söylesene!
MİZGİN
IRGAT (Devamla) – AKP Hükûmetinin şiddeti tırmandıran politikaları nedeniyle bu
ülkede kan dökülmeye devam ediyor.
GÖKCEN
ÖZDOĞAN ENÇ (Antalya) – Kaç tane polis, kaç tane asker şehit oldu? Bir kere de
onu söylesene oradan! O kürsüden, yüreğiniz yetiyorsa bir kere de onu
söylesenize! 2,5 aylık çocuğu babasız bırakan PKK’lı itleri söylesene!
Söylesene onları da!
MİZGİN
IRGAT (Devamla) – Dolayısıyla, bizler barış demeye devam edeceğiz. Bizler insan
haklarını her zaman savunacağız. 
METİN
GÜNDOĞDU (Ordu) – Siz barışın b’sini diyemezsiniz be!
GÖKCEN
ÖZDOĞAN ENÇ (Antalya) – İnsan hakkını savunmuyorsun ama teröristin hakkını
savunuyorsun! İnsan hakkı değil, öyle bir insan hakkı yok! 
MİZGİN
IRGAT (Devamla) – Çünkü Kürtler bu ülkenin en barışçıl, en demokratik halkı
olarak tarihsel rolünü oynayacaktır. 
GÖKCEN
ÖZDOĞAN ENÇ (Antalya) – Eşit tutun teraziyi; eşit, eşit, eşit!
MİZGİN
IRGAT (Devamla) – Kürtler bu tarihin akışını değiştirecektir. 
MEHMET
NACİ BOSTANCI (Amasya) – Şehitler ölmez!
GÖKCEN
ÖZDOĞAN ENÇ (Antalya) – Faşistsiniz, faşist! Siz faşistsiniz, Kürt
milliyetçiliği yapıyorsunuz.
MİZGİN
IRGAT (Devamla) – Çünkü barışçıl politikaları Orta Doğu’nun en yerleşik, en
kadim halkı olarak politikalarınıza “Dur!” diyecektir.
(Mikrofon
otomatik cihaz tarafından kapatıldı) 
MİZGİN
IRGAT (Devamla) – Dolayısıyla, çok da kendinizi yormayın. 
GÖKCEN
ÖZDOĞAN ENÇ (Antalya) – Siz yormayın, biz rahatız!
MİZGİN
IRGAT (Devamla) – Eğer yapabilecekseniz, eğer “Biz bu ülkenin Meclisiyiz.”
diyorsanız…
BAŞKAN
– Sayın Irgat, süreniz doldu.
MİZGİN
IRGAT (Devamla) – …buyurun çözüm diyoruz, buyurun bu sorunlarımızı çözelim
diyoruz ama böyle bir talebiniz yok.
GÖKCEN
ÖZDOĞAN ENÇ (Antalya) – Biz de çözüm diyoruz, aynı şeyleri söylüyoruz.
Hendekleri kapatın, silahları bırakın!
BAŞKAN
– Sayın Irgat…
MİZGİN
IRGAT (Devamla) – Dolayısıyla da AKP Hükûmeti… (HDP sıralarından alkışlar) 
ZEHRA
TAŞKESENLİOĞLU (Erzurum) – Kaçırdığınız 350 çocuk nerede? Hani çocuk hakları?
BAŞKAN
– 2’nci maddeyi oylarınıza sunuyorum: Kabul edenler… Kabul etmeyenler… Madde
kabul edilmiştir.
3’üncü
maddeyi okutuyorum:
MADDE 3- (1) Bu Kanun hükümlerini Bakanlar Kurulu
yürütür.
BAŞKAN
– 3’üncü madde üzerinde söz isteyen, Halkların Demokratik Partisi Grubu adına
Gaziantep Milletvekili Mahmut Toğrul.
Buyurun.
(HDP sıralarından alkışlar) 
HDP
GRUBU ADINA MAHMUT TOĞRUL (Gaziantep) – Sayın Başkan, değerli milletvekilleri,
Genel Kurulun sevgili emekçileri; hepinizi saygıyla selamlıyorum. (AK PARTİ
sıralarından “Oradan bağırmadan konuşalım.” sesi)
Öncelikle,
nasıl konuşacağıma ben karar veririm. Bu benim kararım, benim yaklaşımım,
istediğim gibi yaklaşabilirim. 
Değerli
milletvekilleri… (AK PARTİ sıralarından gürültüler)
Arkadaşlar,
sizleri laf atma memuru olarak tayin edenlere söyleyin, çıkın burada konuşun,
öyle laf atmayın. (HDP sıralarından alkışlar) Laf atmayın. (AK PARTİ
sıralarından gürültüler)
İLKNUR
İNCEÖZ (Aksaray) – Bizde öyle memur falan yok ama sizde emir aldığınız yerler
varsa o başka!
GÖKCEN
ÖZDOĞAN ENÇ (Antalya) – Sizin gibi değiliz biz.
MAHMUT
TOĞRUL (Devamla) – Bakın, siz görevlendirmişsiniz sanki. Daha ben cümlelerime
başlamadım, daha bir şey söylemedim. Ne söyledim? 
TUĞBA
HEZER ÖZTÜRK (Van) – Saray korosu onlar, saray korosu. 
İLKNUR
İNCEÖZ (Aksaray) – Bu sıradakilerin hepsi milletvekilleri. 
BAŞKAN
– Sayın milletvekilleri, istirham ediyorum, lütfen hatibe müdahale etmeyelim. 
MAHMUT
TOĞRUL (Devamla) – Değerli arkadaşlar… (AK PARTİ sıralarından gürültüler)
Başkan,
susturun lütfen!
BAŞKAN
– Sayın milletvekilleri, lütfen…
Yalnız,
Sayın Hatip, herkes milletin iradesiyle, özgür iradesiyle burada. Kimse memur
değil, herkes milletvekili. (AK PARTİ sıralarından alkışlar)
İLKNUR
İNCEÖZ (Aksaray) – Bravo Başkanım!
MAHMUT
TOĞRUL (Devamla) – Ama daha başlamadan laf attılar, daha ben bir cümle etmedim
ki. 
BAŞKAN
– Buyurun. 
MAHMUT
TOĞRUL (Devamla) – Değerli arkadaşlar, biz buraya çıktığımızda her zaman
diyorlar ki: “Kürtlere biz TRT Şeş’i açtık. Kürtlere haklarını tanıdık.”
RAMAZAN
CAN (Kırıkkale) – Yalan mı?
MAHMUT
TOĞRUL (Devamla) – Bugün Kürtler hâlâ ana dilinde eğitim yapamıyorlar, kendi
dillerinde eğitim yapamıyorlar. Kendi dilleriyle eğitimin önü tıkalı. Biz
diyoruz ki: Bu coğrafyada yaşayan hiç kimsenin kendi diliyle eğitim hakkını kesemezsiniz.
Eğitim hakkı herkesin hakkıdır. Bu, insanın doğuştan gelen bir hakkıdır;
sizlerin, birilerinin bahşetmesi gereken bir hak değil. Nasıl ki Türkçe eğitim
yapılabiliyorsa, nasıl ki Türkçeyle her türlü aktivite yapılabiliyorsa Kürtçe
de aynı haklara sahip olmalıdır. 
RAMAZAN
CAN (Kırıkkale) – Önceden var mıydı?
MAHMUT
TOĞRUL (Devamla) – Kürtçe de Allah’ın verdiği bir dildir. Bu, yaklaşık -Orta
Doğu’da- 40 milyon insanın konuştuğu bir dildir. 
Değerli
arkadaşlar, diyorlar ki: “Biz Kürtçe enstitü açtık.”
RAMAZAN
CAN (Kırıkkale) – Yalan mı?
MAHMUT
TOĞRUL (Devamla) – Şu anda o Kürtçe enstitünün müdürü bizim vekilimizdir. O
Kürt enstitüsünün adını bile doğru dürüst koymadınız, “Yaşayan Diller” diye
koymak zorunda kaldınız. Niye? Çünkü “Kürtçe” demek içinizden gelmiyor, çünkü
hâlâ Kürtlerin kendi özellikleriyle var olmasını içinize sindiremiyorsunuz.
Peki, ne oldu o Kürt enstitüsüne? Orada yüksek lisans…
ZEHRA
TAŞKESENLİOĞLU (Erzurum) – Yalnız oraya bir tane adam bulamadık. Sen çocuğunu
gönderip okuttun mu oraya?
MAHMUT
TOĞRUL (Devamla) – Görevini yapmaya devam et. 
GÖKCEN
ÖZDOĞAN ENÇ (Antalya) – Sen yapıyorsun, o da yapıyor o zaman. Senin yaptığın
ne?
MAHMUT
TOĞRUL (Devamla) – Orada yüksek lisans, doktora yapan gençlere Kürtçe öğretmeni
olma hakkı verdiniz. Hem de nasıl? Seçmeli öğrenci olacak.
MEHMET
DEMİR (Kırıkkale) – Niye öğrenci göndermediniz o zaman?
MAHMUT
TOĞRUL (Devamla) – Hangi ana dil kendi halkına, o halka seçmeli olarak
veriliyor? Bunun başka bir örneğini dünyada gösterebilir misiniz, var mıdır böyle
bir örnek?
MEHMET
DEMİR (Kırıkkale) – Dershaneleri niye kapattınız, dershaneleri, Kürtçe
dershanelerini?
MAHMUT
TOĞRUL (Devamla) – Kürtler kendi ana dilleriyle eğitim hakkından asla
vazgeçmeyecek. 
Değerli
arkadaşlar, oradan mezun olanlar, maalesef, öğretmen yapılmadı. Şu anda onlar
hâlâ sokaklarda geziyorlar ve şu anda Kürtçe öğretmenlerinin ataması
yapılmamakta, Kürtçeyle eğitim yapılmamakta. Dolayısıyla, siz “Şu hakkı verdik,
bu hakkı verdik.” diyorsunuz, sadece kağıt üzerinde birtakım şeyleri, görüntüyü
kurtarıyorsunuz. AKP’nin başından beri yaptığı algı yönetimidir. Bu Kürtler
için de aynı, Türkiye halklarının diğer sorunları için de aynı... 
Bakın,
biz bu torba yasayı görüşürken emniyet müdürlerine, bilmem, şuraya buraya artış
yapıyordunuz. Artış ne kadar? 40-50 lira, aslında fazla bir şey değil. Ama
niye? Bir psikolojik savaş ortamı yaratmak ve onları savaştırmaya zorlamak.
Aynı şeyi Kürtçe eğitimle ilgili de yapıyorsunuz. TRT Şeş bugün olmuş AKP’nin
borazanı ve sadece ve sadece dinî eğitim yapıyor. (AK PARTİ sıralarından
“Rahatsız mı oldun?” sesleri, gürültüler) 
HÜSNÜYE
ERDOĞAN (Konya) – Zoruna mı gitti?
MAHMUT
TOĞRUL (Devamla) – Başka hiçbir şekilde, ne dilin gelişmesi ne kültürün
gelişmesi ne de Kürtlerin kendi özelliklerini yapan bir eğitim değil.
Zorumuza
gitmiyor, onu biz söke söke aldık, onu biz sizden almadık.
MEHMET
HABİB SOLUK (Sivas) – Ne söke söke aldınız, AK PARTİ verdi.
MAHMUT
TOĞRUL (Devamla) – Bugün Kürtçe yayın yapan onlarca televizyonunu Kürtler
kurdular; size rağmen kurdular; hiç bundan gocunmayın. Biz bugüne kadar ne hak
verilmişse sizden almamışız, biz kendimiz onun mücadelesini verip almışız, onun
mücadelesini vermeye devam ediyoruz.
Dolayısıyla,
biz Kürtler ana dilde eğitim hakkımızdan asla vazgeçmeyeceğiz. Ana dilde
eğitim, bir insanın aynen anne sütü gibi, kutsaldır. Onun için, değerli
arkadaşlar, siz şu anda eğer Kürtlerle gerçekten samimi ilişkiler kurmak
istiyorsanız Kürtlerin taleplerine kulak kabartmak zorundasınız. Onun için de
başlayacağınız yer ana dilde eğitim hakkını tanımaktır. Kürtçe eğitimin önünü
açmalısınız, aksi takdirde bu mücadeleye biz devam edeceğiz, biz bu mücadeleden
vazgeçmeyeceğiz. 
HÜSNÜYE
ERDOĞAN (Konya) – Silahla mı devam edeceksin, silahla mı?
MAHMUT
TOĞRUL (Devamla) - Şimdi, Kürtler şu anda artık eğitim kurumlarını kendileri
kuruyorlar sizin yasalarınıza, sizin engellerinize rağmen. Bugün Kürtlerin
kendi dilleriyle eğitim yapan okulları var, yapıyorlar; Cizre’de de yapıyorlar,
Diyarbakır’da da yapıyorlar, Silopi’de de yapıyorlar size rağmen. Biz, halk
olarak artık hiçbir şeyi sizden beklemeyeceğiz, kendimiz fiilî olarak buna
başlıyoruz, bunun mücadelesini veriyoruz, bunun mücadelesini vermeye devam
ediyoruz. 
Şimdi,
Kürtler söz konusu olduğu zaman “Nasıl engellerim, algıyı nasıl yönetirim?” ve
kendinize yakın birtakım insanlar üzerinden sanıyorsunuz ki Kürtleri temsil
ediyorsunuz, etmiyorsunuz değerli arkadaşlar, etmiyorsunuz. 
AHMET
HAMDİ ÇAMLI (İstanbul) – Ya siz mi ediyorsunuz?
MAHMUT
TOĞRUL (Devamla) - Bakın, temsil ediyorsanız bugün Silopi’de insan kalmadı.
Niye bir vekiliniz gitmiyor oraya? Cizre’de insan kalmadı. Niye bir vekiliniz
gitmiyor acaba bu insanlar ne yaşıyor diye? Van’a niye gitmiyorsunuz,
Hakkâri’ye niye gitmiyorsunuz? Sizler orayı kendinize ait görmüyor musunuz? Bu
Meclis o insanların da temsiliyetini sağlamıyor mu? İlla ki oranın vekilleri
olmanız gerekmiyor. Bakın, ben Antep vekiliyim ama ben Cizre’ye de gittim,
Şırnak’a da gittim, başka yerlere de gittim; ben halkımın mücadelesinin yanında
oldum. Sizler de eğer gerçekten bu halkı kendinizden görüyorsanız lütfen gidin,
Silopi’de, Cizre’de bu halk neyle karşılaşıyor, Sur’da neyle karşılaşıyor
görün. Keşke burada Diyarbakır vekiliniz olsaydı, size Sur’u anlatsaydı ama
maalesef size o halkın yaşadıklarını anlatmıyorlar. Siz o halkın sorunlarının
çözüm adresi değilsiniz çünkü kendinize ait görmüyorsunuz ve orada şu anda
yaşam hakkı dâhil, seyahat hakkı dâhil, eğitim hakkı dâhil tüm haklar
gasbedilirken bu Mecliste oturmuşsunuz ha bire bana laf yetiştirmeye
çalışıyorsunuz, görevlendirilmiş memurlar gibi sürekli laf yetiştirmeye
çalışıyorsunuz. Eğer çözüm istiyorsanız, burada değil, gelin bir komisyon
oluşturalım, gidelim bölgeyi yerinde görelim. Niye bundan kaçınıyorsunuz,
beraber gidelim?
HÜSNÜYE
ERDOĞAN (Konya) – Orada zaten devlet var, Hükûmet var; niye öyle yapalım?
MAHMUT
TOĞRUL (Devamla) - Siz çünkü temsil etmediğinizi biliyorsunuz. O halkın yüzüne
dönüp söyleyeceğiniz bir tek kelimeniz yok ama o halkın acılarını biz
yüreğimizde hissediyoruz. (AK PARTİ sıralarından gürültüler)
AHMET
HAMDİ ÇAMLI (İstanbul) – Onun için mi koruyorsun terör örgütünü? Onun için mi
tuzak kuruyorsun Kürtlere? 
MAHMUT
TOĞRUL (Devamla) - Onun için, biz o halkın yanında olmaya devam edeceğiz. Biz o
halkın her zaman yanında olduk, yanında olmaya devam edeceğiz. 
FUAT
KÖKTAŞ (Samsun) – Tedavi olunan hastanelere roket atanın, okula bomba atanın
adına konuşuyorsun; hangi hakla konuşuyorsun!
MAHMUT
TOĞRUL (Devamla) - Bombayı kimin attığını sen araştır, sen araştır bombayı
kimin attığını. (AK PARTİ sıralarından gürültüler)
FUAT
KÖKTAŞ (Samsun) – Neyi araştıracağız ya! 
MAHMUT
TOĞRUL (Devamla) – Şimdi bakın sabahtan beri diyoruz ki: “Cizre’de şöyle bir
şey var.” Diyorsunuz ki: “Teröristler atıyor.” 
VURAL
KAVUNCU (Kütahya) – Hepsi dışarıdan gelenler bizle alakası yok!
MAHMUT
TOĞRUL (Devamla) - Ben şunu söylüyorum: Oraya giden her zaman olduğu gibi
ambulansa ateş eden resmî üniformalılardır. (AK PARTİ sıralarından “Yalan,
yalan!” sesleri, gürültüler)
AHMET
HAMDİ ÇAMLI (İstanbul) – Yalan! Yalan! Terörist onlar.
MAHMUT
TOĞRUL (Devamla) - Siz kim diyorsanız odur. Resmî üniformalılar ateş ediyor.
Bakın bunun kanıtları var. İllaki de öğrenmek istiyorsanız Başbakanınıza sorun,
bakanlarınıza sorun, İçişleri Bakanına sorun, Başbakan yardımcısına sorun.
Onlar ne yaşandığını biliyorlar. Biz biliyoruz değerli arkadaşlar. Orayı
yönetmiyorsunuz, orayı özel bir gladyoya teslim etmişsiniz. Onların üzerinde
sizin de erkiniz yok, biz bunu biliyoruz, AKP Hükûmetinin de bir erki yok. (AK
PARTİ sıralarından gürültüler) Orayı yöneten özel bir gladyodur. Oraya
sürdüğünüz zaman da muhtemelen bir anlaşma yapmışsınız, “Asla size
karışmayacağız.” demişsiniz ve bu anlaşma üzerine şu anda lafınızı
geçiremiyorsunuz. 
HÜSNÜYE
ERDOĞAN (Konya) – Kürtlere eziyet eden sizlersiniz, burada da çıkmış “Ambulans
gelmedi.” diyorsunuz, yuh size ya!
MAHMUT
TOĞRUL (Devamla) - Siz görevli memurlar olarak görevinize devam edin, hepinizi
saygıyla selamlıyorum. (AK PARTİ sıralarından gürültüler)
NİHAT
ÖZTÜRK (Muğla) – Sen PKK’nın memurusun, PKK’nın!
ZEHRA
TAŞKESENLİOĞLU (Erzurum) – Ben milletin memuruyum, gayet de memnunum milletin
memuru olmaktan. 
ÇAĞLAR
DEMİREL (Diyarbakır) – Karar yeter sayısı!
BAŞKAN
– Sayın Demirel yine olmadı çünkü konuşmacı var.
Gruplar
adına ikinci söz Cumhuriyet Halk Partisi Grubu adına Sayın Aytuğ Atıcı, Mersin
Milletvekili.
Buyurun
Sayın Atıcı. (CHP sıralarından alkışlar)
CHP
GRUBU ADINA AYTUĞ ATICI (Mersin) – Teşekkür ederim Sayın Başkan. 
Değerli arkadaşlar; İnsan Haklarını ve Ana Hürriyetleri
Korumaya Dair Sözleşmeye Değişiklik Getiren 15 Nolu Protokolün Onaylanmasının
Uygun Bulunduğuna Dair Kanun Tasarısı’nın 3’üncü maddesi üzerine Cumhuriyet
Halk Partisi Grubumuz adına söz almış bulunuyorum ve insan haklarına saygılı
olan bütün milletvekillerini de saygıyla selamlıyorum.
Değerli arkadaşlar, uzunca bir çalışma günü içerisinde
burada çok ciddi insan hakkı ihlalleri yaşandığını gördüm, eminim sizler de
gördünüz. Bugün şehitlerimiz toprağa verilirken, Türkiye'nin her yerinde
insanlar ölürken şuradan gerekli gereksiz sataşıp arkasından gülen arkadaşlarımız
insan hakkı ihlali yapmışlardır. Bundan daha büyük insan hakkı ihlali de olmaz.
AHMET UZER (Gaziantep) – Yapma be!
AYTUĞ ATICI (Devamla) – İnsanlar ölürken gülemezsiniz,
gülmeyeceksiniz. 
HÜSNÜYE ERDOĞAN (Konya) – Sağa bak, sağa.
AHMET UZER (Gaziantep) – Gülen sizsiniz be!
HÜSNÜYE ERDOĞAN (Konya) – Sağ tarafa bakar mısınız.
RAMAZAN CAN (Kırıkkale) – Başka bir arzun var mı?
MAHMUT TOĞRUL (Gaziantep) – Bizim nasıl mücadele
ettiğimizi biliyorsunuz.
AYTUĞ ATICI (Devamla) – Laf atabilirsiniz. Attığınız lafı
yüreğinizde hissediyorsanız başım üstüne ama lafı attıktan sonra kakara kikiri
gülerseniz bunun adı insan yaşamına saygısızlıktır.
Bakın, hiç lafı eğip bükmeyeceğim, size bazı rakamlar
vereceğim. Burada hiç bağırmamıza gerek yok. Bu rakamlar, benim şahsımın veya
partimin ürettiği rakamlar değildir.
RAMAZAN CAN (Kırıkkale) – Niye bağırıyorsun? Niye
bağırarak konuşuyorsun o zaman?
AYTUĞ ATICI (Devamla) – Sizler, bu rakamları Avrupa İnsan
Hakları Mahkemesinden veyahut da insan hakları derneklerinden, vakıflarından
elde edebilirsiniz. Sadece rakamları okuyacağım ve Türkiye'yi nereye
getirdiğinizi sizlerin görmesini isteyeceğim.
Bütün bu rakamlar 2003 yılı ile 2014 yılı arasındaki
Türkiye'nin karnesidir. Bakın, insan hakkı ihlallerini konuşuyoruz değil mi? Lafı
hiç öyle çok uzatmaya gerek yok. 167 ülke arasında özgürlükler açısından
132’nci sıradayız; keşke olmasak, bunları söylerken hoşuma gittiğini filan
zannetmeyin.
NİHAT ÖZTÜRK (Muğla) – Raporları kim hazırlamış? 
AYTUĞ ATICI (Devamla) – Yani, işte “Hükûmeti sıkıştırdık,
bak özgürlükler açısından dibe vurmuşuz.” demek benim hoşuma gitmiyor ama bu
rakamları...
NİHAT ÖZTÜRK (Muğla) – Raporları kim hazırlamış? 
AYTUĞ ATICI (Devamla) – ...sizlere bir kere daha anlatmak
mecburiyetindeyim. 
NİHAT ÖZTÜRK (Muğla) – Kim hazırladı? Raporlar kimin
raporuydu?
AYTUĞ ATICI (Devamla) – Bütün bu raporları istediğiniz şekilde size takdim
edebiliriz.
NİHAT ÖZTÜRK (Muğla) – Kimin raporu?
CHP’nin raporu mu?
AYTUĞ ATICI (Devamla) – Hiçbir şekilde
bir yerden rapor bulmanıza da gerek yok. Önünüzdeki akıllı telefonlara
girdiğinizde Avrupa İnsan Hakları Mahkemesinden tutun da hem Avrupa’da hem
dünyada insan hakları derneklerinin… 
NİHAT ÖZTÜRK (Muğla) – Kimin raporu
Beyefendi? 
AYTUĞ ATICI (Devamla) – …ve vakıflarının
araştırmalarından bulabilirsiniz. 
NİHAT ÖZTÜRK (Muğla) – Kimin raporu
olduğunu söyleyin de bir öğrenelim.
AYTUĞ ATICI (Devamla) – İfade özgürlüğü
açısından 197 ülke arasından 137’ncisiniz.
NİHAT ÖZTÜRK (Muğla) – CHP’nin raporu mu?
Kimin raporu bu? Kimin raporu Beyefendi, onu söyleyin.
AYTUĞ ATICI (Devamla) – Değerli
arkadaşlar, ben size acı bir tablo anlatırken lütfen attığınız lafların da
biraz değeri olsun.
RAMAZAN CAN (Kırıkkale) – Öğrenmek
istiyor arkadaş.
HÜSNÜYE ERDOĞAN (Konya) – Bilgi istiyor
arkadaş.
AYTUĞ ATICI (Devamla) – Ben size
konuşmamın başında bu rapor bize ait değil…
NİHAT ÖZTÜRK (Muğla) – Kime ait?
AYTUĞ ATICI (Devamla) – …grubumuza ait
değil; bu rapor insan hakları vakıflarının…
RAMAZAN CAN (Kırıkkale) – Hangisi?
AHMET UZER (Gaziantep) – Hangi vakıflar?
OKTAY ÇANAK (Ordu) – Hangi vakıfların?
AYTUĞ ATICI (Devamla) – …insan hakları
derneklerinin, Avrupa İnsan Hakları Mahkemesinin raporlarıyla tespit edilmiş
rakamlardır.
AHMET UZER (Gaziantep) – Niye
saklıyorsun?
AYTUĞ ATICI (Devamla) – Keşke bu rakamlar
yanlış olsaydı, keşke bu rakamlar böyle olmasaydı. (AK PARTİ sıralarından
gürültüler)
BAŞKAN – Sayın milletvekilleri, müdahale
etmeyelim. Katılıp katılmamakta serbestsiniz ancak hatibin insicamını
bozmayalım. 
AYTUĞ ATICI (Devamla) – İnternet
konusunda kısmi özgürlüklerin olduğu bir ülkede yaşıyoruz. Hadi, buna da bir
şey bulmanıza gerek yok. Cinsiyet eşitsizliği açısından 142 ülke arasında
dünyada 125’inciyiz arkadaşlar. 
Arkadaşlar, bu rakamların sizi rahatsız
ettiğini görüyorum. Rahatsız olmanıza da biraz seviniyorum çünkü bunları
ciddiye aldığınızı da görüyorum. 
RAMAZAN CAN (Kırıkkale) – Niye rahatsız
olalım.
AYTUĞ ATICI (Devamla) – Kadın iş gücü
katılımı açısından 142 ülke arasında 128’inciyiz arkadaşlar. Keşke olmasaydık.
RAMAZAN CAN (Kırıkkale) – Allah Allah!
AYTUĞ ATICI (Devamla) – Evet, Allah
Allah! Keşke olmasaydık, keşke en güzel yerlerde olsaydık ama on üç yıldır bu
ülkeyi yönetip size birisi karne verdiği zaman “Allah Allah” diyenler…
RAMAZAN CAN (Kırıkkale) – Ya, kim verecek
Türkiye’ye karneyi? Bize karneyi millet verdi, millet! Yüzde 50’yle verdi.
FARUK ÇATUROĞLU (Zonguldak) – Halk
veriyor karneyi, halk veriyor, halk!
AYTUĞ ATICI (Devamla) – …ancak bütün ders
yılı boyunca yatan, sonra karnesinde zayıf görüp de “Allah Allah” diyen
çocuklara benziyorsunuz. (AK PARTİ sıralarından gürültüler)
BAŞKAN – Sayın milletvekilleri, lütfen…
Sayın Atıcı, lütfen siz de
milletvekillerine bu tür sataşmalarda bulunmayın. 
AYTUĞ ATICI (Devamla) – Parlamentoda
parlamenterlerin saygısı açısından bir araştırma yapılsa herhâlde sizler
sonuncu olursunuz.
MUHAMMET
EMİN AKBAŞOĞLU (Çankırı) - İnsan haklarından bahsediyorsunuz ama gülüyorsunuz.
Bak, biraz evvel insan haklarından bahsederken güldünüz.
RAMAZAN
CAN (Kırıkkale) – Karneyi gördün mü, karneyi? Karneye bak, karneye.
AYTUĞ
ATICI (Devamla) – Çocuk yoksulluğunda maalesef ülkemiz son sıradadır.
MUHAMMET
EMİN AKBAŞOĞLU (Çankırı) - Yakalandınız, yakalandınız!
BAŞKAN
– Sayın milletvekilleri…
AYTUĞ
ATICI (Devamla) – Çocuk yoksulluğu konusunda ülkemiz maalesef son sıradadır, bunu
da bir kere daha söylüyorum. Ülkemiz çocuk gelinler açısından, maalesef çocuk
gelinlerin sıklığı açısından dünyada 3’üncüdür, gülün buna da; buna da gülün.
AHMET
UZER (Gaziantep) – Sizin mirasınız, sizin mirasınız.
AYTUĞ
ATICI (Devamla) – Çocuk kadınlar, çocuk gelinler açısından dünyada 3’üncüyüz. 
İnsan
hakları ihlalleri konusunda başarılıyız, üstlerdeyiz, 5’inci sıradayız.
Gazetecilere
karşı kötü muamele açısından ilk 3’e girmişiz, çok güzel. 117 ülke arasında
3’üncüyüz. 
Bakın,
arkadaşlar, yiğit olmak önemli bir şeydir.
RAMAZAN
CAN (Kırıkkale) – Aynen öyle.
AYTUĞ
ATICI (Devamla) – Yiğitçe, benim bu söylediklerimi çıkıp delikanlıca bu kürsüde
eleştireceksiniz. 
NİHAT
ÖZTÜRK (Muğla) – Kaynağı bir söyleyin. 
AYTUĞ
ATICI (Devamla) – Oturduğunuz yerde, oradan ahkâm kesmek çok da işe yaramıyor.
RAMAZAN
CAN (Kırıkkale) – Kaynak göster, kaynak.
AYTUĞ
ATICI (Devamla) – O nedenle, bu kürsü boş geçiyor. Bakın, her maddede
konuşabilirsiniz, her maddede önerge verebilirsiniz, şahsınız adına
konuşabilirsiniz ama siz buraya gelip bilgiyle, donanımla, deneyimle konuşmak
yerine oturduğunuz yerden, çıkan her hatibe laf atıyorsunuz.
NİHAT
ÖZTÜRK (Muğla) – Kaynağı bir söyleyin bilelim. 
AYTUĞ
ATICI (Devamla) – Bunlar Parlamento tarihinde hiçbir işe yaramadı. 
FUAT
KÖKTAŞ (Samsun) – Raporun kaynağını öğrenmek istiyoruz.
OKTAY
ÇANAK (Ordu) – Rapor kimin, rapor?
AYTUĞ
ATICI (Devamla) – 24’üncü Dönemde sizin gibi burada laf atan arkadaşlarımızın
hiçbirisi bugün bu Parlamentoda değiller, sizin gibi burada sesini yükselten
arkadaşlarımız bakan olamadılar. O nedenle, eğer bundan bir menfaat
bekliyorsanız hiç buna tevessül etmeyin çünkü işe yaramıyor. (AK PARTİ
sıralarından gürültüler)
Bakın,
dünyada doğumda, doğum sırasında anne ölümü açısından 183 ülkede 142’nciyiz
arkadaşlar.
RAMAZAN
CAN (Kırıkkale) – Bırak, o doğru bir şey değil ya! Bırak ya!
AYTUĞ
ATICI (Devamla) – 142’nciyiz.
CEYHUN
İRGİL (Bursa) – Hayır, ilk defa mı duyuyorsunuz?
AYTUĞ
ATICI (Devamla) – Bebek ölümü açısından durum son derece vahim, en çok bebeğin
öldüğü ülkeler arasındayız, 221 ülke arasında 84’üncüyüz. 
AHMET
UZER (Gaziantep) – Sizin mirasınız, sizin mirasınız Türkiye’ye.
AYTUĞ
ATICI (Devamla) - İş kazaları en önemli insan hakkı ihlalidir. İş kazaları
konusunda Avrupa’da 1’inciyiz, dünyada 3’üncüyüz. Ya, keşke bunlar böyle
olmasaydı, vallahi üzülüyorum, billahi üzülüyorum. 
RAMAZAN
CAN (Kırıkkale) – Ya, ne kadar üzülüyorsun, gözlerin yaşarıyor!
CEYHUN
İRGİL (Bursa) – Ramazan ağabey, sen Uranüs’ten mi seçildin, sen Mars’tan mı
seçildin? Bunlar dünyanın bildiği rakamlar.
AYTUĞ
ATICI (Devamla) - Yolsuzluk algı endeksi… Bakın, bizim ülkemizde yolsuzluk
algısı, yolsuzluk algı endeksi açısından 38 ülke arasında Avrupa’da 27’nci
sırada bulunuyoruz. 
ABDULKADİR
AKGÜL (Yozgat) – 2002 rakamlarını ver, 2002.
AHMET
UZER (Gaziantep) – Biraz da 2002’den ver sen rakamları.
AYTUĞ
ATICI (Devamla) - Şimdi, siz bana insan hakkı ihlallerinden Türkiye’nin
karnesinin iyi olduğunu söyleyemezsiniz. Edep yahu! Edep yahu! 
MUHAMMET
EMİN AKBAŞOĞLU (Çankırı) – Millet takdirname verdi, millet takdirname verdi
bize, elhamdülillah.
AYTUĞ
ATICI (Devamla) - Bu kadar size güvenen bir millet varken, demin “Bizim
karnemizi millet veriyor, bize yüzde 50 oy veriyor.” derken bu yüzde 50 oya
layık olmak mecburiyetindesiniz.
RAMAZAN
CAN (Kırıkkale) – Niye veriyor millet acaba?
AYTUĞ
ATICI (Devamla) - Eğer siz bu yüzde 50 oya layık olmaz iseniz daha önce sizin
ağabeylerinizi, Anavatan Partisini, Doğru Yol Partisini nasıl tokatlayıp
tarihin karanlıklarına gömdüyse bu aziz millet, sizi de gömecektir, sizi de
gömecektir! (AK PARTİ sıralarından gürültüler) Eğer siz bu oylara layık olmaz
iseniz siz tarihin tozlu sayfalarında yerinizi alacaksınız. 
NİHAT
ÖZTÜRK (Muğla) – Bize anlatma, millete anlat bunları, millete.
AYTUĞ
ATICI (Devamla) - Ben size yiğit olun dedim, ben size yiğit olun, gelin bu
kürsüden cevap verin dedim. Varsa bir yiğitliğiniz çıkın şu kürsüye,
delikanlıca konuşun. 
OKTAY
ÇANAK (Ordu) – Nerede Namık Kemal?
AYTUĞ
ATICI (Devamla) - Burada oturduğunuz yerde kalkıp da bağırmanın, sürü
psikolojisiyle davranmanın bir anlamı yoktur. (AK PARTİ sıralarından
gürültüler)
BAŞKAN
– Sayın Atıcı, lütfen… Sayın Atıcı, lütfen, olmuyor ama! Bir milletvekiline
yakışan bir dil değil bu.
AHMET
UZER (Gaziantep) – Yuh be, yuh! Yuh sana!
NİHAT
ÖZTÜRK (Muğla) – Sandık gelir, bir tokat daha yersiniz, alışıksınız nasıl olsa.
Bu millet size tokat atmaktan bıkmadı.
MAHMUT
TOĞRUL (Gaziantep) – Karar yeter sayısı…
BAŞKAN
- 3’üncü maddeyi oylarınıza sunuyorum, karar yeter sayısı arıyorum: Kabul
edenler… Kabul etmeyenler… Madde kabul edilmiştir, karar yeter sayısı vardır.
ÇAĞLAR DEMİREL (Diyarbakır) – Yoktur
Başkan.
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı…
MEHMET
NACİ BOSTANCI (Amasya) – Sayın Atıcı, sözlerini bitirirken…
AHMET
UZER (Gaziantep) – O sürünün içinden gelen sensin! Terbiyesiz!
BAŞKAN
– Bir saniye sayın milletvekilleri… 
Sayın
Bostancı, buyurun.
MEHMET
NACİ BOSTANCI (Amasya) – Sürü psikolojisiyle davranıyorsunuz diyerek son derece
ayıp, kendisine yakıştıramadığım bir ifadede bulunmuştur, kendisini öncelikle
kınıyorum. Sataşmadan dolayı söz istiyorum.
BAŞKAN
– Buyurun Sayın Bostancı. (AK PARTİ sıralarından alkışlar) 
İki
dakika süre veriyorum. 
Lütfen
yeni bir sataşmaya meydan vermeyelim.
VI.- SATAŞMALARA İLİŞKİN KONUŞMALAR (Devam)
19.- Amasya Milletvekili Mehmet Naci Bostancı’nın,
Mersin Milletvekili Aytuğ Atıcı’nın 27 sıra sayılı Kanun Tasarısı’nın 3’üncü
maddesi üzerinde CHP Grubu adına yaptığı konuşması sırasında Adalet ve Kalkınma
Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkan, değerli arkadaşlar; Sayın Atıcı burada
çeşitli rakamlardan söz etti. 
AHMET
UZER (Gaziantep) – Sürünün içinden çıkan çok adamlar gördük. Ayıp sana, ayıp!
BAŞKAN
– Sayın milletvekilleri, hatip kürsüde, lütfen…
MEHMET
NACİ BOSTANCI (Devamla) – Biz her türlü eleştiriyi dinleriz; elbette,
Peygamberimiz’in dahi kendisini eleştirilebilir olarak gördüğü bir gelenekten
gelmiş bir kültürün çocukları olarak da eleştiriden gocunmayız. Fakat, böyle,
eleştiri adına konuşurken gelip sözleri sonuçta “sürü psikolojisi” gibi bir
lafa bağlamak yahut da çeşitli jest ve edalarla tahkir edici bir tarzda
konuşmak kabul edilemez, eleştiri olarak sayılmaz, kesinlikle uygun değildir.
HAKAN
ÇAVUŞOĞLU (Bursa) – Kaldır başını biraz bak, utanç herif! Kaldır başını bak,
sana söylüyorum!
AYTUĞ
ATICI (Mersin) – Bana mı diyorsun? Terbiyesizleşme! At bakalım hadi, bir o
eksikti zaten. Yakışır sana! Şiddet de yakışır, insanlık dışı muamele de
yakışır! Terbiyesiz adam!
BAŞKAN
– Sayın milletvekilleri…
MUHAMMET
EMİN AKBAŞOĞLU (Çankırı) – Yerinizden niye konuşuyorsunuz ya? Yerinizden
konuşmayın, dinleyin.
AYTUĞ
ATICI (Mersin) – Efendim, fiilî saldırıda bulunuyor.
MEHMET
NACİ BOSTANCI (Devamla) – Sayın milletvekilleri burada…
MUHAMMET
EMİN AKBAŞOĞLU (Çankırı) – Biraz evvel öyle diyordunuz, yerinizden konuşmayın!
BAŞKAN
– Sayın milletvekilleri, ben müdahale ediyorum, lütfen…
Buyurun
Sayın Bostancı.
MEHMET
NACİ BOSTANCI (Devamla) – Burada, medeni bir ortamda, 12 tane uluslararası
sözleşme var. Sayın Atıcı da biliyor ki bu sözleşmeleri bugün çıkartarak
Meclisi kapamak niyet ve iradesiyle bir anlaşma söz konusu. Şimdi, gelip burada
“Çıkın, konuşun, önerge verin, yapın edin.” demek bunu bilerek yapılan açık bir
provokasyondur, uygun da değildir.
Saygılarımı
sunuyorum. (AK PARTİ sıralarından alkışlar) 
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
ÖZGÜR
ÖZEL (Manisa) – Cevap vereceğim.
BAŞKAN
– Buyurun.
HAKAN
ÇAVUŞOĞLU (Bursa) – Şu yüzünü öbür tarafa dön ya da arkadaki adama konuş.
BAŞKAN
– Sayın milletvekilleri, lütfen, istirham ediyorum.
ÖZGÜR
ÖZEL (Manisa) – Açıklama istiyor musunuz, doğrudan…
BAŞKAN
- Buyurun, ne dedi sizin grubunuza yönelik?
ÖZGÜR
ÖZEL (Manisa) – Provokasyon yapmakla suçladı, “provokasyon” dedi. (AK PARTİ
sıralarından gürültüler)
BAŞKAN
– Ama Sayın Atıcı’ya söyledi, sizin grubunuzu ilzam etmedi ki.
ÖZGÜR
ÖZEL (Manisa) – Hayır, hayır; “bir anlaşmaya rağmen” diyerek grubumuzun yapmış
olduğu veya…
BAŞKAN
– Buyurun o zaman, grubunuza yönelikse grubunuza yönelik.
Buyurun,
iki dakika süre veriyorum.
20.- Manisa Milletvekili Özgür Özel’in, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında CHP Grubuna sataşması nedeniyle konuşması
ÖZGÜR
ÖZEL (Manisa) – Sayın Başkan, değerli arkadaşlar; biraz önce grubumuz adına söz
kullanan arkadaşımız, Hocamız Sayın Aytuğ Atıcı’nın konuşması sırasında…
MEHMET
ALTAY (Uşak) – Ne hocası lan! İnsana “sürü” diyen bir insandan hoca mı olur ya?
(AK PARTİ sıralarından alkışlar, CHP sıralarından gürültüler)
ÖZGÜR
ÖZEL (Devamla) - Dur bakalım.
ERKAN
AKÇAY (Manisa) – “Lan” diyor, Sayın Başkan, böyle bir usul olmaz.
CEYHUN
İRGİL (Bursa) – Bu ne ya! Ayıp ya, ayıp!
BAŞKAN
- Sayın milletvekilleri, lütfen…
Sayın
Özel, siz buyurun.
ÖZGÜR
ÖZEL (Devamla) – Süreyi lütfen bir baştan başlatın da…
BAŞKAN
– Buyurun; Sayın Özel, buyurun.
ÖZGÜR
ÖZEL (Devamla) – Hayır, şu süreyi baştan…
BAŞKAN
– Tamam Sayın Özel, buyurun, konuşun.
ÖZGÜR
ÖZEL (Devamla) – Burada gerilmiş olan bir ortamda bu görüşmelerin sürmesine
imkân tanımak üzere buraya gelmişken, Allah aşkına, kimse bir grup başkan
vekiline böyle şeyleri söyleyecek bir durumda olmasın. 
ALİM
TUNÇ (Uşak) – Ya, arkadaş, bir özür dile, bir özür dilesene.
ÖZGÜR
ÖZEL (Devamla) - Şunu söylüyorum, bir: Biraz önce… (AK PARTİ sıralarından
gürültüler)
ALİM
TUNÇ (Uşak) – Özür dilesene, özür.
ÖZGÜR
ÖZEL (Devamla) – Ben konuşuyorum, bir durun, bir dinleyin iki dakika! (AK PARTİ
sıralarından “Bağırma!” sesleri)
BAŞKAN
– Sayın milletvekilleri, dinleyin ama dinleyin bir, dinleyin.
SERKAN
TOPAL (Hatay) – Ya, biz sizin grup başkan vekilinizi dinliyoruz ama. Biz sizin
grup başkan vekilinizi dinliyoruz, siz de saygı duyun.
HAKAN
ÇAVUŞOĞLU (Bursa) – Sen kendi adamına söyle.
ÖZGÜR
ÖZEL (Devamla) – Ya, böyle bir şey olur mu ya! Ya bir dur! Böyle bir
terbiyesizlik yok! Karşıda bir grubun adına birisi var.
ALİM
TUNÇ (Uşak) – Özür dile, özür.
SERKAN
TOPAL (Hatay) – Bak, biz size saygısızlık yapmıyoruz ama.
BAŞKAN
– Sayın milletvekilleri, dinleyin.
ÖZGÜR
ÖZEL (Devamla) – Böyle bir şey olur mu ya! Böyle bir şey olur mu, gözünüzü
seveyim ya!
Bakın,
arkadaşlar, bu Meclis on iki saattir çalışıyor, on iki saattir çalışıyor
aralıksız; bu Meclis şu anda çalışıyor çünkü geçen hafta kar yağarken, sizler
evlerinize dönerken buzda başınıza bir şey gelir diye endişe eden 4 grubun
başkan vekili şöyle bir şey konuştu: Bir toplantı yapacağız, bu hafta 68 sıra
sayılı Kanun geçecek, geçerken bizler -MHP ve biz- grup önerisi vermeyeceğiz,
12 tane de uluslararası sözleşme görüşülecek. Grup başkan vekillerinizin yüzü
burada, ne söz verdiysek arkasında durduk. Bunu bugüne özgü bir söz olarak
anlaşma gibi düşünmeyin, o gün sizin sağlığınız için yaptık. Biraz önce
kullanılan ifade siyasi bağlamda düşünmeden toplu hâlde hareket etmenin
nitelenmesi manasındadır. (AK PARTİ sıralarından gürültüler) 
ALİM
TUNÇ (Uşak) – Tevil etme, tevil etme! Onun ne olduğunu biliyoruz biz. 
ÖZGÜR
ÖZEL (Devamla) – Bunun dışında kimse dönüp de size “sürü” demedi.
HÜSNÜYE
ERDOĞAN (Konya) – Özgür Bey, yapmayın öyle, lütfen, öyle demedi.
ÖZGÜR
ÖZEL (Devamla) – “Sürü psikolojisi” siyaset terminolojisi içinde
kullanılmıştır.
HÜSNÜYE
ERDOĞAN (Konya) – Hayır, öyle değildi.
ÖZGÜR
ÖZEL (Devamla) – Bunun dışında bir alınganlık varsa o alınganlığı arkadaşım
adına, grubumuz adına değil, hepinize kendim söylüyorum: “Sürü” kelimesini
oluşturan bileşenler üzerinden bir anlam düşündüyseniz öyle bir şey yok…
(Mikrofon
otomatik cihaz tarafından kapatıldı) 
ÖZGÜR
ÖZEL (Devamla) – …öyle düşünenlerden ben özür dileyeyim ama “sürü psikolojisi”
lafı düşünmeden, toplu hâlde hareket etmektir. 
Saygılar
sunuyorum.
BAŞKAN
– Beş dakika ara veriyorum.
Kapanma Saati:02.16
DOKUZUNCU OTURUM
Açılma Saati: 02.28
BAŞKAN: Başkan Vekili Ahmet AYDIN
KÂTİP ÜYELER: Fehmi KÜPÇÜ (Bolu), Sema KIRCI (Balıkesir) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 35’inci Birleşiminin
Dokuzuncu Oturumunu açıyorum.
VIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
5.- İnsan Haklarını ve Ana Hürriyetleri Korumaya Dair
Sözleşmeye Değişiklik Getiren 15 Nolu Protokolün Onaylanmasının Uygun
Bulunduğuna Dair Kanun Tasarısı (1/319) ve Dışişleri Komisyonu Raporu (S.
Sayısı: 27) (Devam)
BAŞKAN
– 27 sıra sayılı Kanun Tasarısı’nın görüşmelerine kaldığımız yerden devam
edeceğiz.
Komisyon
burada.
Hükûmet
burada. 
Tasarının
tümü üzerindeki görüşmeler bitmiştir. 
Tasarının
tümü açık oylamaya tabidir. Açık oylamanın elektronik oylama cihazıyla
yapılmasını oylarınıza sunuyorum: Kabul edenler... Kabul etmeyenler... Kabul
edilmiştir.
Oylama
için üç dakika süre vereceğim.
Oylamayı
başlatıyorum.
(Elektronik
cihazla oylama yapıldı)
BAŞKAN
– Sayın milletvekilleri, İnsan Haklarını ve Ana Hürriyetleri Korumaya Dair
Sözleşmeye Değişiklik Getiren 15 Nolu Protokolün Onaylanmasının Uygun
Bulunduğuna Dair Kanun Tasarısı açık oylama sonucu: 
“Kullanılan
oy sayısı : 195
Kabul : 191

Ret : 4 (x)

 Kâtip
Üye Kâtip Üye
 Fehmi
Küpçü  Sema Kırcı
 Bolu Balıkesir”
Böylece,
tasarı, kabul edilmiş ve kanunlaşmıştır. 
6’ncı
sırada bulunan Kişisel Verilerin Otomatik İşleme Tabi Tutulması Karşısında
Bireylerin Korunması Sözleşmesinin Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu’nun görüşmelerine başlayacağız.
6.- Kişisel Verilerin Otomatik İşleme Tabi Tutulması
Karşısında Bireylerin Korunması Sözleşmesinin Onaylanmasının Uygun Bulunduğuna
Dair Kanun Tasarısı (1/320) ve Dışişleri Komisyonu Raporu (S. Sayısı: 28) (x)
BAŞKAN
– Komisyon? Burada.
Hükûmet?
Burada. 
Komisyon
Raporu 28 sıra sayısıyla bastırılıp dağıtılmıştır. 
Tasarının
tümü üzerinde Halkların Demokratik Partisi Grubu adına söz isteyen, Diyarbakır
Milletvekili Nursel Aydoğan.
Buyurun
Sayın Aydoğan. (HDP sıralarından alkışlar) 
Süreniz
yirmi dakikadır. 
HDP
GRUBU ADINA NURSEL AYDOĞAN (Diyarbakır) – Sayın Başkan, değerli
milletvekilleri; öncelikle hepinizi saygıyla selamlıyorum.
Değerli
arkadaşlar, ben Plan ve Bütçe Komisyonu üyesiyim. Bugün Gençlik ve Spor
Bakanlığının bütçesi konuşuldu, görüşüldü Plan ve Bütçe Komisyonunda. Orada
iktidar partisinden bir milletvekili arkadaşımız, bütçe görüşmeleri sırasında
eleştirisel bir yaklaşımla, Eş Başkanımız Sayın Figen Yüksekdağ’ın “Sırtımızı
PYD’ye dayadık, sırtımızı YPG’ye dayadık.” şeklinde yaptığı bir konuşmadan
alıntı yaparak eleştirdi. Komisyon toplantısında vakit olmadığı için orada
cevap verememiştim, şimdi buradan bu konuyu da cevaplayarak bir değerlendirme
yapmak istiyorum. 
Şimdi,
değerli arkadaşlar, Eş Başkanımız, doğrudur, Suruç’ta, Kobani özgürleşmesinin
kutlandığı bir günde bir konuşma yaptı, yaptığı konuşmada “Biz sırtımızı YPG’ye
dayadık.” diye ifade etti. Zaten bu ifadeyi kullandıktan sonra -sizin de
hatırlayacağınız gibi- özellikle başta Cumhurbaşkanı olmak üzere Sayın
Başbakanın da, bazı milletvekillerinin de yaptığı değerlendirmeler oldu.
Değerlendirmeler eleştirisel düzeyin zaman zaman dışına çıktı, bir tehdit,
şantaj, hedef göstermeye kadar dönüştü. Ama ne olursa olsun, biz Halkların
Demokratik Partisi olarak şöyle düşünüyoruz: PYD, YPG ve YPJ bize göre bir
terör örgütü değildir. Biz, YPG’yi, PYD’yi, YPJ’yi bir terör örgütü olarak
görmüyoruz. Bunu görmeyen sadece biz değiliz. Örneğin Fransa, YPG’yi, PYD’yi en
üst düzeyde yani Cumhurbaşkanlığı düzeyinde Elysees Sarayı’nda misafir
etmiştir, konuk etmiştir. PYD Eş Başkanı Sayın Asya Abdullah, yine YPG
komutanlarından bir kadın askerî kıyafetleriyle Fransa’ya gitmiş, Elysees
Sarayı’nda Cumhurbaşkanlığı tarafından en üst düzeyde ağırlanmıştır. 
Yine
bugün PYD’yi, YPG’yi ABD terör örgütü olarak görmemektedir. İşte, en son,
ABD’li bir yetkili Türkiye’ye geldiğinde, ısrarla Sayın Başbakan “Bizim için
PYD ile PKK aynıdır, bizim için PYD, PKK, IŞİD aynıdır. O nedenle, biz, PYD’nin
Cenevre’deki görüşmelerde yer almasını istemiyoruz, kabul etmiyoruz.” demesine
rağmen ABD “Biz, PKK’yi terör örgütü olarak görüyoruz ama PYD’yi, YPG’yi terör
örgütü olarak görmüyoruz.” demiştir. Yani sizin PYD’yi, YPG’yi terör örgütü
olarak görme durumunuz, tanımlama durumunuz olabilir. Demek ki “terör” tanımı,
“terörizm” tanımı herkes için ayrı ayrı, herkes için farklı farklı. Sizin terör
örgütü olarak gördüğünüz bir yapılanmayı bir başkası terör örgütü olarak
görmüyor. Dünyada da zaten bu konuyla ilgili yapılmış tam bir tanımlama yok. O
nedenle, yani bizim yaptığımız bu konudaki değerlendirmelere böyle açıktan,
cepheden ağır bir dille, eleştirisel bir dille saldırmak, YPG’nin, PYD’nin,
YPJ’nin terörist bir örgüt olduğunu göstermez. Yani bu konuda çok
çabalıyorsunuz, çok çalışıyorsunuz, böyle dört bir koldan bir çalışma yürütmeye
çalışıyorsunuz ama buradan sonuç alamazsınız. 
Şimdi
ben şunu söylüyorum: Biz, PYD’ye, YPG’ye neden terör örgütü demiyoruz, neden
terör örgütü olarak görmüyoruz? Bu çok önemlidir. 
Bakın
değerli arkadaşlar, 19 Temmuz 2012’de Suriye’deki iç savaşta, orada yaşayan
Kürtler yani Rojava’da yaşayan Kürtler ne Esad’ın yanında yer aldılar ne de
diğer güçlerin yanında yer aldılar, kendileri üçüncü bir yol, üçüncü bir çizgi
izlediler ve özgürlük devrimlerini 19 Temmuz 2012’de ilan ettiler. Suriye’deki
Kürtler kadar Esad’dan çekmiş, Esad rejiminden çekmiş başka bir halk topluluğu
var mıdır orada? 
FEVZİ
ŞANVERDİ (Hatay) - Şu anda berabersiniz ama.
NURSEL
AYDOĞAN (Devamla) - Dilleri yasaklanan Kürtlerdir, kimlikleri verilmeyen
Kürtlerdir; üniversiteye gidemeyenler, okuyamayanlar, eğitim görmeyenler
Kürtlerdir. Kendilerine bu kadar büyük zulmü yapan, bu kadar büyük asimilasyon
politikasını uygulayan Esad rejimiyle mi birlikte olacaklar? Beklenti nedir?
Beklenti şuydu: PYD, YPG özgürlük devrimlerini ilan ettikten sonra Esad
rejiminin burada ilan edilen özgürlük devrimine saldırmasıydı, beklenen oydu
ama beklenen olmadı, öyle olmadı. Kim saldırdı? 2012’ye bir bakın. El Nusra, El
Kaide çeteleri geldiler, Rojava’da Kürtlerin oradaki halklarla birlikte;
Alevilerle, Süryanilerle, Keldanilerle, Araplarla birlikte ortak ilan ettikleri
bu devrime saldırmaya başladılar. Bütün bunları yaparken de nereden güç aldılar
biliyor musunuz? 2012 yılında -en az iki ayımı, üç ayımı Ceylânpınar’da
geçirmiş bir kişi olarak söylüyorum- evet, bizim Ceylânpınar sınırından
rahatlıkla gelip geçerek, onların gelip geçmesine imkân sağlandığı için lojistik
desteklerini, her türlü desteklerini çok rahat alabildikleri, sağlayabildikleri
için buradan aldıkları güçle Ceylânpınar sınırını, oradaki kapısını âdeta komşu
kapısı gibi kullanarak orada, gittiler, Kürtlerin ilan ettikleri bu kendi
kendilerini yönetmeyle ilgili devrimlerine saldırmaya başladılar, ortadan
kaldırmaya çalıştılar yani oradaki Kürtlerin kazanımlarına göz diktiler. Niye
böyle yaptılar sizce? Bunun bir nedeni olmalı, değil mi? IŞİD’in, El Kaide’nin
orada ne işi var? Niye Kürtlerin ilan ettiği bu devrime, bu özgürlük devrimine
bu kadar karşılar? Müslümanlığı temsil etmiyorlar mı, demiyorlar mı “Biz en
katıksız Müslüman’ız.”? Kendilerini İslamiyet’in temsilcisi olarak görüyorlar.
Orada bir halk, ezilen, sömürülen bir halk; dilini konuşamıyor, kimliğini
konuşamıyor, yaşam hakkı bile tanınmıyor; bir fırsat doğmuş, özgürlüklerini
ilan etmişler ama bakın, gelin, orada bu halka saldırıyorlar. Bu halk ne
yapsın? Kendi kendini savunmayacak mı? 
7’den
70’e Rojava halkı örgütlendi, oradaki Kürtler diğer halklarla birlikte
örgütlendi; işte, “YPG” dediğimiz, “YPJ” dediğimiz, çoğunluğu 18 yaşında, 20
yaşında, 25 yaşında gençlerden oluşan halk savunma birliklerini kurdular ve şu
anda sayısı 75 bin. Evet, Rojava’daki halk savunma birliklerinin sayısı 75 bin
ve 75 bin kişilik, artık, diyelim, küçük bir orduyla Kürtler kendilerini
insanlık düşmanlarına karşı, IŞİD’e karşı koruyorlar, mücadele ediyorlar ve bu
mücadele bütün dünya tarafından da onaylandı. 1 Kasım, Dünya Kobani Günü olarak
ilan edildi. Özellikle Kobani’de 18 yaşında, 20 yaşındaki genç kızların
kendilerini ölüme atarak, feda ederek IŞİD’e karşı mücadele edişlerini tüm
dünya hayranlıkla izledi, özellikle kadının böyle bir mücadele içerisinde yer
almasını. Öyle değil mi? Dünyada nerede böyle bir kadın var? O vahşi çetelere
karşı elinde silahıyla toprağını koruyacak, kendini koruyacak; var mı böyle bir
kadın tipi? Yok. 
Şimdi, böylesine bir mücadeleyi yürüten
bir halka, bu halkın örgütlü yapısına… PYD nedir? Bizim gibi bir partidir.
Rojava’da kurulmuş, siyasal, demokratik amaçlarla çalışan bir partidir. IŞİD’in
saldırısından sonra halk savunma birlikleri kurulmuştur, onun da adı YPG’dir
METİN GÜNDOĞDU (Ordu) – Partinin ordusu
olur mu?
NURSEL AYDOĞAN (Devamla) – Kürtler kendi
kendilerini, oradaki halklar kendi kendilerini savunmak için bir örgüt
kurmuşlardır. Nasıl onu terörist bir örgüt olarak tanımlayacağız? Öyle bir şey
yok. 
Şimdi, oradaki halkın kazanımları bizzat
AKP Hükûmeti tarafından Cenevre’de yapılan görüşmelerle, PYD’nin görüşmelere
alınmaması için çalışılarak ortadan kaldırılmaya çalışılıyor. Bu doğru bir şey
değildir arkadaşlar. Suriye’deki Kürtler tıpkı Güney Kürdistan’daki Kürtler
gibi, oradaki yönetim gibi Türkiye’nin dostudur. Zamanın birinde Türkiye, Güney
Kürdistan yönetiminin orada federal bir yapı oluşmamasına karşın çok mücadele
etti, oradaki liderlere karşı ağza alınmayacak her türlü hakaretleri yaptı ama
bakın bugün Türkiye, ihracatının yüzde 30’unu Güney Kürdistan’a yapıyor. Habur
Sınır Kapısı kapandığı zaman Kayseri’de ticaret duruyor, üretim duruyor. Habur
Sınır Kapısı kapandığı zaman Konya’da ticaret duruyor, turizm duruyor, her şey
duruyor çünkü bugün Türkiye’de orta sermaye; evet, Kayseri sermayesi, Konya
sermayesi, İç Anadolu sermayesi, hepsi Güney Kürdistan’a yapılan ihracat üzerinde
çalışıyor. 
Bakın, hangi noktadan hangi noktaya
geldik. Dünyadaki her gelişmeyi Türkiye, Türkiye Hükûmeti kontrol edemez. Siz
isteseniz de istemeseniz de Suriye’de Cenevre görüşmelerinden sonra demokratik
bir Suriye’nin kurulması için bir adım atılacak. Orada Kürtler siz isteseniz de
istemeseniz de kendi kendilerini yönetecek bir statü elde edecekler; onu da
“demokratik özerlik” olarak tanımlıyorlar, “öz yönetim” olarak tanımlıyorlar,
Suriye’nin bütünlüğü içerisinde Suriye’de yaşayan bir halk olarak oradaki
halklarla birlikte kendi kendilerini yönetmek istiyorlar. Cenevre
görüşmelerinden çıkacak sonuç da budur, bu çıkacak, farklı bir şey çıkmayacak,
ABD’nin de istediği bugün budur, Rusya’nın da, Çin’in de istediği budur, bu
çıkacak. İşte, orada Kürtler kendi kendilerini yönetmek hakkına sahip olduktan
sonra, Türkiye -hangi Hükûmet olursa olsun- oradaki özerk yapıyla ilişki kurmak
durumunda kalacak. Nasıl bugün Kürt Federe Hükûmetiyle yakın ilişkilerimiz
varsa, nasıl bugün Sayın Barzani Türkiye’ye gelip Cumhurbaşkanlığı
Külliyesi’nde kendi bayrağını, Kürdistan bayrağını oraya dikerek, koyarak
oturuyorsa, görüşüyorsa, diplomatik ziyaretler yapıyorsa çok değil bundan üç
beş yıl sonra aynen Rojava’daki Kürtler de oradaki demokratik, özerk yönetim de
aynı koşullarda Türkiye’ye gelecek, hepimiz bunu yaşayacağız, göreceğiz. 
MURAT
DEMİR (Kastamonu) – Ya, burası Suriye Parlamentosu mu? 
FEVZİ
ŞANVERDİ (Hatay) – Vallahi ya, Suriye Parlamentosu mu burası? Ne anlatıyorsun
ya?
MURAT
DEMİR (Kastamonu) – Burası neresi? 
NURSEL
AYDOĞAN (Devamla) – Bir dakika… 
Türkiye
bugün yakılıp yıkılan Suriye’de en büyük, ekonomik anlamda pay sahibi olacak.
Türkiye'deki bütün müteahhitler nasıl bugün Güney Kürdistan’a gidiyorlar, yarın
oraya gidecekler. Türkiye, ihracatının yüzde 10’unu, 15’ini de oraya yapacak. O
nedenle şimdi biz diyoruz ki Türkiye’nin çıkarları buradadır. Türkiye’nin
çıkarları demokratik Suriye’nin oluşmasında, oluşacak demokratik Suriye’de de
Kürtlerin kendi kendilerini yönetecek öz yönetimin desteklenmesindedir. Eğer
böyle olursa…
FEVZİ
ŞANVERDİ (Hatay) – Beraber mi kuracaksınız?
NURSEL
AYDOĞAN (Devamla) – Öyle değil, öyle değil; bunlar böyle yaşanacak görülecek.
Geçmişten örnek verdim size yani işte, Kürt Federe Hükûmetini Irak
Kürdistanı’na örnek verdim, burası da böyle olacak. O nedenle, böyle cepheden,
çok karşı çıkmaya gerek yok. 
HÜSNÜYE
ERDOĞAN (Konya) – Kimlerin güdümünde yapıyor acaba PYD bunları?
NURSEL
AYDOĞAN (Devamla) - Hep birlikte demokratik Suriye’yi, oradaki Kürtlerin
kazanımlarını Türkiye'nin demokratik geleceği açısından da ben desteklememiz
gerektiğini düşünüyorum. 
HÜSNÜYE
ERDOĞAN (Konya) – Rusya’yla mı ortak yapıyor, Amerika’yla mı ortak yapıyor,
İran’la mı ortak yapıyor, kim var arkanızda?
NURSEL
AYDOĞAN (Devamla) - O nedenle Cenevre görüşmeleri bir kez daha ertelendi. 
HÜSNÜYE
ERDOĞAN (Konya) – Sanmayın orada onlara yaşam hakkı tanıyacaklarını.
NURSEL
AYDOĞAN (Devamla) - Biliyorsunuz, bugün Cenevre’deki görüşmeler yapılacaktı,
yapılmadı. 
HÜSNÜYE
ERDOĞAN (Konya) – Piyon olarak kullanacaklar sonra da bir kenara atacaklar,
kukla yapacaklar sizi orada, devam edin.
NURSEL
AYDOĞAN (Devamla) - Birleşmiş Milletler on beş gün veya daha sonraki bir tarihe
ertelediler Cenevre görüşmelerini. Umuyoruz ve diliyoruz ki on beş gün, yirmi
gün sonra yapılacak olan bu Cenevre görüşmelerinde şu anda PYD’nin de içinde
olduğu demokratik Suriye Meclisi de orada temsiliyet düzeyinde yer alacaktır ve
demokratik Suriye’nin şekillenmesinde demokratik Suriye Meclisinin de rolü
olacaktır diyorum.
HÜSNÜYE
ERDOĞAN (Konya) – Esad’la kol kola gidersiniz artık. Zaten Esad’ın güçleriyle
beraber katliamları yapıyorsunuz, her türlüsünü. Beraber kol kola gidersiniz,
kol kola, şimdi gittiğiniz gibi.
NURSEL
AYDOĞAN (Devamla) - Hepinizi saygıyla selamlıyorum, sağ olun. (HDP sıralarından
alkışlar)
BAŞKAN
– Maddelere geçilmesini oylarınıza sunuyorum: Kabul edenler... Kabul
etmeyenler...
ÇAĞLAR
DEMİREL (Diyarbakır) – Karar yeter sayısı istiyoruz Başkan.
BAŞKAN
- Geç kaldınız.
Kabul
edilmiştir.
1’inci
maddeyi okutuyorum:
KİŞİSEL VERİLERİN OTOMATİK İŞLEME TABİ TUTULMASI
KARŞISINDA BİREYLERİN KORUNMASI SÖZLEŞMESİNİN ONAYLANMASININ UYGUN BULUNDUĞUNA
DAİR KANUN TASARISI
MADDE
1- (1) 28 Ocak 1981 tarihinde
Strazburg’da imzalanan “Kişisel Verilerin Otomatik İşleme Tabi Tutulması
Karşısında Bireylerin Korunması Sözleşmesi”nin beyanlarla birlikte onaylanması
uygun bulunmuştur.
BAŞKAN
- 1’inci madde üzerinde Halkların Demokratik Partisi Grubu adına söz isteyen,
Siirt Milletvekili Besime Konca.
HDP
GRUBU ADINA BESİME KONCA (Siirt) – Sayın Başkan, değerli milletvekilleri;
öncelikle Sayın Başkan, bu karar yeterlilik sayısını göreviniz olarak sizin
yerinize getirmeniz lazım.
BAŞKAN
– Siz de zamanında isteyin göreviniz olarak, ben yerine getireyim.
BESİME
KONCA (Devamla) – Sürekli hatırlatmak bir işleyişse bunun yerine getirilmesi
gerektiğini düşünüyorum.
METİN
GÜNDOĞDU (Ordu) – Zamanında isteyeceksin.
BESİME
KONCA (Devamla) – Zamanında istedik ama Sayın Başkan görmeden başka bir şey
yapıyor.
METİN
GÜNDOĞDU (Ordu) – Sen üzerine düşeni yapacaksın, ondan sonra.
BESİME
KONCA (Devamla) – Bu Tüzük’ü herkese hatırlatıyorsanız sizin de işletmeniz
gerektiğini düşünüyorum.
Şimdi, aslında tartışılan çok konu var.
Dediğimiz gibi, burada belki çok daha fazla, bu yasaların hangi zihniyetle,
hangi performansla, Meclisteki hangi çalışma esaslarıyla yerine getirebileceği…
Hükûmetin tek taraflı oylarıyla çıkarılan yasalar, kanunlar oluyor. Bunun
takibinin muhalefete ne kadar açık olacağına, muhalefetin bunların pratikte
uygulanıp uygulanmayacağını, nasıl eleştireceğine dair çok ciddi
değerlendirmeler yapılabilir. 
Demin CHP Grubundan sayın hatip çok somut
verilerle Türkiye’nin hangi durumda olduğunu, gerçekliğin ne olduğunu,
yıllardır bu kürsülerde, bu sandalyelerde oluşturulan, bu koltuklarda
geliştirilen gece mesaisi yapılan kararların nasıl uygulanmadığını; gittikçe
Türkiye’nin ne kadar kötüye gittiğini; genciyle, geleceğiyle, çocuğuyla,
kadınıyla, şiddetle; ekonomik, eğitsel anlamdaki sorunlar ve eşitsizliklerle;
doğanın katliamıyla nelerin yaşandığını çok somut verilerle ortaya koydu.
Fakat, Hükûmet sıralarından gelen sadece sözlü tepkisel tutumlardır. Hükûmetin
yapacağı… Madem bu kanunları çıkarıyorsunuz, tek başına Hükûmetsiniz ve on üç
yıllık bir deneyiminiz var; hani, birilerinden de devralmadınız, on üç yıldır
siz bu ülkeyi yönetiyorsunuz. Hepinizin elinde burada ne kadar vekil varsa
hepsi hazır bulunur, hepsinin elinde dosyalar olur, der ki, mutlaka bu 3 parti
-3 muhalefet partisi- herkesin bize söyleyeceği, herkesin bizi eleştireceği bir
konu vardır. Biz de hepsine dair –elimizde somut verilerimiz olur, elimizde
dosyalarımız olur- çıkarız, muhalefetimizi, söz hakkımızı alarak deriz ki:
“Yok, sayın hatip, sen şu rakamı verdin, sen bu eleştiriyi yaptın; bizim resmî
rakamlarımız, resmî verilerimiz, değişen durumlarımız bunlardır.” diye… Bunları
somut ortaya koyarsınız ve o zaman muhalefet de ikna olur, ortaklaşır ve bu
kadar zaman tüketen, boş laflarla yürüyen, birbirine şiddet uygulayacak,
telefonunu fırlatacak kadar iktidar tarafından -fırlatma teşebbüsü diyeyim- bir
tutumda gelişecek durumlar söz konusu olmaz. Bu, hükûmetlerin görevidir. Geçen
gün de söyledik; evet, biz siyaset olarak, iktidar olarak bunun muhalefetini
sabaha kadar da olsa yapacağız, eleştirilerimizi dile getireceğiz. İktidar da
eğer ciddi olmak istiyorsa, eğer gerçekten yaptığının somut sonuçlarını bu
Parlamentoyla paylaşmak istiyorsa, bu hazırlıklarını çok daha fazla yapması
gerekiyor ve önümüzdeki süreçte böyle bir şey beklediğimizi de belirtelim. 
Kulis
siyaseti olduğunu, koltukların boş olduğunu, el kaldırma indirme olduğunu ve
Türkiye’yi yönetenin burada alınan kararlar, burada çıkarılan kanunlar
olmadığını; uluslararası güçlerle, yurt dışına gidip gelen sıcak parayla,
transferlerle sağlanan bir ekonomik sistem olduğunu ve bunun için de aslında
burada iktidarda yer alan, iktidarın halkın seçtiği parlamenterlerinin de
milletvekillerinin de aslında nasıl yönetildiğini; kendi sorunlarının ne
olduğunu, halkın sorunlarının ne olduğunu çok bilmediklerini düşünüyorum.
Üstten bir siyasetle yürütülüyor, belki Bakanlar Kurulu bu konuda somut
verilere sahiptir ama belki kendi parlamenterleriyle, vekilleriyle bunu
yeterince tartışmadıkları için buraya hazır dosyalar fazlasıyla gelmiyor, onun
için biz de muhalefet olarak ikna olmuyoruz. 
Şimdi,
teröre dair birçok şey söylediniz. Biz insan haklarından, biz toplumsal
mücadelenin tüm halklar açısından bir gelişim olması, bir demokrasi, bir
dönüşüm ve bir devrim olması gerektiğini söylediğimizde, biz terörle
suçlanıyoruz.
Aslında,
Türkiye’nin kendi içerisinde şiddet uyguladığı terör olayları çok fazladır.
Bakın, genel anlamda, eski süreçlerden de bahsederek belirtebiliriz; Eşref
Bitlis olayı, Rıdvan Özden olayı, çok ciddi şeyler var. Derin devletin,
gladyonun kendi içinde savaşı, şiddeti ne zaman tırmandırmak istediğinde, Türkiye’nin
demokratikleşmesini istemediği süreçlerde, ne kadar kendi içinde üst düzeyde
generali de olsa, yıllardır PKK’yle mücadele adına ciddi anlamda savaş
kararları alıp uyguladığı hâlde, bunu televizyon televizyon dolaşıp “Belini
kırdık.”, “Bitireceğiz.” “Bittiler.” dediği hâlde kendi içlerinde cinayet
işlemişlerdir. Çok daha fazlası var, buna zamanımız yok. Bunun için, bugün
kürdistanda dayatılan, Kürt illerinde geliştirilen bu katliamların, gladyonun
kendi içindeki olaylar, kendi içindeki örgüler, bugün hâlen, iki saat önce yine
“Çözeceğiz, çözülmesi gerekiyor.” dediğimiz, burada da deklare ettiğimiz ve
buna rağmen hâlâ bombalanan o evlerde kendi içinde bu derin gücün direndiği ve
savaşta ısrar eden gücün yaklaşımını geçmişteki deneyimlerden anlayarak bunu
görebilirsiniz, bunu okuyabilirsiniz ve Parlamentoda bulunan bir iktidar olarak
siyaseten bunun kaygılarını bizlerle de paylaşabilirsiniz. 
“Terörist” dedikleriniz… Evet, PKK
yıllardır mücadele veriyor, çok bedel de ödedi. Bakın, her gün Genelkurmayın
ciddi açıklamaları var sitesinde; 100 tane, 300 tane, 500 tane, 5 bin tane
öldürdük diyorlar. Biz bunları tek tek tartışmadık değil mi? Ama şunu
söyleyeyim: Burada öldürülen, çatışma ortamında öldürülen kaç askeri; eğer siz
bu kadar, bütün bu illerdeki yıkımı hendekten kaynaklı, hendeğin arkasındaki
gençler yapıyor diyorsanız, kaç tane askeri panzerin arkasında sürükledi ya da
onların hangi araçları varsa? Kaç tane kadını çırılçıplak soyup öldürdükten
sonra soyup sokağa attı? 
FEVZİ ŞANVERDİ (Hatay) – Yok öyle bir
şey, yok! 
BESİME KONCA (Devamla) – Kaç tanesinin
başını kopardı ve sonra bacaklarının arasına… Bakınız, Sur’da kadın katledildi,
başı koparıldı ve otopsi raporu için hastaneye gittiğinde başı ayaklarının
arasındaydı. 
ABDULKADİR AKGÜL (Yozgat) – Siz yaptınız.

BESİME KONCA (Devamla) – Bunların
hepsini, Lokman Birlik’i kim yaptı? 1990’larda katledip, öldürüp sonra kafasına
basıp, kafasını koparıp fotoğraf çeken zihniyet terörü uygulayan zihniyettir.
Çatışma gerçekliği içerisinde her gün burada söylüyoruz birçok şeyi. Bunların
hepsi aslında terördür, bunların hepsi terördür. Onlar, dağda savaşanlar, dağda
direnenler, dağda kendini fiziki olarak koruyanlar kaç tane askerin mezarını
bombaladılar? Kaç tane askerin mezarına kaç roket attılar, “Bunlar da bir zaman
bu kadar arkadaşımızı öldürdü.” diye mezarlarla savaştılar? Siz Türkiye'de son
yıllarda… Bak, 12 Eylül ya da 1990’lardaki o faşist, o köyleri boşaltan, yakan,
yıkan zihniyet dahi on yıl, yirmi yıl önce öldürülen ve insanların alamadığı…
Sonradan insanlar kendi imkânlarıyla -siz yasa da çıkardınız o toplu mezarları
araştıracaktınız, bunu da yapmadınız- gitti, yaptı ve kendi elleriyle kendi
çocuklarının kemiklerini toplayarak getirdi, bir mezar yaptı en azından gider,
duamı okurum diye. Siz buna bile tahammül etmediniz ve bütün o mezarları
bombaladınız, mezar taşıyla… Ve sonra siz orada dediniz ki: “Onlar cephaneydi
orada.” Mezar taşında cephane olmaz, mezar taşında olmaz. 
Bak,
bazı valilikler karar kıldı, kaymakamlıklar karar aldı, belediyelere gönderdi,
dedi ki: “O mezar taşlarının üzerindeki o yazıları mezarların üstünden
sileceksiniz.” On yıl, on beş yıl, yirmi yıl önce ölmüş insanla bile
hesaplaşmak isteyen, buna bile tahammül etmeyen bir zihniyeti bugün bu toplum
gördü, bugün bu toplum bunu yaşadı ve bugün bu Parlamento bunu sorgulamak
zorundadır. Bütün dünyada böyledir, tarihsel olarak da böyledir. Yüzde
çoğunlukla, çoğunluğun oyuyla seçilen, darbeyle ya da sandık sistemiyle olsun,
iktidara gelen güç her zaman güç zehirlenmesi yaşamıştır, her zaman kendi
sonunu kendisi getirmiştir. Ve bugün Türkiye'deki güç zehirlenmesi sadece
Türkiye'yle de sınırlı değil. Uluslararası ilişkilerde de bu yaşanmıştır. İşte,
bugün Türkiye'nin komşusunun kalmaması, bugün…
(Mikrofon
otomatik cihaz tarafından kapatıldı) 
BESİME
KONCA (Devamla) – …Suriye'yle yaşananı ya da PYD’yi tartışmanız bunun
sonucudur. 
AHMET
HAMDİ ÇAMLI (İstanbul) – Bitti, bitti. 
BESİME
KONCA (Devamla) – Süleyman Şah Türbesi’ni Eşme köyüne getirirken PYD iyiydi
değil mi? 
OKTAY
ÇANAK (Ordu) – Haydi, bitti. Haftaya konuşursun. 
ABDULKADİR
AKGÜL (Yozgat) – Haydi bakalım, haydi! 
BESİME
KONCA (Devamla) – Değer verdiğiniz, operasyon yaptığınız bir gerçeklikti ama
bugün PYD teröristtir değil mi? İşinize geldiği zaman… 
BAŞKAN
– Sayın Konca, süreniz dolmuştur.
BESİME
KONCA (Devamla) – …terörist değildir, birlikte iş yapıyorsunuz. (AK PARTİ
sıralarından gürültüler)
BAŞKAN – Sayın Konca…
ZEHRA TAŞKESENLİOĞLU (Erzurum) – PYD bir terör örgütüdür
efendim.
BESİME KONCA (Devamla) – PYD iç sorununuz da değil. Nasıl
ki başkasının iç sorunlarınıza karışmasını istemiyorsanız…
AHMET HAMDİ ÇAMLI (İstanbul) – Süre doldu.
BAŞKAN – Sayın Konca…
BESİME KONCA (Devamla) – …kendi içinizde bırakın. Ve biz
bununla mücadele edeceğiz.
İyi akşamlar. (HDP sıralarından alkışlar)
BAŞKAN – 1’inci maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir.
2’nci maddeyi okutuyorum:
MADDE 2- (1)
Bu Kanun yayımı tarihinde yürürlüğe girer.
BAŞKAN – 2’nci madde üzerinde söz isteyen Halkların
Demokratik Partisi Grubu adına Bitlis Milletvekili Mizgin Irgat…
Buyurun Sayın Irgat. (HDP sıralarından alkışlar)
HDP GRUBU ADINA MİZGİN IRGAT (Bitlis) – Sayın Başkan,
değerli üyeler; aslında bu konuyla ilgili daha önce de söz almıştım. Kişisel
Verilerin Otomatik İşleme Tabi Tutulması Karşısında Bireylerin Korunması
Sözleşmesi’yle ilgili olsa da bugünkü görüşme tekrar yineliyorum, kişisel
verilerin toplanması ve bu noktada şu an iyi bir yasaymış gibi görünen söz
konusu yasa insan haklarına aykırı bir yasadır. Dolayısıyla da buna ilişkin
eleştirilerimi tekrar yineleyeceğim. Dolayısıyla yıllardır Türkiye'de fişleme
işlemini dile getiren muhalifler ve bizler bu yasayla bireyin en mahreminin,
cinsiyetinin, ailesinin, cinsel yöneliminin, her türlü kişisel verisinin bir
depoda tutularak fişlendiğini düşünüyoruz. Dolayısıyla da bunun adı bir
ilerleme yasası ya da kişileri koruyan, bireyi koruyan bir yasa olarak dile
getirilemez. Bu AKP Hükûmetinin yıllardır iyi bir şey yapıyormuşum gibi
gösterdiği özünde ama aslında, altında çok da bir şey yapmadığı, aksine
otokratik, diktatöryel rejime doğru hakları
kısıtlayan bir gelişme olarak görüyoruz. Dolayısıyla da bu yasayı incelerken
bizler ileride çok ciddi sıkıntıların yaşanacağını düşünüyoruz. 
(Erzurum
Milletvekili Zehra Taşkesenlioğlu’nun elektronik cihaz kapağını sürekli olarak
açıp kapatması)
MİZGİN
IRGAT (Devamla) – O sesi çıkartmayın! 
Sayın
Başkan, uyarır mısınız…
BAŞKAN
– Sayın milletvekilleri, lütfen ama…
MİZGİN
IRGAT (Devamla) – Milletvekili olarak dinlemeyi öğreneceksiniz, öğreneceksiniz.
(AK PARTİ sıralarından gürültüler)
BAŞKAN
– Sayın Hatip, siz de Genel Kurala hitap edin.
MİZGİN
IRGAT (Devamla) – Hitap ediyorum ama o tahrik etmeye çalışıyor. 
ZEHRA
TAŞKESENLİOĞLU (Erzurum) – Aşk olsun… İftiraya bakın…
MİZGİN
IRGAT (Devamla) – Dolayısıyla, kişisel verilerle ilgili kişilerin özel
hayatını, aile ilişkilerini, kişisel yapısını ve en mahrem alanını bir yasa
çerçevesinde iyi bir şeymiş gibi göstermek bence iyi bir gelişme değildir. Bu
anlamıyla da bu kanun tasarısını alt komisyonda da eleştireceğiz. Dolayısıyla
da bu bir fişleme yasasıdır. Bununla ilgili yapılan…
HASAN
BASRİ KURT (Samsun) – Avrupa Konseyinin…
MİZGİN
IRGAT (Devamla) – Olabilir, olabilir… Avrupa Birliğine daha üye olmadık ki
Avrupa Birliğine dair bir yasayı tartışıyoruz. Hiçbir alakası yok.
HASAN
BASRİ KURT (Samsun) – Birlik değil, Konsey.
MİZGİN
IRGAT (Devamla) - Dolayısıyla da biz bu konuda yapılan her türlü çalışmanın
hukuka, yasalara, insan hak ve özgürlüklerine aykırı olduğunu düşünüyoruz. 
HASAN
BASRİ KURT (Samsun) – Muhalefet şerhi…
MİZGİN
IRGAT (Devamla) – Gerçekten bu Meclisin tavrı, bu Meclisin çalışma sistemi, bu
Meclisin olgunluk düzeyi tartışılır durumdadır. Şu saatte, burada, sadece oy
kullanmak için dışarıdan içeriye gelen sizler en azından konuşmayı dinlerseniz…
(AK PARTİ sıralarından gürültüler)
HASAN
BASRİ KURT (Samsun) – Siz neredesiniz, siz?
TUĞBA
HEZER ÖZTÜRK (Van) – Halkın yanındayız. Sizin olmadığınız yerde.
MİZGİN
IRGAT (Devamla) – Dolayısıyla, biz, AKP Hükûmetinin bu anlamda…
ÇAĞLAR
DEMİREL (Diyarbakır) – Başkan, üslup çok kötü ama. Özür dilemesini istiyoruz.
BAŞKAN
– Sayın milletvekilleri, lütfen…
MİZGİN
IRGAT (Devamla) – Ya siz ne yapmaya çalışıyorsunuz? Buyurun, istediğiniz konuyu
konuşayım. Neyi konuşayım? İzin verin. Buyurun, istediğiniz konuyu konuşalım,
istediğiniz gibi nitelendirelim bir şeyleri.
ZEHRA
TAŞKESENLİOĞLU (Erzurum) – PKK’nın can aldığını, milyonlarca insanı
kaçırdığını…
BAŞKAN
– Sayın milletvekilleri, müdahale etmeyelim…
MİZGİN
IRGAT (Devamla) – Neyse, siz görevinizi yaparsanız eğer gerçekten, mademki bu
ülkenin çoğunluğu olduğunu iddia ediyorsunuz, bu sıraları işgal ediyorsunuz, en
azından bu insanlar adına, oy aldığınız, yükümlülük aldığınız insanlar adına
olumlu bir şey yapın, siyasi olgunluğunuzu gösterin.
HÜSNÜYE
ERDOĞAN (Konya) – “İşgal” demek yakışmadı ama şimdi ya!
MİZGİN
IRGAT (Devamla) – Hani, burada, bu kadar insan, bu Meclisten bir şeyler
yapıldığını bekliyor. İnsanlar gerçekten burada, çok, ne yazık ki ekonomik ve
her alanda burada bir ciddiyetle iş yapıldığını zannediyor; yani yüzde 49 oy
almış bu insanların ciddi bir şekilde burada iş yaptığını düşünüyor ama
maalesef yanılıyorlar. Bunu siz kendi tarzınızla, çalışmalarınızla, her türlü
söylemlerinizle zaten dile getiriyorsunuz. Ve biz, doğruyu söylemek noktasında
her zaman istediğimizi ve doğruları söylemeye devam edeceğiz.
Dolayısıyla
da Halkların Demokratik Partisi olarak bizler sizin yanlış politikalarınızı,
savaş politikalarınızı, yaşanılan şiddeti ve yaşanılan tüm hukuksuzlukları ifşa
etmekle yükümlüyüz. 
Dolayısıyla
da burada, bu Meclis çatısı altında defalarca araştırma önergeleri sunduk, her
konuda. İnsan hakları noktasında, bölgede yaşanan sorunlar noktasında ve
hepimizin aslında kabul ettiği sorunlar noktasında imza HDP olunca hepiniz
“Hayır.” dediniz. Hiç düşünmeden, tartışmadan, doğru olma ihtimalini gözetmeden
“Hayır.” deyip reddettiniz. 
Dolayısıyla
da sizler, evet, ben aynı kelimeleri kullanmak istemiyorum ama bir zihniyetle
bağlı olarak birlikte hareket ediyorsunuz. Birey olarak, oysaki her biriniz bir
ilin vekili olarak bu ülkenin tüm sorunlarına sahip, tüm sorunları hakkında
konuşan, objektif, içtiği yemine bağlı vekillersiniz ama burada demagoji
yapıyorsunuz.
ZEHRA
TAŞKESENLİOĞLU (Erzurum) – Hangi kanunu tartışıyorduk Mizgin? Sayın Vekilim,
hangi kanunu tartışıyorduk?
MEHMET
UĞUR DİLİPAK (Kahramanmaraş) – Tiyatroya gidin, tiyatroya!
MİZGİN
IRGAT (Devamla) – Dolayısıyla, bizler sizin ne yaptığınızı çok iyi biliyoruz.
MEHMET
UĞUR DİLİPAK (Kahramanmaraş) – Biz de sizinkileri biliyoruz!
AHMET
HAMDİ ÇAMLI (İstanbul) – Biz de sizi biliyoruz!
MİZGİN
IRGAT (Devamla) – Bu halk da sizin ne yaptığınızı çok iyi biliyor. Gerçekten,
biz…
MEHMET
UĞUR DİLİPAK (Kahramanmaraş) – Millet bizim ne yaptığımızı bildiği için yüzde
50 verdi.
BAŞKAN
– Sayın milletvekilleri, lütfen müdahale etmeyelim.
Buyurun
Sayın Hatip.
MİZGİN
IRGAT (Devamla) – Yani sordum ama ne konuşacağımıza siz karar verecekseniz,
dışarıda yaptığınız gibi…
SALİH
CORA (Trabzon) – 2’nci maddeyi konuşacaksınız, 2’nci maddeyi. 
MİZGİN
IRGAT (Devamla) – Yani burada bu ifade özgürlüğünün olmadığını biz zaten
biliyoruz. Bunu dışarıda davalarla, yargılamalarla, “tweet” atıp
tutuklananlarla çok iyi biliyoruz. Yıllarca mahkemelerde biz bunların
eleştirisini yaptık. Bir yazı yazanın, gazetecilerin cezaevinde idamla yargılanmaları,
ifadesini dile getirdiği için yıllarca hâlâ cezaevinde olanları biz zaten
biliyoruz ama bunu bari Mecliste yapmayın. Yani en azından halkın gözü önünde,
en azından bunu burada yapmayın. Biraz sabredin, tahammül edin, HDP’nin
varlığına tahammül edin, Kürtlerin varlığına tahammül edin, gerçekleri
konuşmaya tahammül edin. (AK PARTİ sıralarından gürültüler)
CAHİT
ÖZKAN (Denizli) – Kürtlerin varlığına tahammül etmediğinizden, terör örgütü
sebebiyle, sizin desteklediğiniz… 
MİZGİN
IRGAT (Devamla) – Ya, siz bir susun ya, Allah aşkına ya, Allah aşkına. 
CAHİT
ÖZKAN (Denizli) – Orada Kürt vatandaşları mağdur ediyorsunuz.
MİZGİN
IRGAT (Devamla) – Neyse, şimdi, dolayısıyla, bu saatte hâlâ…
CAHİT
ÖZKAN (Denizli) – Petrol şirketlerinin, uluslararası sermayenin, emperyalizmin
orada sözcülüğünü yapıyorsunuz! Bu bedeli tarih önünde ödeyeceksiniz!
MİZGİN
IRGAT (Devamla) – Sizin ne yaptığınızı çok iyi biliyoruz, bütün dünya çok iyi
biliyor, bütün dünya. Yalnızlaştırılmış bir Türkiye var ortada.
CAHİT
ÖZKAN (Denizli) – Emperyalizmin orada sözcülüğünü yapıyorsunuz, borazanlığını
yapıyorsunuz. (AK PARTİ ve HDP sıraları arasında karşılıklı laf atmalar)
BAŞKAN
– Sayın milletvekilleri… 
MİZGİN
IRGAT (Devamla) – Yalnızlaştırılmış bir Türkiye var ortada. Bütün
politikalarınızla mahkûm olmuş durumdasınız, dünyada yalnızlaşmış durumdasınız.
Ama barışı savunan, halkların kardeşliğini savunan tek parti Halkların
Demokratik Partisidir. Hanginiz ağzınızı açsanız savaştan, şiddetten
bahsediyorsunuz. Kardeşliğe dair, çözüme dair hiçbir projeniz yok ve böyle bir
duruşunuz da yok. Dolayısıyla da bunu savunmayı tüm saldırılara rağmen beceren
Halkların Demokratik Partisine tahammül edemiyorsunuz. Sorununuz bu işte. Çünkü
bu saldırılar size yapılsaydı şu an erimiştiniz. Bırakın bu kadar oy almayı, şu
an siz erimiştiniz. 
Dolayısıyla
da HDP sizleri burada ifşa etmeye devam edecek, sizin yanlış politikalarınızı
dile getirmeye devam edecek. Biz çalışmalarımıza devam edeceğiz. 
İyi
akşamlar diliyorum. (HDP sıralarından alkışlar, AK PARTİ ve HDP sıraları
arasında karşılıklı laf atmalar)
BAŞKAN
– Sayın milletvekilleri, lütfen ama…
2’nci
madde üzerine, gruplar adına…
ÇAĞLAR
DEMİREL (Diyarbakır) – Sayın Başkan…
BAŞKAN
– Buyurun Sayın Demirel. 
ZEHRA
TAŞKESENLİOĞLU (Erzurum) – Semih Özbey Astsubay nerede? Vedat Kaya nerede?
MİZGİN
IRGAT (Bitlis) – Senin ismini merak bile etmiyorum ben. 
ÖZGÜR
ÖZEL (Manisa) – Beyaz TV yayınına çevirdin burayı ya!
CAHİT
ÖZKAN (Denizli) – BP’ye, Shell’e hizmet ediyorsunuz, Total’e hizmet
ediyorsunuz. Küresel sermayeye hizmet ediyorsunuz. Silah tüccarlarına hizmet
ediyorsunuz. 
BAŞKAN
– Sayın milletvekilleri…
CAHİT
ÖZKAN (Denizli) – Bunun bedelini ileride ödersiniz.
BAŞKAN
– Sayın Özkan… 
Lütfen
ama…
Bakın,
gece yarısını geçtik. Burada ciddi bir iş yapıyoruz. 
V.- AÇIKLAMALAR (Devam)
10.- Diyarbakır Milletvekili Çağlar Demirel’in,
milletvekillerinin yerlerinden sarf ettikleri bazı ifadelerin hakaret ve tehdit
içerdiğine ve bunları tespit ederek özür dilemelerini sağlayacaklarına ilişkin
açıklaması
ÇAĞLAR
DEMİREL (Diyarbakır) – Teşekkürler Sayın Başkan.
Sayın
Başkan, AKP Grubunun söz hakkı çok fazlasıyla var. Yani böyle sataşmalarla,
böyle yerinden konuşmalarla bu sorun çözülmez. 
Ben
o gün sizin yapmış olduğunuz konuşmaya atıfta bulunmak istiyorum. Çok değerli
bir konuşmaydı ama buradaki hiçbir arkadaşın buna uymadığını görüyoruz. Yani o
yüzden, konuşmak isteyen, ifade etmek isteyen, kendisini anlatmak isteyen,
konuşma hakkınız var, on dakika var, yirmi dakika var; çıkar, kürsüden konuşur.
Kürsüde konuşan hatibin sözünü kesme veya ona müdahale etme… Aslında bunu siz
daha önce de ifade ettiniz, çok önemliydi. Keşke bu AKP sıraları dolu olduğunda
ifade etseniz, boş olduğunda değil. O zaman daha iyi, galiba, anlaşılmış
olacaktır. 
Ben
teşekkür ediyorum ama gerçekten, yerinden müdahale, sadece müdahale değil,
hakaret içeren sözler var. Tutanakları isteyeceğiz ve tutanaklar doğrultusunda
milletvekillerinden özür dilemesini sağlayacağız. Bunu çok açık olarak ifade
edeyim. 
Tehditler
var, biz o tehditleri de görüyoruz, biliyoruz da. Biz bunların hepsini tespit
edeceğiz ve bunu gerçekten… Özür dilemesini sağlayacağız.
Teşekkür
ediyorum. 
ABDULKADİR
AKGÜL (Yozgat) – Ne yapacaksınız tespit edince? 
VIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
6.- Kişisel Verilerin Otomatik İşleme Tabi Tutulması
Karşısında Bireylerin Korunması Sözleşmesinin Onaylanmasının Uygun Bulunduğuna
Dair Kanun Tasarısı (1/320) ve Dışişleri Komisyonu Raporu (S. Sayısı: 28)
(Devam)
BAŞKAN
– 2’nci madde üzerinde söz isteyen, Cumhuriyet Halk Partisi grubu adına Manisa
Milletvekili Özgür Özel.
Buyurun
Sayın Özel. (CHP sıralarından alkışlar) 
CHP
GRUBU ADINA ÖZGÜR ÖZEL (Manisa) – Sayın Başkan, değerli milletvekilleri; çok
önemli gördüğüm bir konuyu, tam da yerindeyken, Meclisi de hazır bu kadar
konuya ilgili, kürsüye ilgili bulmuşken paylaşmak istedim.
Konumuz
Kişisel Verilerin Otomatik İşleme Tabi Tutulması Karşısında Bireylerin
Korunması Sözleşmesi’nin onaylanması. Kişisel verilerin gizliliği fevkalade
önemli. Türkiye’nin gerek Avrupa Birliği sürecinde gerekse kendi süreci içinde
kişisel verilerin korunmasıyla ilgili bugüne kadar bir yasal düzenlemeyi
yapamamış olması büyük bir eksiklikti. Şu anda komisyonda görüşülüyor ve bu
konuda bir ilerleme sağlanmaya çalışılıyor. Tabii, orada komisyondaki
arkadaşlarımız uyarıyorlar, biz de uyarıyoruz. Bu alan çok tehlikeli bir alan.
Kişisel verilerin korunması esas olmalı. Tanımlanan istisnalar açısından
yukarıdaki taslakta son derece eleştirdiğimiz noktalar var. Bu uluslararası
anlaşmada grupların oy birliği var ama bu konuyla son derece ilgili ve ilintili
bir konuyu özellikle iktidar partisi grubuna ve Sayın Bakanın dikkatlerine
sunmak isterim. Hatta bu konuyu dile getirdiğim için hem Meclis kürsüsünde hem
Plan Bütçe Komisyonunda, 60 bin lira tazminat davası açıldı bana ve sonunda
mahkeme bir karar verdi. Mahkemenin kararından da bahsedeceğim. 
Türkiye’de
en önemli sorun, aslında dünyada en önemli sorun yetim hastalıklar ve yetim
ilaçlar. Yani 10 binde 1’den daha yüksek olana yetim, 100 binde 1’den daha
düşük ihtimalle başınıza gelene ultra yetim diyor dünya ve bunların ilaçlarını
üretmek ticari olarak bakan firmalar için kârlı değil. Kimse bu hastalıklara
çare bulmaya, ilaç üretmeye çalışmıyor. Millî piyangonun tam tersi, birinin
başına bir geliyor, o aile perişan oluyor. İlacın fiyatı 90 milyar lira
olabiliyor, 35 milyar lira olabiliyor, yani eski parayla söylüyorum, 90 bin
lira olabiliyor, 7 bin lira olabiliyor ama geri ödeme sistemleri bunu
ödemiyorlar hatta bu konuda tedavinin tam olarak protokolü konusunda bile
çalışılmamış ve dünya yetim hastalıklar ve yetim ilaçlarla ilgili son derece
uzun süre tartıştıktan sonra birtakım çözümler üretmiş. Mesela bütün giderleri
bir havuzdan karşılanıyor, o havuzun içini sağlık alanından kim para
kazanıyorsa onlar dolduruyor ettikleri kâr oranında. Yani diyorlar ki: “Yetim
ilaçla ilgili bir politikamız var, bütün masrafları devlet tarafından koordine
edilecek. Almanya’daki ilaç pazarından yüzde 10 pay alan ilaç firması bu
masrafların yüzde 10’unu karşılayacak.” ki bu talihsiz durumla karşı karşıya
kalan bir ailenin elindeki küçücük bebeği ölüme mahkûm kalmasın ya da parası
varsa yaşayıp parası yoksa ölümle boğuşmasın diye ve sosyal güvenlik sistemi de
bu ilaçları karşılamak zorunda kalarak zor durumda kalmasın diye, böyle bir
sistem. 
Türkiye’de
bu yok, bu bizim ayıbımız, bunun çözülmesi lazım. Ama dünyada yetim ilaçlar
var, Türkiye’ye bunları getirenler de yok. Bununla ilgili Türk Eczacıları
Birliği bundan on beş yıl önce bir adım attı, devletle bir protokol imzaladı ve
bu yetim hastalıkların yetim ilaçlarını Türkiye’ye getirmeye başladı. Daha
sonra, bu, Türkiye’de ruhsatı bulunmayan kanser ilaçlarına; daha sonra, bu,
Türkiye’de ruhsatlandırılmamış tüm ilaçlara; daha sonra, Türkiye’de piyasada
bulunmayan ve devletin, ilgili bakanlıkların çare üretemediği tüm ilaçlara
dönüştürüldü. Türk Eczacıları Birliği reçetenin Sağlık Bakanlığında
onaylanmasından sonra –Vatandaştan eskiden para alınıp sonra para devletten
alınıyordu- Maliyeyle yapılan bir protokolden de sonra… Vatandaşa hiçbir yük
getirmeden şu anda Türkiye’deki 24 bin eczanenin herhangi birinden eczacı bu
reçete hakkında Türk Eczacıları Birliğine bilgi geçiyor. Türk Eczacıları
Birliği dünyanın öbür ucunda da olsa o ilacı getiriyor, hatta bu ilaçların
yüzde 80’i için artık stok tutuyor Türkiye’de -hemen yukarıda Cinnah’ın orada
Willy Brant’ta- ve bunu hastaların evlerine kargo parası dahi almaksızın
ulaştırıyor. Kendisi bu işten hiç kâr etmiyor, sadece masraflarını alıyor ama
elbette ki karşı taraftan alınan birtakım ticari ıskontolarla bir kaynak
birikiyor, onu da yine bu alana yatırıyor. Çünkü kamu kurumu niteliğinde meslek
örgütü. Bu işler o kadar yolunda gitti, o kadar iyi hizmetler üretildi,
hastalar o kadar memnun oldu, o kadar çok dua alındı. Bundan önceki koalisyon
hükûmetinin, daha doğrusu AKP Hükûmetinden önceki koalisyon hükûmetinin
bakanlarının ve AKP Hükûmetinin bakanlarının görevlendirdiği bürokratların da
emekleri çoktur. Bu konuda kimseyi ayırmamak lazım. Ve Türk Eczacıları Birliği
bu konuda çok ciddi gayret sarf etti. Her şey yolundaydı ama bundan birkaç yıl
önce “Bu Türk Eczacıları Birliği bu işi neden tek başına yapıyor? Kamu kurumu
niteliğinde meslek örgütü, siyah plakalı araçları var.” Hakkıhuzur diye bir şey
yok, sadece yöneticisinin uçak parasını verir, bir dairede de bir yönetici
misafirhanesi var. Öyle bu işten nemalanan yöneticiler de yok. Bunun eski
başkanlarından bir tanesi de iki dönem sizde milletvekilliği yaptı. Ama
birileri allem etti kullem etti, Bakanlığın aklına girdi ve bir yönetmelik
değişikliği vasıtasıyla “Bu işi Türk Eczacıları Birliği yapar ama özel depolar
da yapabilir.”e getirdiler. Hızla –üzülerek ifade etmeliyim- iktidar partisine
yakın çevrelerin baskısıyla yapılan bu değişiklik sonrası bir eski
milletvekilinizin şirketi, İlaç Eczacılık Genel Müdürlüğüne soktuğu bir doktor
vasıtasıyla içerideki bütün veri tabanını çaldı, bütün veri tabanını. Kişisel
veri, kişisel sağlık verisini koruyamadık, düzenleme de yoktu. Çaldı bütün
bilgiyi, ben de bunu çıktım söyledim. Bana da 60 bin lira tazminat davası
açtılar. 
Dava
geçenlerde sonuçlandı. Beni 60 bin lirayı ödemekten, benim sözlerimi ihbar
kabul eden bir müfettişin harekete geçip konuyu incelemesi sonucunda anlattığım
her şeyin doğru olması, mahkemenin gerekçeli kararında, bırakın tazminat
ödemeyi, çok önemli bir şeyi, işte bizim ortaya çıkardığımızı falan anlattı.
Ben bu hikâyeyi şundan anlatıyorum, haklı çıktım, dava kazandım falan filan
diye değil: Bu mesele, ticari bakılmayacak, eski milletvekilinin lobisine, işte
bakanları, bürokratları ikna etmesine, gelip oralarda buralarda kulis
yapmalarına falan aldanılmayıp, bu kamu kurumu niteliğindeki meslek örgütünün
önemini kavrayıp -bu Türk Eczacıları Birliğidir, Türk Tabipleri Birliğidir,
Barolar Birliğidir- onlarla birlikte projeler geliştirip -denetimse denetim- ne
yapılacaksa yapılsın ama bazı alanlar var ki ticarileştirmemek lazım. Sebebi
şu: Hastaların bilgilerini almış, hastaya “İlacın bitti, ilacını getireyim.”
diyor. Örneğin, hemofilinin bir türü, faktör 9, Türkiye'de yok, milyonda bir
olan bir faktör eksikliği. Aileye gidiyorlar, diyorlar ki... Türkiye'de bu
hemofili ilaçlarının tamamı mor reçeteye girdiği sırada, sıralı dağıtım
sistemini Türkiye'de ilk kuran Eczacı Odasının Başkanı olarak söylüyorum:
Hemofilili çocukları bulup birbiriyle evlendirip hemofilili nesiller üzerinden
o ilacı satmaya çalışan vicdansızlığı düşünün. Bu verileri çaldırdığınızda
diyor ki: “Senin kızın dizini bir kanattırıverirsek faktör 9 kullanılmadan
durmayacak. Ben 30 milyarlık ilaç satacağım, sana da 3 milyar vereceğim.” bütün
gün 30 liraya hamallık yapan bir babaya. Bambaşka bir vicdan muhasebesi,
bambaşka bir insanlık dramı, insanlık suçu. Bu yüzden bu kanunlar, bu yüzden bu
düzenlemeler çok önemli.
Hepinizden
rica ediyorum, Sayın Bakandan rica ediyorum -özellikle Gümrük Bakanı da bu işin
önemli bir yerindedir- bu işi ahbaba, çavuşa, yandaşa, kardeşe, bilmem neye
değil, bırakın o alanlardan dışarıda kalsınlar. Bana kalsa, siyasilerin tüm
akrabaları her türlü ticari faaliyetin dışında olsun da, bırakın, yiyeceklerse
imar rantı yesinler ama hemofilili çocukların bilgilerinin peşinde kimse
koşmasın. Bu tip yanlışlardan bu ülkeyi uzak tutmak lazım. Burada bir etik
karar alsın, hiç olmazsa sağlık alanında siyasi ilişkiler sonucunda bu tip
işlere girilmesine engel olunmasıyla ilgili Bakanlar Kurulu kendi içinde bir
karar alsın, bir irade koysun; düzenlemeyi hep beraber yaparız. Bu işleri
meslek örgütlerine bırakın, bu işleri ticarileştirmeyin. Bu sağlık verilerinin
korunması da, bizim ülkemizin, bu Parlamentodaki tüm partilerin, hepimizin
kendi namusumuzu, onurumuzu, şerefimizi nasıl koruyorsak, en ufak bir şeyde
yanlış anlamada herkes ayaklara kalkıyorsa, bu hepsinden çok daha önemli.
Hepinize saygılar sunuyorum.
Teşekkür ederim. (CHP sıralarından
alkışlar)
BAŞKAN – Maddeyi oylarınıza sunuyorum:
Kabul edenler… Kabul etmeyenler… Madde kabul edilmiştir.
3’üncü maddeyi okutuyorum:
MADDE 3- (1) Bu Kanun hükümlerini
Bakanlar Kurulu yürütür.
BAŞKAN – Madde üzerinde söz isteyen,
Halkların Demokratik Partisi Grubu adına Hakkâri Milletvekili Nihat Akdoğan.
(HDP sıralarından alkışlar)
On dakikadır süreniz. 
Buyurun.
HDP GRUBU ADINA NİHAT AKDOĞAN (Hakkâri) –
Sayın Başkan, değerli
milletvekilleri; hepinizi saygıyla selamlıyorum. 
Doğrusu, çoktandır,
böyle, Hükûmetin dile getirmesi belki bu süreçte ne kadar doğruydu, illerin
taşınmasıyla ilgili, bu Hakkâri’nin ve Şırnak’ın taşınması. 
Değerli arkadaşlar,
her şehrin bir tarihi, bir mazisi, bir geçmişi, bir kültürü vardır ve o şehir
şehir olana kadar binlerce, on binlerce yıllık bir tarihi var. Bu tarihte büyük
ezilmişlikler, büyük kahramanlıklar, büyük kültürel miraslar geride bırakarak
orası bir şehir oluyor. Bakın, bizim bulunduğumuz şehir 1924’te şehir oluyor,
1935’te Van’a bağlanıyor, 1936’da tekrar il oluyor ama bugün Hükûmet… 
Değerli arkadaşlar,
biz buradaki Parlamentonun ne kadar önemli olduğunu düşünüyoruz. Her birimiz
farklı bir yerden geliyoruz; farklı bir kültürü, farklı bir ideolojiyi buraya
getiriyoruz; demokrasi içerisinde kendimizi ifade etmeye çalışıyoruz. Buradaki
şehirler üzerinden de kararlar verilirken şehirlerin taşınmasına yönelik, siz
oradaki halkla, esnafıyla, siyasetiyle, oradaki çok kıymet biçtiğiniz, bizim de kıymet biçtiğimiz muhtarlarla siz görüşmeden,
binlerce yıllık kültür eserlerini geride bırakan Ahmedi Hani’nin memleketini,
Fakiye Teyran’ın memleketini, Ali Hariri’nin memleketini bir anda siz ilçe
düzeyine, hatta kasaba düzeyine düşürmeye çalışıyorsunuz.
Burada
bakın demin söyledik, sanayisi olmayan, tarımı olmayan, hayvancılığı olmayan
bir şehre, memur şehri olan bir şehre siz bir anda diyorsunuz ki: “Biz burayı
beğenmedik, başka bir yere taşıyacağız.”
Değerli
arkadaşlar, eğer 21’inci yüzyılın demokratik siyasetinden bahsedeceksek,
demokrasisinden bahsedeceksek, bir anda şehirlerin yerlerini nasıl iki kişinin
kararıyla değiştirebiliyoruz? Ve gideceğimiz yeri, ilk başta ben şunu
söyleyeyim, devletin oradaki bürokratları orayı beğenmiyor coğrafi yapısından
dolayı. Bakın, havaalanı yapmışız oraya. Karşı değiliz. Hükûmetin burada onlara
bir sözü de vardı: “İşte, biz Yüksekova’yı il yapacağız.” Yapamadınız, şimdi
geliyorsunuz doğrudan, “Biz bu şehri kasabaya döndüreceğiz.” Havaalanı
yapmışsınız oraya, dört buçuk aydır, değerli arkadaşlar, kışın oraya uçak
inemiyor, zemini balçıktır, sazlıktır.
Yani
eğer muradınız, isteğiniz şehri daha geliştirmekse buna hepimiz razıyız ama
öyle bir niyet yok. Burada, Yüksekova’da bugün birçok insanın yıllardır
yaşadığı yere bir anda kamulaştırma kararı veriliyor.
Peki,
bu insanları da nereye götüreceğiz? Şehir yok, o şehri taşıyacak kapasitesi
yok. Ama bir anda “Üç ay içerisinde biz tabelaları değiştireceğiz…” Ben bunu
doğru bulmuyorum.
Değerli
arkadaşlar, eğer siz oradaki şehrin hendeklerle değil, bir anda binlerce
memurun çalıştığı bir yeri, aileleriyle birlikte hesaplayıp 30 bin insanın göç
etmesini kabul ediyorsanız, vicdanlarınız kabul ediyorsa biz bir şey demiyoruz.
Değerli arkadaşlar, oradan gelen insanlar doğrudan Hükûmet yetkilileriyle de
görüşüyorlar burada. Gerçekten orada -şu anda belki konu değildi ama- şu anda
Hükûmete yönelik gerçekten büyük bir kırılma olmuştur. Kültür kitabını
bastığınız, Kültür Bakanlığı tarafından basılan kitaba rağmen, oradaki bütün
söylemlerinde Hükûmetin, Başbakanın, Cumhurbaşkanının söylemlerinde Ahmedi Hani’den
bahsederken bir anda çıkıp Ahmedi Hani’nin kemiklerini sızlatmaya ve birçoğunun
kemiklerini sızlatmaya hakkımızın olmadığını ben buradan belirtmek istiyorum. 
Değerli
arkadaşlar, belki burada arkadaşlarımız buraya gelirken sırf sizleri yormak
için değil, gerçekten de eğer siz bu Parlamentoya kanun tasarılarını
getiriyorsanız her partinin burada söz söyleme hakkı olmalı. Neyin üzerinden
konuşacağız? Kişisel verilerden bahsediyoruz. Bugün burada yaşayan ve siyasetin
en üst mertebesinde görev yapanlar, hiçbirimizin kişisel verileri, biz şundan
yüzde yüz emin olabilir miyiz, yarın basında çıkmayacak ve bunu da buradan,
eğer bunun üzerinde gelip burada sözümüzü söylemezsek, o ortaya konulan
kasetler, birçok insanın namahrem bilgilerini kamuoyuyla paylaşan durumunu biz
buradan görüşmezsek… “İşte, HDP burada bize eziyet ediyor.” Öyle bir algınızın
olmaması gerekiyor. Bizi halk buraya gönderdi, dolayısıyla biz son saatimize
kadar, son maddesine kadar biz burada görüşlerimizi belirteceğiz. Buradaki
amacımız, maksadımız hiç kimseyi rahatsız etmek değildir. Biz bunun için
buradayız. Bugün ülkemizin birçok sorunu vardır. Bu sorunların tartışılacağı
yer de, sözün söylenmesi gereken yer de burasıdır. Bunun için arkadaşlarımızın
rahatsız olmasına gerek yok. 
Ben,
Hükûmeti burada bulmuşken, gerçekten, Hakkâri’ye yönelik bu kararın özellikle
tekrardan gözden geçirilmesini talep ediyorum. Gerçekten de Hükûmetin, oradaki
halkın talebi olmayan, isteği olmayan, bir anda ortaya çıkan bu ilin taşınması,
kasaba düzeyine düşürülmesinin ben gözden geçirilmesi gerektiğini düşünüyorum. 
Arkadaşlarımızı
saygıyla selamlıyorum. (HDP sıralarından alkışlar) 
BAŞKAN
– Maddeyi oylarınıza sunuyorum: Kabul edenler… Kabul etmeyenler… 3’üncü madde
kabul edilmiştir.
Böylece
tasarı üzerindeki görüşmeler tamamlanmıştır. 
Tasarının
tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir.
Oylama
için üç dakika süre veriyorum.
Oylama
işlemini başlatıyorum.
(Elektronik
cihazla oylama yapıldı)
BAŞKAN
– Sayın milletvekilleri, Kişisel Verilerin Otomatik İşleme Tabi Tutulması
Karşısında Bireylerin Korunması Sözleşmesinin Onaylanmasının Uygun Bulunduğuna
Dair Kanun Tasarısı açık oylama sonucu:
“Kullanılan
oy sayısı : 190
Kabul : 187

Ret : 2
Çekimser : 1 (*)

 Kâtip
Üye Kâtip Üye
 Fehmi
Küpçü  Sema Kırcı
 Bolu Balıkesir”
Böylece tasarı,
kabul edilmiş ve kanunlaşmıştır.
7’nci sırada yer
alan Türkiye Cumhuriyeti Hükümeti ile Somali Federal Cumhuriyeti Hükümeti
Arasında Savunma Sanayi İşbirliği Anlaşmasının Onaylanmasının Uygun Bulunduğuna
Dair Kanun Tasarısı ile Milli Savunma Komisyonu ve Dışişleri Komisyonu
Raporlarının görüşmelerine başlayacağız.
7.- Türkiye Cumhuriyeti Hükümeti ile Somali Federal
Cumhuriyeti Hükümeti Arasında Savunma Sanayi İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/307) ile Milli Savunma
Komisyonu ve Dışişleri Komisyonu Raporları (S. Sayısı: 4) (xx)
BAŞKAN – Komisyon? Burada.
Hükûmet? Burada.
Komisyon Raporu 4 sıra sayısıyla
bastırılıp dağıtılmıştır.
Tasarının
tümü üzerinde söz isteyen gruplar adına Milliyetçi Hareket Partisi Grubu adına
Isparta Milletvekili Nuri Okutan.
Sayın
Okutan, buyurun. (MHP sıralarından alkışlar)
Süreniz
yirmi dakikadır. 
MHP
GRUBU ADINA NURİ OKUTAN (Isparta) – Sayın Başkanım, değerli milletvekilleri;
Milliyetçi Hareket Partisi Grubum adına Türkiye Cumhuriyeti ile Somali Federal
Cumhuriyeti arasında savunma sanayi anlaşmasının onaylanmasıyla ilgili söz
almış bulunmaktayım. Herkesi saygıyla, hürmetle selamlıyorum.
Madem
inada bindi, ben de bütün bu çalışmalarımızı sizlere aktarmak arzusundayım.
Esasen Somali’den çok, Afrika’yı belki konuşmamız icap eder çünkü Afrika, bizim
için hem ülkemizin ekonomik geleceğiyle ilgili hem kültürel bağımızla ilgili
fevkalade önemli bir kıta ve bu konuda da çok ciddi boşluğun olduğunu
düşünüyorum. Bu bakımdan Somali’yle ilgili, Afrika’yla ilgili kısaca tarihî
süreci de içine alacak ve… 
BAŞKAN
– Sayın milletvekilleri, salonda bir uğultu var. Lütfen, hatip kürsüde
konuşuyor, hatibin insicamını bozmayalım.
NURİ
OKUTAN (Devamla) – ...daha sonra da belki, son dönemde Afrika’yla ilgili güzel
çalışmalar var, onların da burada yâd edilmesi lazım geldiği kanaatindeyim.
Belki de bununla birlikte birtakım eksiklikler var, onları da burada dile
getirmek arzusundayım.
Esasen,
bizim Afrika’yla ilişkimiz 860’lı yıllara dayanıyor ve Tolunoğulları’yla
başlıyor, İhşidiler, Eyyubiler ve Memluklar’la devam ediyor. Daha sonra da
Osmanlı ve Türkiye Cumhuriyeti’yle beraber bin iki yüz yıllık ilişkimiz söz
konusu. 
Yıllar
öncesine uzanan ve ilkeli bir tarihî geçmişe dayanan Türkiye’nin Afrika’yla
ilişkileri, zaman zaman inişler çıkışlar arz etmekle birlikte hep güçlü olmuş.
Cezayir, Tunus, Trablusgarp, Mısır ve Habeşistan yaklaşık 500 -doğrudan
İstanbul’dan gönderilen- yönetici tarafından idare edilmiş. Diğer taraftan,
Türkiye, İkinci Dünya Savaşı akabinde Afrika ülkelerinin bağımsızlığını kazanma
süreçlerini aktif biçimde desteklemiş. Yine, birçok Afrika ülkesi, bağımsızlık
mücadelesi, laik, demokratik kurumların inşası gibi konularda ülkemizi örnek
almış. Bağımsızlıklarını kazanan bu ülkelerin pek çoğu, muhakkak genç
cumhuriyetimizi, Atatürk ve arkadaşlarının Millî Mücadele ruhunu ilham kaynağı
olarak görmüşler ve Türkiye, 1985 yılında Devlet Planlama Teşkilatının Gambia,
Gine, Moritanya, Senegal, Somali ve Sudan’ı içine alan kapsamlı bir yardım
paketi programı başlatmıştır. Ülkemizin 1998 yılında Afrika Eylem Planı’nın
kabulüyle Afrika’ya yönelik artan ilgisi, 2003 yılı başında Afrika ülkeleriyle
ekonomik ilişkilerin geliştirilmesi stratejisi hazırlanmasına ve 2005 yılının
da “Afrika Yılı” ilan edilmesine zemin hazırlamıştır.
2008
yılında Türkiye-Afrika İş Birliği Zirvesi’nin düzenlenmesiyle ilişkilerde bir
yeniden yapılanma dönemi süregelmiştir. Bugün bu anlaşmaları onaylıyor ve
ilişkilerin bu noktaya gelmesini tartışıyorsak bugüne kadar yapılan çalışmaları
takdirle karşılamak ve anmak icap eder düşüncesindeyim. 
Toparlayıcı
güç ve sinerji oluşturma özelliğiyle bilhassa TİKA ve sivil toplum
kuruluşlarının çalışmalarını hayırla yâd etmek de hakkın teslimi anlamına
gelecektir. Kapasite geliştirme faaliyetlerinin yanı sıra Türkiye, TİKA ve
sivil toplum kuruluşları aracılığıyla okul ve hastanelerin yapımı gibi sosyal
hizmetlerin sağlanması için altyapıları inşa ederek birçok projeye imza
atmaktadır. Bunlar güzel çalışmalar, bu güzel çalışmalara sivil toplum
kuruluşlarının örnek çalışmaları da katılınca… Ve bilhassa Isparta’dan,
Yalvaç’tan, Sücüllü’den Büyükkabaca kasabasından hemşehrilerimin de kendi
imkânlarıyla hem içme suyu hem de sulama suyu ve tarım teknikleri, küçük bakım
onarım atölyeleri kurma gibi fevkalade faydalı ve başarılı çalışma yaptıklarını
da buradan övünerek paylaşmak isterim. “Patpat” diye bilinen, çok amaçlı
tasarımı ve mühendisliği yine hemşehrilerim tarafından yapılan araçları orada
ürettiler ve o insanlara bilhassa meccanen yardımda bulundular, onlara taban
suyunun çıkarılması ve tarımda kullanılmasını öğrettiler. 
Yine,
Isparta Valimiz Vahdettin Özkan’ın kıymetli eşi Ruhan Özkan’ın himayesinde
Isparta Valiliği, Avrupa Birliği Projeleri Koordinasyon Merkezi Heyeti
tarafından organize edilen ildeki ilgili kamu kurum ve kuruluşlarının yanında
bazı sivil toplum kuruluşları ve mahalle muhtarlarının da katkısıyla Mahalle Anneleri
Projesi uygulandı. Ancak, bu iyi niyetli güzel çalışmalar daha kapsamlı ve ülke
genelinde yaygınlaştırılarak kurumsal hâle getirilme ve bilhassa hanımların
üretici hâle getirilmesi bakımından Afrika’ya örnek proje olarak taşınmalıdır.
Yine, Türkiye Barolar Birliği desteğiyle Isparta Barosu Başkanı Avukat Gökmen
Hakkı Gökmenoğlu’yla yine Baro Kadın ve Çocuk Hakları Komisyonu Başkanı Avukat
Ayfer Eseryel ve barodan bir grup avukat arkadaşlar tarafından bir çalışma
başlatılmış ve bu çalışma aile birliğinin güçlendirilmesi ve suçun önlenmesine
yönelik bilhassa kız ve kadınlarımızın fırsat eşitliğinden faydalanmasını
içeren çalışmalarını model alıp belki de değerli Isparta Valiliği ve Baro
Başkanlığıyla iş birliği yapılıp Afrika coğrafyasında bu tecrübelerden muhakkak
faydalanmalıdır.
Uluslararası
alanda rekabetin acımasızlığı dikkate alındığında ise ülkemiz adına müspet
girişimler olarak algılanan Afrika süreci, Çin, Hindistan, Amerika Birleşik
Devletleri, Kanada, Japonya, Brezilya gibi ülkelerin faaliyetleriyle mutlaka
devamlı mukayese edilmelidir. Bu ülkeleri dikkate aldığımızda, Afrika’da
maalesef henüz daha biz yolun başında sayılmaktayız. Aksi takdirde, küçük büyük
atılan adımları sadece kendi içimizde değerlendirmiş olacağız. Oysaki, bu
acımasız çark eğer yakından takip edilmezse bir süre sonra sınırlı
etkileşimlerle yetinmiş kalacak ve çok da fazla etkisini gösteremeyecek.
Son
dönem Afrika’da büyükelçilik sayımız da artırıldı, bu, iyi bir gelişme. Ancak
açılan büyük elçiliklerimiz için yeterli personel temin edilmekte midir? Hatta
bir diplomat, büyükelçi yapılırken sadece Dışişlerinde büyükelçi olmak için
kadronun yeterli olması mı gözetilmektedir? Görev alacağı ülke hakkında asgari
bilgi seviyesi dahi olmayan bir diplomat orada ülkemizi ne ölçüde temsil
edecektir? Sadece Ankara ile bulunduğu başkent arasında sıradan diplomatik
işlemlerin takibiyle mi yetinecektir? Kıtayı tanımayan, kıtayla gönül bağı
kuramayan diplomatın hangi ülkeye ait olması önemli değil, başarılı olma
şansının çok zayıf olacağı hepimizin malumlarıdır. Açılan büyükelçiliklerimizin
kaçında son derece önemli olan ekonomik müşavirlik bulunmaktadır? Bunların
Afrika ülkelerinin gerçekleri konusunda birikimlerinin daima tartışma konusu
olarak iş çevrelerine yansımakta olduğunu biliyor muyuz? Genç memurlarla ve de
gittikleri ülkelerin dillerini gereği gibi bilmeyen diplomatlarla alınacak
mesafe son derece sınırlı kalıyor; bunun farkında değil miyiz? Aslında mesele,
ülkemizde yeterli insan bulunmadığı değil, gerekli seçimlerin itinayla yapılıp
yetiştirilmediği meselesidir. Kamu kurumlarımız adına gönderilen görevliler de
Afrika konusunda diplomatlarımız gibi donanım yapılmadan gönderildiği bir başka
eleştiri konusu değil midir? Eğer bir an evvel hayati görevler için Afrika
konusunda ciddi bir eğitim verilmeden gidecek görevliler sadece o makamı
doldurmakla yetineceklerse bu, fevkalade vahim bir sonuç doğuracaktır. Bir an
evvel, bu hayati görevler için atanan memurlar, atanmadan önce bölge ve ülkeyle
ilgili ciddi eğitimden geçirilmeli, buna göre atama yapılmalıdır. 
Sivil
toplum kuruluşlarımızın kıta ülkelerinde çok değişik insani yardım yaptıkları
bilinmektedir. Afrika’nın kıta içi ve kıtalar arası etkinliğinde Türkiye’nin
çok çekingen davrandığına dair ciddi işaretler de vardır maalesef. Diplomatlarımız,
sömürgecilerin geçmişteki etkinliğinin hâlâ devam etmesi konusunda ülkemizi
onların önüne geçirecek ilişkiler ağını aradan geçen yaklaşık on senedir
kuramamışlar ve acemilikleri devam etmektedir. 
Afrika
araştırmaları konusunda ülkemizin yeterli akademisyene sahip olmadığı
ortadayken bu alanda en ufak uzmanlığı olmayanlar, açılan araştırma
merkezlerine idareci, hatta öğretim görevlisi yapılmaktadır. Burada Afrika’nın
önemi, idarecilerimiz tarafından ya da karar vericilerimiz tarafından anlaşılmıştır
ama bu anlaşılma yeterince uygulamaya yansımamaktadır. Tam bir adam
kayırmacılık, adama kadro bulma anlayışı hüküm sürmekte ve bu çok hayati
görevler maalesef tam anlaşılan, beklenilen gibi sonuç doğurmamaktadır. 
Afrika’nın
önde gelen yerel dilleri, Paris, Londra ve daha birçok Batı kentinde akademik
programlarla öğretilmekte ama Afrika’da bilhassa kamuda ciddi yetişmiş eleman
açığı bulunmakta olup, bir hafta, on günlük kurslarla sağlanması yerine en az
altı ay, bir sene, bunlar gerek ülkemizden gitmeden gerekse ülkemizden
gittikten sonra formasyon programlarına tabi tutulmalılar. Kıtada eğitim
seviyesi çok düşük ve sınırlı, matbuat birçok ülkede yok denecek kadar az,
Türkiye bu konuda henüz ciddi hamlelere girişmedi, bunun ne anlama geldiğinin
farkında değil gibi görünüyor. Türkiye’de okuyan Afrikalı öğrencilerin,
getirildikleri ülkelerin genelde en zeki çocukları olmadıkları dile
getiriliyor. Türkiye, milyonlarca dolar harcadığı bu projeye çok sıkı bir seçim
süreci geçirmelidir, üç beş dakikalık mülakatlarla doktora ve yüksek lisans,
hatta lisans öğrencileri almamalıdır. Eğitim konusunda bilhassa
üniversitelerimizde öğrenci akışı için vize dâhil ciddi kolaylıklar
sağlanmalıdır. Bilhassa Libya’da tedavi hizmetleri için Türkiye’ye gelmek
isteyen vatandaşlara vize kolaylığı sağlanmalıdır. Ekonomik anlamda Afrikalı iş
adamları ve tüccarlarla ortak iş yapan vatandaşlarımızın haklarının korunması
için gerekli hukuki süreçlerin bir an evvel tamamlanması; yine, çifte
vergilenme anlaşmalarının tüm ülkelerle bir an evvel tamamlanması
sağlanmalıdır. Hükûmet, Fransa ve Amerika Birleşik Devletleri başta olmak üzere
onların dümen suyuna girme yerine oralarda “muhalif gruplar” adı altında ne
idüğü belirsiz çetelerle yan yana durmak yerine doğrudan halkla irtibata geçmeli
ve halkın temsilcileriyle temas kurmalıdır.
Bu
duygu ve düşüncelerle yüce Meclisi saygıyla, hürmetle selamlıyorum. (MHP
sıralarından alkışlar)
BAŞKAN
– Tümü üzerinde Bitlis Milletvekili Mizgin Irgat? Yoktur.
Tümü
üzerindeki görüşmeler tamamlanmıştır.
Maddelere
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
1’inci
maddeyi okutuyorum:
TÜRKİYE CUMHURİYETİ
HÜKÜMETİ İLE SOMALİ FEDERAL CUMHURİYETİ HÜKÜMETİ ARASINDA SAVUNMA SANAYİ
İŞBİRLİĞİ ANLAŞMASININ ONAYLANMASININ UYGUN BULUNDUĞUNA DAİR KANUN TASARISI
MADDE 1- (1) 25 Ocak 2015 tarihinde Mogadişu’da
imzalanan “Türkiye Cumhuriyeti Hükümeti ile Somali Federal Cumhuriyeti Hükümeti
Arasında Savunma Sanayi İşbirliği Anlaşması”nın onaylanması uygun bulunmuştur.
BAŞKAN
– 1’inci madde üzerinde, Halkların Demokratik Partisi Grubu adına Diyarbakır
Milletvekili Çağlar Demirel.
Sayın
Demirel, buyurun.
On
dakikadır süreniz, buyurun.
HDP
GRUBU ADINA ÇAĞLAR DEMİREL (Diyarbakır) – Teşekkürler.
Sayın
Başkan, değerli milletvekilleri; evet, geç bir saat oldu, hepimiz bunun
farkındayız. Ama bizim arkadaşlarımız üç gündür, aynı zamanda, açlık
grevindeler ve biz üç gündür bu Parlamentodayız, geç saatlere kadar, sabahlara
kadar bekliyoruz, hiç çıkamadık. Bugün de bu şekilde Parlamentonun sorumluluk
ve görevini yerine getirmesi için hep birlikte buradayız. 
Ben,
bugünkü, şu anki konuşmamda biraz sağlık politikalarına değinmek istiyorum.
Sağlıkla ilgili yaşanan sorunların aslında ne kadar katmerli olduğunu hepimiz
biliyoruz. Belki hepsini birlikte burada anlatamayacağız ama birkaç şeye sadece
değinmek istiyorum. 
Bizler
sağlık politikalarını ele alırken özelde kadın sağlığı, çocukların sağlığı, aşı
sorununu gidermek ve halkın sağlık politikalarından, sağlık hizmetlerinden daha
rahat yararlanmasını sağlamak amacıyla sağlık merkezleri, ana-çocuk sağlığı
merkezleri oluşturuldu mahallelerde. Halkın sağlık hizmetinden rahatlıkla
yararlanabileceği alanları oluşturmaya çalıştık ama şu anda bakıyoruz ki halkın
sağlık hizmetinden yararlanmasının yerine, daha çok, sağlık merkezleri birer
mekân olarak görülerek özelde Diyarbakır’da kırsal mahallelerde, Bağlar’da,
Sur’da ve birçok il ve ilçelerin kırsal, yoksulların olduğu bölümlerinde,
özelde de sağlık merkezlerinin bir bina olarak düşünülerek boşaltıldığını ve oraların
daha çok, askerî karargâh olarak kullanıldığını gördük. Yani sağlık
politikalarını eleştirirken aynı zamanda, halkın ücretsiz, rahat bir sağlık
politikasını geliştirmesini gerektirirken ne yazık ki var olanlar bile
elimizden gitmiş durumda. Yani halkın kolaylıkla ulaşabileceği alanlarda
karakollar oluşturmak, güvenlik güçlerini oraya yerleştirerek halkla güvenlik
güçlerini karşı karşıya getirmek politikası uygulanmaya çalışılıyor. 
Evet “Hastane açıldı.” deniliyor.
Hastanelerin yetersizlikleri, fiziki koşulları, orada çalışan personelin
gerçekten koşullara uygun bir şekilde çalışma imkânlarının olmadığını gördük. 
Özelde de yönetim anlayışına
baktığımızda, hastanelerde ve sağlık hizmeti sunulan yerlerde yönetim
anlayışları tamamen tepeden atama sistemiyle gerçekleştirilen bir yönetim
aşamasıdır ama oysaki her yerde kendi alanını kendisi belirleyen, kiminle nasıl
çalışmak istediğini belirleyen insanlar olmalıdır. Tepeden atamalar neyi
beraberinde getirir? Yolsuzluğu beraberinde getirir. Gerçekten iyi, kaliteli
bir hizmeti üretmek değil, daha çok kârı düşünerek bireysel çıkarları ön plana
çıkaran bir durumu gerektirir. O yüzden hastanelerdeki hem fiziki koşullar hem
oradaki sağlık personelinin çalışma koşulları, hizmet üretmeleri hem de aynı
zamanda yönetimdeki uyum açısından da sorunları beraberinde getirir. 
Evet, sağlık politikalarını ifade ederken
daha önce de söyledik, sağlık emekçilerinin sorunlarını bire bir dinlemek ve
onlarla birlikte çözüm üretmek önemlidir. Bugün sağlık emekçileri, Diyarbakır’da,
Ankara’da, İstanbul’da, yaşanan sokağa çıkma yasaklarıyla, yaşanan hak
ihlalleriyle birlikte kendilerini ve sağlık personelinin de yeterli derecede
korunmadığı ve katledildiği bir ülkede ne yazık ki nöbet tutma eylemleri
gerçekleştirmişlerdir. 
Özellikle sağlık emekçilerine yönelik
baskı, zulüm, çok net olarak biliniyor. Bunun en büyük örneğini sağlık
emekçileri, ambulanslarla sağlıkçılar olarak gidip hastaları yerinden almak ve
hastalara yardımcı olmak görevini yerine getirirken ne yazık ki yollarda, ambulanslarda
katlediliyorlar ve bunlar aynı zamanda ne sağlık hizmetini yerine
getirebiliyorlar ne de kendi yaşamlarını koruyabiliyorlar. Bunları bir bütün
olarak düşündüğümüzde, aslında sağlık politikasında halka ücretsiz sağlık
hizmeti yürütmek yerine özel sektöre daha fazla kâr sağlaması amacıyla daha
büyük yatırımlar yapıp özel sektörü daha fazla güçlendiren bir anlayış söz
konusudur. 
Bu
yüzden, genel olarak baktığımızda sağlık politikasına, özellikle de kadın
sağlığı ve kadın doğum konusunu ele aldığımızda, kadını, sadece bir nüfus
yoğunluğu ve demografik açıdan bakarak, eve kapatan bir zihniyet söz konusudur.
Hastanelerde kreşlerin açılması gerekirken kadınların çocuk doğurmasına yönelik,
evlere hapsedilmesi ne yazık ki en fazla görülen bir durumdur. Oysaki kadının
kendi iradesiyle kaç çocuk doğuracağına karar vereceği bir ortamda, bir ülkede,
ne yazık ki Cumhurbaşkanının kadınlara biçmiş olduğu, işte, kaç çocuk
doğuracağına dair kararı bile veren bir ülkede yaşıyoruz. 
Ben
şunu ifade etmek istiyorum: Bizler ana-çocuk sağlığı olarak ifade edilen,
sağlık ocaklarında, kadınların kaç çocuk yapacağı, hangi aile planlaması
yöntemini kullanacağına kendilerinin karar vereceğini ve bu hizmetin oralarda
daha sağlıklı bir şekilde yürütülmesi gerektiğini ifade ettik ama görüyoruz ki
bu imkânlar gittikçe kısaltılarak kadınların sadece çocuk doğurmayla bir kenara
bırakılması, ötekileştirilmesi ve hiçleştirilmesi söz konusudur. Asla bunu
kabul etmediğimizi ifade etmek istiyoruz. Kadınların, kendi iradeleriyle
yaşamlarını idame ettirmeleri, kendi özgürlük ve demokrasi anlayışıyla hareket
etmelerini sağlayan bir ülke istiyoruz aslında. Bu, kadınların genel anlamda
hem sağlık politikasında hem eğitimde hem istihdamda hem de görünmeyen emeğinin
görünür kılınır bir aşamaya gelmesinde önemlidir. 
Bunun
için kadının daha çok… Daha önceki torba yasalarda da ifade ettik, bir kez daha
ifade etmek istiyorum. İşsizlik Fonu’ndan ödendiği ifade edilen yarı zamanlı
çalışmalarda, aslında çocuk doğurup, evde oturup İşsizlik Fonu’ndan ödenen
paralarla daha çok işverenler kayrılmakta ve kadınlara ödenen fonların aslında
işsizlere ödenmesi gereken bir fon olduğunu ifade ediyoruz. O zaman şunu
öneriyoruz, kadınlara yani genel olarak da söylüyoruz: Gelin bir pozitif
ayrımcılık yaparak hizmetini doldurmuş kadınların yaş sınırını ortadan
kaldıralım. Madem bir çalışma yapmak istiyoruz, o zaman geçmiş dönemde yapılan
uygulamada yani değiştirilen uygulamanın ötesine geçip kadınlara bir pozitif
ayrımcılık yaparak İşsizlik Fonu’ndan ödenmesi gereken ücretlerle değil,
aslında hizmetini doldurmuş olan kadınların yaşa takılmamasıyla birlikte bu
sorunu çok net olarak giderebiliriz. 
Aslında
bu saatte konuşmak, dinlemek ve algılamak biraz zor doğru, sizin de
dinlemediğinizi biliyorum. Ama biz konuşmaya, anlatmaya ve dinlemeye devam
edeceğiz diyorum.
Teşekkür
ediyorum.
BAŞKAN
– 1’inci maddeyi oylarınıza sunuyorum: Kabul edenler... Kabul etmeyenler...
Madde kabul edilmiştir.
2’nci
maddeyi okutuyorum:
MADDE
2- (1) Bu Kanun yayımı tarihinde
yürürlüğe girer.
BAŞKAN – Halkların Demokratik Partisi
Grubu adına Van Milletvekili Tuğba Hezer Öztürk.
Sayın Hezer Öztürk. Doğru mu?
TUĞBA HEZER ÖZTÜRK (Van) – Teşekkür
ediyorum, sağ olun.
BAŞKAN – Buyurun. (HDP sıralarından
alkışlar)
Süreniz on dakikadır ama daha kısa kesebilirsiniz,
takdir sizin.
HDP GRUBU ADINA TUĞBA HEZER ÖZTÜRK (Van)
– Sizi kırmayacağım, on dakika konuşacağım. 
Sayın Başkan, sayın milletvekilleri;
evet, ben de IŞİD üzerine konuşmak istiyorum.
HASAN BASRİ KURT (Samsun) – Somali
konumuz.
TUĞBA HEZER ÖZTÜRK (Devamla) – Konumuz
Somali biliyorum ama şöyle söyleyebilirim: Ne zaman ki uluslararası
bağlantılar, diyaloglar, diplomasi söz konusu olduğu zaman açıkçası tüylerimiz
ürperiyor ve hemen şu an, bu dönemde sıcaklığını yaşadığımız bir Orta Doğu
gerçekliğiyle karşı karşıya kalıyoruz. Dolayısıyla -ben biliyorum, yani bu
Somali’yle ilgili olan tasarı yasalaşacaktır- bir muhalefet partisi üyesi
olarak da bahsettiğim konuda düşüncelerimi ifade etmek istiyorum.
Şimdi, bu ülkenin Başbakanı “bir grup
öfkeli insan” diyerek Ankara’yı, Suruç’u, Diyarbakır’ı, o katliamları
yaşatanlara bir tahammül gösterdi ama öte taraftan, sadece bir “tweet” attığı
için -ifade özgürlüğü kapsamında ele aldığımız bu durumda- tahammül
gösteremeyip hemen tutuklayabildik insanları. Öte taraftan, yine, “bir grup
öfkeli insan” dediğimiz ve o kadar katliamlarına, bütün dünyanın lanet ettiği
bu vahşet ordusuna, bu örgüte Türkiye yine tahammül ederek dedi ki: “Elimizde
canlı bomba listeleri var ama kendilerini patlatmadan biz nasıl ele geçirelim,
nasıl eyleme geçelim?” Yani, diyor ki patlasın da biz parçalarını toplarız. Bu
şekilde de IŞİD’le mücadele ederiz diyor. Kusura bakmayın, IŞİD’in parçalanmış
parçalarıyla mücadele olmuyor. 
Daha vahim olanı, biliyorsunuz, Rojava’da
IŞİD’e karşı büyük bir mücadele söz konusu ve bu mücadele temelde PYD’nin,
YPG’nin ve YPJ’nin öncülüğünde ilerliyor. Türkiye Cumhuriyeti’ni yöneten
siyasal iktidar ise şunu söylüyor, daha doğrusu uygulamalarıyla şunu
gösteriyor: Şimdi, biliyorsunuz, orada IŞİD’le mücadele edip hayatını
kaybedenlerin bir kısmının -daha sonradan birçok ülkeden ve Türkiye’den de
katılım olmuştu- cenazeleri günlerce -ki basına yansıyan kısmıyla Aziz Güler’in
cenazesi elli dokuz gün boyunca- sınırda bekletildi. Yani, hepimizin lanet
ettiği bir örgüt var ve bizler bu örgüte karşı savaşanların ölüsüne bile karşı
koyuyoruz. Bu, aslında önümüzde çok net olarak şunu gösteriyor: Mevcut siyasal
iktidarın IŞİD’e, bırakın göz yummasını, göz kırpmasıdır bu; bu kadar açık ve
nettir. Siz bu vahşet ordusuna karşı savaşanların ölüsüne bile karşı
koyuyorsanız, bu, bunun kanıtıdır.
Sadece
onun üzerinden kanıt zaten aramıyoruz. Antep’te, Kilis’te, Adıyaman’da birçok
yerde yuvalandılar, büyüdükçe büyüdüler. Türkiye üzerinden geçmedikleri ülke,
eylem yapmadıkları yer neredeyse kalmadı ve bizler hâlâ “bir grup öfkeli insan”
diyebiliyoruz. İsmini değiştirdik, DEAŞ yaptık ama hâlâ parçalarının peşinden
koşuyoruz, “Patlasınlar da kendilerini toplarız.” diye uğraşmaya çalışıyoruz.
Kusura bakmayın, bu, IŞİD’le mücadelenin samimiyeti değil, IŞİD’le kol kola
gezmenin açık bir ifadesidir; bunu bu şekilde kabul etmek zorundayız.
Bakın,
size ben somut şeyler söylüyorum. Türkiyeli askerlerle IŞİD’in kol kola
fotoğrafları, telefon görüşmeleri var.
İLKNUR
İNCEÖZ (Aksaray) – Nereden aldın?
TUĞBA
HEREZ ÖZTÜRK (Devamla) - Bakın, basının, teknolojinin…
İLKNUR
İNCEÖZ (Aksaray) – Hangi basın, hangi basın? Tek cenahlı basın!
TUĞBA
HEREZ ÖZTÜRK (Devamla) - …bu noktaya geldiği yerde, bu soruyu sormanız gündemi
bu kadar geriden takip ettiğinizi gösteriyor.
İLKNUR
İNCEÖZ (Aksaray) – Sen mi ileriden takip ediyorsun? 
TUĞBA
HEREZ ÖZTÜRK (Devamla) - Bizim sizin satın aldığınız kalemşorlardan takip
etmediğimiz kesindir. 
İLKNUR
İNCEÖZ (Aksaray) – Biz kimseyi satın almayız. 
OKTAY
ÇANAK (Ordu) – Sen nereden takip ediyorsun, kaynağını bir açıklasana. Rusya’dan
mı alıyorsunuz?
TUĞBA
HEZER ÖZTÜRK (Devamla) – Bu yüzden Türkiye şu an ısrarla Orta Doğu’da bir hesap
peşinde, bir arayış peşinde ve bunu da IŞİD üzerinden ve benzeri, türevleri
olan çeteler üzerinden gerçekleştirmek üzere adım adım hareket etmeye
çalışıyor. 
İLKNUR
İNCEÖZ (Aksaray) – Biz, hiçbir zaman, hiçbir terör örgütüne yakın falan olmadık.
Sözlerini geri alacaksın! 
TUĞBA
HEZER ÖZTÜRK (Devamla) – Sırf bunu meşrulaştırmak adına da “PYD bizim için terör
örgütüdür, dolayısıyla biz PYD’yi kabul edemeyiz.” diyorlar.
İLKNUR
İNCEÖZ (Aksaray) – PYD’de de bizim için terör örgütüdür, KCK da, IŞİD de, DEAŞ
da. IŞİD demeyin, DEAŞ. 
TUĞBA
HEZER ÖZTÜRK (Devamla) – Niyetiniz nedir peki? Sanki orada IŞİD ile PYD mücadele
etmezse sizin ısrarla hayalini kurup da aslında hiçbir şekilde bununla ilgili
bir icraata geçmediğiniz ılımlı bir grup oluşacak mı orada? Hayır. Niyetiniz
tastamam, orada, Rojava’da, Kürtlerle birlikte oradaki halkların kuracağı
demokratik yaşamın temizlenmesi ve IŞİD’e bırakılmasıdır. 
FARUK
ÇATUROĞLU (Zonguldak) – Saçmalama ya!
TUĞBA
HEZER ÖZTÜRK (Devamla) – Adıyaman’a, Antep’e, Kilis’e bakın, saçmalığın
ağzınızdan çıkan laf olduğunu anlarsınız Beyefendi. 
AHMET
UZER (Gaziantep) – Hadi oradan! 
BAŞKAN
– Sayın milletvekilleri, lütfen… İstirham ediyorum. 
TUĞBA
HEZER ÖZTÜRK (Devamla) – O yüzden şu an ben burada mevcut siyasal iktidarın
yaptıklarını bir muhalefet partisi üyesi olarak eleştiriyorum, bu hakkımın da
olduğunu zaten düşünüyorum.
NAZIM
MAVİŞ (Sinop) – Sen ne konuştuğunu biliyor musun?
TUĞBA
HEZER ÖZTÜRK (Devamla) – Dolayısıyla, seviyeli bir şekilde cevap verirseniz, en
azından, ısrarla “Biz bu kadar oy aldık.” dediğiniz o halka, halklara saygı
ifadesi olacaktır. 
İLKNUR
İNCEÖZ (Aksaray) – Teröre, “terör örgütü” demeye hakkın yok ama değil mi? Her
şeye hakkın var, ona yok değil mi?
FARUK
ÖZLÜ (Düzce) – Senin bir kere bu millete saygın yok, millete. 
TUĞBA
HEZER ÖZTÜRK (Devamla) – İşte sizin kelime hazineniz bu: “Terör, hendek; terör,
hendek.” 
FARUK
ÖZLÜ (Düzce) –Senin bir kere ağzından PKK’ya dair bir tane aleyhte cümle çıksın
da öyle konuş burada. 
TUĞBA
HEZER ÖZTÜRK (Devamla) – Gelin buraya konuşun o zaman. 
İLKNUR
İNCEÖZ (Aksaray) – PKK terör örgütüdür. 
TUĞBA
HEZER ÖZTÜRK (Devamla) – Sayın grup başkan vekili dışında gelip burada bir
konuşanı görmedik çok fazla. Gelin burada konuşun. Bakın, birçok madde var.
Yirmi dakika, on dakika konuşun. Niye buraya çıkıp gelemiyorsunuz? Söyleyin,
niye gelemiyorsunuz? (HDP sıralarından alkışlar)
FARUK
ÖZLÜ (Düzce) - Papağan gibisiniz, papağan. Hep aynı şeyi konuşuyorsunuz,
bıktık.
TUĞBA
HEZER ÖZTÜRK (Devamla) – “Hendek” diyorsunuz ya, evet, bu ülkede bir hendek
var.
İLKNUR
İNCEÖZ (Aksaray) – Çukur, çukur. Düzeltiyorum, çukur. 
TUĞBA
HEZER ÖZTÜRK (Devamla) – Çukur var, evet; haydi, dediğinizi, çukuru kabul
edelim, tamam. 
İLKNUR
İNCEÖZ (Aksaray) – Çukur siyaseti. Oradaki Kürt kardeşlerim çukur siyasetinin
üstünü kapatıyor.
TUĞBA
HEZER ÖZTÜRK (Devamla) – O çukur nerede biliyor musunuz? AKP'nin kendi zihninde
yarattığı çukurdur, bu kadar nettir. Bunu kabul edin. Sizler Kürtlerin ülkeyi
bölme gibi bir talebi yokken halkları kutuplaştırarak…
YUSUF
BAŞER (Yozgat) – Hem bölüyorsunuz hem de konuşuyorsunuz ya! Hayret bir şey! 
TUĞBA
HEZER ÖZTÜRK (Devamla) – …birbirinden uzaklaştırarak, tam da bu gayeyle
geliyorsunuz. Ama, muhtemelen sizlerin haberi yok bundan.
YUSUF
BAŞER (Yozgat) – Yapma ya! 
TUĞBA
HEZER ÖZTÜRK (Devamla) – Çünkü, saray ne diyorsa, el kaldır indir, başka bir
şey yok.
YUSUF
BAŞER (Yozgat) – Hadi be!
İLKNUR
İNCEÖZ (Aksaray) – Siz öyle olmasını çok isterdiniz ama değil, öyle değil. 
TUĞBA
HEZER ÖZTÜRK (Devamla) – O yüzden, size oy veren halklara sonsuz saygımız var
ama gecenin bu saatinde sizlerin şu anki duruşunuzu, tarzınızı, olgunluğunuzu
görmelerini açıkçası sırf bu saygıdan dolayı istemeyiz biz. 
METİN
GÜNDOĞDU (Ordu) – Sen aynaya bak, aynaya! Sen kendin ilk önce bir aynaya bak!
TUĞBA
HEZER ÖZTÜRK (Devamla) – Biz aynaya değil, halkın kendisine bakıyoruz. 
NAZIM
MAVİŞ (Sinop) – Kendine bak, kendine! 
TUĞBA
HEZER ÖZTÜRK (Devamla) – “HDP sıraları nerede?” diyorsunuz ya, şu an o tanklar,
toplar şehirleri bombalarken o vekiller halkının yanındadır. 
YUSUF
BAŞER (Yozgat) – Hadi be! Ne bombalaması!
TUĞBA
HEZER ÖZTÜRK (Devamla) – Gel, gel, burada konuş. Gel burada konuş. Gel, gel,
burada konuş. Şov yapma bize, şov yapma oturduğun yerden. 
YUSUF
BAŞER (Yozgat) – Sizler katlediyorsunuz onları! 
NAZIM
MAVİŞ (Sinop) – Ne konuştuğunu bilmiyor!
BAŞKAN
– Sayın milletvekilleri, lütfen…
TUĞBA
HEZER ÖZTÜRK (Devamla) – Bu şekilde devam ederlerse bireysel konuşmak zorunda
kalacağım.
Bakın,
daha gece uzun. Bizler HDP olarak aşağı yukarı her maddede de konuşmaya
niyetliyiz. 
FARUK
ÖZLÜ (Düzce) – Boş konuşuyorsunuz, boş!
TUĞBA
HEZER ÖZTÜRK (Devamla) – O yüzden, eğer iktidar olmanın ağırlığını çoğunluğa
dayandırmadan, politikalarınıza güvenerek söylüyorsanız… 
SALİH
ÇETİNKAYA (Kırşehir) – Halk sizi ciddiye almıyor. 
TUĞBA
HEZER ÖZTÜRK (Devamla) – …her biriniz çıkıp teker teker bu söylediklerinizi,
sataşmanın ötesine geçerek samimiyetle konuşursunuz. Ama, aylardır buradayız,
sadece… 
YUSUF
BAŞER (Yozgat) – Kendin bile inanmıyorsun konuştuğuna!
OSMAN
BOYRAZ (İstanbul) – Senin adın ne?
TUĞBA
HEZER ÖZTÜRK (Devamla) – Bakın, sizi ilk defa görüyorum ha, ilk defa görmüş
oluyorum. 
OSMAN
BOYRAZ (İstanbul) – Ben de seni ilk defa görüyorum. Görmez olaydım.
TUĞBA
HEZER ÖZTÜRK (Devamla) – Yazık! Size oy veren o ildeki halklara yazıktır bu
anlamda. (AK PARTİ sıralarından gürültüler) 
METİN
GÜNDOĞDU (Ordu) – Sizin kastınız teröristler mi?
BAŞKAN
– Sayın milletvekilleri…
TUĞBA
HEZER ÖZTÜRK (Devamla) – Velev ki sizlerin bu bahsettiğim ve bahsetmediğim,
zamanımın yetmediği, mevcut bütün kirli politikalarınız o kendi açtığınız
hendeğe girecek ve o hendek o şekilde kapatılacaktır.
Teşekkür
ediyorum. (HDP sıralarından alkışlar) 
YUSUF
BAŞER (Yozgat) – Görüyoruz, görüyoruz!
IX.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Ahmet Aydın’ın,
ne Adıyaman ne Gaziantep ne de başka bir ilin bugüne kadar hiçbir terör
örgütüne prim vermediğine, PKK gibi PYD, YPG, YPJ ve DAİŞ’in de terör örgütü
olduklarına ve kınanmaları gerektiğine ilişkin konuşması
BAŞKAN
– Sayın milletvekilleri, özellikle Adıyaman Milletvekili de olduğum için bir
konuyu ifade etmek istiyorum, çok sıkça dile getirildi. Ne Adıyaman ne
Gaziantep ne de başka
bir il, bugüne kadar hiçbir terör örgütüne prim vermediği gibi, bilhassa PKK’yı
barındırmadığı gibi, DAİŞ’e de, IŞİD’e de asla prim vermedi, vermez de. (AK
PARTİ sıralarından alkışlar) 
TUĞBA HAZER ÖZTÜRK (Van) – Sayın Başkan, doğru, AKP
IŞİD’i terör örgütü olarak kabul etmediği için.
BAŞKAN – Ülkesine, milletine bağlı olan şehirlerimizdir.
Bütün bu şehirleri itham altında bırakmamak lazım. Her şehirde birtakım vakalar
çıkabilir ama lütfen, ne olursunuz, bunu bilelim. 
Bir de PKK gibi, PYD, YPG, YPJ ve DAİŞ’in de terör örgütü
olduklarını, bunları hepimizin, bölünmez bütünlüğümüz adına, Anayasa’ya
yaptığımız yemin adına, Anayasa’daki yemin metni üzerine sadık kalarak
lanetlememiz, kınamamız gerektiğini bir kez daha ifade etmek istiyorum. (AK
PARTİ sıralarından alkışlar) 
VIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
7.- Türkiye Cumhuriyeti Hükümeti ile Somali Federal
Cumhuriyeti Hükümeti Arasında Savunma Sanayi İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/307) ile Milli Savunma
Komisyonu ve Dışişleri Komisyonu Raporları (S. Sayısı: 4) (Devam)
BAŞKAN – Maddeyi oylarınıza sunuyorum: Kabul edenler… 
ÇAĞLAR DEMİREL (Diyarbakır) – Karar yeter sayısı
istiyoruz.(AK PARTİ sıralarından “Otur yerine!” sesi, gürültüler)
BAŞKAN – Geçti maalesef.
Kabul etmeyenler… Kabul edilmiştir.
ÇAĞLAR DEMİREL (Diyarbakır) – Ne biçim konuşuyorsun ya,
nasıl konuşuyorsun!
Başkan, lütfen! Bu kadar saygısızlık olmaz yani! Bunu
kabul etmiyoruz Başkan. Üslup bu kadar bozuk olmaz, üslup bu kadar kötü olmaz!
BAŞKAN – Lütfen sayın milletvekilleri…
Sayın milletvekilleri, istirham ediyorum, gerçekten ciddi
bir iş yapıyoruz, lütfen…
3’üncü maddeyi okutuyorum:
MADDE 3- (1)
Bu Kanun hükümlerini Bakanlar Kurulu yürütür.
BAŞKAN
– Maddeyi oylarınıza sunuyorum: Kabul edenler… Kabul etmeyenler… 3’üncü madde
kabul edilmiştir.
Böylece
tasarının tümü üzerindeki görüşmeler tamamlanmıştır. 
Açık
oylama kısmına geçiyoruz.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir.
Oylama
için üç dakika süre veriyorum.
Oylama
işlemini başlatıyorum.
(Elektronik
cihazla oylama yapıldı)
BAŞKAN
– Sayın milletvekilleri, Türkiye Cumhuriyeti Hükümeti ile Somali Federal
Cumhuriyeti Hükümeti Arasında Savunma Sanayi İşbirliği Anlaşmasının
Onaylanmasının Uygun Bulunduğuna Dair Kanun Tasarısı açık oylama sonucu: 
“Kullanılan
oy sayısı : 202
Kabul : 197

Ret : 2
Çekimser : 2 (*)

 Kâtip
Üye Kâtip Üye
 Fehmi
Küpçü  Sema Kırcı
 Bolu Balıkesir”
Böylece, tasarı,
kabul edilmiş ve kanunlaşmıştır.
8’inci
sırada yer alan, Türkiye Cumhuriyeti Hükümeti ile
Surinam Cumhuriyeti Hükümeti Arasında Ticaret ve Ekonomik İşbirliği Anlaşmasının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlayacağız.
8.- Türkiye Cumhuriyeti Hükümeti ile Surinam
Cumhuriyeti Hükümeti Arasında Ticaret ve Ekonomik İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/353) ve Dışişleri
Komisyonu Raporu (S. Sayısı: 63) (xx)
BAŞKAN –
Komisyon ve Hükûmet yerinde. 
Komisyon Raporu
63 sıra sayısıyla bastırılıp dağıtılmıştır.
Tasarının tümü üzerinde söz isteyen? Yok.
Maddelere geçilmesini oylarınıza sunuyorum: Kabul
edenler… Kabul etmeyenler… Kabul edilmiştir.
1’inci maddeyi okutuyorum:
TÜRKİYE CUMHURİYETİ
HÜKÜMETİ İLE SURİNAM CUMHURİYETİ HÜKÜMETİ ARASINDA TİCARET VE EKONOMİK
İŞBİRLİĞİ ANLAŞMASININ ONAYLANMASININ UYGUN BULUNDUĞUNA DAİR KANUN TASARISI
MADDE 1- (1) 7 Mart 2013 tarihinde Ankara’da imzalanan
“Türkiye Cumhuriyeti Hükümeti ile Surinam Cumhuriyeti Hükümeti Arasında Ticaret
ve Ekonomik İşbirliği Anlaşması”nın onaylanması uygun bulunmuştur.
BAŞKAN
– 1’inci madde üzerinde Halkların Demokratik Partisi Grubu adına Bitlis
Milletvekili Mahmut Celadet Gaydalı.
Buyurun
Sayın Gaydalı. (HDP sıralarından alkışlar) 
Süreniz
on dakikadır.
HDP
GRUBU ADINA MAHMUT CELADET GAYDALI (Bitlis) – Sayın Başkan, değerli
milletvekilleri; partim ve grubum adına, görüşülmekte olan, sıra sayısı 63
olan, Türkiye Cumhuriyeti ile Surinam Hükûmeti Arasında Ticaret ve Ekonomik
İşbirliği Anlaşması’nın onaylanması hakkında söz almış bulunuyorum. 
Sayın
Başkan, değerli milletvekilleri; uluslararası yapılan anlaşmalar kesinlikle
önem teşkil etmekte, toplumları hem sosyal, ticari ve kültürel alanda birbirine
yaklaştırmakta hem de maddi alanda ülkeler açısından yeni fırsatlar ve ekonomik
kazançlar sağlamasına yardımcı olmaktadır. Bunun için, yapılan veya taraf
olunan uluslararası sözleşmeleri önemsiyoruz. 
Bir
başka önemsediğimiz husus ise bu uluslararası sözleşmelerin hem ticari hem
kültürel hem de hukuki boyutlarının pratik alanda uygulanıyor olabilmesidir.
Aksi takdirde, yapılan anlaşmalar birer belge olmaktan öteye gidememektedir.
Gelen evraklara baktığımız zaman, çok sayıda uluslararası anlaşmanın görüşülmek
üzere sırada beklediğini görmekteyiz. Bunların görüşülmesi kadar, gereğinin
yerine getirilmesi, buradan elde edilen toplumsal, kültürel ve ekonomik
kazançların tüm topluma yayılması gerekmektedir. 
Bizler
parti olarak toplum yararına olan her türlü gelişmeyi destekliyoruz ve
desteklemeye devam edeceğiz fakat önümüze gelen uluslararası ikili anlaşmalara
baktığımız zaman, çoğunun toplum yararına çok fazla hizmet etmediğini, daha çok
neoliberal politikalarla uyumlu olduğunu, belli sermaye kesimlerini beslediğini
söylemek mümkündür. 
Değerli
milletvekilleri, uluslararası hukuk sorununa da değinmek istiyorum. Türkiye'nin
imzası bulunan çok sayıda uluslararası sözleşme metninin gereğinin yerine
getirilmediğini ifade edebiliriz. Örneğin Haziran 2015’te Uluslararası Çalışma
Örgütü (ILO) tarafından dünyada iş güvenliğine uymadığı için incelenen tek ülke
olduk. Yine bir başka örnek: Paris İklim Zirvesi’nde 195 ülkenin imzaladığı
sözleşme gereği, küresel sıcaklık artışının 2 derecenin altında tutulması
gerekirken bu yönlü herhangi bir çalışmada bulunmadığınızı söyleyebiliriz.
Yani, asıl önemli olan şey, burada tasarılar hazırlayıp sunmak değil, bunların
uygulanabilir olacağı bir zemin yaratmaktır. 
Özellikle
uluslararası hukuk alanında zayıf olan Türkiye’yi bu konu üzerinde de hassas
davranmaya davet ediyoruz. Bilindiği üzere, Avrupa İnsan Hakları Mahkemesi 2015
yılını kapsayan raporunu açıkladı ve Türkiye’nin hukuksal alandaki zayıflığı bu
karneyle birlikte kamuoyunun gözlerinin önüne serildi. Örneğin, Türkiye 2015
yılının sonunda Avrupa İnsan Hakları Mahkemesinde 8.450 başvuruyla en fazla
dava başvurusu bulunan 3’üncü ülke durumundadır. Adil yargılama hakkının ihlal
edildiği, gözaltında kötü muamele ve işkence yapıldığı, etkili ve yetkili
soruşturmalar yürütülmediği, bireylerin özgürlük ve güvenlik hakkının ihlal
edildiği, yaşam hakkının ihlal edildiği çok sayıda, Türkiye aleyhine sonuçlanan
dava bulunmaktadır. 
Ayrıca,
Avrupa İnsan Hakları Mahkemesi Türkiye’nin en fazla ifade özgürlüğünün ihlal
edildiği ülke olduğu… Avrupa İnsan Hakları Mahkemesi, Cizre’de devlet
güçlerince açılan ateş sonucu yaralanan, ancak ambulansın kendisini almak için
mahalleye girişine izin verilmeyen 16 yaşındaki Hüseyin Paksoy için yapılan
başvuruyu kabul edip yaşam hakkı için acilen alınması gereken tedbirlerin
alınmasını ve can güvenliğinin sağlanmasını istedi. Fakat öz hukukunu hiçe
sayan Hükûmet Avrupa İnsan Hakları Mahkemesinin tedbir kararını hiçe saymıştır.

Basın
ve medya üzerinde uygulanan baskı, halk üzerinde uygulanan korku ve caydırma
politikaları, hukuksuz bir biçimde uygulanan sokağa çıkma yasakları, hastane ve
okulların birer karargâha dönüştürülmesi, her muhalif sesin şiddet kullanılarak
bastırılması, akademisyenlerin ve öğretmenlerin hedef gösterilerek topluma
işaret edilmesi aslında bu sonucu çok da şaşırtıcı kılmamaktadır. 
Avrupa
İnsan Hakları Mahkemesinin verdiği bu rapordan ziyade bir de Türkiye İnsan
Hakları Vakfının hazırladığı bir rapordan da bahsetmek isterim. Rapora göre, 16
Ağustos 2015 ile 21 Ocak 2016 tarihleri arasında güneydoğuda uygulanan sokağa
çıkma yasaklarında 198 sivil hayatını kaybetti. Raporda en az 1 milyon 377 bin
kişinin en temel yaşam ve sağlık haklarının ihlal edildiği ve bu süre
içerisinde 39’u çocuk, 29’u kadın, 27’si 60 yaş üstü insan olmak üzere en az
198 sivilin yaşamını yitirdiği açıklandı.
Değerli
milletvekilleri, gerçekten acıları hissetmek, onlara kulak vermek, el uzatmak
bu kadar zor, bu kadar imkânsız olmamalı. Eğer sadece bir bakanla görüşmek için
partinin milletvekilleri açlık grevine girmek zorunda bırakılıyorsa gerçekten
yolunda gitmeyen, işlemeyen bir şeylerin olduğunu kabul etmemiz gerekmektedir.
Eğer bir milletvekili kendi seçim bölgesinde bodrum katında mahsur kalmış
sivillere ulaşamıyorsa, ulaşmasına izin verilmiyorsa gerçekten bir şeyler ters
gidiyor. 
Tabii
ki hepimizin ve her birimizin farklı fikirlere, farklı düşüncelere sahip
olmamız normaldir fakat her ne olursa olsun bu fikirleri tartışmak, birbirimize
bazen sataşarak, diyalog kurarak ve birbirimizi anlayarak çözmek zorundayız;
modern dünya ve akıl bize bunu emrediyor. Ülkenin doğusunda meydana gelen bu
vahşet ve yıkım ortamına seyirci kalırsak tarih bizi yargılar. Her birimizin bu
yaşanan drama ayrı ayrı karşı çıkması gerekmektedir. Uluslararası hukukun
işleyişini sağlamak zorundayız. 
Değerli
milletvekilleri, gerçekten çok şey istemiyoruz, sadece insanlar ölmesin
diyoruz, yaşam diyoruz ama son zamanlarda yaşananlara baktıkça anlaşılıyor ki
Hükûmet tarafından bu kelimenin anlamı hiçleştiriliyor, içeriği boşaltılıyor.
İnsanların ne diyeceği, ne giyeceği ve ne izleyeceğini tayin eden zihniyet,
şimdi de yaşamın ve yaşatmanın ne anlama geleceğini tayin etmeye çalışıyor.
Akademisyenler örneğinde bunu gördük, Ayşe öğretmen davasında bunu gördük.
“Barış” kelimesini alkışlatmak bile bu devirde örgüt propagandası yapmakla eş
değer anlam taşımaktadır. 
Barış
çok uzakta değil ama savaş her anımızda ve her dakikamızda yer almaya devam
ediyor. Bizler burada konuşurken bile insanlar yaşamını yitiriyor olabilir. Bu
ölümleri durduramayacaksak, durdurmayacaksak, anne karnındaki bebeğin bile,
bırakın büyüyüp sokaklarda koşmasını, dünyaya gelmesini bile garanti altına
alamayacaksak torba yasaların ve uluslararası anlaşmaların görüşülüyor
olmasının hiçbir ehemmiyeti yoktur. Tarih her yaşamı ve her ölümü yazmaya devam
edecek ve ediyor. Sadece size sorum şu: Yaşamın mı yoksa ölümün mü yazıldığı
sayfalarda yer almak istersiniz? 
Hepinizi
saygıyla selamlıyorum. (HDP sıralarından alkışlar)
BAŞKAN
– 1’inci maddeyi oylarınıza sunuyorum: Kabul edenler... Kabul etmeyenler...
Madde kabul edilmiştir.
2’nci
maddeyi okutuyorum:
MADDE
2- (1) Bu Kanun yayımı tarihinde
yürürlüğe girer.
BAŞKAN
– Madde üzerinde Halkların Demokratik Partisi Grubu adına Diyarbakır
Milletvekili Ziya Pir.
Buyurun
Sayın Pir. (HDP sıralarından alkışlar)
Süreniz
on dakikadır.
HDP
GRUBU ADINA ZİYA PİR (Diyarbakır) – Teşekkür ederim Sayın Başkan.
Sayın
Başkan, değerli milletvekilleri; mesele Surinam olunca tabii ki benim de birkaç
kelam etmem gerekiyor Surinam’la ilgili. Muhtemelen büyük bir kısmımız
Surinam’ın nerede olduğunu bile bilmiyoruz ama burada anlaşmaları geçiriyoruz
hızlı bir şekilde.
Surinam’ın
bizimle ne ilgisi var, ne ticareti yapabiliriz, o konuyla ilgili gidip görmüş
biri olarak söylüyorum. Tamam, yağmur ormanları vardır müthiş büyük, ahşap
ithal edebiliriz oradan. Onun dışında, ormanların içinde tek tük köyler vardır,
enerjiye ihtiyacı var ve devasa prefabrik evlere ihtiyacı var. Belki aranızda
prefabrik evlerle ilgilenen vardır, fakat kendileri 10 bin dolardan da fazla
ödemiyor bu prefabrikler için. 
Şimdi,
bunun dışında, oranın Devlet Başkanı Türkiye ile kardeşlik bağlarını
geliştirmek için kendi kayınbiraderi Roy’u Türkiye’ye büyükelçi olarak atamak
istiyor. Roy’un eşi bizim Antepli Belgin Hanım’dır. Bu yüzden de özellikle
orayla olan ilişkilerimizin, kardeşlik bağlarımızın geliştirilmesi için bu
anlaşma da önemli olabilir.
Biz
buna karşı değiliz elbette ama “kardeşlik” demişken, HDP vekilleri bu akşam
konuyu başka yere getiriyor, ben de kaideyi bozmamak için kardeşlikle ilgili
bazı şeyleri…
AHMET
SAMİ CEYLAN (Çorum) – İyi gidiyordun ya, vallahi billahi güzel gidiyordun
şimdi. Gerçekten dinliyorduk ha. 
ZİYA
PİR (Devamla) – Yok, yok.
AHMET
SAMİ CEYLAN (Çorum) – Gel kaideyi boz, gel.
ZİYA
PİR (Devamla) – Ya bu saatten sonra birbirimizin canını sıkmayalım. Size güzel
bir şey okuyacağım. Benim 5 Haziran Diyarbakır patlamasından hemen on-on beş
dakika önce yapmış olduğum bir konuşma var, onu size -her yerini değil ama-
kısaca okumak istiyorum ve o konuşmadan sonra, o konuşmanın akıbetinde neler
olduğunu kısaca söylemek istiyorum size.
Şöyle
başlıyor konuşmam: “Türkiye’nin bütün halklarına, Türkiye’nin bütün dillerine,
dinlerine, bütün kültürlerine Amed’den selam olsun; selam olsun halkların
gerçek kardeşliğine, selam onurlu barışa, selam olsun aydınlık geleceklere yani
selam olsun HDP’nin yeni yaşam projesine. HDP’nin yeni yaşam, yeni barış
projesi, HDP çatısı altında bütün halkları, dinleri, dilleri, bütün renkleri,
kültürleri birleştirip… Bu, bizim yeni yaşam projemizdir.” Çoğu yerini
bırakıyorum, önemsiz yani bugünkü konuşmayla alakalı olmayan kısımlarını
bırakıyorum. 
“Sevgili
arkadaşlar, ben bir Türk olarak Karadeniz’den geldim. Amed’deki Kürtlere bu
elimi uzattım, onlar da bu elimi sımsıkı tuttular çünkü bu el gerçek
kardeşliğin, gerçek ve onurlu barışın elidir. Şimdi, hep birlikte, Amed’den bu
eli Karadeniz’e, Ege’ye, Marmara’ya, Akdeniz’e, Anadolu’nun bütün noktalarına,
Türkiye'nin bütün noktalarına uzatıyoruz ve diyoruz ki bu eli tutun, bu el
havada kalmasın çünkü biz artık, Türkiye'de onurlu bir barış istiyoruz. Bu eli
tutun ki analar ağlamasın. Bu, kuru bir slogan da değildir. Ben, Amed’de ve
kürdistanda şehit askerlerin mezarlarına da gittim, gerillanın mezarına da
gittim, analarıyla konuştum ve her ananın dilinde barış var, barış. Küçücük, şu
kadar çocukların gözünde barış umudu var ama Ankara'da, birileri o anaların
dilindeki barış sözcüğünü, o çocukların gözündeki barış umudunu çalmak istiyor.
Biz, bu tür bir hırsızlığa asla izin vermeyeceğiz. Bunun için, o zaman,
önümüzdeki pazar günü hep birlikte sandığa gidiyoruz, oyumuzu veriyoruz ve
oylara sahip çıkıyoruz çünkü o oylara sahip çıkanlar, o çocukların gözündeki
umuda sahip çıkar. 
Ağrı’da
15 askeri bunlar ölüme gönderdiler ve biz oraya gittik, askerlerin önüne siper
olduk, dedik ki o askerler bizim evladımız. Biz sahip çıktık onlara, bundan
sonra da biz sahip çıkacağız.
Eskilerde,
1980’lerde, 1990’larda Türkiye bayrağını bir zulüm aleti olarak kullandılar ve
bugün, biz, onlara insanlık dersi vereceğiz. Burada en az 10-15 tane Türkiye
bayrağı var ve biz diyoruz ki bundan sonra biz sahip çıkacağız o bayraklara,
bizler.” demişim. Sonra selamlama geliyor.
Neden
bunu okudum? Biraz önce, Grup Başkan Vekiliniz Sayın Bostancı kardeşlikten dem
vurdu, güzel şeyler söyledi. “Kürtler ve Türkler kardeştir.” dedi. Evet, öyle
olmalı ama nedir şu elimdeki? Ben bu konuşmamı çoktan unutmuştum, Diyarbakır
Cumhuriyet Başsavcılığından fezleke; diyor ki: “Şüpheli Ziya Pir… …konuşma
metni budur.”
ALİM TUNÇ (Uşak) – Ama atladığın
kısımlar…
ZİYA PİR (Devamla) – “…Bu şekilde şüpheli
Ziya Pir’in üzerine atılı bulunan…”
İLKNUR İNCEÖZ (Aksaray) – Atladığın
yerlerde ne vardı?
ZİYA PİR (Devamla) – “…PKK terör
örgütünün propagandasını yapmak suçunu işlediği… …dokunulmazlığının
kaldırılması…” falan feşmekân... Metin budur, Türkiye’de yargıyı getirdiğiniz
durum budur, Türkiye’de kardeşliği getirdiğiniz budur. 
FUAT KÖKTAŞ (Samsun) – Arada ne
vardı?
ZİYA PİR (Devamla) – Efendim?
ALİM TUNÇ (Uşak) -Tamamını verin de bir
okuyalım, tamamını.
ZİYA PİR (Devamla) – Arkadaşlar, bu sizin
Komisyonunuzdan geldi, gidin, alın. Ben süremi size veriyorum, siz okuyun bu
metni, burada okuyun, hep birlikte okuyalım; karar verelim, ben süremi size veriyorum.

Şimdi, bunun gibi daha nice nice
fezlekeler geliyor, kardeşlikten dem vuruyorsunuz. Şimdi, bu kardeşliği
getirdiğiniz veya kardeşliğin geldiği nokta bu Türkiye’de. Kardeşliğin
karşısına ne koyuyorsunuz? Biraz önce Sayın Başkan da bölücülükten falan,
milletin bölünmez bütünlüğünden bahsetti. Bu konuyla ilgili de her seferinde
siz bizi bölücülükle itham ettiğinizde ben de bu konuşmayı yapacağım. Son
seferde de ucundan değinmiştim. Birkaç hafta önce Dışişleri Komisyonunda kısaca
bu konuşuldu. Yaklaşık bir sene önce, belki on ay önce burada da konuşuldu. 
Şimdi, arkadaşlar, HDP olarak her zaman
diyoruz ki biz gerçekten, barış içinde, ortak, birlikte Türkiye Cumhuriyeti
sınırları içinde yaşamak istiyoruz. Biz bunu her seferinde beyan ediyoruz,
şöyle bir tutalım onu. 
Öbür taraftan, AKP 2002’den beri
iktidardadır, 2003’te ikinci Hükûmetini kurmuştur; 2004’te 16 tane irili ufaklı
adalarımız Yunanistan tarafından işgal edilmiştir.
AHMET
SAMİ CEYLAN (Çorum) – Ne zaman?
ZİYA
PİR (Devamla) – 2004’ten beri ve bugüne kadar gıkınız çıkmadı, şimdi devletin
bütünlüğünden bahsediyorsunuz. 
ŞİRİN
ÜNAL (İstanbul) - Sayın Vekilim, doğru değil o söyledikleriniz.
ZİYA
PİR (Devamla) - Jellinek der ki: “Bir devletin devlet olması için, bir, toprağı
vardır; ikincisi, o toprak üstünde halkı vardır; üçüncüsü, egemenliği vardır.”
AHMET
SAMİ CEYLAN (Çorum) – Vallahi iyi başladın ama iyi bitiremiyorsun!
ZİYA
PİR (Devamla) - Şimdi, bu adaları siz Yunanistan’a terk ettiniz, bizim ortak
vatanımızın topraklarını gıkınız çıkmadan onların işgaline terk ediyorsunuz ve
ben size –son bir dakikam var- soruyorum: Birlikte yaşamayı savunan bizler
miyiz bölücü yoksa o adaları Yunanistan’a terk edenler midir bölücü? 
ŞİRİN
ÜNAL (İstanbul) – PKK’yı bir söylesene.
ZİYA
PİR (Devamla) - Bunun cevabını sizden değil Sayın Bakandan istiyorum. Sayın
Bakan, buyurun, bizi götürün o adalara, hep birlikte gidelim, egemenlik bizde
mi başkasında mı, bir görelim.
GÜMRÜK
VE TİCARET BAKANI BÜLENT TÜFENKCİ (Malatya) – Öyle bir şey yok, uydurma!
ZİYA
PİR (Devamla) - İkinci soru Sayın Bakanım -“evet” veya “hayır” diyebilirsiniz-
PYD’yle ilgili. Ben bilmiyorum, gerçekten bilmiyorum, sormak istiyorum: PYD
Türkiye tarafından, ya bu Meclis tarafından ya da Bakanlar Kurulu tarafından
resmî olarak terör listesine alındı mı alınmadı mı? Onun cevabını verin, ondan
sonra PYD’yle ilgili terördür ya da değildir diye konuşun.
Teşekkür
ederim. (HDP sıralarından alkışlar)
İLKNUR
İNCEÖZ (Aksaray) – Terör, terör!
BAŞKAN
– Maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
3’üncü
maddeyi okutuyorum:
MADDE 3.- (1) Bu Kanun hükümlerini Bakanlar Kurulu
yürütür.
BAŞKAN
– Oylarınıza sunuyorum: Kabul edenler... Kabul etmeyenler... Kabul edilmiştir.
Sayın
Bakan, buyurun.
GÜMRÜK
VE TİCARET BAKANI BÜLENT TÜFENKCİ (Malatya) – Son sorudan başlamış olayım. 
Bizim
için, PKK’yla ve Esed’le iş birliği yapan her örgüt terörist örgüttür ve bizim
şu anda, hiçbir adamız da ne Yunanistan ne de bir başkası tarafından işgal
edilmiş değildir. 
Bilgilerinize
sunarız.
ERKAN
AKÇAY (Manisa) – Bu doğru değil ya, doğru değil! Millî Savunma Bakanı filan
itiraf etti, Sayın Davutoğlu itiraf etti.
BAŞKAN
– Tasarı üzerindeki görüşmeler tamamlanmıştır.
Tasarının
tümü açık oylamaya tabidir.
Açık
oylamanın elektronik cihazla yapılmasını oylarınıza sunuyorum: Kabul edenler...
Kabul etmeyenler... Kabul edilmiştir.
Oylama
için üç dakika süre veriyorum ve oylamayı başlatıyorum.
(Elektronik
cihazla oylama yapıldı)
BAŞKAN
- Türkiye Cumhuriyeti Hükümeti ile Surinam Cumhuriyeti Hükümeti Arasında
Ticaret ve Ekonomik İşbirliği Anlaşmasının Onaylanmasının Uygun Bulunduğuna
Dair Kanun Tasarısı açık oylama sonucu:
“Kullanılan
oy sayısı : 201
Kabul : 199

Ret : 1
Çekimser : 1 (x)

 Kâtip
Üye Kâtip Üye
 Fehmi
Küpçü  Sema Kırcı
 Bolu Balıkesir”
Böylece,
tasarı, kabul edilmiş ve kanunlaşmıştır.
9’uncu
sırada yer alan, Türkiye Cumhuriyeti Hükümeti ile Morityus Cumhuriyeti Hükümeti
Arasında Yatırımların Karşılıklı Teşviki ve Korunmasına İlişkin Anlaşmanın
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlayacağız. 
9.- Türkiye Cumhuriyeti Hükümeti ile Morityus
Cumhuriyeti Hükümeti Arasında Yatırımların Karşılıklı Teşviki ve Korunmasına
İlişkin Anlaşmanın Onaylanmasının Uygun Bulunduğuna Dair Kanun Tasarısı (1/356)
ve Dışişleri Komisyonu Raporu (S. Sayısı: 65) (xx)
BAŞKAN - Komisyon? Burada. 
Hükûmet? Burada. 
Komisyon Raporu 65 sıra sayısıyla bastırılıp dağıtılmıştır. 
Tasarının tümü üzerinde gruplar adına,
Halkların Demokratik Partisi Grubu adına Bitlis Milletvekili Mizgin Irgat.
Buyurun Sayın Irgat. (HDP sıralarından
alkışlar) 
HDP
GRUBU ADINA MİZGİN IRGAT (Bitlis) – Sayın Başkan, değerli üyeler; biraz da
aslında, vekili olduğum ille ilgili konuşmak istiyorum, hazır Hükûmet
buradayken. 
Gerçi
bizim sınır kapımız yok ama Bitlis’in gerçekten çok ciddi sorunları var. Bu
anlamıyla, Bitlis aslında Türkiye’de ve dünyada inanç merkezi alanında ve kendi
doğa yapısıyla gerçekten görülmesi gereken ve geliştirilmesi gereken bir il
fakat bu noktada, bugüne kadar ne yazık ki sadece oy deposu olarak görülen,
hiçbir hizmetin aslında layıkıyla verilmediği bir il olarak yaşamını karlar
altında devam ettirmeye çalışan bir il. Öyle ki Adilcevaz Belediyesi karlarını,
yollarını Van Gölü suyuyla eritmeye çalışmakta…
MUHAMMET
BALTA (Trabzon) – Trabzon’da da öyle, Trabzon’da da.
MİZGİN
IRGAT (Devamla) - …havaalanı olmadığı için insanlar ya Muş’a ya Van’a gitmek
zorunda. Dolayısıyla, bugüne kadar hükûmetlerin ve bakanların söz verdiği gibi,
açıkladığı gibi havaalanı sözü de yerine getirilmemiştir. Her seçim zamanı, her
seçim öncesi… 
FUAT
KÖKTAŞ (Samsun) - Ya, yakıyorsunuz, yıkıyorsunuz, makineleri parçalıyorsunuz,
ondan sonra da…
BAŞKAN
– Sayın milletvekilleri, müdahale etmeyelim lütfen.
Sayın
Irgat, buyurun.
MİZGİN
IRGAT (Devamla) - …havaalanı vaadiyle meydanlarda söylemleriyle heyecan yaratan
Hükûmet yetkilileri, bakanlar, yetkililer maalesef, seçim sonrası bu sözlerini
unutur oldular. En son, geçen hafta tekrar bir açıklama geldi ilgili
Bakanlıktan, 6 yerde havaalanı açılacakmış; okudum, okudum, Bitlis’i bulamadım,
başka illerde. Yani şu anda havaalanı olmayan çok az sayıda il olduğu hâlde bu
listenin içerisinde Bitlis yoktu. Dolayısıyla, bugüne kadar yürütmüş oldukları
sadece söyleme dayalı politikalar, aslında Bitlis’te iflas etmiştir. Şimdi,
bunları tek tek anlatacağım. 
Bitlis
neresidir? Bitlis nasıl bir yerdir? Nemrut Krater Gölü dünyanın ikinci gölü,
Türkiye’nin de en büyük krater gölüdür. Hakeza, Van Gölü yani Nemrut kraterinin
patlaması sonucu oluşan Van Gölü, Türkiye’nin ve dünyanın en büyük gölüdür.
Dolayısıyla da Ahlat’ta, Adilcevaz’da, Tatvan’da, bütün doğasıyla baktığımızda
Bitlis merkezde, yüz yılların tarihî eserlerini bulunduran, tarihî izleri
bulunduran, yok olmak üzere olan Beş Minare’si, kiliseleri, kervansarayları ve
tüm tarihî eserleriyle Bitlis, aslında terk edilmiş bir kent görünümündedir.
Biz aynı statüdeki başka illere baktığımızda aslında, hizmet derecesine, o
noktada Hükûmet ve yetkililerin biçtiği role baktığımızda en gerilerde
geldiğini çok net görmekteyiz. 
Havaalanı
projesi, defalarca pişirilip Bitlislinin önüne getirildi. Her seçim zamanı, 7
Haziranda da 1 Kasımda da ve öncesinde de dile getirildi ama maalesef, bu
sözler yerine getirilmedi, tutulmadı. 
Tatvan
Devlet Hastanesi açıldı; Tatvan’dan kilometrelerce uzaklıkta, neredeyse Bitlis
merkezine yakın bir noktada. Bilenler bilir, Rahva denen yerden geçilerek
Tatvan Devlet Hastanesine gidilir yani kış şartlarında, buzlu yollarda acil bir
hastanın o hastaneye yetişme imkânı bulunmamaktadır. Dolayısıyla da yapılan,
çok da övülerek anlatılan hastane de aslında ilçenin uzağında, hiçbir anlamı
olmayan bir yerde ve ileride açılsa dahi -ki şu an açılmadı- Bitlislinin,
Tatvanlının hiçbir şekilde işine yaramayan bir noktada. 
Ekonomik
sorunlarına baktığımızda, Bitlisliye reva görülen, Tatvanlıya reva görülen,
uzman er ve erbaş noktasındaki çalışmalar oldu. Bu noktada soru önergesi
vermiştim, Sayın Başbakana sormuştum. Bu soru önergemde ve şu anda da dile
getirdiğim bu konu, aslında Bitlis için, Bitlis gençleri için reva görülen,
militarist politikaları besleyen, savaşı besleyen, savaş kışkırtıcılığı yaratan
askeri politikalardır. Oysa Bitlis’te ekonomik anlamda yapılacak yüzlerce iş
var fakat şiddet politikaları bölgede yürütüldüğü için Bitlis’in elinde olan
balı da hayvanı da doğası da maalesef, talan edilmektedir. 
Ben Bitlis’teyken -benden önceki
konuşmacılar dile getirdiler- dua etmek üzere kurulan mezarlıkları bombaladılar
ve bu mezarlar bombalanırken bir ailenin 100 tane arı kovanı yakıldı, biliyor
musunuz? Yıl boyu beslediği, baktığı ve tek geçim kaynağı olan arı kovanları
yakıldı mezarlıklar tahrip edilirken. Yani, orada kaç suç işlendi biliyor
musunuz? İnançlar, inanç merkezi, ibadet duygusu, ekonomik alanlar, bu devletle
olan vatandaşın bağı, vicdani bağ, artık arkasında neyi sayarsanız, bir sürü
şey bombalandı aslında. Bizler, bu bombalamalar yapılırken, şiddet politikaları
sürerken tarihsel kopuşu derinleştirdiğini her zaman dile getirdik ve bizim bu
kopuşun azalması, mesafenin azalması, çok da ağzımızda sakız ettiğimiz
kardeşliğin gerçekten yaşanması adına tüm bu politikaları gözden geçirmemiz
gerekiyor. Sınırlarıyla, ekolojisiyle, ekonomisiyle bölgenin tamamı, revize
edilmiş yepyeni bir politikayla, bir bakış açısıyla, genetik kodlarıyla yeniden
ele alınmak durumundadır. Savaş ve şiddetin tırmandığı, şiddet sarmalının
içerisinde hayatın hiçbir normal yönü kalmamıştır yani hayatın olağan akışı
ters çevrilmiştir. Dolayısıyla da biz militarist savaş politikalarının, şiddete
dayalı programların artık orada karşılık görmediğini düşünüyoruz. Devletin,
hükûmetlerin varlık gerekçesi şu an tartışmalıdır. Şu an Cizre’de, Silopi’de,
Diyarbakır’da, Sur’da yani tarihî alanlarımızda yaşananlar sivil insanlarımızın
yaşadıkları tarihsel kopuşu çok korkunç bir noktaya taşımıştır. O yüzden dedim,
bugün bu yasaklar kalksa bile, sokağa çıkma yasakları kaldırılsa bile, o
hastalar alınsa bile ve oralarda çokça bahsedilen kentsel dönüşümler yapılsa
bile bu insanlar bu zulmü unutmayacaktır, bu çocuklar bu yaşananları
unutmayacaktır, bizler bunları unutmayacağız. 
HÜSNÜYE
ERDOĞAN (Konya) – Doğru, PKK’nın neler yaptığını asla unutmayacaklar,
haklısınız(!)
MİZGİN
IRGAT (Devamla) - O yüzden, bir an evvel devlet, vatandaşın devlete vermiş
olduğu yetkilerle -ki bu, sosyal devlet olma babında değerlendirilebilir,
vatandaşa hizmet babında değerlendirilebilir- canavar bir devlete dönüşmeden,
hukuk kitaplarında çok da geçer, kendi vatandaşıyla bağını kurmak durumundadır.
Şu anda Hükûmet ve devlet, bölgedeki vatandaşlarıyla yeniden vatandaşlık hukukunu,
yurttaşlık hukukunu gözden geçirmek durumundadır. Evet, bunun için yeni anayasa
iyi bir yol bence de. Gerçekten, darbeler sonucu şu anda uygulanan anayasalar
değiştirile değiştirile gerçi başka bir şeye dönüştü ama yeni bir anayasaya
evet, ihtiyaç var ama dikte edilmeyen, kafadaki programlar halk nezdinde
tartışılmadan, yasaya dönüştürülmesi hedeflenmeden… Yani, yeni bir toplumsal
sözleşmeden bahsediyorum. Devletin yeni bir toplumsal sözleşmeyle yurttaşıyla
barışma ihtiyacından bahsediyorum. Her şeyi yeniden, yeni bir dizaynla, yeni bir
bakış açısıyla, tarihsel gerçekliğiyle, ekolojik gerçekliğiyle, kültürel
yapısıyla yeniden bir hukuktan bahsediyorum. Bu hukuku kurmak elbette ki
politikalarımızla çok ilgilidir ve dolayısıyla, konuşmamın başında başladığım
Bitlis ve ilçeleriyle ilgili ciddi beklentiler vardır. Evet, 3 vekilden 2’sini
Halkların Demokratik Partisi çıkardı ama sonuçta Hükûmet olarak programınızı
okuduğunuzda hiçbir ayrımcılığa… “Bize oy veren vermeyen herkese eşit derecede
hizmet sunacağınız.”ın sözünü verdiniz. Dolayısıyla da, bu sözün tutulmasını
biz talep ediyoruz. Dolayısıyla da…
BAŞKAN
– Sayın Irgat…
MİZGİN
IRGAT (Devamla) – Buyurun. 
BAŞKAN
– Konumuz Morityus da, Morityus’tan Bitlis’e geldik. Güzel bir şehir ama biraz
da konuyla alakalı bir şeyler söyleyebilsek. 
MİZGİN
IRGAT (Devamla) – Yani konuyla alakalı, zaten bütün konumuz… (AK PARTİ
sıralarından gülüşmeler)
BAŞKAN
– Morityus’tan Bitlis’e geldik.
MİZGİN
IRGAT (Devamla) – Hayır, fark eden…
Sayın
Başkan…
BAŞKAN
– Buyurun, devam edin. 
MİZGİN
IRGAT (Devamla) – Bütün bu sözleşmeler, bu uluslararası sözleşmeler, daha önce
de burada yasalaşan torba yasaların tamamı şeklî bir sistemden ibarettir.
Dolayısıyla, biz bu sorunları konuşmaz isek…
HASAN
BASRİ KURT (Samsun) – İç Tüzük var. 
MİZGİN
IRGAT (Devamla) – Yani, bahsettiğiniz o ülkeye kim gidecek? Kaç defa
gideceksiniz?
HASAN
BASRİ KURT (Samsun) – Sayın Hatip, orayla ortak ticaret anlaşmamız var. 
MİZGİN
IRGAT (Devamla) – Ya, siz önce bir Bitlis’le anlaşın da bırakın uzak diyarları,
Allah aşkına ya!
BAŞKAN
– Bitlis güzel bir il, Bitlis’le problem…
MİZGİN
IRGAT (Devamla) – Yani şimdi, siz memleketinizle daha barışamadınız, sosyal
statüsünde, ekonomisinde bir şey elde etmediniz yani.
MUHAMMET
BALTA (Trabzon) – Biz memleketimizi seviyoruz, seviyoruz. Memleketimizin
insanlarını da seviyoruz.
HÜSNÜYE
ERDOĞAN (Konya) – Biz PKK’yla asla barışmayacağız.
MİZGİN
IRGAT (Devamla) – Konuyu saptırmayalım. 
Sayın
Başkan, konuşmama müdahale ettiniz, gerçekten…
BAŞKAN
– Sayın Irgat, yalnız, ben İç Tüzük’e göre konudan ayrılmamanız için bir
talepte bulunmak durumundaydım yani. 
TUĞBA
HEZER ÖZTÜRK (Van) – Ama ilk defa bunu yapıyorsunuz.
BAŞKAN
– Bu, İç Tüzük’ün verdiği bir görev. 
FUAT
KÖKTAŞ (Samsun) – Başkanım, konuya hiç girmedi ki ayrılsın!
MİZGİN
IRGAT (Devamla) – Hayır, konu Hükûmete gelince siz bu uyarıyı yaptınız ama,
dikkatinizi çekerim.
BAŞKAN
– Hayır, hayır… Bitlis’e gelince, Morityus’tan Bitlis’e nasıl geldik, onu
sordum ben. 
Buyurun
devam edin efendim. 
MİZGİN
IRGAT (Devamla) – Hayır, hayır… Hükûmet programına söz gelince siz bu uyarıyı
yapmak hissiyatına girdiniz; anlıyorum, anlıyorum sizi. 
BAŞKAN
– Hayır, Bitlis’teyken söyledim. 
Buyurun,
Sayın Irgat.
MİZGİN
IRGAT (Devamla) – Anlıyorum, anlıyorum, duygunuzu anlıyorum, duygunuzu
anlıyorum ama biz kendi iç sorunlarımızı çözmeden… Evet, sözleşmeler yapalım,
ekonomik olarak büyüyelim ama önce bu savaşı bir durduralım, bu savaş bir
dursun. 
FARUK
ÖZLÜ (Düzce) – Hangi savaş?
MİZGİN
IRGAT (Devamla) – Bu savaş bir dursun. İnsanların ölümüne engel olalım. 
FARUK
ÖZLÜ (Düzce) - Hangi savaş? 
MİZGİN
IRGAT (Devamla) – …ondan sonra sözleşmelere bakalım. 
FUAT
KÖKTAŞ (Samsun) – Savaş mavaş işini boşver, devam et! Normal yola gir, yola!
MİZGİN
IRGAT (Devamla) – Dolayısıyla, ben Bitlis’e geri döneceğim. Bitlis’iyle de,
Diyarbakır’ıyla da -hiç önemli değil- Karadeniz’iyle de, İzmir’iyle de buluşup
gerçek politikalar üreterek ancak söylediklerinizin sahibi olabilirsiniz. Şu
anda bu ülke çok kötü yönetiliyor biliyor musunuz? Şu bir gerçek ki Türkiye çok
kötü bir şekilde yönetilmektedir. 
MUHAMMET
BALTA (Trabzon) – 1 Kasımda millet öyle söylemiyordu ama!
MİZGİN
IRGAT (Devamla) – Hükümetiyle, politikasıyla, ekonomisiyle, kadına bakış
açısıyla şu Meclisteki şiddete, eril dile bir bakın. 
HASAN
BASRİ KURT (Samsun) – Efendim, efendim? Bize her türlü hakareti et…
MUHAMMET
BALTA (Trabzon) – Alakası yok!
MİZGİN
IRGAT (Devamla) – Her açıdan örnek verebiliriz. Dolayısıyla da eleştirilere
açık olun. Bu ülke kötü yönetiliyor, bu ülke kötü yönetiliyor.
Biz,
buradan Hükûmet yetkilisine –tabii ki bunu gerekli bakanla da görüşeceğiz-
bölgenin tamamına ve tabii ki özelde Bitlis için verilen sözlerin tutulması
için baskıcı rolümüzü oynayacağız. 
MUHAMMET
BALTA (Trabzon) – Verdiğimiz sözü biz tutuyoruz, merak etmeyin!
MİZGİN
IRGAT (Devamla) – Sözlerinizi hatırlatacağız…
HÜSNÜYE
ERDOĞAN (Konya) - Mizgin Hanım, on dört yıl önceki Bitlis deresini
biliyorsunuz, şu anda uçak iner oraya, uçak. 
MİZGİN
IRGAT (Devamla) – …ve biz bölgede halklarımızla birlikte onların yanında olmaya
devam edeceğiz. 
Teşekkür
ediyorum. 
BAŞKAN
– Tasarının maddelerine geçilmesini oylarınıza sunuyorum: Kabul edenler… Kabul
etmeyenler… Kabul edilmiştir. 
1’inci
maddeyi okutuyorum: 
TÜRKİYE CUMHURİYETİ
HÜKÜMETİ İLE MORİTYUS CUMHURİYETİ HÜKÜMETİ ARASINDA YATIRIMLARIN KARŞILIKLI
TEŞVİKİ VE KORUNMASINA İLİŞKİN ANLAŞMANIN ONAYLANMASININ UYGUN BULUNDUĞUNA DAİR
KANUN TASARISI
MADDE 1- (1) 7/2/2013 tarihinde İstanbul’da imzalanan
“Türkiye Cumhuriyeti Hükümeti ile Morityus Cumhuriyeti Hükümeti Arasında
Yatırımların Karşılıklı Teşviki ve Korunmasına İlişkin Anlaşma”nın onaylanması
uygun bulunmuştur.
BAŞKAN
– 1’inci maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
2’nci
maddeyi okutuyorum:
MADDE 2- (1) Bu Kanun yayımı tarihinde yürürlüğe girer.
BAŞKAN
– 2’nci maddeyi oylarınızı sunuyorum: Kabul edenler… Kabul etmeyenler… Kabul
edilmiştir.
3’üncü
maddeyi okutuyorum:
MADDE
3.- (1) Bu Kanun hükümlerini Bakanlar
Kurulu yürütür.
BAŞKAN
– Oylarınıza sunuyorum: Kabul edenler… Kabul etmeyenler… Kabul edilmiştir.
Böylece,
tasarı üzerindeki görüşmeler tamamlanmıştır.
Tasarının
tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir. 
Oylama
için üç dakika süre veriyorum ve oylama işlemini başlatıyorum.
(Elektronik
cihazla oylama yapıldı)
BAŞKAN – Türkiye Cumhuriyeti Hükümeti
ile Morityus Cumhuriyeti Hükümeti Arasında Yatırımların Karşılıklı Teşviki ve
Korunmasına İlişkin Anlaşmanın Onaylanmasının Uygun Bulunduğuna Dair Kanun
Tasarısı açık oylama sonucu: 
“Kullanılan
oy sayısı : 197
Kabul : 194
Ret : 2
Çekimser : 1 (x)

 Kâtip
Üye Kâtip Üye
 Fehmi
Küpçü  Sema Kırcı
 Bolu Balıkesir”
Böylece,
tasarı, kabul edilmiş ve kanunlaşmıştır.
10’uncu
sırada yer alan, Türkiye Cumhuriyeti Hükümeti ile Morityus Cumhuriyeti Hükümeti
Arasında Ticaret ve Ekonomik İşbirliği Anlaşmasının Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu’nun görüşmelerine
başlayacağız.
10.- Türkiye Cumhuriyeti Hükümeti ile Morityus
Cumhuriyeti Hükümeti Arasında Ticaret ve Ekonomik İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/361) ve Dışişleri
Komisyonu Raporu (S. Sayısı: 66) (xx)
BAŞKAN
– Komisyon? Burada.
Hükûmet?
Burada. 
Komisyon
Raporu 66 sıra sayısıyla bastırılıp dağıtılmıştır. 
Tasarının
tümü üzerinde, gruplar adına, Halkların Demokratik Partisi Grubu adına Siirt
Milletvekili Besime Konca (HDP sıralarından alkışlar) 
Sayın
Konca, sizin de süreniz yirmi dakikadır. 
Siz
de Morityus’tan Siirt’e doğru bir yolculuk yapabilirsiniz aslında.
HDP
GRUBU ADINA BESİME KONCA (Siirt) – Siirt’e doğru yolculuk yapmayacağım,
Bitlis’te kalacağım.
Sayın
Başkan, değerli milletvekilleri; evet, Morityus’la anlaşmalar yapıyoruz;
Meclisimize geliyor, ticari anlaşmalar.
Morityus’a
baktım, Afrika’da küçük bir ada ve 259 kilometrekare yüzölçümü, 76.605 nüfusu
var. 2 tane turistik yeri varmış; renkli topraklar, yedi renk toprak ve 1 tane
de şelalesi varmış; gittiğinizde mest olurmuşsunuz. Turistik yerleri varmış,
otelleri varmış. 
AHMET
SAMİ CEYLAN (Çorum) – Şelalenin yüksekliği ne kadarmış?
BESİME
KONCA (Devamla) – Bunun için konuşmayacağım, şuraya getireceğim: 
AHMET
SAMİ CEYLAN (Çorum) – Şelalenin yüksekliğini de söyleyin, tamam.
BESİME
KONCA (Devamla) – Anlaşmayı siz yapıyorsanız sizin öğrenmeniz lazım, ben
anlaşma yapmadım. (HDP sıralarından alkışlar) 
AHMET
SAMİ CEYLAN (Çorum) – Hepsini öğrenmişsin onu da söyleyiver.
BESİME
KONCA (Devamla) – Siz onu öğrenin. 
Şelaleye
hangi yatırımı yapacaksınız? Nasıl kanalizasyon ya da başka şeyler yapacaksanız
onu siz düşünün, benim düşünmem gerekmiyor. 
AHMET
SAMİ CEYLAN (Çorum) – Hepsini öğrenmişsin, işte şelaleyi de söyle.
BESİME
KONCA (Devamla) – Hayır yani dediniz ya “Bitlis’ten Morityus’a nasıl geldiniz?”
Biz de “Madem buradayız, bu anlaşma yapılıyor, ülkemize nasıl bir hayrı olacak,
hangi zenginlikler gelecek, hangileri gidecek öğrenelim.” dedik, kötü bir şey
yapmadık. 
SÜREYYA
SADİ BİLGİÇ (Isparta) – Ama Morityus’a son uçağa yarım saat kaldı! 
BESİME
KONCA (Devamla) – Onun için şunu söyleyeyim, evet Hakkâri de… Hakkâri ya da
Bitlis birbirine çok yakındır. Siz 80 bin nüfusu olan Hakkâri’yi il olmaktan
çıkarmayı düşünüyorsunuz, yüzölçümü de daha fazladır ve siz işte, dediğimiz
gibi 76 bin nüfusu olan, 259 metrekarelik bir yerin bir ülke olduğunu, bir
hükûmetinin olduğunu ve orayla ticari ilişkiler geliştirerek bir zenginlik
kaynağı geliştireceğinizi düşünüyorsunuz. Şırnak’ı da il olmaktan çıkarmayı
düşünüyorsunuz, taşıyacağınızı söylüyorsunuz. İşte fark budur; bizim eleştirdiğimiz,
bizim söylediğimiz “Doğru siyaset yapmıyorsunuz.” dediğimiz noktalar bunlardır
arkadaşlar. 
Eğer
kendi içimizdeki o gelişimi, o zenginliği, Hakkâri’yi, Şırnak’ı, Siirt’i…
Siirt’e de değineyim, bakın bu kadar yasa çıkarıyoruz… Bu yıl olağanüstü hâl
ilan edilerek Siirt’in birçok ilçesinde, Pervari’de, Şirvan’da, Baykan’da yasak
bölgeler ilan edildiği için… 
Siirt’in
çok zengin güzellikleri var; kızvanı var, kızvanından… Türkçede “menengiç”
kahvesi dediğimiz şey. Kızvan Siirt’te dağı, taşı dolu olan bir yerdir. Yasaklı
bölge ilan edildiği için kızvanlar toplanmadı, fıstıklar toplanmadı, narlar
hâlen orada çatlıyor köylerde çünkü “Yasaklı bölgedir, gidilmeyecek.” dendi ve
o zenginlik orada çürütüldü. 
TÜLAY
KAYNARCA (İstanbul) – Uluslararası sözleşmeyle ilgili konuşmanız lazım İç Tüzük
gereği. Morityus, Morityus…
BESİME
KONCA (Devamla) – Biz 250 kilometrekaresi olan bir yere yatırım yapmak için
burada yasa çıkarıyoruz ama oradaki yasaklı bölgeyi kaldırmıyoruz. O kızvandan
çok güzel kahve yapılır, sağlığa çok yararlıdır, sabunu yapılır; kele de iyi
gelir, başı kel olan arkadaşlar alıp bunu kullanabilir. (Gülüşmeler)
EJDER
AÇIKKAPI (Elâzığ) – Çok ayıp ya! 
SÜREYYA
SADİ BİLGİÇ (Isparta) – Adresi bir daha alayım, adresi. 
BESİME
KONCA (Devamla) – Kele de iyi geliyor, bütün kel olanlar üstüne alabilir. 
Ayrıca
fıstığıyla, tarımıyla zengin bir şehirdir. Bağlantı kurmak istiyorsanız…
BAŞKAN
– Şimdi, bütün kel olanlar da sataşmadan söz istemesinler Sayın Konca, lütfen,
şahsiyatla uğraşmayalım, sataşmaya meydan vermeyelim. (AK PARTİ sıralarından
alkışlar)
BESİME
KONCA (Devamla) – Olabilir… Hayır, ben şahısları söylemedim, neye yaradığını
söyledim. Böyle bir katkısı var, satılıyor.
SÜREYYA
SADİ BİLGİÇ (Isparta) – Sataşma yok, biz adres istiyoruz, adres.
BESİME
KONCA (Devamla) – Biz bunun ticaretini yapabiliriz. Kadınlar için, oradaki
gençler için kooperatif kurabiliriz, bunun tanıtımını bütün dillere çevirerek
sizin dediğiniz bu Morityus’a ya da başka tanımladığınız bir sürü ülkeye
götürüp satabiliriz, tanıtımını yapabiliriz. Bunların hepsi için yasa çıkarmaya
da gerek yok, kooperatifler boyutuyla bunu yapabiliriz. Geliştirmek de
istiyoruz ama insanlar bu durumdan dolayı, bu süreçte yasaklı mantıktan dolayı,
geçmişte köyler boşaltıldığı için, şimdi birçok köye korucu yerleştiği için ve
korucu o köydeki insanların oraya tekrar dönmesini kabul etmediği için
yapamıyoruz bu işleri. Zenginlik buradadır, yatırım burada olabilir, kaynaklar
burada olabilir, bunları değerlendirebiliriz. 
Bütün
zamanımı uzun uzun kullanmayacağım. Deminki tartışmalarda yerinden sataşan AKP
Grubundan sayın bir milletvekilimiz şöyle dedi: “Siz emperyalizmle iş
birliğinin hesabını vereceksiniz. Siz silahlı örgütlerle yaptığınız iş
birliğinin hesabını vereceksiniz.” Emperyalist güçleri biliyoruz, Amerika’dır,
İsrail’dir…
HASAN
BASRİ KURT (Samsun) – Rusya emperyalist değil mi?
BESİME
KONCA (Devamla) – Evet, Rusya’dır. Siz Rusya’yla alttan alta görüşmeler
yapıyorsunuz, ileride büyük ihtimalle görüşülecek. Dediğiniz gibi, Esad gibi
neredeyse Rusya da kardeşimdi, Putin Sayın Erdoğan’ın arkadaşıydı, en iyi
dostuydu, anlayanıydı. 
HASAN
BASRİ KURT (Samsun) – Ticaret yapıyoruz.
BESİME
KONCA (Devamla) – Yarın bir gün ne olacağını bilmiyoruz. Eğer İsrail’le askerî
anlaşmalarınıza açıp bakabilirsiniz, emperyalizmle iş birliği varsa bunu yapan
her zaman olduğu gibi bütün hükümetler yapmıştır, Sayın Erbakan döneminde de
karşıydınız İsrail’e ama en fazla askerî anlaşmaları İsrail’le yapmıştınız.
Bugün de siyasetiniz böyledir. Üç yıl”…”(x) dediniz, “İsrail devleti teröristtir,
katlediyor Filistinlileri” dediniz. Bugün, iki ay önce dediniz ki “İsrail’e
ihtiyacımız var, ilişkilerimizi geliştireceğiz.” Terörle iş birliği yapanlar
sizsiniz. Demin söylediğimiz gibi…
FATMA BENLİ (İstanbul) – Ambargonun kaldırılması şartımız
vardı.
BESİME
KONCA (Devamla) – Ambargo şu bu değil, siyaset bir çizgidir, bir doğrudur, yüz
yıl da geçse doğru doğrudur. Doğru zamanda doğru yerde savunursunuz. Üç ay
böyleyiz, dört ay böyleyiz demeyiz. O zaman eğriniz doğrunuz da Taha Akyol’un
programı gibi, eğri ve doğrularımızı artık biraz netleştirelim. Hangisi
eğridir, hangisi doğrudur, biz de bilmiyoruz çünkü çok hızlı değişiyor, çok
hızlı farklılaşıyor. 
Demin
yine arkadaşımız sordu, PYD’yi terör listesine almış mısınız, almamış mısınız?
Demin söyledim kayıtlara geçmediği için tekrarlayacağım. Karakozak köyünden
Süleyman Şah Türbesi’ni Eşme köyüne getirdiniz. O dönemde ilişki kurdunuz,
Sayın Müslim’le çeşitli düzeylerde görüşmeler ve tartışmalar yaptınız,
ilişkiler geliştirmişsiniz. Şimdi, siz bu ilişkileri geliştirirken, bu
tartışmaları yürütürken terörist değiller çünkü mutlaka düşündüğünüz bir çıkar
ilişkisi, hesapladığınız bir strateji var, derin stratejileriniz var. İnsanlar
dik durdu, sağlam durdukları noktada da işinize gelmediği zaman terörist
oluyorlar. O zaman bunun için ne diyeceğiz? Madem sizin için PYD teröristtir,
biz de o zaman gensoru vereceğiz, diyeceğiz ki: Teröristle niye ilişkiniz var?
Eşme’de niye ortaklaştınız, görüşmeleri niye getirip gerçekleştirdiniz? Bunu
sataşma, şu bu için söylemiyorum, bir mantığın doğru anlaşılması açısından
söylüyorum.
AHMET HAMDİ ÇAMLI (İstanbul) – Kürt katili Esad’la iş
birliği yaptınız.
BESİME
KONCA (Devamla) – Bak, Eşme’nin üzerinden çok zaman geçmedi. Doğrularınız varsa
her zaman savunun, biz de yanında duralım. Yanlışlarınız da sık sık değişmesin,
tutumlarınız net olsun. Bunları da eleştirelim, bunların karşısında da tutum
alalım. Siz de doğrularımızı, yanlışlarımızı eleştirebilirsiniz ama bu
siyasette ya da bu Parlamentoda çok yeniyim, ikinci kezdir buraya geliyorum,
topu topu beş gün burada kaldım. Aynı şeyleri sizde duydum, aynı şeyleri. Bize
tepki gösterdiğiniz, eleştirdiğiniz kavramlar tek kavramdır. Farklı biçimde
siyaseten büyüdük mü, geliştik mi, Türkiye’nin sorunlarına nasıl çözüm getireceğiz,
nasıl farklılıklar yaratabiliriz; buna dair, perspektifimize dair tek bir
eleştiriniz yok. Israrla “Teröre destek veriyorsunuz. Teröre niye ‘sus’
demiyorsunuz, niye lanetlemiyorsunuz?” diyorsunuz. Türkiye bunun dışında farklı
bir gerçekliktir. Çok şey söylüyoruz. Programımızda da partimizin
çalışmalarında da söylediğimiz ve yapmaya çalıştığımız çok şey var. 
Kürt hareketi, o gün de söyledim,
1990’larda yaptığımız, 1990’larda yaşadığımız, 2000’lerde yaşadığımız, AKP
Hükûmeti iktidara geldiğinde önemsediğimiz, atfettiğimiz, yapabileceğine
inandığımız, yaşadığımız süreçler var, geliştirilen tartışmalar var,
ortaklaşmalar var. 
Bak, bugün Sayın Arınç yine söyledi, yine
hatırlatayım, Sayın Erdoğan’ın haberinin olduğunu, Sayın Cumhurbaşkanı
Erdoğan’ın Dolmabahçe’den haberinin olduğunu. Hatta “Bazı arkadaşlarımız özel
işlerini bile Cumhurbaşkanına danışır.” değerlendirmesi var. Özel işlerin
danışıldığı bir Cumhurbaşkanıyla böyle bir sorunun mutlaka ortaklaşıldığını
söyleyen sizin emektarınız. Sizin çok saygı duyduğunuz arkadaşınız bunları
söylüyor. Biz söylesek bize başka bir tepki gösterip “Teröre sus.”
diyeceksiniz, “Teröre sesinizi çıkarın.” diyeceksiniz. Ama, siyaset başka bir
şeydir. Bakın, arkadaşlar, yarın bir gün bu süreçler değişecek. Yine,
oturacağız, yine tartışacağız; siz olursunuz ya da başkaları olur. Siyaset
başka bir şeydir. Çok uzatmayacağım, bütün zamanımı da kullanmayacağım ama
Morityus için, kısaca, Hakkâri’yle, Şırnak’la karşılaştırmak için, oraya
verdiğiniz önemi buradaki illere, kürdistana da vermeniz için dile getirdim.
Teşekkür ediyorum. (HDP sıralarından
alkışlar)
İLKNUR İNCEÖZ (Aksaray) – Kürdistan yok,
Türkiye Cumhuriyeti devleti Hükûmeti var.
BAŞKAN
– Tasarının tümü üzerindeki görüşmeler tamamlanmıştır.
Maddelere
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir. 
1’inci
maddeyi okutuyorum: 
TÜRKİYE CUMHURİYETİ
HÜKÜMETİ İLE MORİTYUS CUMHURİYETİ HÜKÜMETİ ARASINDA TİCARET VE EKONOMİK
İŞBİRLİĞİ ANLAŞMASININ ONAYLANMASININ UYGUN BULUNDUĞUNA DAİR KANUN TASARISI
MADDE 1- (1) 7 Şubat 2013 tarihinde İstanbul'da
imzalanan “Türkiye Cumhuriyeti Hükümeti ile Morityus Cumhuriyeti Hükümeti
Arasında Ticaret ve Ekonomik İşbirliği Anlaşması”nın onaylanması uygun
bulunmuştur.
BAŞKAN
– 1’inci maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
2’nci
maddeyi okutuyorum: 
MADDE 2- (1) Bu Kanun yayımı tarihinde yürürlüğe girer.
BAŞKAN
– Oylarınıza sunuyorum: Kabul edenler… Kabul etmeyenler… Kabul edilmiştir. 
3’üncü
maddeyi okutuyorum: 
MADDE 3- (1) Bu Kanun hükümlerini Bakanlar Kurulu
yürütür.
BAŞKAN
– Oylarınıza sunuyorum: Kabul edenler… Kabul etmeyenler… 3’üncü madde kabul
edilmiştir. 
Böylece
tasarının üzerindeki görüşmeler tamamlanmıştır. 
Tasarının
tümü açık oylamaya tabidir.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir. 
Oylama
için üç dakika süre veriyorum ve oylama işlemini başlatıyorum. 
(Elektronik
cihazla oylama yapıldı)
BAŞKAN
- Türkiye Cumhuriyeti Hükümeti ile Morityus Cumhuriyeti Hükümeti Arasında
Ticaret ve Ekonomik İşbirliği Anlaşmasının Onaylanmasının Uygun Bulunduğuna
Dair Kanun Tasarısı Açık Oylama Sonucu:
“Kullanılan
oy sayısı : 200
Kabul : 197
Ret : 2
Çekimser : 1 (x)

 Kâtip
Üye Kâtip Üye
 Sema
Kırcı Fehmi Küpçü
 Balıkesir Bolu”
Böylece,
tasarı, kabul edilmiş ve kanunlaşmıştır. 
11’inci
sırada yer alan, Türkiye Cumhuriyeti ile Şili Cumhuriyeti Arasında Serbest
Ticaret Anlaşmasında Değişiklik Yapılmasına İlişkin 1/2013 Sayılı Kararın
Onaylanmasının Uygun Bulunduğuna Dair Kanun Tasarısı (1/326) ve Dışişleri
Komisyonu Raporu’nun görüşmelerine başlayacağız. 
11.- Türkiye Cumhuriyeti ile Şili Cumhuriyeti Arasında
Serbest Ticaret Anlaşmasında Değişiklik Yapılmasına İlişkin 1/2013 Sayılı
Kararın Onaylanmasının Uygun Bulunduğuna Dair Kanun Tasarısı (1/326) ve
Dışişleri Komisyonu Raporu (S. Sayısı: 61) (xx)
BAŞKAN
– Komisyon? Burada. 
Hükûmet?
Burada.
Komisyon
Raporu 61 sıra sayısıyla bastırılıp dağıtılmıştır.
Tasarının
tümü üzerinde söz isteyen, Halkların Demokratik Partisi Grubu adına Van
Milletvekili Tuğba Hezer Öztürk.
Buyurun
Sayın Öztürk. (HDP sıralarından alkışlar) 
Siz
de artık Şili’den Van’a doğru bir yolculuk yaparsınız Sayın Öztürk. 
ÖZGÜR
ÖZEL (Manisa) – Pinochet’den Erdoğan’a doğru yapacak.
BAŞKAN
– Süreniz yirmi dakikadır ama siz çok kısa sürede de bitirebilirsiniz.
Buyurun.

HDP
GRUBU ADINA TUĞBA HEZER ÖZTÜRK (Van) – Gözler çok canlı bakıyor Başkan, hiç
bitmeye niyeti yokmuş gibi. O yüzden, tam takım devam.
Öncelikle
hassasiyetiniz için teşekkür ediyorum Sayın Başkan.
Sayın
Başkan, sayın milletvekilleri; evet, orada bir Şili var uzakta, gitmesek de
görmesek de bir Şili gerçekliği var. Güney Amerika’nın, biliyorsunuz, kuzey ve
güney doğrultusu boyunca Antarktika’ya kadar uzanan bir ülkedir ama en son
bağlayacağım Van’a, bilginiz olsun. 
CEYHUN
İRGİL (Bursa) – Ben şunu ilave edeyim: Şili sırf Arjantinliler denize girmesin
diye üretilmiş bir ülke. 
TUĞBA
HEZER ÖZTÜRK (Devamla) – Başkenti, biliyorsunuz, Santiago, resmî dili
İspanyolca ve etnik grup olarak Şili Kızılderilileri vardır. Yönetim şekli
-hepimiz bilelim diye, genel kültür iyidir- üniter başkanlık sistemiyle
yönetiliyor. 
HASAN
TURAN (İstanbul) – Hem üniter hem de başkanlık. 
TUĞBA
HEZER ÖZTÜRK (Devamla) – İlk anayasası 1810’da yapılmış ve 17 milyon 500’e
yakın bir nüfusu var. Temel geçim kaynakları, ekonomik kaynakları bakır, şarap,
balıkçılıktır ve bakır üretimi hâlâ devletin denetimindedir. Gayrisafi yurt içi
hasılası 243,357 milyar dolar ve kişi başına düşen gelir 14.525 dolardır. 
Evet,
değerli arkadaşlar, sıradaki şehrimiz Van’dır. 
Şimdi,
yıl 2011 ve 23 Ekim tarihinde…
AHMET
SAMİ CEYLAN (Çorum) – Şelaleyi unuttun.
TUĞBA
HEZER ÖZTÜRK (Devamla) – Onu da sizden alırız başka bir zaman.
2011
senesinde 23 Ekim tarihinde Van’da ne yazık ki acı bir felaket yaşandı, deprem
yaşandı, biliyorsunuz 7,2 büyüklüğünde bir deprem oldu ve biz yüzlerce…
İLKNUR
İNCEÖZ (Aksaray) – Ama şehri nasıl inşa ettik!
TUĞBA
HEZER ÖZTÜRK (Devamla) – Ona da geleceğim.
…insanımızı
kaybettik. Evet, yani o süreçle ilgili bir Vanlı ve bir Van Milletvekili olarak
özellikle ikinci depremin vurduğu Ercişli biri olarak birtakım yaşadıklarımız
da oldu, gördüklerimiz de oldu ve bununla ilgili doğalında yaşanan sıkıntılarla
alakalı olarak mevcut Hükûmete de tabii ki birtakım eleştirilerimiz de var bu
anlamda, bunları dile getirmek istiyorum ben.
Şimdi,
değerli arkadaşlar, o depremde, biliyorsunuz, deprem olduğu andan itibaren
uluslararası yardım kuruluşları ya da ülkeler, devletler yardım teklifinde
bulundular, arama kurtarma -AKUT- etkinliğinde, o şekilde bir teklifte
bulundular ancak Hükûmet, o dönemin mevcut Hükûmeti ki yani aynı şu an AKP
Hükûmeti şunu söyledi: “Biz kendi gücümüzü görmek adına yardım kabul
etmeyeceğiz.” Ve ne yazık ki arama kurtarma çalışmalarının yetersiz kalmasından
kaynaklı birçok insan hayatını kaybetti. Yani şunu samimiyetimle söyleyeyim
arkadaşlar, sırf aman, ben muhalefetim, Hükûmeti eleştireyim de ne olursa olsun
değil bu. Bakın, bu gerçekten de bire bir o bölgede yaşayan, gören, tanıklık
eden ve aynı zamanda, orada, deprem sürecinde yardım amaçlı, gönüllü olarak
bulunan biriydim ben, üniversite öğrencisiydim o süreçte. Neyse ki evet, yaralılar kurtarılan
kurtarıldı, hayatını kaybeden kaybetti. 
Sonraki süreçte, inşaat… Evet, inşaat süreci başladı ve
ne yazık ki o inşa sürecinin yaralarını bizler hâlâ yaşıyoruz, gerçekten de
yaşıyoruz. Van’da TOKİ eliyle yaklaşık 20
bin konut inşa edildi, 20 bin.
MEHMET
UĞUR DİLİPAK (Kahramanmaraş) – Teşekkür edin, teşekkür…
TUĞBA
HEZER ÖZTÜRK (Devamla) – Yaklaşık 20 bin konut inşa edildi. Ben anlatayım
teşekkür mü değil mi, bütün Parlamento, takdir onlardadır.
Şimdi,
değerli arkadaşlar, bizim de araştırmalarımız oldu ve TOKİ’lerin bir dairesinin
maliyetinin ne kadar olabileceği, vatandaşa ne kadarının yüklenebileceği ve
şunu da belirtmemiz gerekir: Bir deprem yaşanmış, evi yıkılmış kiracı veya ev
sahibi mağdur. Yani “Yeniden ben kendime bir ev satın alayım.” hayalinde olan
biri değil. Mecbur bir şekilde barınma ihtiyacını karşılamak zorunda olduğumuz
depremzedelerden bahsediyoruz.
Ortalama
maliyeti -daire başı diyorum- 35 bin-40 bin lira olacak daireler, ne yazık ki…
Bu, öylesine söylediğimiz bir rakam değil. Bakın, 20 bin TOKİ konutu var ve
içlerinde yaşayan insanlar var. Çok fazla onlarla bir araya geldik. “Bu daire
için ne kadar para ödüyorsunuz?” ve benzeri konuşmalarımız çok oldu yani. Bire
bir bölgeden gelen biri olarak söylüyorum.
SALİH
CORA (Trabzon) – Bayındırlık birim fiyatı nedir?
TUĞBA
HEZER ÖZTÜRK (Devamla) - 35 bin, 40 bin, 50 bin, 60 bin ve benzeri aralıkta
maliyetle yapılan TOKİ konutları, sizce, halka ne kadara satıldı? Ben
söyleyeyim: 80 bin ile 120 bin lira arası ve bunlar depremzede. Bakın,
depremzede…
Ayrıca,
o TOKİ’lerin yapılan alanın, arsanın bir kısmı da kamu arazisiydi; kamu, kamuya
ait. Yani bir kâra dönüştürmeden, bir kâr noktasına getirmeden… Evet, orada
depremzedeler var, biz sosyal devlet olmanın sorumluluğuyla üstümüze düşeni
yapmamız gerekir noktasında, ne yazık ki Türkiye Cumhuriyeti devleti olarak
ciddi anlamda eksik kaldık. 
SALİH
CORA (Trabzon) – Geri verin… Geri verin…
TUĞBA
HEZER ÖZTÜRK (Devamla) - Hâlâ o evlerin, o dairelerin parasını ödeyemediği
için, ne yazık ki her an o evlerden çıkarılmak zorunda olan bir halk gerçekliği
var.
Daha
acı bir tarafı -yine, belirtiyorum- bu bahsettiğim depremzedeler… Bakın,
depremzedeler, ortak gideri ödemedikleri takdirde faize bindirilerek icraya
sevk ediliyorlar. Şu ana kadar 10 binin üzerinde şahıs icralık olmuştur ortak
giderlerin faize bindirilmesinden kaynaklı. Bahsettiğimiz kişiler ise depremden
bir yere bırakılmış ve o durumu olmayan, aylık asgari ücret bile alamayacak
insanlar. 
ZEKİ
AYGÜN (Kocaeli) – Yirmi yıl vadeli veriyor ya! Faizsiz yirmi yıl vadeli ya!
TUĞBA
HEZER ÖZTÜRK (Devamla) – Dolayısıyla, tamam, şunu anlıyorum: Mevcut bağlı
olduğunuz partiye dair eleştiriler kabul edilemez olabilir ama her şeyimiz
doğru olmayabilir, her şeyimiz doğru değildir de, değil mi? Dolayısıyla, biraz
gerçekten de bunu kabul etmek gerekir.
ZEKİ
AYGÜN (Kocaeli) – Bedava verse yine aynı şeyi söyleyecek.
TUĞBA
HEZER ÖZTÜRK (Devamla) - Bakın, bunlar, bahsettiğimiz rakamlar bir yerlerden
aman söyleyeyim dediğim rakamlar değil. Gidin, Van’ın Edremit TOKİ’sine, Erciş
TOKİ’lerine tek tek bir görüşün, biz bunu yaptık çünkü.
ZEKİ
AYGÜN (Kocaeli) – Bak, güç birliği toplantısına niye gelmediniz geçen hafta?
TUĞBA
HEZER ÖZTÜRK (Devamla) – Ve Van Milletvekilimiz Sayın Burhan Kayatürk de burada
olsaydı, muhtemelen ne demek istediğimi çok da iyi anlayacaktı çünkü o da
bölgeden biri. 
SALİH
CORA (Trabzon) – Hepsi kötü oldu, öyle mi?
TUĞBA
HEZER ÖZTÜRK (Devamla) - Ve sonuç olarak, bizler, bir tercih yapmak zorundayız
eğer bir siyaset yürütüyorsak ve siyasi iktidar olmanın sorumluluğu varsa
bizde. Siyasi tercihlerimiz vardır; ya, evet, toplumun faydasını en önde tutup
kâr mekanizmasını da geride bırakacağız ya da kârı önde tutarak halkı mağdur
edeceğiz. O dönemde Hükûmetin tercihi ne yazık ki kârdan ve mağdur etmekten
yana oldu. 
Çok
daha acı bir durum var: Şu an bile 28 aile konteyner kentte yaşıyorlar, 28
aile, şu an. Yıl olmuş 2016, deprem 2011 yılıydı, 5 aile… Edremit TOKİ’lerde
boş daire olmasına karşılık hâlâ bu aileler ne yazık ki dışarıdalar.
FARUK
ÖZLÜ (Düzce) – Şili’ye gel!
TUĞBA
HEZER ÖZTÜRK (Devamla) – Şili’yle ilgiliyse bir yıla kadar yetecek kadar bilgi
verdim, onunla yetinin siz.
Ve
ben, gerçekten, burada, ciddi, belki birçok milletvekilimizin bilmediği bir
konu hakkında, Van’ın bu durumu hakkında bilgi vermek istiyorum.
Dediğimiz
gibi, evet, biliyoruz, birazdan bu tasarı yasalaşacak. Biz de muhalefet olarak
mümkün mertebe kendimizi ifade edebileceğimiz her yerde ifade etmeye hazırız ve
bunu en net şekilde gösteriyoruz.
Dolayısıyla,
başka bir tarafıyla da birçok depremde terkin edilen vergi borçları vardı ama
Van’da bu yapılmadı ve Van esnafı dükkânını kapatmaya mahkûm edildi. Genel
gelişmişlik ve benzeri seviyelere baktığımız zaman şu an Van Türkiye’de 76’ncı
sırada. Dolayısıyla, Van’ı belki birçoğunuz biliyordur. Gerçekten de
turizmiyle, ekonomisiyle, hayvancılığıyla, tarımıyla bu konumu hak etmeyen bir
kent ama…
SALİH
CORA (Trabzon) – Belediye çalışmıyor.
TUĞBA
HEZER ÖZTÜRK (Devamla) – Hangi işleri belediyenin yaptığını, hangisini
yapmadığını çok iyi biliyoruz Sayın Vekilim. O yüzden, biz ikisini ayırt edecek
düzeydeyiz, o birikimdeyiz, merak etmeyin siz.
SALİH
CORA (Trabzon) – Hiç şüphemiz yok, hiç şüphemiz yok!
TUĞBA
HEZER ÖZTÜRK (Devamla) – Ve şu an TOKİ’ler demişken, aynı şekilde, hâlihazırda
Sur’da devam eden çatışmalı süreçte gene aynı rant hırsıyla yola çıkmış
Hükûmet, “Biz Sur’u TOKİ’nin emin ellerine emanet edeceğiz.” diyor. Aman el
sürmeyin. Van’dan ağzımız yandı, el sürmeyin. 
SALİH
CORA (Trabzon) – Yöresel mimariye uygun evler yapacağız oraya.
TUĞBA
HEZER ÖZTÜRK (Devamla) – TOKİ’nin siyasi ve parasal rantına bırakacak kadar
artık gaddarlaşmayın, yapmayın.
SALİH
CORA (Trabzon) – Kentsel dönüşüm yapacağız. Çukurlar kapanacak.
TUĞBA
HEZER ÖZTÜRK (Devamla) – Hâlâ borç batağında olup o TOKİ’lerin borcunu
ödeyemeyen bir halktan bahsediyoruz.
ZEKİ
AYGÜN (Kocaeli) – Faizsiz, yirmi yıl ödemeyle, bir evi, sana yüzde 80’ini ödemeyle
veriyorlar, yine kabul etmiyorsunuz. 
TUĞBA
HEZER ÖZTÜRK (Devamla) – Bakın, hâlâ dokuz dakikam var, sataştığınız sürece
dokuz dakikayı burada doldururum. (AK PARTİ sıralarından “Hiç problem yok.”
sesi)
Ve
bizler de diyoruz ki: Hiçbir vatandaşımız, bakın, hiçbir vatandaşımız, eğer
bizler bu koltuklarda onlara, hepsine… Eminim her biriniz seçildiğiniz illerde
kendi seçmeninize sözler verdiniz. Kendi illerimize hepimiz sözler verdik. Buna
yakışır bir duruş sergilemek durumundayız. Ve bizler Parlamentoya girdikten
sonra artık sadece kendi seçildiğimiz illerden sorumlu değiliz, zaten
biliyorsunuz, Türkiye'nin bütün illerinden sorumluyuz. Dolayısıyla, bu mevcut
sorunları ben söyleyeyim de yerinde kalsın diye söylemiyorum. Bir şekilde bütün
bunları bir çözüme kavuşturmamız gerektiğini söylüyorum ben. Çünkü bakın, 20
bin TOKİ’den bahsettiğimiz zaman, her bir TOKİ’de ortalama 4-5 kişinin
yaşadığını da hesapladığımız zaman bu bir kentin nüfusu ediyor. Kolay, basit
bir rakam değil; değil mi, Sayın Burhan Bey? Bilirsiniz. 
Yani
o yüzden bizler halkın, vatandaşın, yurttaşın refahı, huzuru ve gerçekten de
iyi yaşaması için burada olduğumuzu hepimiz o vicdan ve gönül rahatlığıyla
kabul ediyorsak mevcut bu ve olmayacak sorunlar, çözülmeyecek şeyler değil
bunlar. Dolayısıyla bunların çözümünün hep birlikte sağlanması gerekmektedir. 
Şimdi,
eğer gerçekten de bu ciddi bir şekilde…
AHMET
SAMİ CEYLAN (Çorum) – Kendine eziyet ediyorsun ama hadi…
TUĞBA
HEZER ÖZTÜRK (Devamla) – Bakın, ciddi bir şekilde…
AHMET
SAMİ CEYLAN (Çorum) – Kendine eziyet ediyorsun. 
TUĞBA
HEZER ÖZTÜRK (Devamla) – Ciddi bir şekilde anlattığım sorunları “eziyet” olarak
algılarsanız ben kendime karşı saygısızlık olarak düşünürüm, konuşmama karşı
saygısızlık olarak düşünürüm ve size yakıştırmam bunu. 
BAŞKAN
– Lütfen, sayın milletvekilleri, müdahale etmeyelim. 
TUĞBA
HEZER ÖZTÜRK (Devamla) – Yakıştırmam. 
BAŞKAN
– Bu işi bitirelim, inşallah, Allah’ın izniyle. Az kaldı. 
TUĞBA
HEZER ÖZTÜRK (Devamla) – Özellikle bu ülkenin bütün sorunları sizin
sorumluluğunuzdadır ve bu şekilde konuşuyorsanız bütün vatandaşa karşı
gösterdiğiniz ciddiyeti gösterir bu. 
O
yüzden, son söz olarak bir kez dönüp kendinize bakın diyorum. 
Teşekkür
ediyorum. (HDP sıralarından alkışlar) 
ÇAĞLAR
DEMİREL (Diyarbakır) – Başkan, ben yerimden iki dakika…
BAŞKAN
– Buyurun Sayın Demirel. 
Yalnız,
bu arada, tümü üzerindeki görüşmeler tamamlanmıştır. 
Maddelere
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir. 
Buyurun
Sayın Demirel. 
ÇAĞLAR
DEMİREL (Diyarbakır) – Biliyoruz, çok geç bir saat oldu ama biz biraz önce de
söyledik, üç gündür gerçekten burada arkadaşlarımız açlık grevinde. Yani biz
gitmiyoruz, Meclisteyiz, üç gündür Meclisteyiz. Bundan sonra da eğer yarın da
bu sorun çözülmezse daha güçlü bir şekilde, grubumuz olarak açlık grevine devam
edeceğiz ama temennimiz odur ki…
Arkadaşlar…
(AK PARTİ sıralarından gürültüler)
BAŞKAN
– Sayın milletvekilleri, lütfen…
ÇAĞLAR
DEMİREL (Diyarbakır) – Temennimiz odur ki bu sorunu hep birlikte çözelim. 
Gelen
isimleri de arkadaşlarımız bildirdi. Bu sorun acil bir sorundur, insani bir
sorundur; bu sorunu hep birlikte çözelim ki hiçbirimiz bu vebalin altında
kalmayalım, başta Hükûmet olmak üzere. 
O
yüzden biz burada bitirmek istiyoruz. Sanırım arkadaşların talebi de vardı namazla
ilgili, namaza gideceklerini söylediler.
BAŞKAN
– Teşekkür ediyoruz.
ÇAĞLAR
DEMİREL (Diyarbakır) – Biz burada bitiriyoruz. 
Bütün
heyete teşekkür ediyor, iyi geceler diliyorum.
BAŞKAN
– Teşekkür ediyoruz, sağ olun.
1’inci
maddeyi okutuyorum:
TÜRKIYE CUMHURIYETI ILE ŞILI CUMHURIYETI ARASINDA SERBEST TICARET
ANLAŞMASINDA DEĞIŞIKLIK YAPILMASINA İLIŞKIN 1/2013 SAYILI KARARIN
ONAYLANMASININ UYGUN BULUNDUĞUNA DAIR KANUN TASARISI
MADDE 1- (1) 26 Mart 2013
tarihinde Ankara’da imzalanan Türkiye Cumhuriyeti ile Şili Cumhuriyeti Arasında
Serbest Ticaret Anlaşmasında Değişiklik Yapılmasına İlişkin 1/2013 Sayılı
Kararın onaylanması uygun bulunmuştur.
BAŞKAN
- 1’inci maddeyi oylarınıza sunuyorum: Kabul edenler… Kabul etmeyenler… Madde
kabul edilmiştir.
2’nci
maddeyi okutuyorum:
MADDE 2-
(1) “Türkiye Cumhuriyeti ile Şili Cumhuriyeti Arasında Serbest
Ticaret Anlaşması”nın eklerinde yapılacak değişiklikleri onaylamaya Bakanlar
Kurulu yetkilidir.
BAŞKAN
- 2’nci maddeyi oylarınıza sunuyorum: Kabul edenler… Kabul etmeyenler… Madde
kabul edilmiştir.
3’üncü
maddeyi okutuyorum:
MADDE 3-
(1) Bu Kanun yayımı tarihinde yürürlüğe girer.
BAŞKAN
- 3’üncü maddeyi oylarınıza sunuyorum: Kabul edenler… Kabul etmeyenler… Madde
kabul edilmiştir.
4’üncü
maddeyi okutuyorum:
MADDE 4-
(1) Bu Kanun hükümlerini Bakanlar Kurulu yürütür.
BAŞKAN
- 4’üncü maddeyi oylarınıza sunuyorum: Kabul edenler… Kabul etmeyenler… Madde
kabul edilmiştir.
Böylece
tasarının üzerindeki görüşmeler tamamlanmıştır.
Tasarının
tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir.
Oylama
için üç dakika süre vereceğim.
Oylamayı
başlatıyorum.
(Elektronik
cihazla oylama yapıldı)
BAŞKAN
- Türkiye Cumhuriyeti ile Şili Cumhuriyeti Arasında Serbest Ticaret
Anlaşmasında Değişiklik Yapılmasına İlişkin 1/2013 Sayılı Kararın
Onaylanmasının Uygun Bulunduğuna Dair Kanun Tasarısı açık oylama sonucu:
“Kullanılan
oy sayısı : 193
Kabul : 191
Ret : 1
Çekimser : 1 (x)

 Kâtip
Üye Kâtip Üye
 Fehmi
Küpçü Sema Kırcı
 Bolu Balıkesir”
Böylece,
tasarı kabul edilmiş ve kanunlaşmıştır.
12’nci
sırada yer alan Türkiye Cumhuriyeti Hükümeti ile Cibuti Cumhuriyeti Hükümeti
Arasında Yatırımların Karşılıklı Teşviki ve Korunmasına İlişkin Anlaşmanın
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlayacağız.
12.- Türkiye Cumhuriyeti Hükümeti ile Cibuti
Cumhuriyeti Hükümeti Arasında Yatırımların Karşılıklı Teşviki ve Korunmasına
İlişkin Anlaşmanın Onaylanmasının Uygun Bulunduğuna Dair Kanun Tasarısı (1/370)
ve Dışişleri Komisyonu Raporu (S. Sayısı: 67) (xx)
BAŞKAN - Komisyon? Burada.
Hükûmet? Burada. 
Komisyon Raporu 67 sıra sayısıyla bastırılıp dağıtılmıştır. 
Tasarının
tümünün üzerinde söz isteyen yok. 
Maddelere
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
1’inci
maddeyi okutuyorum:
TÜRKİYE CUMHURİYETİ
HÜKÜMETİ İLE CİBUTİ CUMHURİYETİ HÜKÜMETİ ARASINDA YATIRIMLARIN KARŞILIKLI
TEŞVİKİ VE KORUNMASINA İLİŞKİN ANLAŞMANIN ONAYLANMASININ UYGUN BULUNDUĞUNA DAİR
KANUN TASARISI
MADDE 1- (1) 25 Eylül 2013 tarihinde Mersin’de imzalanan “Türkiye
Cumhuriyeti Hükümeti ile Cibuti Cumhuriyeti Hükümeti Arasında Yatırımların
Karşılıklı Teşviki ve Korunmasına İlişkin Anlaşma”nın onaylanması uygun
bulunmuştur.
BAŞKAN
– Oylarınıza sunuyorum: Kabul edenler… Kabul etmeyenler… 1’inci madde kabul
edilmiştir.
2’nci
maddeyi okutuyorum:
MADDE 2- (1) Bu Kanun yayımı tarihinde yürürlüğe girer.
BAŞKAN
- Kabul edenler… Kabul etmeyenler… 2’nci madde kabul edilmiştir.
3’üncü
maddeyi okutuyorum:
MADDE 3- (1) Bu Kanun hükümlerini Bakanlar Kurulu
yürütür.
BAŞKAN
- Oylarınıza sunuyorum: Kabul edenler… Kabul etmeyenler… 3’üncü madde kabul
edilmiştir.
Tasarının
tümü üzerindeki görüşmeler tamamlanmıştır. 
Tasarının
tümü açık oylamaya tabidir. 
Açık
oylamanın elektronik cihazla yapılmasını oylarınıza sunuyorum: Kabul edenler…
Kabul etmeyenler… Kabul edilmiştir.
Oylama
için üç dakika süre veriyorum ve oylama işlemini başlatıyorum.
(Elektronik
cihazla oylama yapıldı)
BAŞKAN
– Türkiye Cumhuriyeti Hükûmeti ile Cibuti Cumhuriyeti Hükûmeti Arasında
Yatırımların Karşılıklı Teşviki ve Korunmasına İlişkin Anlaşmanın
Onaylanmasının Uygun Bulunduğuna Dair Kanun Tasarısı açık oylama sonucu:
“Kullanılan
oy sayısı : 194
Kabul : 193
Çekimser : 1 (x)

 Kâtip
Üye Kâtip Üye
 Sema
Kırcı Fehmi Küpçü 
 Balıkesir Bolu”
Böylece,
tasarı, kabul edilmiş ve kanunlaşmıştır.
Çalışma
süremizin sonuna geldik. Emeği geçen herkese, tüm gruplara, tüm
milletvekillerine çok çok teşekkür ediyorum. Divanda yer alan arkadaşlara da
özellikle teşekkür ediyorum. Stenograflara, kavaslara, basın mensuplarına;
emeği geçen herkese, tüm vatandaşlarımıza teşekkür ediyoruz. 
Alınan
karar gereğince kanun tasarı ve teklifleri ile komisyonlardan gelen diğer
işleri sırasıyla görüşmek için 9 şubat 2016 Salı günü saat 15.00’te toplanmak
üzere birleşimi kapatıyorum. 
Hayırlı
sabahlar, hayırlı tatiller diliyorum.
Kapanma Saati:05.44




(X) 64 S.
Sayılı Basmayazı tutanağa eklidir.


(x) Açık oylama kesin
sonuçlarını gösteren tablo tutanağa eklidir.


(xx) 51 S. Sayılı Basmayazı tutanağa eklidir.



(x) Açık oylama kesin sonuçlarını
gösteren tablo tutanağa eklidir.


(x) 52 S. Sayılı Basmayazı tutanağa
eklidir.


(x) Açık oylama kesin sonuçlarını gösteren tablo tutanağa
eklidir.


(xx) 53 S. Sayılı Basmayazı tutanağa eklidir.


(x) Bu bölümde hatip tarafından Türkçe
olmayan kelimeler ifade edildi.


(x) Açık oylama kesin sonuçlarını gösteren tablo tutanağa
eklidir.


(xx) 27 S. Sayılı Basmayazı tutanağa
eklidir. 


(x) Açık oylama kesin sonuçlarını gösteren
tablo tutanağa eklidir.


(x) 28 S. Sayılı Basmayazı tutanağa
eklidir.


(*) Açık oylama kesin sonuçlarını
gösteren tablo tutanağa eklidir.


(xx) 4 S. Sayılı Basmayazı tutanağa
eklidir.


(*) Açık oylama kesin sonuçlarını
gösteren tablo tutanağa eklidir.


(xx) 63 S. Sayılı Basmayazı tutanağa eklidir.


(x) Açık oylama kesin sonuçlarını
gösteren tablo tutanağa eklidir.


(xx) 65 S. Sayılı Basmayazı tutanağa
eklidir.


(x) Açık oylama kesin
sonuçlarını gösteren tablo tutanağa eklidir.


(xx) 66 S. Sayılı Basmayazı tutanağa eklidir.



(x) Bu bölümde hatip tarafından Türkçe
olmayan kelimeler ifade edildi.


(x) Açık oylama kesin sonuçlarını
gösteren tablo tutanağa eklidir.


(xx) 61 S. Sayılı Basmayazı tutanağa
eklidir


(x) Açık oylama kesin sonuçlarını
gösteren tablo tutanağa eklidir.


(xx) 67 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.




