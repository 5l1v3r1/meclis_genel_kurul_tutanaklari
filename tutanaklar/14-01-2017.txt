



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 58’inci
Birleşim
 14
Ocak 2017 Cumartesi

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- AÇIKLAMALAR
1.- İstanbul Milletvekili Engin Altay’ın, Oturum Başkanı TBMM Başkan
Vekili Ahmet Aydın’ın gündem dışı konuşma için söz vermemek yönündeki tutumuna
ilişkin açıklaması
2.- İstanbul Milletvekili Engin Altay’ın, Oturum Başkanı TBMM Başkan
Vekili Ahmet Aydın’ın acele ve Genel Kurula duyurulmasında zaruret görülen hâller
ortaya çıkması durumunda müspet bir tutum takınacağına inandığına ilişkin
açıklaması
3.- Hatay Milletvekili Serkan Topal’ın, Hatay’da ekonomik dengenin
düzene girmesi ve ihracatın tekrar hayat bulması için Yayladağ Sınır Kapısı’nın
açılmasının elzem olduğuna ilişkin açıklaması
4.- İstanbul Milletvekili Sibel Özdemir’in, görüşmelerine devam edilen
Anayasa değişikliği teklifinin Türkiye’nin hangi sorununu çözeceğini öğrenmek
istediğine ve bu değişikliğin Genel Kurulda oylanmasının bile Türkiye’yi Orta
Çağ karanlığına sürükleyeceğine ilişkin açıklaması
5.- Bursa Milletvekili Erkan Aydın’ın, rakamların Türkiye’nin hem siyasi
hem ekonomik hem de demokrasi açısından ne denli korkunç bir duruma geldiğini
gösterdiğine ve AK PARTİ’nin gündeminde sadece başkanlık sistemi olduğuna
ilişkin açıklaması
6.- İstanbul Milletvekili Didem Engin’in, bugün ülkede yaşanmakta olan
istikrarsızlığın bizatihi sebebinin halkın gündeminden kopuk AKP Hükûmeti
olduğuna ilişkin açıklaması
7.- Sivas Milletvekili Ali Akyıldız’ın, Anayasa değişikliği teklifi
geçerse Meclisin mezara, demokrasinin tarihe gömüleceğine ve en kısa zamanda
geri çekilmesi gerektiğine ilişkin açıklaması
8.- Balıkesir Milletvekili Mehmet Tüm’ün, Başkomutanın bir partinin
genel başkanı olduğu bir ülkede Silahlı Kuvvetler ile komutanların durumunun ne
olacağını öğrenmek istediğine ve yol yakınken bu tekçi anlayıştan vazgeçilmesi
çağrısında bulunduğuna ilişkin açıklaması
9.- Mersin Milletvekili Ali Cumhur Taşkın’ın, milleti anlayamayan ve
ülkeyi tanıyamamış bazı kesimlerin bu Anayasa değişim paketini asılsız
eleştirdiklerine ve milletin bu Anayasa değişikliğine sahip çıkacağına yürekten
inandığına ilişkin açıklaması
10.- Hatay Milletvekili Hilmi Yarayıcı’nın, son günlerde dövizde yaşanan
hareketliliğin Türkiye ekonomisinin hukuk dışı ve demokratik olmayan denetimsiz
bir politikayı kaldırmadığını çok net olarak gösterdiğine ve belirsiz bir “üst
akıl” söyleminin sürdürüldüğüne ilişkin açıklaması
11.- Mersin Milletvekili Aytuğ Atıcı’nın, başkanlık sistemi görüşmeleri
devam ederken siyasi baskının dozunun giderek artırıldığına ve Tarsus Gençlik
Kolları ile Silifke Gençlik Kolları üyesi bazı gençlerin gözaltına alınmalarına
ilişkin açıklaması
12.- Konya Milletvekili Leyla Şahin Usta’nın, bu Anayasa değişikliğiyle
gelecekteki sorunların çözümünün hedeflendiğine ve bazı kesimlerin gerçekleri
görmemek noktasındaki ısrarlarını yanlış bulduğuna ilişkin açıklaması
13.- Gaziantep Milletvekili Mehmet Gökdağ’ın, bu Anayasa değişikliğiyle
ilgili iki başlılıktan soyut olarak söz etmenin halkı yanıltmaya yönelik
davranışlar olduğuna ilişkin açıklaması
14.- Kahramanmaraş Milletvekili İmran Kılıç’ın, devletin dinini öğrenmek
ve yaşamak isteyenlere bu imkânı doğrusuyla vermek zorunda olduğuna ilişkin
açıklaması
15.- Sinop Milletvekili Barış Karadeniz’in, Sinop-Ayancık yolunun Genze
mevkisinde 18 Kasım 2016 tarihinde meydana gelen heyelan nedeniyle yapılan
çalışmalar hakkında Ulaştırma, Denizcilik ve Haberleşme Bakanlığından bilgi
almak istediğine ilişkin açıklaması
16.- İstanbul Milletvekili Hasan Sert’in, İstanbul Milletvekili Garo
Paylan’ın Türk milletini suçlayıcı sözlerini ve onu savunmaya çalışanları
kınadığına ilişkin açıklaması
17.- Mersin Milletvekili Serdal Kuyucuoğlu’nun, Türkiye’nin Suriye
konusundaki dış politikasına ilişkin açıklaması
18.- Tokat Milletvekili Kadim Durmaz’ın, Mustafa Kemal Atatürk’ün annesi
Zübeyde Hanım’ın ölümünün 94’üncü yıl dönümüne ilişkin açıklaması
19.- Denizli Milletvekili Kazım Arslan’ın, 15 Temmuz darbe girişiminin
neden fırsata çevrildiğini, OHAL’in ne zaman kaldırılacağını ve getirilecek
Anayasa değişikliğinin sonuçlarının neler olacağını öğrenmek istediğine ilişkin
açıklaması
20.- Bursa Milletvekili Bennur Karaburun’un, Anayasa değişiklik
teklifiyle düzenlenen Cumhurbaşkanlığı sisteminin kurumsallaşan vesayet yerine
kurumsallaşan millet iradesini getirdiğine ilişkin açıklaması
21.- Samsun Milletvekili Erhan Usta’nın, FETÖ’yle mücadelenin en
kapsamlı şekilde devam etmesi ama adil olması ve mağduriyetlere yol açmaması
gerektiğine ilişkin açıklaması
22.- İstanbul Milletvekili Engin Altay’ın, Mustafa Kemal Atatürk’ün
annesi Zübeyde Hanım’ın ölümünün 94’üncü yıl dönümüne ilişkin açıklaması
23.- İstanbul Milletvekili Mehmet Muş’un, terörle mücadelede yürütülen
operasyonlar kapsamında Bitlis’te şehit olan 2 askere Allah’tan rahmet
dilediğine ve Mustafa Kemal Atatürk’ün annesi Zübeyde Hanım’ın ölümünün 94’üncü
yıl dönümüne ilişkin açıklaması
24.- Samsun Milletvekili Erhan Usta’nın, Mustafa Kemal Atatürk’ün annesi
Zübeyde Hanım’ın ölümünün 94’üncü yıl dönümüne ve Bitlis’te şehit olan 2 askere
Allah’tan rahmet dilediğine ilişkin açıklaması
25.- İstanbul Milletvekili Filiz Kerestecioğlu Demir’in, İstanbul
Milletvekili Garo Paylan’a yönelik kürsüyü kullanma ve siyaset yapma
özgürlüğünün kısıtlanmasını kabul etmelerinin mümkün olmadığına ve bu nedenle
HDP Grubu olarak bugünkü birleşimde söz haklarını kullanmayacaklarına ilişkin
açıklaması
26.- Samsun Milletvekili Erhan Usta’nın, Ermeni soykırımı olduğu
iddiasının Türk milletine yapılacak en büyük hakaret olduğuna ve Milliyetçi
Hareket Partisi olarak bu konudaki tavırlarının her zaman net olduğuna ilişkin
açıklaması
27.- Kayseri Milletvekili Mustafa Elitaş’ın, millete karşı hakareti
hiçbir vatandaşın ve hiçbir milletvekilinin kabul etmesinin mümkün olmadığına
ve Türkiye’ye haksız yere itham edilen konularda AK PARTİ’nin hiçbir zaman
duyarsız ve tarafsız kalmadığına ilişkin açıklaması
28.- İstanbul Milletvekili Engin Altay’ın, Başbakanın Meclisteki Anayasa
değişiklik teklifinde kullanacağı oyu Cenevre müzakerelerinden daha fazla
önemsemesini yadırgadığına ilişkin açıklaması
29.- Samsun Milletvekili Erhan Usta’nın, Amasya Milletvekili Mehmet Naci
Bostancı’nın sataşma nedeniyle yaptığı konuşmasındaki bazı ifadelerine ilişkin
açıklaması
30.- İstanbul Milletvekili Engin Altay’ın, Bitlis’te şehit olan 2 askere
Allah’tan rahmet dilediğine, Hükûmetin, Türkiye’nin gündeminde bulunan
sorunlarla ilgili Türkiye Büyük Millet Meclisini bilgilendirmesi gerekirken
bundan imtina etmesini açık bir saygısızlık olarak değerlendirdiğine ilişkin
açıklaması
31.- Amasya Milletvekili Mehmet Naci Bostancı’nın, İstanbul Milletvekili
Engin Altay’ın yaptığı açıklamasındaki bazı ifadelerine ilişkin açıklaması
32.- Ankara Milletvekili Levent Gök’ün, billboardlarda İstanbul
Milletvekili Eren Erdem’e ağır hakaretler eden ve yanlış bir hadiseyi nakletmek
suretiyle hedef hâline getirenlerin bulunmasını istediklerine ve Meclis
Başkanlığının da bu konunun takipçisi olması gerektiğine ilişkin açıklaması
33.- Amasya Milletvekili Mehmet Naci Bostancı’nın, İstanbul Milletvekili
Eren Erdem’e yönelik hareketin tam bir provokasyon olduğuna ve
milletvekillerinin itibarına yönelik, gerçeklikle hiçbir ilgisi olmayan,
tamamen kışkırtmaya dönük yaklaşımları kınadıklarına ilişkin açıklaması
34.- Samsun Milletvekili Erhan Usta’nın, İstanbul Milletvekili Eren
Erdem’e yönelik hareketi kınadıklarına ve Başkanlık Divanının
milletvekillerinin itibarının korunması konusunda hassasiyet göstermesini talep
ettiğine ilişkin açıklaması
35.- Ankara Milletvekili Levent Gök’ün, Anayasa değişiklik teklifiyle
ilgili görüşmelerin mutlaka TRT’den ve başka kanallardan da yayınlanması ve
halkın bilgi alma hakkının sağlanması gerektiğine, bunun gerçekleşmemesinin
ayıplı bir durum olduğuna ilişkin açıklaması
36.- Eskişehir Milletvekili Cemal Okan Yüksel’in, 447 sıra sayılı
Anayasa Değişiklik Teklifi’nin 12’nci maddesi üzerinde CHP Grubu adına yaptığı
konuşmasındaki bazı ifadelerine ilişkin açıklaması
37.- Samsun Milletvekili Erhan Usta’nın, Bursa Milletvekili İsmail
Aydın’ın 447 sıra sayılı Anayasa Değişiklik Teklifi’nin 12’nci maddesi üzerinde
AK PARTİ Grubu adına yaptığı konuşmasındaki bazı ifadelerine ilişkin açıklaması
38.- Bursa Milletvekili İsmail Aydın’ın, Samsun Milletvekili Erhan
Usta’nın yaptığı açıklamasındaki bazı ifadelerine ilişkin açıklaması
39.- Amasya Milletvekili Mehmet Naci Bostancı’nın, AK PARTİ’nin
görüşünün Anayasa’nın ilk 4 maddesinin hiçbir biçimde değiştirilmemesi yönünde
olduğuna ilişkin açıklaması
40.- Ankara Milletvekili Levent Gök’ün, Bursa Milletvekili İsmail
Aydın’ın 447 sıra sayılı Anayasa Değişiklik Teklifi’nin 12’nci maddesi üzerinde
AK PARTİ Grubu adına yaptığı konuşmasındaki bazı ifadelerine ilişkin açıklaması
41.- Gaziantep Milletvekili Abdulhamit Gül’ün, Anayasa’nın ilk 4
maddesiyle ilgili herhangi bir değişikliğin söz konusu olmadığına ve Milliyetçi
Hareket Partisiyle yapılmış görüşmelerde de bu konunun gündeme gelmediğine
ilişkin açıklaması
42.- Samsun Milletvekili Erhan Usta’nın, Bursa Milletvekili İsmail
Aydın’ın Anayasa’nın ilk 4 maddesiyle ilgili bazı ifadelerini düzeltmesini ve
Başbakanın bununla ilgili bir açıklama yapmasını talep ettiğine ilişkin
açıklaması
43.- Ankara Milletvekili Levent Gök’ün, AK PARTİ Grubu adına konuşan
Bursa Milletvekili İsmail Aydın’ın, iktidar partisinin rejim değişikliği
konusunda Anayasa’nın değiştirilemez maddelerini değiştirme niyetini açıkça
ortaya koyduğuna ilişkin açıklaması
44.- Kayseri Milletvekili Mustafa Elitaş’ın, Ankara Milletvekili Levent
Gök’ün yaptığı açıklamasındaki bazı ifadelerine ilişkin açıklaması
45.- İstanbul Milletvekili Engin Altay’ın, Başkanlık Divanı olarak
oylamanın Türkiye Büyük Millet Meclisi İçtüzüğü’nün amir hükümlerine göre
gerçekleştirilmesi hususunda hassasiyet gösterilmesini tekrar talep ettiklerine
ilişkin açıklaması
46.- Kayseri Milletvekili Mustafa Elitaş’ın, oylamaların İç Tüzük’ün
148’inci maddesine göre usulüne uygun bir şekilde yapıldığına ilişkin
açıklaması
47.- İstanbul Milletvekili Engin Altay’ın, Adalet Bakanı Bekir Bozdağ’ın
447 sıra sayılı Anayasa Değişiklik Teklifi’nin 13’üncü maddesi üzerindeki
soru-cevap işleminde yaptığı konuşmasındaki bazı ifadelerine ilişkin açıklaması
48.- Kayseri Milletvekili Mustafa Elitaş’ın, Kocaeli Milletvekili Saffet
Sancaklı’nın eşine geçmiş olsun dileğinde bulunduğuna ilişkin açıklaması
49.- Maliye Bakanı Naci Ağbal’ın, Kocaeli Milletvekili Saffet
Sancaklı’nın eşine acil şifalar dilediğine ilişkin açıklaması
50.- İstanbul Milletvekili Engin Altay’ın, Kocaeli Milletvekili Saffet
Sancaklı’nın eşine acil şifalar dilediğine, Milliyetçi Hareket Partisinin
yaşadığı acı nedeniyle görüşmelere aktif katılımdan vazgeçmiş olduğuna ve bu
şartlarda görüşmelere ara verilmesi yönündeki düşüncelerini paylaşmak
istediğine ilişkin açıklaması
51.- Amasya Milletvekili Mehmet Naci Bostancı’nın, Kocaeli Milletvekili
Saffet Sancaklı’nın eşine geçmiş olsun dileğinde bulunduğuna ve bir müddet daha
çalışmanın uygun olacağı düşüncesinde olduklarına ilişkin açıklaması
52.- Kayseri Milletvekili Mustafa Elitaş’ın, Kocaeli Milletvekili Saffet
Sancaklı’nın eşinin çocuklarına ve hayatına kavuşacağını ümit ettiğine ilişkin
açıklaması
53.- İstanbul Milletvekili Engin Altay’ın, Anayasa değişiklik teklifinin
bir iki maddesi dışında bütün oylamalarının İç Tüzük’ün gizli oylama şartlarına
göre yapılmadığına, Milliyetçi Hareket Partisinin bir acısı varken, bu gece bir
oldubittiyle bu teklifi geçirmeye çalışmayı ahlaki bulmadığına ve oylamanın
titizliği konusunda Başkanlığın yüksek refleksini beklediğine ilişkin
açıklaması
54.- Kayseri Milletvekili Mustafa Elitaş’ın, Anayasa değişiklik
teklifinin şu ana kadar geçen 14 maddesinde de İç Tüzük’ün 148’inci maddesine
uygun bir oylama gerçekleştirildiğine ilişkin açıklaması
55.- Ankara Milletvekili Sırrı Süreyya Önder’in, Kocaeli Milletvekili
Saffet Sancaklı’nın eşine acil şifalar dilediğine, ülke tarihindeki en önemli
kırılma ve dönüşüm noktalarından birisi bu olan bu Anayasa değişiklik
teklifinde milletvekilini sıradan bir oy verme enstrümanı gibi gören anlayışı
şiddetle reddettiğine ve diğer maddelerde konuşma haklarını kullanacaklarına
ilişkin açıklaması
56.- Ankara Milletvekili Levent Gök’ün, 447 sıra sayılı Anayasa
Değişiklik Teklifi’nin 15’inci maddesinin oylamasında tasnif ve ayırım işlemine
Genel Kurula verilen arada devam edilmesinin İç Tüzük’e aykırı olduğuna ilişkin
açıklaması
57.- Ankara Milletvekili Sırrı Süreyya Önder’in, oylama işlemi bitmeden
ara verilerek Başkanlık makamının boş bırakıldığına, bu itibarla yapılan
işlemin sakatlandığına ve Başkanlık Divanı üyesi olarak bu işlemin
yenilenmesini talep ettiğine ilişkin açıklaması
58.- İstanbul Milletvekili Engin Altay’ın, oy sayım dökümü ve sonucunun
ilanının aynı oturumda yapılması gerektiğine ilişkin açıklaması
59.- Aydın Milletvekili Bülent Tezcan’ın, 447 sıra sayılı Anayasa
Değişiklik Teklifi’nin 16’ncı maddesiyle Anayasa’nın 58 ayrı maddesinde
düzenleme yapıldığına, bunun yasa yapım tekniğine aykırı olduğuna ve Komisyona
iade edilmesi gerektiğine ilişkin açıklaması
60.- İzmir Milletvekili Özcan Purçu’nun, Oturum Başkanı TBMM Başkan
Vekili Ahmet Aydın’ın Kâtip Üyeler hakkındaki ifadeleri nedeniyle kendisine
teşekkür ettiğine ilişkin açıklaması
61.- Anayasa Komisyonu Sözcüsü Zekeriya Birkan’ın, 447 sıra sayılı
Anayasa Değişiklik Teklifi’nin 16’ncı maddesiyle ilgili Komisyon tarafından
değerlendirme yapılarak izlenilen yöntemin Anayasa’ya, İç Tüzük’e ve teamüllere
uygun olduğuna karar verildiğine ilişkin açıklaması
62.- İstanbul Milletvekili Engin Altay’ın, bütün milletvekillerinin,
oturumu yöneten Meclis Başkan Vekillerinin uygulama birliği içinde
olmamalarıyla ilgili bir rahatsızlığı olduğuna ilişkin açıklaması
63.- İstanbul Milletvekili Mehmet Akif Hamzaçebi’nin, Oturum Başkanı
TBMM Başkan Vekili Ahmet Aydın’ın bazı ifadelerine ilişkin açıklaması
64.- İstanbul Milletvekili Mehmet Bekaroğlu’nun, Genel Kurul
çalışmalarının bu kadar uzun süre devam ettirilmesinin insanın bedensel, ruhsal
ve zihinsel kapasitesine aykırı olduğuna ilişkin açıklaması
65.- Amasya Milletvekili Mehmet Naci Bostancı’nın, İstanbul Milletvekili
Mehmet Ali Pulcu’nun konuşmasının yanlış yorumlandığına ilişkin açıklaması
66.- İstanbul Milletvekili Gamze Akkuş İlgezdi’nin, Genel Kurulda
yaşandığı iddia edilen ısırılma olayına ilişkin açıklaması
67.- Amasya Milletvekili Mehmet Naci Bostancı’nın, Ankara Milletvekili
Necati Yılmaz’ın 447 sıra sayılı Anayasa Değişiklik Teklifi’nin 16’ncı maddesiyle
ilgili önerge üzerinde yaptığı konuşmasındaki bazı ifadelerine ilişkin
açıklaması
68.- Manisa Milletvekili Özgür Özel’in, uyarılarının dikkate alınarak
Twitter hesabından Genel Kurul çalışmalarıyla ilgili yapılan paylaşımın
düzeltildiğine ilişkin açıklaması
69.- Kayseri Milletvekili Mustafa Elitaş’ın, Twitter hesabından yapılan
paylaşımın aslında doğru bir şekilde yapılmış olduğuna ilişkin açıklaması
70.- İstanbul Milletvekili Ali Şeker’in, on altı saate yaklaşan bir
çalışma süresinin çok sakıncalı olduğuna ilişkin açıklaması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet Aydın’ın, gündem dışı söz
verme yetkisinin oturumu yöneten Meclis Başkan Vekilinde olduğuna ve geçmiş
uygulamalarda da Meclisin rutin çalışma günleri dışındaki günlerde çoğunlukla
gündem dışı söz verilmediğine ilişkin açıklaması
2.- Oturum Başkanı TBMM Başkan Vekili Ahmet Aydın’ın, Başkanlık Divanı
olarak Bitlis’te şehit olan 2 askere Allah’tan rahmet dilediklerine ilişkin
açıklaması
3.- Oturum Başkanı TBMM Başkan Vekili Ahmet Aydın’ın, Başkanlık Divanı
olarak İstanbul Milletvekili Eren Erdem’e yönelik provokasyonu yapanları
şiddetle kınadıklarına ve bu olayın takipçisi olacaklarına ilişkin açıklaması
4.- Oturum Başkanı TBMM Başkan Vekili Ahmet Aydın’ın, Türkiye Büyük
Millet Meclisi Televizyonunun Genel Kurul çalışmalarıyla ilgili yayının Türkiye
Radyo ve Televizyon Kurumu Genel Müdürlüğü ile Türkiye Büyük Millet Meclisi
Başkanlığı arasındaki protokol hükümleri gereğine göre yapıldığına ilişkin
açıklaması
5.- Oturum Başkanı TBMM Başkan Vekili Ahmet Aydın’ın, Kocaeli
Milletvekili Saffet Sancaklı’nın eşine geçmiş olsun dileğinde bulunduğuna
ilişkin açıklaması

VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Artvin Milletvekili Uğur Bayraktutan ve 21 milletvekilinin, AKP’li
belediyelerin, bakanlıkların ve kamu kurumlarının TÜRGEV ve ÇYDD’ye farklı
yaklaşımlarının ve ayrımcılık iddialarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/429)
2.- Artvin Milletvekili Uğur Bayraktutan ve 22 milletvekilinin,
emeklilerin yaşadığı maddi ve manevi sorunların araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/430)
3.- Artvin Milletvekili Uğur Bayraktutan ve 22 milletvekilinin,
cezaevlerindeki tutuklu ve hükümlülere uygulanan disiplin ceza ve tedbirlerinin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/431)

VII.- ÖNERİLER
A) Siyasi Parti Grubu Önerileri
1.- HDP Grubunun, Diyarbakır Milletvekili Sibel Yiğitalp ve arkadaşları
tarafından, radyoloji teknisyenlerinin çalışma koşulları ve yaşadıkları
sorunların araştırılarak alınacak tedbirlerin belirlenmesi amacıyla 16/6/2016
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 14 Ocak 2017 Cumartesi günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
2.- CHP Grubunun, Grup Başkan Vekili İstanbul Milletvekili Engin Altay
tarafından, Cenevre’de devam eden Kıbrıs kapsamlı çözüm müzakerelerinin
değerlendirilmesi amacıyla 14/1/2017 tarihinde Türkiye Büyük Millet Meclisi
Başkanlığına verilmiş olan genel görüşme önergesinin, Genel Kurulun 14 Ocak
2017 Cumartesi günkü birleşiminde sunuşlarda okunmasına ve görüşmelerinin aynı
tarihli birleşiminde yapılmasına ilişkin önerisi
B) Danışma Kurulu Önerileri
1.- Danışma Kurulunun, Genel Kurulun 15/1/2017 tarihli birleşiminin saat
14.00 yerine saat 16.00’da açılmasına, 16/1/2017 Pazartesi günü toplanmamasına
ilişkin önerisi

VIII.- SATAŞMALARA İLİŞKİN KONUŞMALAR
1.- İstanbul Milletvekili Engin Altay’ın, Ankara Milletvekili Sırrı
Süreyya Önder’in HDP grup önerisi üzerinde yaptığı konuşması sırasında
Cumhuriyet Halk Partisine sataşması nedeniyle konuşması
2.- Ardahan Milletvekili Öztürk Yılmaz’ın, İstanbul Milletvekili Yıldız
Seferinoğlu’nun CHP grup önerisi üzerinde yaptığı konuşması sırasında şahsına
sataşması nedeniyle konuşması
3.- Amasya Milletvekili Mehmet Naci Bostancı’nın, Ardahan Milletvekili
Öztürk Yılmaz’ın sataşma nedeniyle yaptığı konuşması sırasında Adalet ve
Kalkınma Partisine sataşması nedeniyle konuşması
4.- İstanbul Milletvekili Engin Altay’ın, Kayseri Milletvekili Mustafa
Elitaş’ın yaptığı açıklaması sırasında Cumhuriyet Halk Partisine sataşması
nedeniyle konuşması
5.- Kayseri Milletvekili Mustafa Elitaş’ın, İstanbul Milletvekili Engin
Altay’ın sataşma nedeniyle yaptığı konuşması sırasında Adalet ve Kalkınma
Partisine sataşması nedeniyle konuşması
6.- İstanbul Milletvekili Engin Altay’ın, Kayseri Milletvekili Mustafa
Elitaş’ın sataşma nedeniyle yaptığı konuşması sırasında CHP Grup Başkanına
sataşması nedeniyle konuşması
7.- Bursa Milletvekili İsmail Aydın’ın, Ankara Milletvekili Levent
Gök’ün yerinden sarf ettiği bazı ifadeleri sırasında şahsına sataşması
nedeniyle konuşması
8.- İstanbul Milletvekili Mehmet Muş’un, Ankara Milletvekili Levent
Gök’ün 447 sıra sayılı Anayasa Değişiklik Teklifi’nin 12’nci maddesiyle ilgili
önerge üzerinde yaptığı konuşması sırasında Adalet ve Kalkınma Partisine
sataşması nedeniyle konuşması
9.- Ankara Milletvekili Levent Gök’ün, İstanbul Milletvekili Mehmet
Muş’un sataşma nedeniyle yaptığı konuşması sırasında Cumhuriyet Halk Partisine
sataşması nedeniyle konuşması
10.- Kayseri Milletvekili Mustafa Elitaş’ın, Aydın Milletvekili Bülent
Tezcan’ın 447 sıra sayılı Anayasa Değişiklik Teklifi’nin 13’üncü maddesi
üzerinde CHP Grubu adına yaptığı konuşması sırasında şahsına sataşması
nedeniyle konuşması
11.- Yalova Milletvekili Muharrem İnce’nin, Kayseri Milletvekili Mustafa
Elitaş’ın sataşma nedeniyle yaptığı konuşması sırasında Cumhuriyet Halk
Partisine sataşması nedeniyle konuşması
12.- İstanbul Milletvekili Engin Altay’ın, Çanakkale Milletvekili Bülent
Turan’ın usul görüşmesi nedeniyle yaptığı konuşması sırasında Cumhuriyet Halk
Partisine sataşması nedeniyle konuşması
13.- Konya Milletvekili Mustafa Hüsnü Bozkurt’un, İstanbul Milletvekili
Mehmet Ali Pulcu’nun 447 sıra sayılı Anayasa Değişiklik Teklifi’nin 16’ncı
maddesi üzerinde şahsı adına yaptığı konuşması sırasında Cumhuriyet Halk
Partisine sataşması nedeniyle konuşması
14.- Aydın Milletvekili Bülent Tezcan’ın, Millî Eğitim Bakanı İsmet
Yılmaz’ın 447 sıra sayılı Anayasa Değişiklik Teklifi’nin 16’ncı maddesi
üzerindeki soru-cevap işleminde yaptığı konuşması sırasında Cumhuriyet Halk
Partisine sataşması nedeniyle konuşması

IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Türkiye Cumhuriyeti Emekli Sandığı Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı (1/796) ile
Plan ve Bütçe Komisyonu Raporu (S. Sayısı: 446)
2.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447)
3.- Serbest Bölgeler Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/666) ile Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S.
Sayısı: 443)
4.- Türkiye Cumhuriyeti ile Rusya Federasyonu Arasında Cezai Konularda
Karşılıklı Adli Yardımlaşma ve Suçluların İadesi Anlaşmasının Onaylanmasının
Uygun Bulunduğuna Dair Kanun Tasarısı (1/650) ve Dışişleri Komisyonu Raporu (S.
Sayısı: 439)

X.- USUL HAKKINDA GÖRÜŞMELER
1.- Oturum Başkanı TBMM Başkan Vekili Ahmet Aydın’ın 447 sıra sayılı
Anayasa Değişiklik Teklifi’nin 16’ncı maddesinin kanun yapım tekniğine aykırı
olması nedeniyle Komisyona iade edilemeyeceği yönündeki tutumunun İç Tüzük
hükümlerine uygun olup olmadığı hakkında
14 Ocak 2017
Cumartesi
BİRİNCİ OTURUM
Açılma Saati:
14.04
BAŞKAN: Başkan
Vekili Ahmet AYDIN
KÂTİP ÜYELER:
Özcan PURÇU (İzmir), Ömer SERDAR (Elâzığ),
----- 0 -----
BAŞKAN
– Türkiye Büyük Millet Meclisinin 58’inci Birleşimini açıyorum. 
Toplantı
yeter sayısı vardır, görüşmelere başlıyoruz. 
Sayın
milletvekilleri, gündeme geçmeden önce on beş sayın milletvekiline, sisteme
girmeleri hâlinde…
ENGİN
ALTAY (İstanbul) – Sayın Başkan…
BAŞKAN
– Buyurun.
IV.- AÇIKLAMALAR
1.- İstanbul Milletvekili Engin Altay’ın, Oturum Başkanı TBMM Başkan
Vekili Ahmet Aydın’ın gündem dışı konuşma için söz vermemek yönündeki tutumuna
ilişkin açıklaması
ENGİN
ALTAY (İstanbul) – Teşekkür ederim Sayın Başkan.
Sayın
Başkan, şüphesiz, gündem dışı söz verme Başkanlığın takdirine bağlı, biliyorum
bunu ama geriye dönük uygulamalara baktığımızda salı, çarşamba, perşembe
günleri dışında hem sizin yönettiğiniz oturumlarda hem diğer Meclis başkan
vekillerinin yönettiği oturumlarda gündem dışı sözün verildiği birleşimler de
var, verilmediği birleşimler de var. Dolayısıyla, zaman zaman Başkanlık
Divanının, zaman zaman Danışma Kurulunun, zaman zaman Türkiye Büyük Millet
Meclisi Başkanı ve başkan vekillerinin belli konularda da prensip kararları
var. Benim bildiğim kadarıyla bu kurullarda salı, çarşamba, perşembe günleri
dışında gündem dışı söz verilmemesiyle ilgili de bir prensip kararı yok. 
Şimdi,
şunu anlatmaya çalışıyorum: Burası Türkiye Büyük Millet Meclisi, buradaki her
şeyin olabildiği kadar diğer kurum ve kuruluşlara göre daha prensipli, daha
istikrarlı olması sizin de takdir edeceğiniz bir husustur. 
Şimdi,
gündem dışı mesele konusunda da… Bir kanun teklifi görüşüyoruz, şüphesiz
alelade bir kanun teklifi değil, Anayasa değişikliği görüşüyoruz. Ancak,
geçtiğimiz pazartesi günü birleşimi açtığınızda aslında Ayşe Nur Hanım’ın
nöbetçi olduğunu, kendisinin kar nedeniyle ulaşamamasından dolayı sizin riyaset
ettiğinizi, normalde kendinizin oturumu, planlı oturum olsa da pazartesi günü
gündem dışı söz vereceğiniz tutanaklarda sabit. Yani, buradan ben şunu anladım
ki: Sizin anlayışınızda, sizin yönettiğiniz oturumlarda pazartesi, cuma,
cumartesi, pazar günleri de Meclis çalışsa gündem dışı söz verme konusunda da
bir müspet bakışınızı pazartesi günü ortaya koymuş idiniz. Dolayısıyla, şimdi
ise dün ve bugün gündem dışı söz vermemek gibi bir eğilim içindesiniz. 
Sayın
Başkan, hani hep diyoruz ya, “Temsilde adalet, yönetimde istikrar.” Dolayısıyla,
yönetiminizde bir istikrarsızlık görüyorum. Yani, tutumunuzun, Türkiye Büyük
Millet Meclisinin çalışma usul ve esasları bakımından, İç Tüzük’teki amir
hükümler bir yana, teamüller bakımından bir çelişki içinde olduğunu müşahede
ediyorum. Bu sebeple -takdiri sizin, “Gündem dışı vermiyorum.” dediğiniz an bir
şey diyemeyiz ama- bu tutumunuzdaki çelişkiler nedeniyle Türkiye Büyük Millet
Meclisinin…
(Mikrofon
otomatik cihaz tarafından kapatıldı) 
ENGİN
ALTAY (İstanbul) – …yazılı olan ve yazılı olmayan çalışma usullerine sizi davet
etmek maksadıyla -uygun görürseniz tabii ki- bir usul tartışması açmak
meramımız. 
BAŞKAN
– Teşekkür ediyorum Sayın Altay. 
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet Aydın’ın, gündem dışı söz
verme yetkisinin oturumu yöneten Meclis Başkan Vekilinde olduğuna ve geçmiş
uygulamalarda da Meclisin rutin çalışma günleri dışındaki günlerde çoğunlukla
gündem dışı söz verilmediğine ilişkin açıklaması
BAŞKAN
– Sayın milletvekilleri, sizin de ifade ettiğiniz gibi, gündem dışı söz verme
yetkisi oturumu yöneten Meclis Başkan Vekilindedir. Ben geçmişteki teamüllere
de baktım, benim uygulamalarım da var. Aslında, pazartesi… Sizde nasıl öyle bir
algı oluştu bilmiyorum.
ENGİN
ALTAY (İstanbul) – Siz dediniz. 
BAŞKAN
– Pazartesi günkü ifadem çok açıktır. Açılan usul tartışması neticesinde Genel
Kurulun da karara bağlamış olduğu konu, salı, çarşamba ve perşembe günleri
haricinde gündem dışının verilmeyeceği; salı, çarşamba, perşembe günü de aynı
şekilde mevcut oturumu yöneten Başkanın takdirinde olduğudur. Benim geçmişteki
pek çok uygulamam böyle. Dediğiniz gibi istisnalar da var yani Meclisin rutin
çalışma günleri dışında çalışması hâlinde gündem dışı verilen günler de var ama
ağırlıklı verilmemiş. 
Bakın,
2010 Anayasa değişikliğinde, 26 maddenin görüşüldüğü o değişiklikte salı,
çarşamba, perşembe dâhil gündem dışı hiç verilmemiş, hafta içi dahi verilmemiş.
Pek çok Anayasa değişikliklerinde verilmemiş. Bütçe uygulamalarında da bunu
yapıyoruz. Bu tür önemli yoğun gündemlerde gündem dışı verilmiyor çoğunlukla ve
aynı şekilde, Meclisin rutin çalışma günleri haricinde de istisnai hâllerde
verilmiş. Dolayısıyla, biz bunu pazartesi günü karara bağlarken de bu şekilde
karar bağladık yani bunun bir usul tartışmasına bir daha konu olmasının doğru
olmadığını siz de takdir edersiniz. 
Dolayısıyla,
Sayın Altay, ben hassasiyetinizi anlıyorum ve bu açıdan da zaten 3 kişiye
verilen gündem dışı haricinde yine 15 kişiye 60’a göre birer dakika süreyle de
–arkadaşlar bu arada girmiş- uygun görürseniz biz arkadaşlarla bu hususu
neticelendirelim diyorum. 
Teşekkür
ediyorum, çok sağ olun. 
ENGİN
ALTAY (İstanbul) – Çok kısa Sayın Başkan, çok kısa… 
BAŞKAN
– Buyurun Sayın Altay. 
IV.- AÇIKLAMALAR (Devam)
2.- İstanbul Milletvekili Engin Altay’ın, Oturum Başkanı TBMM Başkan
Vekili Ahmet Aydın’ın acele ve Genel Kurula duyurulmasında zaruret görülen
hâller ortaya çıkması durumunda müspet bir tutum takınacağına inandığına
ilişkin açıklaması
ENGİN
ALTAY (İstanbul) – Yani biz de tabii baktık, 2010 Anayasa değişikliği
görüşmelerinde genel olarak gündem dışı söz hiç verilmemiş, bunu ben de
biliyorum. Bunun, dün, hani, siz, grup konuşmaları ile şahıs konuşmalarını
birleştirirken “emsal olmamak kaydıyla” olduğunu söylediniz. Bunun normal,
olağan kanunların görüşülmesinde emsal olmaması talep ve temennimi iletirken
şunu da belirtmek zorundayım: Şimdi, burada sabah sabah direkt bir münakaşa
ortamı olsun da istemiyorum. En kötü şu talebimizi ısraren yineleyeceğim: Zaten
gündem dışını düzenleyen 59’uncu maddede “Genel Kurula duyurulmasında zaruret
görülen olağanüstü acele hallerde” ibaresi vardır. 
Türkiye
büyük bir ülke. Milletvekillerimizin seçim bölgelerinde anlık olaylar
gelişebiliyor. Birleşim içinde, oturumlar içinde, bu ilk, 60’a göre vereceğiniz
15 sözün dışında da gün içinde milletvekillerimize acele hâller, Genel Kurula
duyurulmasında zaruret görülen hâller ortaya çıkması durumunda müspet bir tutum
takınacağınıza olan inancımla şimdilik bu tartışmayı kesiyorum. 
BAŞKAN
– Teşekkür ediyorum Sayın Altay. 
Zaten
sayın grup başkan vekillerimiz rica ettiklerinde grup adına da olsa yani bir
başka arkadaşa biz bu noktada gerekli hassasiyeti gösteriyoruz. 
Ben
de sizin hassasiyetiniz için ayrıca teşekkür ediyorum. 
Gündeme
geçmeden önce sırayla 15 kişiye söz vereceğiz 60’a göre. 
Sayın
Topal, liste başısınız yine. 
3.- Hatay Milletvekili Serkan Topal’ın, Hatay’da ekonomik dengenin
düzene girmesi ve ihracatın tekrar hayat bulması için Yayladağ Sınır Kapısı’nın
açılmasının elzem olduğuna ilişkin açıklaması
SERKAN
TOPAL (Hatay) – Teşekkür ediyorum Sayın Başkan.
Sayın
Hükûmet yetkililerine seslenmek istiyorum. Suriye savaşının ticari anlamda
sadece Hatay’a zararı 8 milyar doların üstünde. Hatay’da genç işsizlik oranı
yüzde 25’in üstünde ve Hatay’da binlerce tır yanlış dış politika yüzünden
çürümeye terk edilmiş durumda. Partili cumhurbaşkanlığı geldiği zaman bu tırlar
yeniden ihracat yapabilecek duruma gelecek mi? Gelecekse neden on dört yıllık
iktidarınız döneminde bu hâle geldi? Hatay’da ekonomik dengenin düzene girmesi,
ihracatın tekrar hayat bulması için Yayladağ Sınır Kapısı’nın açılması
elzemdir. Buradan, Yayladağ Sınır Kapısı’nın açılmasını talep ediyorum.
Teşekkür
ediyorum.
BAŞKAN
– Sayın Özdemir…
4.- İstanbul Milletvekili Sibel Özdemir’in, görüşmelerine devam edilen
Anayasa değişikliği teklifinin Türkiye’nin hangi sorununu çözeceğini öğrenmek
istediğine ve bu değişikliğin Genel Kurulda oylanmasının bile Türkiye’yi Orta
Çağ karanlığına sürükleyeceğine ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan.
Görüşmelerine
devam ettiğimiz Anayasa değişikliği kanun teklifi Türkiye’nin hangi sorununu
çözecek? Bir değerli milletvekili çıksın desin ki: Bu Anayasa değişikliğiyle
Türkiye’nin şu sorununu çözeceğiz. Terör sorunu çözülecek mi? Ülkemizde güven
ve huzur ortamını sağlayacak mıyız? İşsizlik sorunu çözülecek mi? Ekonomik
darboğazdan çıkacak mıyız? Dış politika düzelecek mi? Komşularla barışacak
mıyız? Uğrunda ulusal, uluslararası çıkarlarımızın dahi feda edildiğini
görüyoruz. Öyle ki, Sayın Başbakan Yıldırım “Burası daha iyi, şu andaki işimiz
hepsinden önemli.” diyerek Meclisteki Anayasa görüşmeleri nedeniyle
Cenevre’deki Kıbrıs müzakerelerine katılmayacağını, masada olmayacağını ilan
etmiştir. Ulusal çıkarlarımız savunulmamış, AKP Kıbrıs’ı kaderine terk
etmiştir. Peki, hangi gerekçeyle bu Anayasa değişikliği teklifi Meclis Genel
Kurulu gündemine gelmiştir? Bir kişinin Anayasa’ya uymayarak hukuk dışı fiilî
durum yaratmasına yasal meşruiyet kazandıracak rejim değişikliği olan bu
değişikliğin Genel Kurulda oylanması bile Türkiye’yi Ortaçağ karanlığına
sürükleyecektir.
BAŞKAN
– Sayın Aydın…
5.- Bursa Milletvekili Erkan Aydın’ın, rakamların Türkiye’nin hem siyasi
hem ekonomik hem de demokrasi açısından ne denli korkunç bir duruma geldiğini
gösterdiğine ve AK PARTİ’nin gündeminde sadece başkanlık sistemi olduğuna
ilişkin açıklaması
ERKAN
AYDIN (Bursa) – Teşekkür ederim Sayın Başkan.
Bugün
çeşitli kurumlardan alınan rakamlarla ortaya çıkan bir rapor yayımlandı. Rapor
Türkiye’nin son üç aylık göstergelerinden ibaret. Özetliyorum: Son üç ayda 450
bin kişi yeni işsizler ordusuna katıldı; bir depo benzin tam 42 TL arttı; 89
bin kamu çalışanı geri dönüşsüz ihraç edildi; cebimizdeki 100 TL’nin 55 TL’si
dış borç oldu; Türk lirası dolar karşısında yüzde 20 değer kaybetti; 170 yayın
kuruluşu kapatıldı; 2.500 gazeteci işsiz kaldı; asgari ücret 74 dolar azaldı.
Sadece bu rakamlar Türkiye’nin hem siyasi hem ekonomik hem de demokrasi
açısından ne denli korkunç bir duruma geldiğini gösteriyor. Sizin ise
gündeminizde sadece başkanlık… Referandum süreci ve rejim değişikliyle güzelim
Türkiye'nin daha da kötüye gideceğini hesaplıyor musunuz? 
BAŞKAN
– Sayın Engin…
6.- İstanbul Milletvekili Didem Engin’in, bugün ülkede yaşanmakta olan
istikrarsızlığın bizatihi sebebinin halkın gündeminden kopuk AKP Hükûmeti
olduğuna ilişkin açıklaması
DİDEM
ENGİN (İstanbul) – AKP milletvekilleri rejim değişikliği hedefleyen teklife
gizli oylamada heyecanla açık evet oyu vermek için birbirleriyle yarışırken,
işsizliğin vahim boyutlara ulaşmış olması, doların 4 TL’ye yaklaşması ve bunun
domino etkisiyle ekonomide yarattığı tahribat, borçlarımızın katlanarak
artması, AKP’nin hiç ama hiç ilgisini çekmiyor. 
Türkiye,
gelişmekte olan ülkeler içinde en riskli 3 ülke arasında sıralanıyor.
Esnaflarımızdan sanayicilerimize varıncaya kadar hemen her kesimden yükselen
imdat çığlıkları AKP Hükûmetinde hiç karşılık bulmuyor. 
Anayasa
değişiklik teklifiyle bugüne kadar edindiğimiz tüm demokratik kazanımların geri
alınmak istenmesinin ülkemizdeki ayrışma ve kutuplaşmayı daha da körüklemesi
tehlikesi AKP yönetimince görmezden geliniyor. 
Bugün
ülkemizde yaşamakta olduğumuz istikrarsızlığın bizatihi sebebi halkımızın
gündeminden kopuk AKP Hükûmetidir. AKP Hükûmeti, bu vurdumduymazlıkla devam
edemez, bir an evvel halkımıza karşı sorumluluklarını hatırlamalıdır. 
BAŞKAN
– Sayın Akyıldız…
7.- Sivas Milletvekili Ali Akyıldız’ın, Anayasa değişikliği teklifi
geçerse Meclisin mezara, demokrasinin tarihe gömüleceğine ve en kısa zamanda
geri çekilmesi gerektiğine ilişkin açıklaması
ALİ
AKYILDIZ (Sivas) – Teşekkür ediyorum Sayın Başkanım. 
Bu
Anayasa değişikliği geçerse ne olur? Anayasa’yla bir diktatör yaratırız. Her
şeye dokunan ama kendisine dokunulmayan bir diktatör ortaya çıkar. Demokratik
rejimden tamamen ayrılıp otoriter bir rejim kurulur. Hiçbir vatandaşın can, mal
ve hukuk güvenliği kalmaz. Her kişi, kurum ve kuruluş tek bir kişinin, bir
diktatörün vicdanına terk edilir. Yönetimi denetleyecek hiçbir güç kalmaz.
Devlet yönetiminde ve ülkede zorbalık hâkim olur. Bir kişi hem hükûmet hem
Meclis hem mahkeme olur. Yasama, yürütme ve yargı tek bir elde toplanır.
Etkisiz, yetkisiz, âciz ve sembolik bir Meclis ortaya çıkar. Meclisi mezara,
demokrasiyi tarihe gömeriz ve lütfen, en kısa zamanda bu teklifi geri çekin,
yarın çocuklarımızın yüzüne bakacak yüzümüz olsun diyorum. 
Teşekkür
ediyorum. 
BAŞKAN
– Sayın Tüm…
8.- Balıkesir Milletvekili Mehmet Tüm’ün, Başkomutanın bir partinin
genel başkanı olduğu bir ülkede Silahlı Kuvvetler ile komutanların durumunun ne
olacağını öğrenmek istediğine ve yol yakınken bu tekçi anlayıştan vazgeçilmesi
çağrısında bulunduğuna ilişkin açıklaması
MEHMET
TÜM (Balıkesir) – Teşekkür ederim Sayın Başkan. 
Anayasal
düzenimize göre Cumhurbaşkanı aynı zamanda Silahlı Kuvvetlerin başkomutanıdır. 
Sayın
Bakana soruyorum: Başkomutanın bir partinin genel başkanı olduğu bir ülkede
Silahlı Kuvvetlerin, komutanların durumu ne olacak? Genelkurmay Başkanı, kuvvet
komutanları, Jandarma Genel Komutanı, Sahil Güvenlik Komutanı, tüm ordu
komutanları başkomutanın partisine üye olacak mı? Başkomutanın parti genel
başkanı olduğu bir düzen içinde kendisine bağlı komutanların tarafsızlığı nasıl
sağlanacak? Yerelde Cumhurbaşkanını temsil eden valiler ve kaymakamlar da
Cumhurbaşkanın partisine üye olacak mı?
Sizin
tarafsızlık anlayışınız, Cumhurbaşkanının sadece AKP’liler arasında tarafsız
davranmasıdır. Bunu dahi başaramadığınızı biliyoruz. Gelin, yol yakınken bu
tekçi anlayıştan vazgeçiniz. 
BAŞKAN
– Sayın Taşkın… 
9.- Mersin Milletvekili Ali Cumhur Taşkın’ın, milleti anlayamayan ve
ülkeyi tanıyamamış bazı kesimlerin bu Anayasa değişim paketini asılsız
eleştirdiklerine ve milletin bu Anayasa değişikliğine sahip çıkacağına yürekten
inandığına ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Milletimizi
anlayamayan ve ülkesini tanıyamamış bazı kesimler bu Anayasa değişim paketini
asılsız eleştirmektedir. Bu eleştirilerden birisi de asılsız diktatörlük
iddialarıdır. Bizler, milletimizin takdirini almış, modern dünyanın
gerekliliklerine ayak uyduran, millî ruhumuza uygun bir sistemi getirmenin
telaşındayız. Bu sebeple ortaya koyduğumuz cumhurbaşkanlığı sistemi yeni
Türkiye yolunda en önemli gedik taşımız olacaktır.
Diğer
bir eleştiri de rejimin değiştirildiği iddiasıdır. Türkiye’nin rejimi
cumhuriyettir. AK PARTİ olarak bizim amacımız, bu cumhuriyeti güçlendirecek,
gelecek kuşaklara müreffeh bir Türkiye bırakacak yeni bir anayasayı hayata
geçirmektir. 
Genel
Kuruldan sonra referanduma götüreceğimiz bu değişikliğe aziz milletimizin 15
Temmuzda ortaya koyduğu demokrasiye sahip çıkma iradesi gibi aynı şekilde sahip
çıkacağına yürekten inandığımızı ifade eder, Genel Kurulu saygıyla selamlarım. 
BAŞKAN
– Sayın Yarayıcı…
10.- Hatay Milletvekili Hilmi Yarayıcı’nın, son günlerde dövizde yaşanan
hareketliliğin Türkiye ekonomisinin hukuk dışı ve demokratik olmayan denetimsiz
bir politikayı kaldırmadığını çok net olarak gösterdiğine ve belirsiz bir “üst
akıl” söyleminin sürdürüldüğüne ilişkin açıklaması
HİLMİ
YARAYICI (Hatay) – Sayın Başkan, son günlerde dövizde yaşanan hareketlilik
Türkiye ekonomisinin hukuk dışı ve demokratik olmayan denetimsiz bir politikayı
kaldırmadığını çok net olarak göstermektedir. Dikta yasası görüşülürken dövizde
bu hareketlilik yaşanıyorsa denetimsiz, hukuksuz başkanlık sisteminizde ekonomide
neler yaşanacağını düşünmek dahi istemiyorum. 
İktidarından
havuz medyasına belirsiz bir “üst akıl” söylemidir tutturulmuş gidiyor. Kim
olduğu söylenmeyen üst akıl kötülüklerin kaynağı olarak gösterilerek halkımız
kandırılmak isteniyor. İlla bir üst akıl arıyorsanız söyleyeyim; keyfî OHAL
KHK’ları aracılığıyla adım adım faşizmi kim dayatıyorsa, kim laikliği savunmayı
terörle eş tutan anlayışa sahip çıkıyorsa, kim laik, demokratik cumhuriyetimizi
ortadan kaldırmaya çalışıyorsa, kim halk egemenliğini kayıtsız şartsız kendine
bağlamak istiyorsa, kim iktidarını sürdürmek uğruna halkı kamplara ayırıyorsa
ülkeyi felakete sürükleyen üst akıl odur.
Teşekkür
ederim.
BAŞKAN
– Sayın Atıcı…
11.- Mersin Milletvekili Aytuğ Atıcı’nın, başkanlık sistemi görüşmeleri
devam ederken siyasi baskının dozunun giderek artırıldığına ve Tarsus Gençlik
Kolları ile Silifke Gençlik Kolları üyesi bazı gençlerin gözaltına alınmalarına
ilişkin açıklaması
AYTUĞ
ATICI (Mersin) – Teşekkürler Sayın Başkan.
Değerli
arkadaşlar, başkanlık sistemi görüşmeleri devam ederken AKP ve AKP’ye yaranmaya
çalışanlar tarafından siyasi baskının dozu giderek artırılıyor. Dün Tarsus
Gençlik Kollarımızdan 2 gencimiz tutuklandı. Bugün Silifke Gençlik Kolları İlçe
Başkanımız, ilçe yöneticilerimiz ve gençlik kolları il yöneticilerimiz
gözaltına alındı. Gerekçe: AKP’ye karşı çıkmak, AKP’nin FETÖ’yle ilişkisini
sergilemek, laik eğitim istemek. Gençlerimizi kim sorguluyor? Terörle mücadele
şubesi. Beyler, kendinize gelin! CHP’li gençler terörist değildir. Gençlerimizi
derhâl serbest bırakın. Sayın İçişleri Bakanını göreve davet ediyorum. Derhâl
bu olaya el koymalıdır, aksi durumda gerginlik giderek artacaktır.
BAŞKAN
– Sayın Şahin Usta…
12.- Konya Milletvekili Leyla Şahin Usta’nın, bu Anayasa değişikliğiyle
gelecekteki sorunların çözümünün hedeflendiğine ve bazı kesimlerin gerçekleri
görmemek noktasındaki ısrarlarını yanlış bulduğuna ilişkin açıklaması
LEYLA
ŞAHİN USTA (Konya) – Saygıdeğer Başkan, değerli milletvekilleri; yüce Meclisin
çatısı altında bulunduğumuzu ve bu Genel Kurul salonunda milletvekili olarak,
milletten aldığımız yetkilere uygun olarak davranmamız gerektiğini
hatırlatarak, bizleri izleyen bu saygıdeğer milletimize yakışır görüntülerin de
bu Meclisten yansıtılmasının çok önemli olduğunu vurgulamak istiyorum. 
Bu
Anayasa değişikliğiyle önümüzdeki ve gelecekteki sorunların çözümü
hedeflenmektedir. Maalesef, at gözlüğüyle veya tek bir açıdan bakarak sürekli
bir diktatörlük ve rejim değişikliğinden bahseden bazı kesimlerin gerçekleri
görmemek noktasındaki ısrarlarını yanlış bulduğumuzu ve bir algı operasyonuyla
bu teklifin geri çekilmesi noktasındaki baskıları da millet üzerinde bir baskı
olarak değerlendiriyorum. Bu halk hiçbir zaman yanlış yapmamıştır, bundan sonra
da yapmayacaktır. Biz milletimize güveniyoruz, inanıyoruz ve…
(Mikrofon
otomatik cihaz tarafından kapatıldı) 
BAŞKAN
– Sayın Gökdağ…
13.- Gaziantep Milletvekili Mehmet Gökdağ’ın, bu Anayasa değişikliğiyle
ilgili iki başlılıktan soyut olarak söz etmenin halkı yanıltmaya yönelik
davranışlar olduğuna ilişkin açıklaması
MEHMET
GÖKDAĞ (Gaziantep) – Sayın Başkan, bu Anayasa değişikliği için iki başlılık çok
önemli bir gerekçe olarak gösteriliyor yani mevcut Cumhurbaşkanı ile Başbakan
arasında bir sıkıntının varlığından söz ediliyor. O zaman şuna yanıt vermek
gerekiyor: Mevcut Cumhurbaşkanı ne yapmak istiyor, Başbakan engel oluyor ya da
Başbakanın yapmak istediği hangi şeye mevcut Cumhurbaşkanı izin vermiyor? Buna
yanıt vermeden iki başlılıktan soyut olarak söz etmek halkı yanıltmaya yönelik
davranışlar değil mi? 
Teşekkür
ediyorum. 
BAŞKAN
– Sayın Kılıç…
14.- Kahramanmaraş Milletvekili İmran Kılıç’ın, devletin dinini öğrenmek
ve yaşamak isteyenlere bu imkânı doğrusuyla vermek zorunda olduğuna ilişkin
açıklaması
İMRAN
KILIÇ (Kahramanmaraş) – Teşekkür ederim Sayın Başkan.
Demokratik,
laik bir yönetimde devletin yapması gereken şey milletin çocuklarına dinlerini
doğru şekilde öğretmesiydi. Devlet bunu yapmayınca din yerin altına çekildi ve
millet kapanın elinde kaldı. Bu milletin çocuklarına dinleri, diyanetleri
devletleri tarafından doğru dürüst öğretilseydi meydan yeri FETÖ gibilere ve
aykırı diğer dinî anlayışlara kalır mıydı? Hasımlar toplumumuzda açılan
gedikleri çok iyi biliyor ve hücumlarını oradan yapıyor. Bunlardan bir diğeri
de ırkçılıktır. Dikkat edilirse bunun da temelinde çarpık din anlayışı vardır.
Zira gerçek dindar asla ırkçı olmaz, olamaz. FETÖ vesaire gibi cereyanlar
dinsizliği kullanarak ülkeyi ele geçirmeye kalkmadı, dini ve dinini öğrenmek
isteyeni kullanarak mahut melanetine girişti. Şu hâlde devlet, dinini öğrenmek
ve yaşamak isteyenlere bu imkânı doğrusuyla vermek zorundadır. Laiklik de budur
zaten.
BAŞKAN
– Sayın Karadeniz…
15.- Sinop Milletvekili Barış Karadeniz’in, Sinop-Ayancık yolunun Genze
mevkisinde 18 Kasım 2016 tarihinde meydana gelen heyelan nedeniyle yapılan
çalışmalar hakkında Ulaştırma, Denizcilik ve Haberleşme Bakanlığından bilgi
almak istediğine ilişkin açıklaması
BARIŞ
KARADENİZ (Sinop) – Teşekkür ederim Sayın Başkan. 
Sinop-Ayancık
yolunun 8’inci kilometresinde, Genze mevkisinde 18 Kasım 2016 tarihinde bir
heyelan meydana geldi. Şu anda devam eden yol çalışmalarının çok uzaması
vatandaşların mağduriyetini artırdı. Ulaştırma, Denizcilik ve Haberleşme
Bakanlığına soruyorum: İki ay gibi uzun bir süre, resmen bir kış geçmesine rağmen,
heyelan nedeniyle kapanan yolda neden servis yolu hâlen açılmadı? Çalışmalar
neden yavaş ilerlemektedir? Yolu hangi tarihte açacaksınız? Heyelan riski
taşıyan bölgelerde nasıl önlemler alacaksınız? Sinop halkı bunun cevabını
önemle bekliyor.
Teşekkür
ederim. 
BAŞKAN
– Teşekkür ediyorum.
Sayın
Sert…
16.- İstanbul Milletvekili Hasan Sert’in, İstanbul Milletvekili Garo
Paylan’ın Türk milletini suçlayıcı sözlerini ve onu savunmaya çalışanları
kınadığına ilişkin açıklaması
HASAN
SERT (İstanbul) – Sayın Başkan, teşekkür ediyorum. 
Dün
gece, geç saatlerde Garo Paylan isminde bir milletvekilinin hem Meclisi hem
Türk milletini suçlayıcı ve zora sokucu kasıtlı söz ve davranışlarını şiddetle
kınıyorum. Ayrıca, zorlamayla Garo Paylan’ı savunmaya çalışanlarını da kınıyorum.

Yine,
birlik ve beraberliğin millî konularda nasıl olduğunu ispatlayan Milliyetçi
Hareket Partili ve Cumhuriyet Halk Partili milletvekillerini de kutluyorum,
kendilerine teşekkür ediyorum.
Saygılarımla.
BAŞKAN
– Sayın Kuyucuoğlu…
17.- Mersin Milletvekili Serdal Kuyucuoğlu’nun, Türkiye’nin Suriye
konusundaki dış politikasına ilişkin açıklaması
SERDAL
KUYUCUOĞLU (Mersin) – Teşekkür ederim Sayın Başkan.
Dün,
Cumhurbaşkanlığı Sözcüsü Kalın yine “Esad’sız Suriye." dedi ancak
arkasından Millî Savunma Bakanı bir açıklama yaptı, dedi ki: “Suriye’yle hava
bombardımanı konusunda koordineli hareket ediyoruz.” Bir taraftan “Esad
gidecek.” diyoruz, bir taraftan Rusya’yla, İran’la garantör oluyoruz Suriye
konusunda. Diğer taraftan, diplomatik ilişkilerimiz yok ama böyle çelişkili bir
şekilde… Buna mahallî dilde derler ki: “Bu ne perhiz bu ne lahana turşusu.”
Evet, bizim dış politikamız da buna benziyor maalesef.
BAŞKAN
– Sayın Durmaz…
18.- Tokat Milletvekili Kadim Durmaz’ın, Mustafa Kemal Atatürk’ün annesi
Zübeyde Hanım’ın ölümünün 94’üncü yıl dönümüne ilişkin açıklaması
KADİM
DURMAZ (Tokat) – Teşekkür ederim Sayın Başkan.
Bugün
Atatürk’ün annesi Zübeyde Hanım’ın ölüm yıl dönümü. Bakın, İngiliz Başbakanı o
yılları şöyle ifade ediyor: “Yüzyıllar nadiren dâhi yetiştirir. Şu
talihsizliğime bakın ki o da Türk milletine nasip oldu.” Yine, Amerikan Devlet
Başkanı John Kennedy “Mustafa Kemal kişisel kazanç ve ün peşinde koşan basit
bir diktatör değil, gelecek kuşaklar için sağlam temeller atmaya uğraşan bir
kahramandı.” 
Yine,
Mustafa Kemal, uluslararası anlayış ve barış yolunda çaba göstermiş, olağanüstü
devrimler gerçekleştirmiş bir devrimci, sömürgecilik ve yayılmacılığa karşı
savaşan ilk önder; insan haklarına saygılı, dünya barışının öncüsü, yaşamı
boyunca insanlar arasında renk, dil…
(Mikrofon
otomatik cihaz tarafından kapatıldı)
KADİM
DURMAZ (Tokat) – …din, ırk ayrımı gözetmeyen, eşi olmayan devlet adamı, Türkiye
Cumhuriyeti’nin kurucusudur.
Yine,
Zübeyde Hanım’ın şahsında tüm annelerimizi bir kez daha hatırlıyor, saygıyla
anıyor, Ata’mızın annesi Zübeyde Hanım’ı ölümünün 94’üncü yılında saygı ve
minnetle anıyorum. 
BAŞKAN
– Sayın Arslan…
19.- Denizli Milletvekili Kazım Arslan’ın, 15 Temmuz darbe girişiminin
neden fırsata çevrildiğini, OHAL’in ne zaman kaldırılacağını ve getirilecek
Anayasa değişikliğinin sonuçlarının neler olacağını öğrenmek istediğine ilişkin
açıklaması
KAZIM
ARSLAN (Denizli) – 15 Temmuz darbe girişiminden sonra “Allah’ın bir lütfudur.”
diyerek bu darbe girişimini neden fırsata çevirdiniz? 20 Temmuzda OHAL ilan
ederek, terörü önlemek için mi yoksa OHAL’i fırsata dönüştürerek başkanlık
rejimini elde etmek için mi bunu yaptınız? Şayet Meclisten ve referandumdan
geçmeyecek olan bu Anayasa değişikliği sonrasında OHAL’i kaldıracak mısınız?
OHAL uygulaması altında Anayasa değişikliği yapan bir başka dünya ülkesi var
mıdır? OHAL uygulaması altında laik cumhuriyeti ortadan kaldıran, demokrasiyi
askıya alan bir tek dünya ülkesi gösterebilir misiniz? Getireceğiniz
değişiklikle Türkiye’de rejimi değiştireceğinizi, federasyonun ve bölünmenin
önünün açılacağını biliyor musunuz? Yaptığınız değişiklikle ülkede yaşanacak
ayrışmayı nasıl önleyeceksiniz? Terörü nasıl bitireceksiniz? 
Teşekkür
ederim. 
BAŞKAN
– Son olarak Sayın Karaburun. 
20.- Bursa Milletvekili Bennur Karaburun’un, Anayasa değişiklik
teklifiyle düzenlenen Cumhurbaşkanlığı sisteminin kurumsallaşan vesayet yerine
kurumsallaşan millet iradesini getirdiğine ilişkin açıklaması
BENNUR
KARABURUN (Bursa) – Teşekkür ederim Sayın Başkanım. 
Cumhurbaşkanlığı
sistemi ne getiriyor? Kurumsallaşan vesayet yerine, kurumsallaşan millet
iradesini getiriyor.
Milletimiz
2007 yılındaki Cumhurbaşkanlığı seçimiyle ilgili e-muhtıra ve 365 garabetine
karşın, 2007 referandumunda yüzde 68,95 “evet” oyuyla Cumhurbaşkanının doğrudan
halk tarafından seçilmesini onaylamıştır. Milletimiz “Bundan sonra
Cumhurbaşkanını ben seçeceğim. Cumhurbaşkanlığı seçimlerinin kriz olmasını
istemiyorum.” diyerek bir demokrasi reformuna imza atmıştır. Bunun da ilk
uygulamasını 10 Ağustos 2014’te Sayın Cumhurbaşkanımız Recep Tayyip Erdoğan’ı,
ilk turda, Türkiye Cumhuriyeti’nin halk oyuyla seçilen ilk Cumhurbaşkanı
yaparak göstermiştir. Cumhurbaşkanının halk tarafından seçilmesi mevcut
Anayasa’mızdaki görev ve yetkileri nedeniyle Hükûmet sistemiyle uyumu sağlamayı
hedefliyor. Teklif, vesayetçilerin müdahale zeminini ortadan kaldırmaktadır.
Tamamen millet iradesini esas alan…
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum Sayın Karaburun. 
Sayın
Usta sisteme girmiş. 
Buyurun.
21.- Samsun Milletvekili Erhan Usta’nın, FETÖ’yle mücadelenin en
kapsamlı şekilde devam etmesi ama adil olması ve mağduriyetlere yol açmaması
gerektiğine ilişkin açıklaması
ERHAN
USTA (Samsun) – Teşekkür ederim Sayın Başkan. 
Şimdi,
defalarca burada gündeme getirdik. FETÖ’yle mücadele en sert şekilde, en
kapsamlı şekilde devam etmeli ancak inanın çok ciddi mağduriyetler var, bu
mağduriyetlerin üzerinde durmamız gerekiyor. Bu mücadele adil olmalı, bu
mücadele bu ülkenin geleceğini karartacak şekilde olmamalı. Biz, terörle
mücadeleye destek veriyoruz, biz mağduriyete destek vermiyoruz. 
Şimdi,
Sayın Başkan, tabii, bizi çok arıyorlar ve şu şikâyetler var: “Biz, Adalet ve
Kalkınma Partisi milletvekillerine ulaşamıyoruz.” diyorlar. Onu bilmiyorum,
ulaşıp ulaşmadıklarını ama bize gelenler hep bunu söylüyor. Az önce bir anne
aradı beni, 1997 doğumlu çocuk, çocuğu 1997 doğumlu, Yalova’daki askerî
öğrenciler. Şimdi, komutanları gece yataklarından bunları kaldırıyor -yatağı
dediğimiz de çadırdalar, kamptalar, çocuklara telefon falan yasak, ellerinde
telefon yok, laptop yani bir İnternet erişimleri yok- bunlara “Tatbikat var.”
diye. Bazı çadırdalar da “Cumhurbaşkanına karşı bir suikast var.” şeklinde
birtakım şeylerle komutanları kaldırıyor, bu çocukları alıp götürüyorlar. Bu
çocuklar kendilerini, tabii darbenin içerisinde buluyor. Bunlar silah sıkmıyor,
herhangi bir şey yapmıyor, hatta iş belli bir süre sonra ortaya çıktıktan sonra
orada vatandaşla birlikte İstiklal Marşı söylüyorlar. 19 yaşındaki çocuk, 18
yaşındaki çocuk, bunların zaten önemli bir kısmı dışarıdan alınanlar yani
askerî okullardan da gelmiyor, kaldı ki oradan da gelebilir. Şimdi, bu çocuğun
FETÖ’cülüğü olur mu Allah aşkına? Bu çocukların geleceği karartılıyor. Bakın,
tutuklular normalde sınavlara girebiliyor, üniversite sınavlarına, bu çocuklar
sınava da alınmıyor. Ne olacak bu ya? Önümüzdeki on yılları ipotek altına
alacak, bu ülkenin geleceğini karartacak bir mücadele olur mu FETÖ’yle? Bu
nasıl bir mücadeledir, bu mücadelenin kime faydası var? Annelerin yüreği
yanıyor. Zulümle abat olunmaz. Zulmediyoruz biz devlet yönetimi olarak -bunun
içerisinde ben de varım- zulmediyoruz biz bu insanlara. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. 
Buyurun.

ERHAN
USTA (Samsun) – Bakın ne kadar mantıklı şey söylüyor anne: “Hava Kuvvetleri
Komutanı bilmiyorsa FETÖ’cü olduğunu oradaki subayların, benim çocuğum mu
bilecek?” diyor Sayın Başkan. Ya, böyle bir şey olabilir mi? Yirmi iki dakika
konuşmuşum, artık en sonunda kapatmak zorunda kaldım. Terapi olsun diye
konuşuyoruz yoksa onun söyleyeceği her şeyi ben biliyorum çünkü onlarcasını,
yüzlercesini dinledik biz bunların. Bizim bunlara sahip çıkmamız lazım. Otobüse
binemeyen çocuklar… Otobüs geliyor, bir kısmını otobüs almıyor; otobüse binemeyenler
kurtuluyor, otobüse binen bu çocuklar şu anda yedi aydır tutuklu. Ben buradan
Sayın Cumhurbaşkanına da seslenmek istiyorum: Bakın, savcılar, hâkimler
görevlerini düzgün yapamıyorlar, vicdani kanaatlerine göre hareket edemiyorlar.
Yöneticiler bu ülkede kendi korkularından, kendi gelecekleri korkusundan
milletin çocuğuna eziyet ediyorlar. Sayın Cumhurbaşkanına sesleniyorum, onun
adaletine güveniyoruz: Ya, bu aileleri bir dinlesinler Allah rızası için, bir
dinlesinler…
(Mikrofon
otomatik cihaz tarafından kapatıldı) 
ERHAN
USTA (Devamla) – …şu mağduriyeti bir görsünler, şu insanların feryatlarını bir
dinlesinler. 
MEHMET
TÜM (Balıkesir) – O zaman desteklemeyin.
ERHAN
USTA (Devamla) – Yani, bunlara kulak tıkayarak bu ülkeyi bir yere götüremeyiz
Sayın Başkan. 
BAŞKAN
– Teşekkür ediyorum Sayın Usta.
Sayın
Altay, buyurun.
22.- İstanbul Milletvekili Engin Altay’ın, Mustafa Kemal Atatürk’ün
annesi Zübeyde Hanım’ın ölümünün 94’üncü yıl dönümüne ilişkin açıklaması
ENGİN
ALTAY (İstanbul) – Teşekkür ederim Sayın Başkan.
Sayın
Başkan, ömrünü evladının hasreti ve onun kahramanlıklarını izleyerek geçirmiş
ve bu başarıların taçlandığını, cumhuriyeti gördükten sonra 66 yaşında
gözlerini yuman Gazi Mustafa Kemal Atatürk’ümüzün annesi, dolayısıyla 80 milyon
aziz milletimizin de manevi annesi Zübeyde Hanım’ı vefatının 94’üncü yılında
Türkiye Büyük Millet Meclisi Cumhuriyet Halk Partisi Grubu olarak rahmetle ve
minnetle anıyoruz. 
Zübeyde
Anne bilsin ki yetiştirdiğin evladın bütün ulusun ortak gururudur.
Arz
ederim.
Teşekkür
ederim.
BAŞKAN
– Teşekkür ediyorum.
Sayın
Muş, buyurun.
23.- İstanbul Milletvekili Mehmet Muş’un, terörle mücadelede yürütülen
operasyonlar kapsamında Bitlis’te şehit olan 2 askere Allah’tan rahmet
dilediğine ve Mustafa Kemal Atatürk’ün annesi Zübeyde Hanım’ın ölümünün 94’üncü
yıl dönümüne ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; Genel Kurulu ben de
saygıyla selamlıyorum. 
Bugün
terörle mücadelede yürütülen operasyonlar kapsamında Bitlis’te 2 askerimiz
şehit oldu. Askerlerimize Cenab-ı Hakk’tan rahmet diliyorum, milletimizin başı
sağ olsun. Ama, yaz kış demeden terör ve teröristlerle bu kararlı mücadeleyi
devletimiz, Hükûmetimiz, milletimiz sürdürecektir. 
Zübeyde
Hanım’ın bugün ölüm yıl dönümü, biz de AK PARTİ Grubu olarak kendisini rahmetle
andığımızı ifade etmek isteriz.
Genel
Kurulu saygıyla selamlıyorum tekrar. (CHP sıralarından alkışlar) 
BAŞKAN
– Teşekkür ediyorum. 
Başkanlığın
Genel Kurula sunuşları vardır.
Meclis
araştırması açılmasına ilişkin üç adet önerge vardır, ayrı ayrı okutuyorum. 
VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Artvin Milletvekili Uğur Bayraktutan ve 21 milletvekilinin, AKP’li
belediyelerin, bakanlıkların ve kamu kurumlarının TÜRGEV ve ÇYDD’ye farklı
yaklaşımlarının ve ayrımcılık iddialarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/429)
Türkiye Büyük Millet Meclisi Başkanlığına
AKP'li
belediyelerin, bakanlıkların ve kamu kurumlarının TÜRGEV ve ÇYDD'ye farklı
yaklaşımlarının ve ayrımcılık iddialarının araştırılması amacıyla Anayasa'nın
98’inci ve İç Tüzük’ümüzün 104’üncü ve 105’inci maddeleri gereğince Meclis
araştırma komisyonu açılmasını saygılarımızla arz ederiz.
1)
Uğur Bayraktutan  (Artvin)
2)
Kadim Durmaz  (Tokat)
3)
Türabi Kayan  (Kırklareli)
4)
Mahmut Tanal  (İstanbul)
5)
Ali Akyıldız  (Sivas)
6)
Mazlum Nurlu  (Manisa)
7)
Orhan Sarıbal  (Bursa)
8)
Kazım Arslan  (Denizli)
9)
Gülay Yedekci  (İstanbul)
10)
Tur Yıldız Biçer  (Manisa)
11)
Mustafa Sezgin Tanrıkulu  (İstanbul)
12)
Nihat Yeşil  (Ankara)
13)
Candan Yüceer  (Tekirdağ)
14)
Ceyhun İrgil  (Bursa)
15)
Hüseyin Yıldız  (Aydın)
16)
Ahmet Akın  (Balıkesir)
17)
Tekin Bingöl  (Ankara)
18)
Veli Ağbaba  (Malatya)
19)
Onursal Adıgüzel  (İstanbul)
20)
Vecdi Gündoğdu  (Kırklareli)
21)
Ünal Demirtaş  (Zonguldak)
22)
Mehmet Göker  (Burdur)
Gerekçe:
"Dönemin''
Başbakanı, şu an Cumhurbaşkanı olan Recep Tayyip Erdoğan'ın yakınlarının ve
akrabalarının yönetimindeki TÜRGEV ile ÇYDD'ye Hükûmetin yaklaşımındaki farklar
dikkat çekmektedir. Türkiye Gençlik ve Eğitime Hizmet Vakfına yapılan bağışlar,
Bakanlar Kurulu kararı doğrultusunda vergiden düşülürken, Çağdaş Yaşamı
Destekleme Derneği 4 milyon lirayı bulan vergi cezalarıyla boğuşmaktadır.
ÇYDD,
projeleri için her yıl il dernekler müdürlüğünün kapısında beklerken, TÜRGEV'in
böyle bir izin için başvuru bile yapması gerekmemektedir.
AKP'li
belediyelerin, bakanlıkların ve kamu kurumlarının TÜRGEV'e sıcak yaklaşımı ve
arazi tahsisleri birer birer ortaya çıkarken, vakfın vergi avantajı dikkat
çekmektedir. Bakanlar Kurulu'nun 26 Eylül 2011 tarih 2292 sayılı kararıyla
"vergi muafiyeti statüsü" kazanan TÜRGEV'e yapılan bağışlar, vergiden
düşülebilmektedir. Buna karşın ÇYDD, pos cihazları ve kredi kartıyla yapılan
bağışlara uygulanan vergi cezalarıyla mücadele ediyor. ÇYDD'ye kesilen vergi
cezası 4 milyon TL'yi bulmaktadır.
Maliye'nin
iki derneğe yaklaşımındaki fark, bağış toplama izinlerine de yansıyor. Kamu
yararına çalışan dernek ve vakıflar arasında ayrımcılık yapılmaktadır. ÇYDD'nin
projeleri için düzenli olarak il dernekler müdürlüğünden izin alması gerekmekte
ancak TÜRGEV ve benzer vakıflar Bakanlar Kurulu kararına dayanarak bundan muaf
tutulmaktadır. Aynı hak için Bakanlar Kuruluna başvuruldu ancak reddedildi.
Örneğin
“Baba beni okula gönder” Projesi’ne bağış toplamak için İl dernekler
müdürlüğünden talepte bulunmak ve bunun için süreli izin almak zorunda olmasına
rağmen, her sene projeler için izin yenileme talebinde bulunulmakta, aldıkları
bağışlar incelenmekte, inceleme süreleri iki aya kadar yaklaşmakta bu süre
zarfında bağış yapılamamaktadır. Oysa Bakanlar Kurulu kararı gereği TÜRGEV'in
böyle bir izne ihtiyacı yoktur. ÇYDD'nin aynı statü için Bakanlar Kuruluna
yaptığı başvuru kabul görmemiştir. Bir kitaba ya da satılan bir ürüne “Geliri
ÇYDD'ye aittir” logosu koymak için izin alınması gerekirken TÜRGEV ve benzeri
kuruluşlar, haklarında bir kerelik verilen Bakanlar Kurulu kararıyla bu işlemi
izinsiz yapmaktadır. Bu resmen ayrımcılıktır.
Yukarıda
belirtilen hususlar ışığında, AKP'li belediyelerin, bakanlıkların ve kamu
kurumlarının TÜRGEV ve ÇYDD'ye farklı yaklaşımlarının ve ayrımcılık
iddialarının araştırılması amacıyla Anayasa'nın 98’inci ve İç Tüzük’ümüzün
104’üncü ve 105’inci maddeleri gereğince Meclis araştırma komisyonu açılmasını
saygılarımızla arz ederiz.
2.- Artvin Milletvekili Uğur Bayraktutan ve 22 milletvekilinin,
emeklilerin yaşadığı maddi ve manevi sorunların araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/430)
Türkiye Büyük Millet Meclisi
Başkanlığına
Emeklilerin
yaşadığı maddi ve manevi sorunların belirlenip çözüm yollarının araştırılması
amacıyla Anayasa'nın 98’inci ve İç Tüzük’ümüzün 104’üncü ve 105’inci maddeleri
gereğince Meclis araştırma komisyonu açılmasını saygılarımızla arz ederiz. 
1)
Uğur Bayraktutan  (Artvin)
2)
Kazım Arslan  (Denizli)
3)
Kadim Durmaz (Tokat)
4)
Mahmut Tanal  (İstanbul)
5)
Ceyhun İrgil  (Bursa)
6)
Orhan Sarıbal  (Bursa)
7)
Mazlum Nurlu  (Manisa)
8)
Türabi Kayan  (Kırklareli)
9)
Ali Akyıldız  (Sivas)
10)
Gülay Yedekci  (İstanbul)
11)
Tur Yıldız Biçer  (Manisa)
12)
Mustafa Sezgin Tanrıkulu  (İstanbul)
13)
Nihat Yeşil  (Ankara)
14)
Candan Yüceer  (Tekirdağ)
15)
Hüseyin Yıldız  (Aydın)
16)
Ahmet Akın  (Balıkesir)
17)
Tekin Bingöl  (Ankara)
18)
Utku Çakırözer  (Eskişehir)
19)
Veli Ağbaba  (Malatya)
20)
Onursal Adıgüzel  (İstanbul)
21)
Vecdi Gündoğdu  (Kırklareli)
22)
Ünal Demirtaş  (Zonguldak)
23)
Mehmet Göker  (Burdur)
Gerekçe:
Ülkemizde
emekli olup aldığı para ile geçinemeyen, yokluk ve açlık sınırında yaşam
mücadelesi veren, ömrünün geri kalanında refah düzeyinde yaşamak için mücadele
veren emeklilerin sorunları yıllardır görmezden gelinmekte ve bu sorun bir
türlü çözüme kavuşturulmamaktadır. 11 milyona yakın emeklinin olduğu ülkemizde
AKP iktidarı her seçimde birçok vaat vermesine karşın emeklilerin sorunları
çözüme kavuşturulmamıştır. Emekli olan kişi ile çalışan kişi arasında büyük
uçurumlar mevcuttur. Maaşların arasındaki bu uçurum bir an önce giderilmelidir.
Ömrünün son baharında insanlar rahat yaşamalı, sağlık ve sosyal ihtiyaçlarını
karşılayabileceği ekonomiye sahip olmalıdır. Sosyal güvenlik sistemi tek çatı
altında toplanmasına rağmen, gelir ve aylıklar arasındaki eşitsizlikler
sürmektedir. Gelir ve aylıklar bakımından eşitsizliklerin olması her bir zam
artışında da var olan farklılıkları giderek büyütmektedir. Örneğin, taban
aylıklarda eşitsizliğin olması, önemli bir sorun olarak dikkat çekmektedir.
Prim kazançları ve prim ödeme gün sayıları, emekli aylıklarının hesaplanmasında
temel kriter olması gerekirken, mevzuatların sık sık değiştirilmesi sonucunda
çalışılan dönemlerdeki kanun hükümlerine göre emekli aylıkları hesaplandığından
nimet-külfet dengesi bozulmakta ve farklı aylıklar ödenmektedir. Emekli aylığı
hesaplanma yöntemlerinde norm ve standart birliği sağlanamadığından aynı
statüde olmalarına rağmen, emekli aylıklarındaki eşitsizlikler büyümektedir.
Özellikle de 2008 sonrasında 4/A ve 4/B sigortalısı olarak emekli olanların
aylıklarında düşmeler yaşanmaktadır. Bu nedenle 5510 sayılı Sosyal Sigortalar
ve Genel Sağlık Sigortası Kanunu'nun emekli aylığı hesaplama parametreleri
yeniden değerlendirilerek prim ödeme gün sayısı ve prim ödeme esas kazançları
olanlara emekli oldukları yıllara bakılmaksızın aynı aylık ödenmelidir. Yani,
kişi emekli olmadan önce ne kadar maaş alıyorsa emekli olduğunda da aynı maaşı
almalıdır. 
Ayrıca,
emekliler devlet hastanelerinde telef olmamalıdır. Tüm özel hastanelerden,
devlet hastanelerinden nasıl yararlanabiliyorlarsa aynı şekilde ücret ödemeden
faydalanmalıdır. Emeklilerden ulaşım, yakıt gibi hizmetlerden yararlanırken
vergi alınmamalıdır. Kısacası, sosyal devlet anlayışı gereği devlet, emeklileri
cezalandırmamalı, bunca sene hizmet verdikleri için mükafatlandırılmalıdır.
Yukarıda
belirtilen hususlar ışığında, emeklilerin yaşadığı maddi ve manevi sorunların
belirlenip çözüm yollarının araştırılması amacıyla Anayasa’nın 98’inci ve İç
Tüzük’ümüzün 104’üncü ve 105’inci maddeleri gereğince Meclis araştırması
komisyonu açılmasını saygılarımızla arz ederiz.
3.- Artvin Milletvekili Uğur Bayraktutan ve 22 milletvekilinin,
cezaevlerindeki tutuklu ve hükümlülere uygulanan disiplin ceza ve tedbirlerinin
araştırılarak alınması gereken önlemlerin belirlenmesi amacıyla Meclis araştırması
açılmasına ilişkin önergesi (10/431)
Türkiye Büyük Millet Meclisi Başkanlığına
Cezaevlerindeki
tutuklu ve hükümlülere uygulanan disiplin ceza ve tedbirlerinin araştırılması
amacıyla Anayasa’nın 98’inci ve İç Tüzük’ümüzün 104’üncü ve 105’inci maddeleri
gereğince Meclis araştırması komisyonu açılmasını saygılarımızla arz ederiz.
1)
Uğur Bayraktutan (Artvin)
2)
Kadim Durmaz (Tokat)
3)
Mahmut Tanal (İstanbul)
4)
Mustafa Sezgin Tanrıkulu (İstanbul)
5)
Türabi Kayan (Kırklareli)
6)
Ali Akyıldız (Sivas)
7)
Mazlum Nurlu (Manisa)
8)
Orhan Sarıbal (Bursa)
9)
Kazım Arslan (Denizli)
10)
Gülay Yedekci (İstanbul)
11)
Tur Yıldız Biçer (Manisa)
12)
Nihat Yeşil (Ankara)
13)
Candan Yüceer (Tekirdağ)
14)
Ceyhun İrgil (Bursa)
15)
Hüseyin Yıldız (Aydın)
16)
Ahmet Akın (Balıkesir)
17)
Tekin Bingöl (Ankara)
18)
Utku Çakırözer (Eskişehir)
19)
Veli Ağbaba (Malatya)
20)
Onursal Adıgüzel (İstanbul)
21)
Vecdi Gündoğdu (Kırklareli)
22)
Ünal Demirtaş (Zonguldak)
23)
Mehmet Göker (Burdur)
Gerekçe:
Cezaevlerinde
uygulanan disiplin cezalarının sonuçları da en az mahkemelerin verdiği cezalar
kadar ağır sonuçlar yaratabiliyor. İlgili yönetmenliklere göre tutuklu ve
hükümlerin yararlanması gereken havalandırma, diğer tutuklu ve hükümlülerle bir
arada bulunma, açık görüş saatleri dahi değiştirilmektedir. Bazı ceza ve
tutukevlerinde avukat görüş kabinlerinin cam kabinlere dönüştürülmesi veya
hücrelere kamera yerleştirilmesi gibi uygulamalar cezaevlerinde bulunan tutuklu
ve hükümlerin tepkisine yol açmaktadır. Cezaevlerindeki hak arama çabaları
sonuç vermeyince yapılan itirazlar disiplin cezası olarak geri dönebilmektedir.
Ceza ve Güvenlik Tedbirlerinin İnfazı Hakkında Kanun’da hemen her eylemin
disiplin cezası olarak karşılığı belirtilmektedir. Örneğin hükümlü kimliğini
yanında bulundurmamak, idarenin belirlediği sağlık önlemlerine uymamak gibi
davranışlar kınama cezasıyla cezalandırılmaktadır. Herhangi bir şeyi protesto
amacıyla veya idareye karşı toplu olarak sessiz direnişte bulunmak gibi
davranışlar kınama cezası ile cezalandırılmaktadır. Bütün bunların dışında
ziyaretçi yasağı ve hücreye koyma gibi cezalar da verilmektedir.
CMK
uyarınca cezalandırılan bir kişi cezaevinde kaldığı süre içerisinde disiplin
suçu işlese de Ceza İnfaz Kanunu hükümlerinden yararlanıp cezasının bir kısmını
yatarak tahliye olabiliyor. Ancak Terörle Mücadele Kanunu’nun hükümleri
doğrultusunda ceza alan bir hükümlü aynı şansa sahip değildir. Çünkü TMK'nın
17’nci maddesinde “Tutuklu ve hükümlü iken firar veya ayaklanma suçundan mahkûm
edilmiş bulunanlar ile disiplin cezası olarak 3 defa hücre hapis cezası almış
olanlar şartla salıvermeden yararlanamazlar.” hükmü yer almaktadır. Bu durumda
verilen keyfî cezalar tahliyeye engel olmaktadır. 
Yukarıda
belirtilen hususlar ışığında, cezaevlerindeki tutuklu ve hükümlülere uygulanan
disiplin ceza ye tedbirlerinin araştırılması amacıyla Anayasa'nın 98’inci ve İç
Tüzük’ümüzün 104’üncü ve 105’inci maddeleri gereğince Meclis araştırması
komisyonu açılmasını saygılarımızla arz ederiz. 
BAŞKAN
– Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler sırası geldiğinde yapılacaktır. 
Sayın
Usta, buyurun. 
IV.- AÇIKLAMALAR (Devam)
24.- Samsun Milletvekili Erhan Usta’nın, Mustafa Kemal Atatürk’ün annesi
Zübeyde Hanım’ın ölümünün 94’üncü yıl dönümüne ve Bitlis’te şehit olan 2 askere
Allah’tan rahmet dilediğine ilişkin açıklaması
ERHAN
USTA (Samsun) – Teşekkür ederim Sayın Başkan. 
Az
önce, tutuklu askerî öğrencilerin annelerinin feryadından dolayı vakit kalmadı
gündemimde olmasına rağmen. Ben de ülkemizin, cumhuriyetimizin kurucusu Gazi
Mustafa Kemal Atatürk’ün muhterem anneleri Zübeyde Hanım’ın vefatının 94’üncü
yıl dönümünde onu rahmetle, minnetle anıyorum. Ruhu şad olsun, mekânı cennet
olsun inşallah. 
Bir
de yine, Tatvan Jandarma Özel Harekât Taburu Komutanlığında terörle mücadele
esnasında 2 askerimiz şehit olmuştur, 2’si de yaralanmıştır. Şehitlerimize
Cenab-ı Allah’tan rahmet, yaralılarımıza da acil şifalara diliyorum. 
Teşekkür
ederim. 
BAŞKAN
– Teşekkür ediyorum.
Halkların
Demokratik Partisi Grubunun İç Tüzük'ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım:
VII.- ÖNERİLER
A) Siyasi Parti Grubu Önerileri
1.- HDP Grubunun, Diyarbakır Milletvekili Sibel Yiğitalp ve arkadaşları
tarafından, radyoloji teknisyenlerinin çalışma koşulları ve yaşadıkları
sorunların araştırılarak alınacak tedbirlerin belirlenmesi amacıyla 16/6/2016
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 14 Ocak 2017 Cumartesi günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulunun 14/1/2017 Cumartesi günü (bugün) toplanamadığından, Grubumuzun
aşağıdaki önerisinin İç Tüzük'ün 19’uncu maddesi gereğince Genel Kurulun
onayına sunulmasını saygılarımla arz ederim.
 Ahmet
Yıldırım
 Muş
 Grup
Başkan Vekili
Öneri:

16
Haziran 2016 tarihinde Diyarbakır Milletvekili Sayın Sibel Yiğitalp ve
arkadaşları tarafından verilen 2273 sıra numaralı radyoloji teknisyenlerinin
çalışma koşulları ve yaşadıkları sorunların araştırılarak alınacak tedbirlerin
belirlenmesi amacıyla, Türkiye Büyük Millet Meclisine verilmiş olan Meclis
araştırma önergesinin Genel Kurulun bilgisine sunulmak üzere bekleyen diğer
önergelerin önüne alınarak, 14/1/2017 Cumartesi günlü birleşiminde sunuşlarda
okunması ve görüşmelerin aynı tarihli birleşiminde yapılması önerilmiştir.
BAŞKAN
– Önerinin lehinde ilk söz, Sayın Yıldırım… Yok.
İstanbul
Milletvekili Ali Şeker…
Buyurun
Sayın Şeker. (CHP sıralarından alkışlar)
Sayın
Şeker, şimdi sizi kim çeker bilmiyorum.
ONURSAL
ADIGÜZEL (İstanbul) - Ben çekiyorum.
BAŞKAN
- Buyurun.
ALİ
ŞEKER (İstanbul) – Evet, arkadaşlar var, hazır, TRT çekmiyor ama arkadaşlarımız
sağ olsunlar bütün Türkiye'ye ulaştırmaya çalışıyorlar.
HÜSEYİN
ÇAMAK (Mersin) - Asistanı var asistanı.
KAZIM
ARSLAN (Denizli) - Sayın Başkan, başka çare yok ki.
ALİ
ŞEKER (Devamla) – Sayın Başkan, siz de bir radyoloji teknikerliği döneminden
geçtiniz, ben bir sağlık çalışanı olarak radyoloji teknikerlerinin
sıkıntılarıyla ilgili dile getirmek istediğim konular var.
Sağlıkta
Dönüşüm Programı daha çok kâr uğruna daha çok taşeronlaşma, daha çok tetkik,
daha çok tomografi, daha çok röntgen, daha çok performans, daha çok para
mantığıyla radyoloji teknisyenlerini radyasyonun kucağına attı. Bu artan iş
yükü, başta kanser olmak üzere, erken yaşlanma, kısırlık, katarakt gibi birçok
soruna yol açıyor. Bu sağlıkta performansın getirdiği iş yükü 5 katına çıktı.
Önemli bir kısmı tedaviye, teşhise hiçbir katkısı olmayan, sadece para gelirini
artırmak adına yapılan işlemler ve bu firmalar da ihaleyle alan taşeron
firmalar.
Şimdi,
sağlık çalışanları, radyoloji teknikerleri “Sağlık sorunlarını ne zaman
yaşamaya başlayacağız?” diye korku ve endişe içerisindeler. Sağlık Bakanlığına
bağlı hastanelerin tamamına yakınında taşeronlar görüntüleme hizmetlerini ve
laboratuvar hizmetlerini veriyor. Bu, onlara, daha çok tetkik yapıp daha çok
para aktarılmasına yol açması için radyoloji teknikerleri ve hastalar da bu
sisteme kurban ediliyor. Bunların bir kısmı da ehliyetsiz röntgen
teknisyenleri, “alaylı” dediğimiz grup ve bunlar işin, tehlikenin de farkında
değiller ve bütün yükü almak durumundalar çünkü yapacak başka işleri yok.
Hâlbuki yılda 5 bin kadar radyoloji teknisyeni mezun oluyor ve bunlar, Sağlık
Bakanlığı tarafından değerlendirilmiyor, işsizler ordusuna katılıp bu taşeron
firmaların taşeron radyoloji teknikerleri olarak çalışmaya mecbur ediliyor.
Özel hastanelerde de durum farklı değil genel olarak. Mesleklerinden memnun
değiller. Radyoloji Teknisyenleri ve Teknikerleri Derneğinin geçenlerde yaptığı
bir mesleki memnuniyet anketinde yüzde 95’i mutsuz, memnuniyetsiz ve
geleceğinden endişeli. Kendi sağlıklarından endişeli olanların halkın sağlığına
katkıları olamaz.
Bir
yandan da bu koruyucu ekipmanlarla ilgili bir sorun var; bu koruyucu ekipmanlar
sahte, taklit ürünler. Bu taklit ürünlerin içerisinde yeteri kadar kurşun yok.
Bu sahte ürünler birilerini kandırabilir ama radyasyondan koruyamaz, kanserden
koruyamaz; sahte ürünler kanser riskini ortadan kaldırmaz.
Değerli
milletvekilleri, bugünlerde çok önemli ve çok tehlikeli bir süreçten, bir
uçurumun öncesinden Türkiye’yi nasıl döndürebiliriz diye mücadele ediyoruz;
cumhuriyeti, demokrasiyi nasıl koruyabiliriz diye mücadele ediyoruz. Yargıtay
Onursal Başkanı Profesör Doktor Sami Selçuk da dün bir yazıyla uyardı
Türkiye’yi: “Hem başkanlık sistemi getirmek iddiasıyla yola çıkacaksınız hem de
erklerin birliğini dayatacaksınız yani güçler ayrılığı ilkesini yok
sayacaksınız; dengesi olmayan, dengesiz, denetlemesiz bir sistemi
dayatacaksınız. Bu bir güldürüdür. Böyle bir sistemde demokratik bilince sahip
bir başkan bile diktatör olmak, baskı rejimiyle toplumu yönetmek zorundadır. Bu
yüzden savunanları da köleleştirip doğduklarına pişman edecek bir metindir bu.”
Ayıbı gizleyerek birine mal satmanın cezalandırıldığı bir hukuk düzeninde
bilmeyenleri kandırarak, bilmeyenleri burada olan gerçekleri TRT’den köylere,
kasabalara uydu üzerinden, karasal yayın üzerinden vermeyerek onları
kandırdığınızı zannediyorsunuz. Hâlbuki gelecek kuşakları, çocuklarımızı,
torunlarımızı bir kölelik düzenine teslim etmeye çalışıyorsunuz. Bir kişiye
alabildiğine özgürlük verildiği, 78 milyon kişinin rehin alındığı bu sisteme
elbette ki biz “hayır” diyoruz, sonuna kadar da “hayır” demeye devam edeceğiz.
(CHP sıralarından alkışlar) 
“Biat
et, itaat et, rahat et.” sizin şiarınız olabilir. Dün de Fetullah Gülen “Biat
et, itaat et.” diyordu, özel harekâtta 50 polisimizin üzerine o bombaları
yağdırdı. Belden yukarısı olan, aşağısı olmayan polislerimiz orada o “İtaat et,
biat et, sorgulama, sana ne emir verirlerse onu yap.” diyenler tarafından
katledildi. (CHP sıralarından alkışlar) “Anayasa değişikliği taslağı” adıyla
getirdiğiniz, demokrasiyi, cumhuriyeti, hukuk devletini imha edecek bu teklifi
derhâl ve derhâl geri çekiniz. 
Sayın
milletvekilleri, 12 Eylül darbe anayasasının yerine 15 Temmuzu fırsat ederek ve
lütuf olarak görerek 20 Temmuz OHAL darbe anayasasını yapmaya çalışıyorsunuz.
12 Eylül Anayasası’nı cunta ve Aldıkaçtı yapmıştı, siz saray fermanıyla
kaptıkaçtı anayasası yapıyorsunuz. Teklifinizle, Anayasa, sahte bir anayasaya
dönüşüyor. Yasaları tanımayan bir kişinin kural tanımazlığını
ödüllendiriyorsunuz, kuralsızlığı kural hâline getiriyorsunuz. Meclisin fiilen
bütçe yapma hakkını gasbediyorsunuz. Sözlü soru önergesini kaldırıyorsunuz,
yazılı soru önergelerinin de yüzde 95’ine cevap vermiyorsunuz. Cumhurbaşkanının
yaptığı hiçbir işlem Parlamento onayına tabi değil. Abdülhamit bile Meclisi
feshettiğinde Âyân Meclisinin onay şartı vardı. Bir partili Cumhurbaşkanı, 78
milyonu temsil eden 600 kişilik Meclisi fesih hakkına sahip ama
Cumhurbaşkanının yargılanması fiilen imkânsız. Kaf Dağı’nın arkasında bir
Anayasa Mahkemesi var, onun önüne gidene kadar da Meclisi istediği dakika
feshedebiliyor, Anayasa Mahkemesi üyelerini istediği zaman istediği suçlamayla
görevden alabiliyor. Bununla bizim aklımızla alay ediyorsunuz, yargılanması
imkânsız bir sistem getiriyorsunuz.
ALİ
ÖZKAYA (Afyonkarahisar) – Yok öyle bir şey, yok.
ALİ
ŞEKER (Devamla) – Bu teklifi demokrasi diye yutturamazsınız. Türkiye son
yıllarda en huzursuz dönemini yaşıyor. 20 Temmuz sivil darbesinden beri reklam
fragmanlarını uygulamaya koyduğunuz başkanlık sisteminin ülkemizi götürdüğü
felaketin içerisindeyiz. 1 dolar 4 lira seviyesine ulaştı. Başkanlığa giden
yol, dövizin de her gün rekor kırmasının yolu oldu. ABD hariç dünyanın her
yerinde başkanlık sistemiyle yönetilen ülkeler 7 kat daha aç, 7 kat daha sefil,
7 kat daha fakir; iç çatışmalarda gencecik insanlarını kaybediyorlar. Bu
teklifle, yüzde 80 katılımlı bir seçim olduğunda yüzde 40,1’le başkan seçilen
bir kişi, geri kalan 59,9’u dengesiz, denetlemesiz bir şekilde beş yıl boyunca
rehin almış olacak; hiçbir denetlemesi olmayan bir sistem. İkinci beş yılında
devlet erkini ele geçirmiş bir partili cumhurbaşkanı karşısında diğer
partilerin hiçbir şansı yok.
Değerli
milletvekilleri, biz, rejim değişikliği teklifi görüşmelerinin açıkça
yayınlanmasını istiyoruz, siz ”Hayır.” diyorsunuz. TRT, deneme yayınları ve
amatör futbol takımlarının hazırlık maçlarını yayınlıyor. 78 milyonun
Anayasası’nı niye 78 milyondan kaçırıyorsunuz? Gazeteciler hapiste. “Suriye
politikası başından beri yanlıştır.” diyen Hüsnü Mahalli hapisteyken, aynı şeyi
söyleyen Numan Kurtulmuş Başbakan Yardımcısı kabinede. “El Nusra’ya, oradan da
IŞİD’e silahlar gitti.” diyen Ahmet Şık ve Cumhuriyet yazarları hapiste,
“Türkmenlere gitmedi.” diyen Tuğrul Türkeş Başbakan Yardımcısı, AKP’li olduğu
için. Herkes AKP’li olmak zorunda mı? Enis Berberoğlu bunları açıkladığı için
bugün müebbetle yargılanıyor. 
Değerli
milletvekilleri, demokrasi tramvayına bindiniz, demokrasiyi travmaya
uğrattınız. Baro başkanlarının bile Meclise girmesini engellediniz. Evet, on
dört yıldan beri siz yol yaptınız. Hangi konuyu gündeme getirsek “Ama yol
yaptık.” diyorsunuz. Sizin yaptığınız yol, bu ülkeyi felakete götüren bir
yoldur; ötekileştirici, ayrıştırıcı, düşmanlaştırıcı, kinci, yoksullaştıran, parçalayan,
bölen bir yoldur. (CHP sıralarından alkışlar) Yüz yıllık Türkiye
Cumhuriyeti’nin tüm kazanımlarını satıp satıp mirasyediler gibi tükettiniz,
şimdi de Milli Piyangonun kırk dokuz yıl geleceğini sattınız. Bunun OHAL’le ne
ilgisi var? Kamusal kaynakları bir avuç yandaşa, Cengiz İnşaatlara teslim
ettiniz. Ülkemizin içinde yaşayan tüm insanları da kendinizle birlikte
yaptığınız yollarda freni boşalmış bir kamyon gibi uçuruma sürüklemeye
çalışıyorsunuz. Bu teklifle hiçbir vatandaşın can, mal ve hukuk güvenliği
kalmayacak. Ama yağma yok, etkisiz, yetkisiz, adil, sembolik bir Meclis ortaya
çıkmasına izin vermeyeceğiz. Başkanlığınızı da, diktanızı da, kural
tanımazlığınızı da, payanda yaptığınız sahte Anayasa’nızı da kabul etmeyeceğiz,
ettirmeyeceğiz.
Kaç
gündür yalanlar söylüyorsunuz, şu yaraya “Bir arkadaşınız ısırdı.” diyorsunuz.
Bu, tıbben imkânsız bir şey. Bunu ısırsa ısırsa at ısırmış olabilir. At izini
it izine karıştırıyorsunuz belki ama dün biz burada at göremedik. (CHP
sıralarından alkışlar) Bu yaranın benzeri bende de var. Oradaki köşeye çarpma
neticesinde oluşabilecek olan bir yara. Bu yarayı siz, bir insan ısırmış gibi,
yalanlarınızla inandırmaya çalışıyorsunuz. (AK PARTİ sıralarından gürültüler) 
BURHAN
KUZU (İstanbul) – Ayağını kapat, ayağını. 
ALİ
ŞEKER (Devamla) – Arkadaşlar, ben bir hekim olarak söylüyorum, ısırık izi bu
şekilde değil ve kavislidir, karşılıklı çenenin arasına girmesi gerekir. 
AHMET
HAMDİ ÇAMLI (İstanbul) – Beşli rapor gelecek. Test raporu gelince bakacağız. 
ALİ
ŞEKER (Devamla) – Ama, atın çenesi ancak bunu ısırabilir ve karşılığında da bir
at vardır. Siz hiç elma da mı ısırmadınız? Bir diş izinin ne olduğunu bilmiyor
musunuz? 
AHMET
HAMDİ ÇAMLI (İstanbul) – Test sonucu gelince kimin ısırdığı anlaşılacak. 
ALİ
ŞEKER (Devamla) – Bunun DNA testlerini -tükürük epitel DNA testi- yapmayan ne
istiyorsanız o olsun. (CHP sıralarından alkışlar)
Burada,
ilk gün, Niyazi Nefi Kara arkadaşımıza Bayram Özçelik tarafından yumruk atılmış
ve parmağı kırılmıştır. (AK PARTİ sıralarından gürültüler)
(Mikrofon
otomatik cihaz tarafından kapatıldı) 
BAŞKAN
– Lütfen tamamlayın bir dakikada. 
ALİ
ŞEKER (Devamla) – Lütfen bir dakika daha verin, tamamlayayım efendim. 
ENGİN
ALTAY (İstanbul) – Verdi, verdi, devam et. 
ALİ
ŞEKER (Devamla) – Siz de bu Parlamentosunun üyesisiniz, lütfen bilgiden,
bilimden yararlanın.
BAŞKAN
– Buyurun, tamamlayın bir dakikada. 
ALİ
ŞEKER (Devamla) – Burada, Bayram Özçelik adlı arkadaşınız bizim Nefi Kara adlı
arkadaşımıza vurduktan sonra parmağı kırılmıştır. (AK PARTİ sıralarından
gürültüler) 
MEHMET
MUŞ (İstanbul) – Geç o işi, geç. 
ALİ
ŞEKER (Devamla) – Ondan sonra, Nefi arkadaşımız, arkadaşlarımıza bardak
fırlatan o Fatih Şahin’i oradan görerek, “Arkadaşlarımıza niye fırlatıyorsun?”
diyerek gelip yapmaması gereken bir şiddet uygulamıştır. (AK PARTİ sıralarından
gürültüler) 
MUSTAFA
ELİTAŞ (Kayseri) – Ayıp be, ayıp be! Utanmıyorsun da be! 
METİN
GÜNDOĞDU (Ordu) – Kime söylüyorsunuz utanmadan bunu?
ALİ
ŞEKER (Devamla) – Niyazi Nefi Kara nefsi müdafaa yapmıştır. Onun yaptığı da
doğru değildir, o arkadaşımıza bunu yapanlar da doğru yapmamıştır ancak
insanların nefsi müdafaa hakkı vardır. Onun soyadı Kara…
AYŞE
KEŞİR (Düzce) – Milletin gözü önünde oldu her şey, milletin gözü önünde oldu. 
FUAT
KÖKTAŞ (Samsun) – İyi de bu savunma sana mı düştü ya? 
MEHMET
MUŞ (İstanbul) – Senin kamera bozuk, iyi çekim yapamıyorsun. 
ALİ
ŞEKER (Devamla) – Ondan önce o şiddeti ona uygulayanlar, burada bir beyin
kanamasına yol açabilecek olanlar… Bu Mecliste travmayla, beyin kanamasıyla
insan öldü arkadaşlar. Ondan önce burada düşmek üzereydi o arkadaşımız.
MEHMET
MUŞ (İstanbul) – Sen iyi çekim yapamıyorsun, kameran bozulmuş. 
FUAT
KÖKTAŞ (Samsun) – Şeker TV’den inciler(!)
ALİ
ŞEKER (Devamla) – Burada, Nefi arkadaşımızın, dediğim gibi, soyadı Kara, bu iftirayı
atanların yüzü kara. (CHP sıralarından alkışlar) Ensesinde miydi burnu bunun
“Arkadan vurdu.” diyorsunuz Fatih Şahin’e? Ensesinin…
(Mikrofon
otomatik cihaz tarafından kapatıldı) 
MEHMET
MUŞ (İstanbul) – Görüntülere bak görüntülere. Nasıl kameramansın, nasıl
kameramansın? Yazık, yazık! 
ALİ
ŞEKER (Devamla) – Evet, görüntülerde hepsi var. Burada hepinize göstermeye
hazırım. Gerçi şu anda… (AK PARTİ sıralarından gürültüler)
AYŞE
KEŞİR (Düzce) – Yandaş kameraman, yandaş medya, yandaş medya.
ALİ
ŞEKER (Devamla) – Teşekkür ediyor, saygılar sunuyorum. (CHP sıralarından
alkışlar)
MEHMET
MUŞ (İstanbul) – Görüntüleri çarpıtma, açık orada. Oradan koşup geliyor.
BAŞKAN
– Teşekkür ediyorum Sayın Şeker.
Halkların
Demokratik Partisi grup önerisi aleyhinde ilk söz Antalya Milletvekili Ahmet
Selim Yurdakul’a aittir.
Buyurun
Sayın Selim Yurdakul. (MHP sıralarından alkışlar)
AHMET
SELİM YURDAKUL (Antalya) – Sayın Başkan, değerli milletvekilleri, muhterem
vatandaşlar; konuşmama başlamadan önce, Bitlis’te teröristlerle çıkan
çatışmalarda şehit olan 2 jandarmamızı rahmetle anıyor, ruhları şad, mekânları
cennet olsun diyorum.
İçinde
bulunduğumuz şu kritik günlerde hem içeriden hem dışarıdan yüce Türk milletinin
birlik ve beraberliğine kastedenlere binlerce kez lanetler diliyorum. Allah,
milletinin güvenliğini ve bu güvenlik için dağ taş demeden gece gündüz görev
yapan kahraman Türk evlatlarını korusun. 
Kıymetli
vatandaşlarımız, her gün biraz daha uçuruma yaklaşan sağlık politikalarından,
sağlık hizmeti alan vatandaşlarımız kadar sağlık hizmeti veren sağlık
personelimiz de olumsuz bir şekilde etkileniyor. Baştan aşağı paralı bir hâle
gelen sağlık hizmetlerinde Hükûmet yanlış bir rayda ilerlemeye ve Türk
milletine zarar vermeye maalesef devam ediyor. Bunca uyarılarımıza rağmen sağlığa
ticarethane gözüyle bakan bu Hükûmet, bu uğurda, eğitimli ve yetişmiş Türk
gençlerini kelimenin tam anlamıyla öğütüyor. 400 bin, evet, tam 400 bin Türk
genci AKP hükûmetlerinin vaat ve demeçleriyle yardımcı sağlık personellerinde
eğitim aldılar, teşekkür ediyoruz. Ancak, sağlık işletmecilerinden ağız ve diş
sağlığı teknikerlerine, tıbbi sekreterlerden radyoloji teknikerlerine,
diyetisyenlerden psikologlara tam 400 bin Türk genci bugün sağlık kurumlarında
görev alamamaktadır. Bu, kabul edilebilir bir şey değil. AKP Hükûmeti tarih
boyunca nasıl anılacak biliyor musunuz? Apartman üniversiteleri ve apartman
sağlık meslek liseleriyle. Evet, yanlış duymadınız, AKP Hükûmeti sözlükte
”apartman” ifadesiyle açıklanacak. 
“Sağlığı
şöyle iyileştiriyoruz.”, “Şu kadar yardımcı sağlık personeli açığımız var.”,
“Bu eğitimi alan kimse işsiz kalmayacak.” ifadeleriyle Türk gençlerini ve
ailelerini milyarlarca lira borca soktunuz, bu gençlere eğitim aldırdınız.
Şimdi bu kardeşlerimiz hakları olan bu iş yerlerine girmek istiyorlar. 
Sağlık
Bakanlığı 2017 personel alım ilanları geçtiğimiz günlerde yayımlandı. Hükûmet
olarak 16 bin sağlık personeli alacaksınız, ancak bunun sadece 4’ü yardımcı
sağlık personeli. Yanlış duymadınız, sadece 4 kişi. Bakın, sizin ifadelerinizle
ve teşviklerinizle bir meslek edinen ve hayatını şekillendiren 400 bin insandan
söz ediyorum, 400 bin aile. Milyonlarca Türk vatandaşı şu anda sizin yanlış
sağlık politikalarınızın ve personel yönetim modellerinizin cezasını çekiyor. 
Hükûmetin
anlayacağı dilde ifade edersem belki daha iyi anlaşılmış olur: En düşük
ihtimalle 1,2 milyon seçmen yanlış politikalarınızın olumsuz sonuçlarıyla karşı
karşıya. Bu insanlara taşeronluğu işaret ediyorsunuz. Bu gençlere “Köle olun,
alt işverene para kazandırın ama asla insan onuruna yaraşan ücreti
alamayacaksınız.” diyorsunuz. Gerçekten yazık, gerçekten günah. Ne yazık ki
bununla da bitmiyor. Size güvenerek ailelerinin okuttuğu bu gençlerin
bazılarının aldığı eğitimin özel sektörde dahi tatbik edilmesinin önünü
kapatıyorsunuz. Çünkü hâlâ meslek tanımını getirmediğiniz için aldığı sağlık
eğitimi yerine hastanelerde yemek ve temizlik işleri yapmak zorunda kalıyorlar.
Sizin teşviklerinizle gelip okudular ve şimdi aldıkları diplomaya yaraşır bir
iş bile bulamıyorlar. 
Sayın
Hükûmet üyeleri, tüm samimiyetimle sizleri uyarıyorum. Bu politikalarınız
sürdürülemez. Türk gençlerini resmen değirmen taşında öğütüyorsunuz. Bu vebalin
altında kalırsınız. Babasının emekli maaşıyla okuttuğu ve yardımcı sağlık
branşında eğitim alan Türk gençlerinin ahları hem bu dünyada hem de ahirette
iki yakanızı tutar. 
Muhterem
vatandaşlar, daha önce verdiğimiz önergelerle kritik görevlerde bulunan
radyoloji branşındaki sağlık çalışanlarımızın haklarını daha önce Mecliste
gündeme getirmiştik. Radyoloji bölümlerinde çalışan cefakâr personelimizin en
iyi koruyucu ekipmanlarla donatılmasını bir gereklilik olarak ifade etmiştik.
Koruyucu ürünlerin ve emniyet tertibatlarının bizzat radyoloji görevlileri
tarafından değerlendirilmelerinin önemini de ifade etmiştik.
Sayın
milletvekilleri, nükleer tıp ve radyolojinin şakaya gelmeyeceğini görmek
zorundayız. Bu alanda muhakkak sıkı bir denetleme mekanizması kurulmalıdır. 
Son
olarak bu kürsüden bizi ve Milliyetçi Hareket Partisinin sağlık politikalarını
can kulağıyla dinleyen Sağlık Bakanımız Sayın Recep Akdağ’a huzurlarınızda
teşekkür etmek istiyorum. 
Birincisi:
Sadece tedavi edici hizmetlerle olmaz, koruyucu sağlık hizmetlerine önem
verelim demiştik. Milliyetçi Hareket Partisinin sağlık politikalarının başında
bu gelir demiştik. Sağlık Bakanımız, yapmış olduğu ifadelerde, özellikle bütçe
konuşmalarından sonra, gereken önemi koruyucu sağlık hizmetlerine vermeye ve
gereken bütçeyi tahsis etmeye başlayacaklarını ifade etmiştir. Teşekkür ederiz.

İkincisi:
3.500 aileye sadece 1 aile hekimi düşmektedir. Bu sayı çok azdır demiştik,
kendisi de ifade etmişti. İşte şimdi, kendisinin ifadesiyle Sağlıkta Dönüşüm
Programı’nın ikinci fazında bu sayıyı artıracağını ifade etmiştir. Evet, doğru
bir yaklaşımdır çünkü koruyucu sağlık hizmetlerini sağlayan aile
hekimlerimizdir. Eğer aile hekimlerimize gereken önemi verirsek tedavi edici
hizmetlere gereken önem azalmış ve sağlık hizmetlerine yapılan harcama da
azalmış olur. 
Üçüncüsü:
Sadece aile sağlığı merkezleriyle yeterli sağlık hizmeti verilemez demiştik. Bu
kürsüden defalarca ifade ettiğimiz gibi, multidisipliner sağlık merkezlerinin
hayata geçmesi gerekir. Yani ne demektir multidisipliner sağlık merkezleri?
İçinde aile hekimi, hemşire, diş tabibi, psikolog, diyetisyen, tıbbi sekreterin
bulunduğu, hastanın ilk başvurduğu zaman kendi sorununun yüzde 98’inin orada
çözümlenebileceği bir sağlık merkezi kurulacağını, bunun kurulması gerektiğini
ifade etmiştik. Peki, bu ne sağlar? 
Birincisi:
Vatandaşımız orada işini beş dakikada hâlleder. 
İkincisi:
Harcanan sağlık parası yani 114 milyar TL’nin büyük bir kısmı harcamadan geri
kalır, bu parayı başka yerlere aktarırız.
İşte
şimdi, Sağlık Bakanımız, bizim bu önerimizi kendi ifadesiyle “Yaşam merkezleri
kuracağız.” diye ifade etmektedir. Tekrar teşekkür ediyoruz. Eski Sağlık
Bakanımız, şimdi yeni Çalışma ve Sosyal Güvenlik Bakanımız Mehmet Müezzinoğlu
da üniversite hastanelerindeki sağlık çalışanlarının yani sağlık personelinin
kadro sorununu defalarca dile getirmemizden sonra bu alandaki mağduriyetin sona
erdirileceğini bir hafta önce açıklamıştır. Tekrar teşekkürümüzü ifade
ediyoruz. 
AYTUĞ
ATICI (Mersin) – Başbakan da teşekkür bekliyor.
AHMET
SELİM YURDAKUL (Devamla) – İyiye giden bir Türkiye için Hükûmetin muhalefetle
istişarede bulunmasının önemini tekraren gözler önüne sermek istedik. Umarım
Hükûmet, bu istişareleri ve Milliyetçi Hareket Partisinin öneri ve görüşlerini
dikkate almaya devam eder. 
AYTUĞ
ATICI (Mersin) – Tayyip Bey de teşekkür bekliyor.
AHMET
SELİM YURDAKUL (Devamla) – Son olarak, buradan Sayın Sağlık Bakanımızdan değil,
Sayın Sağlık Bakanımız ve Sayın Başbakandan bir isteğimiz var: Sağlık
çalışanlarının özlük haklarını iyileştirmelerini yani maaşları ve döner
sermayelerini emeklilik maaşlarına yansıtmalarını ve söz verdikleri yıpranma
paylarını buradan vermelerini istirham ediyorum.
Hepinizi
sevgi ve saygılarımla selamlıyorum. (MHP sıralarından alkışlar)
BAŞKAN
– Teşekkür ediyorum Sayın Yurdakul.
AYTUĞ
ATICI (Mersin) – Hocam, Başbakan ve Cumhurbaşkanı teşekkür bekliyor, unuttunuz
onu ya, keşke onu da söyleseydiniz. Çok alınacaklar şimdi.
BAŞKAN
– Şimdi, önerinin lehinde ikinci söz Ankara Milletvekili Sırrı Süreyya Önder’e
aittir. 
Buyurun
Sayın Önder.
SIRRI
SÜREYYA ÖNDER (Ankara) – Sayın Başkan, değerli üyeler; dün burada Meclisin
demokratik özünü bir hayli zorlayan bir kararlaşma yaşandı. Buna dair birkaç
şey söylemek istiyoruz. Bu kürsüyü kullanan bütün vekiller ve yöneticiler
defalarca Voltaire’in olduğu sanılan o retoriğe atıflar yaptılar, o da şuydu:
“Fikirlerinize katılmıyorum ama fikirlerinizi savunma hakkınızı sonuna kadar
desteklerim.” şeklinde. Bunun koca bir boş laf olduğu, bu lafı söyleyenin
ilkesel olarak bu tutumla en ufak bir aidiyet kurmadığını dün burada görmüş
olduk. Özellikle, içimizi en çok acıtandan başlamak istiyorum: Ana muhalefet
partisi sanki tartışılan Ermeni soykırımıymış gibi, sanki yapılan, sürecin
sonuçlanma biçimi burada kürsü hakkının ve konuşma özgürlüğünün gasbedilmesi
değilmiş gibi meseleyi tarihsel bir kavram üzerinden tartışmayı tercih etti. Burada
iki partinin de, AK PARTİ’nin de, CHP’nin de sayın üyelerinin -hatta AK
PARTİ’ninki parti sözcüsü- dün Garo arkadaşımızın söylediği sözü, aynı
cümlelerle, kapsamını daha da genişleterek ifade ettiği vakidir. Açınız Yasin
Aktay’ın 2011 yılında attığı “tweet”lere bakınız. Ben bunu AK PARTİ’li grup
başkan vekilleriyle paylaştım. 
Şimdi,
meseleye buradan bakılmazsa ve sistemin, müesses nizamın tartışılması dahi
yasak addedilen meselelerine eğer Meclis kürsüsünde de girilemezse, bugün
tartıştığımız Anayasa’nın, son tahlilde sosyal, toplumsal hayatı düzenleyen ve
ülkenin daha iyi demokratik standartlara kavuşması gerektiğini vazeden, bu
ihtiyaçla yola çıkan çalışmaların hiçbir anlamı kalmıyor. “Kürt” denildiğinde
herkes hizaya girecekse, “Ermeni” denildiğinde herkes aynı noktada
hizalanacaksa, “Alevi” denildiğinde herkes aynı noktada hizalanacaksa, kadına
şiddet söz konusu olduğunda herkes başını başka bir tarafa çevirecekse gibi
uzatılabilecek büyük bir dokunulmazlar listemiz var. Hele bunun tutanaklardan
çıkarılması, arkadaşımızın birleşimlerden uzaklaştırılmasından daha vahim bir
sonuçtur. Açın ilgili maddeyi okuyun, “Meclis Divanına, Başkanlık Divanına,
Cumhurbaşkanına, anayasal düzene…” diye tarif etmiş birleşimden çıkarma
cezasını. Anayasa’ya ne yapıldığı ortada, buna dair hiçbir tartışma yok. Ondan
bir gece önce bu salonun bir kavga neticesinde ne hâle geldiği de ortada,
hiçbir Başkanlık Divanı üyesinin ya da Meclisi yöneten Sayın Başkan Vekilinin
aklına burada yaralanmayla biten, Allah korusun, belki hayatını kaybetmekle
bitecek olan şey için bir tek vekile birleşimden çıkarılma cezası telaffuz
edilmemiştir, kimsenin aklına bile gelmemiştir. “Ne yaparsanız yapın, ‘Kürt’
demeyin, ‘Alevi’ demeyin, ‘Ermeni’ demeyin.” anlayışının, Hükûmet sözcülerinin
de sıklıkla…
AHMET
HAMDİ ÇAMLI (İstanbul) – Soykırım demeyin, soykırım. 
SIRRI
SÜREYYA ÖNDER (Devamla) – Soykırım da, soykırım da buna dâhil. 
…”Tek,
tek, tek” dediği noktada bizi teklemeye götürür. 
AHMET
HAMDİ ÇAMLI (İstanbul) – Kürt dediği için mi aldı o cezayı?
SIRRI
SÜREYYA ÖNDER (Devamla) – Bir dakika sayın hatip, bir şey anlatmaya
çalışıyoruz.
Dün
eski bir Sayın Meclis Başkanımız arkaya geldi ve kendi arkadaşları da dâhil
hepimize çok kıymetli bir öneride bulundu fakat o öfke selinin içerisinde bunun
kıymeti anlaşılamadı. Sayın Başkan dedi ki: “Bizi yaralayıcı, hırpalayıcı, şok
edici düşünceler de söylenebilir buradan, bizim buna yapabileceğimiz en büyük
şey, o düşüncenin antitezini savunacak arkadaşlarımızın çıkıp bunu
cevaplamasıdır. Aslında, çok basit, çok hakiki bir söz hakkı ve bir demokratik
hak ve bir demokratik meclis tanımı yaptı. 
Bizim
bu tutumu kabullenmemiz mümkün değil arkadaşlar. Bizden çok, bu ülkede
demokratik olma iddiasında olan, bunun için şu veya bu şekilde seferber olan
hiç kimsenin de kabullenmesi mümkün olmamalı diye düşünüyoruz. Sonuna kadar
bize en aykırı gelen sizin serdettiğiniz birçok fikirde, sadece şu Anayasa
tartışmalarında bizim gelenin sakıncalarına ve akıbetine, bu ülkeyi
yönlendirmek istediği akıbete dikkat çektiğimiz ama mevcut olanın da
eksiklerine, yanlışlarına, çıkmazlarına sürekli işaret ettiğimiz bir tartışmada
çok seviyeli, ciddi, bilimsel, politik değeri olan ve demokratik olma vasfını
taşıyan, bundan ayrılmayan konuşmalarımız burada hep güme gitti ama ne zaman ki
müesses nizamın “Cıs!” diye adlandırdığı bir mevzuya giriyoruz, o zaman burada
müesses nizamın bütün savunucularının bir arada hizalandığını ve hep birlikte
alkışlamakta -tarihe geçmesi açısından söylüyorum- bir beis görmediklerini
görüyoruz. Bu bir vatan meselesi değildir. Kimse vatanın, milletin birliği
üzerinden bunu tartışmaya ve empoze etmeye kalkmamalıdır, gerçek o değildir.
Gerçek şudur: Bu, demokrat olabilme, demokrat kalabilme, yekdiğerinin söz
hakkına, ifade özgürlüğüne bihakkın, içtenlikle saygı duyabilme meselesidir.
Onun için, hemen böyle bir şey olduğunda vatan, millet, bayrak savlarına
sarılamayız, gerçek o değil çünkü. Vatanı sevmek konusunda, birlik konusunda
hiçbirimiz hiçbirimizden bir adım geride olduğumuzu düşünmüyoruz. Bu konuda en
nitelikli inisiyatifi alan, en riskli inisiyatifi alan bir grubun üyeleriyiz.
Hayatımız demokrasi mücadelesiyle geçmiş. Barış için inisiyatif almışız,
aldığımız inisiyatiften dolayı bugün arkadaşlarımız cezaevinde, hepimizin
hakkında boyumuz kadar dosyalar var, o mahkeme senin bu mahkeme benim, sabah
akşam… Bu Mecliste anlaşıldı ki bu dokunulmazlık ve söz söyleme meselesinde
bizden başka hiçbir tehdit de yokmuş, vekillerimiz sözden dolayı… Bakın,
hiçbirinin hâlihazır şu ana kadar çıkan mahkeme dosyalarında herhangi bir yasa
dışı fiil, eylem ya da şiddetle ilişki şeklinde sübut bulmuş bir tek suçlaması
bile yoktur. “Suçlama bile” diyorum bakın, hükmü bir kenara koyun, suçlama bile
yoktur. Buradan bizim için hak arayan, demokrasi diyen, ötekileştirilenlere,
işaret edenlere bu Mecliste gösterilen yer kürsü değil, mahkeme salonlarıdır.
Evet, orada da bir kürsü var ama mahkemeyle siyaset birbirinden çok ayrı bir
şeydir. Siyaseti yargı eliyle yürütmeye başladığınızda yeni anayasa yapmanıza
bile gerek yok, buna itiraz etmeye de gerek yok, bütün bunların hepsini
anlamsızlaştırmış olursunuz.
Dün
-isimlerini söylersek bayağı zor durumda kalacaklar- Meclisten değişik siyasi
partilerden birçok arkadaş gelip Genel Kurul salonu dışında bu yapılanın kabul
edilebilir olmadığını söylediler. Bu artık bir şey ihtiva etmiyor arkadaşlar,
birbirimize kulislerde demokratlık yapabileceğimiz günler geride kaldı. Bir yol
ayrımındayız, bunun sıratımüstakimi düşüncelerimizi özgürce, hiçbir baskı
altında kalmadan burada ifade edebilme gerçekliğinin ve bunun koşullarının bir
an önce sağlanması yoksa kürsü yasağıyla, tutanaklardan…
(Mikrofon
otomatik cihazla kapatıldı) 
BAŞKAN
– Bir dakikada tamamlayın. 
Buyurun.
SIRRI
SÜREYYA ÖNDER (Devamla) – Aslolan, şairin dediği gibi “Bırak beni haykırayım,
susarsam sen matem et.” denilen günlerden geçiyoruz. Bizi kürsülerden
uzaklaştırabilirsiniz, birleşimlerden çıkarabilirsiniz, tutanaklardan da
çıkarabilirsiniz. Ya tarih, ya insanlığın vicdanı, ya normal düşünebilen
sağlıklı beyinler, yürekler, bunlardan çıkarabilmeniz mümkün değildir. Biz
bunları oraya kazıyabilmek için neredeyse yüz yıldır her türlü bedeli ödeyerek,
sizin ayağınızın taşa değmediği günlerde her türlü bedeli ödeyerek kendini var
etmiş ve halkıyla birlikte, halklarıyla birlikte buraya gelmiş bir siyasetin
temsilcisiyiz. Biz bunu buralarda en yüksek ve en yoğun bir şekilde yapmaya
yine devam ederiz ama sizin açınızdan dünkü mesele demokrasiye dönük çok
olumsuz bir şerh olarak kayıtlara geçti. 
Hepinizi
saygıyla selamlıyorum. 
HASAN
BASRİ KURT (Samsun) – “Soykırım” demek demokrasiye girmez, çok iyi biliyorsun.
BAŞKAN
– Teşekkür ediyorum Sayın Önder.
ENGİN
ALTAY (İstanbul) – Sayın Başkan...
BAŞKAN
– Sayın Altay, söz mü talep ettiniz?
ENGİN
ALTAY (İstanbul) – Evet.
BAŞKAN
– İsterseniz Sayın Kerestecioğlu’na önce söz vereyim, o sisteme girmişti. Sizi
dinleyeceğim.
Buyurun
Sayın Kerestecioğlu.
IV.- AÇIKLAMALAR (Devam)
25.- İstanbul Milletvekili Filiz Kerestecioğlu Demir’in, İstanbul
Milletvekili Garo Paylan’a yönelik kürsüyü kullanma ve siyaset yapma özgürlüğünün
kısıtlanmasını kabul etmelerinin mümkün olmadığına ve bu nedenle HDP Grubu
olarak bugünkü birleşimde söz haklarını kullanmayacaklarına ilişkin açıklaması
FİLİZ
KERESTECİOĞLU DEMİR (İstanbul) – Sayın Başkan, değerli milletvekilleri; dün
burada sevgili arkadaşımız Garo Paylan’a karşı gerçekleşen tutum, aslında
sadece kürsüyü kullanmak isteyen, siyasi görüş ifade etme özgürlüğünü kullanan,
görüş açıklayan bir milletvekiline karşı yapılmış linç girişimi ve arkasından
da üç birleşime katılmama cezası verilmesi gerçekten bugüne kadar görülmemiş
bir tutumdur. Günlerdir burada her türlü hakarete, türcülüğe, “Köpek giremez.”
yazılarına, hatta defalarca hamaset yapılarak sürekli “milletin kürsüsü”
denilen kürsünün kırıldığına dahi tanıklık ettik ve bunların karşısında, bu
hakaretlerin, el kol hareketlerinin, küfürlerin karşısında hiçbir kınama cezası
verilmediğini de müşahede ettik burada. Biz, az önce Sırrı arkadaşımızın ifade
ettiği gibi, bu kürsüyü kullanma özgürlüğünün, siyaset yapma özgürlüğünün
aslında kısıtlanmasının hepimize karşı yapılmış olan bir tutum olduğunu ifade
ediyoruz ve bunu asla kabul etmemiz mümkün değil. Bu nedenle, Halkların
Demokratik Partisi Grubu olarak bugünkü birleşimde biz de sözlerimizi
kullanmayacağımızı ve katılmayacağımızı belirtmek isteriz. 
Teşekkür
ederim. 
BAŞKAN
– Teşekkür ediyorum Sayın Kerestecioğlu.
ENGİN
ALTAY (İstanbul) – Sayın Başkan…
BAŞKAN
– Sayın Altay. 
ENGİN
ALTAY (İstanbul) – Biraz önce kürsüde konuşan Sayın Önder konuşmasının
girizgâhında dün yaşanan üzücü manzarayla ilgili olarak, ana muhalefet
partisinin, kürsü özgürlüğüne ve düşünceyi ifade özgürlüğüne karşı menfi bir
tutum almasından bahisle bize yakışmayacak bir iddiada bulundu efendim. 
BAŞKAN
– Buyurun efendim. 
İki
dakika süreyle lütfen sonlandıralım, yeni bir sataşmaya mahal vermeyelim. 
VIII.- SATAŞMALARA İLİŞKİN KONUŞMALAR
1.- İstanbul Milletvekili Engin Altay’ın, Ankara Milletvekili Sırrı
Süreyya Önder’in HDP grup önerisi üzerinde yaptığı konuşması sırasında
Cumhuriyet Halk Partisine sataşması nedeniyle konuşması
ENGİN
ALTAY (İstanbul) – Neyse Sırrı Bey beni dinler herhâlde kulisten. 
Sayın
Başkan, sayın milletvekilleri; yaşanan sorunları konuşmaktan korkmayız ama biz
Cumhuriyet Halk Partisi olarak tarihi öncelikle tarihçilere bırakmaktan
yanayız. Bununla beraber, düşünceyi ifade özgürlüğünü savunmak bizim partimizin
en temel anlayışlardan biridir. Ama, birilerinin burada vereceği yargıya ve
kesin hükümlere, ön kabullere katılmadığımızı beyan etmemizin de hakkımız
olduğunu demokrasi açısından düşünüyoruz. Kürsü özgürlüğü elbette ama bir ulusu
1948’de, yanılmıyorsam, en büyük insanlık suçu olarak Birleşmiş Milletlerce de
kabul edilen soykırımla hem de o ulusun kürsüsünde itham etmeyi Cumhuriyet Halk
Partisi olarak kabul etmemiz mümkün değil, sadece bu kürsüde değil. Biz bu
yüzden, dün de söyledim, ta 2006 yılında burada 2 parti varken, dünyanın
değişik parlamentolarında soykırım iddiaları kabul edilirken bir tutum belgesi
hazırlama konusunda o günün iktidar partisinden daha aktif bir rol oynadık ve o
günün iktidar partisiyle birlikte ortak bir tutum belgesi hazırladık. 
Durum
bundan ibarettir yoksa demokrasi varsa bu kürsüde her türlü eleştiri
yaşananlarla ilgili olur, geçmişle ilgili de değerlendirmeler yapılabilir. Ama,
soykırım yani insanlık tarihinin en büyük insanlık suçu olarak artık bütün
dünya milletler ailesi tarafından kabul edilen bir suçla ilgili tarihçi… Biz
Ermenistan’a gene yakın dönemde “Gelin arşivleri açalım.” dedik. Burada, bu
Meclisten Ermenistan’a böyle bir mesaj da yolladık. Arşivleri açmayan
Ermenistan’dır. Dolayısıyla, tekrar altını çizmek istiyorum, Cumhuriyet Halk
Partisi düşünceyi ifade özgürlüğünü sonuna kadar desteklemektedir ancak bununla
beraber soykırım iddialarını asla ve kata kabul etmemiz mümkün değildir.
Şiddetle reddettiğimizin tekrar altını çizmek istiyorum.
Teşekkür
ederim. (CHP, AK PARTİ ve MHP sıralarından alkışlar)
BAŞKAN
– Teşekkür ediyorum.
VII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Diyarbakır Milletvekili Sibel Yiğitalp ve arkadaşları
tarafından, radyoloji teknisyenlerinin çalışma koşulları ve yaşadıkları
sorunların araştırılarak alınacak tedbirlerin belirlenmesi amacıyla 16/6/2016
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 14 Ocak 2017 Cumartesi günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
– Şimdi, önerinin aleyhinde ikinci ve son konuşmacı, İstanbul Milletvekili
Mehmet Muş.
Buyurun
Sayın Muş. (AK PARTİ sıralarından alkışlar) 
MEHMET
MUŞ (İstanbul) – Sayın Başkan, değerli milletvekilleri; ben de Genel Kurulu ve
heyetinizi saygıyla selamlıyorum.
Burada,
tabii, önergenin gündeme getirdiği konudan ziyade dün benden önce bir hatibin
dile getirdiği…
ENGİN
ALTAY (İstanbul) – Beni kastediyorsunuz.
MEHMET
MUŞ (Devamla) – Yok, sizi kastetmiyorum Engin Bey.
MUSTAFA
ELİTAŞ (Kayseri) – Çok alıngansınız Engin Bey. Sizi alkışlıyoruz, siz
olmadığınız belli.
ENGİN
ALTAY (İstanbul) – Ondan önce ben vardım kürsüde. 
MEHMET
MUŞ (Devamla) – Burada dün yapılan bir uygulamayla alakalı dile getirilen
görüşlere katılmadığımızı ifade etmek isterim.
Bakınız
değerli milletvekilleri, Türkiye Cumhuriyeti devletinin ve milletinin asla
kabul etmeyeceği bir iddianın ve ithamın varmış gibi bu kürsüden ifade
edilmesine bu Parlamento da, bu millet de müsaade etmez. Bu açıdan dün yapılan
uygulama yerinde bir uygulamadır, doğru bir uygulamadır. Olmayan, altyapısı
olmayan, iddiaları olmayan, delili, kanıtı olmayan bir diasporanın ve
uluslararası bazı odakların dünya sistemi içerisinde bir siyasi malzeme olarak
kullanmaya çalıştıkları bir iddiayı getirip milletimizin kürsüsünde ifade
etmek… Sonra da bunun tutanaklarda kalmasını seyretmemizi kimse bizden ve bu
Meclisten beklemesin; buna kesinlikle ve kesinlikle müsaade edilemez. Dün
bunların hem tutanaklardan çıkartılması yerinde karardır hem de 161’inci
maddeye göre değerli milletvekilleri, yapılan uygulamalar İç Tüzük’e uygundur.
Orada Türkiye Cumhuriyeti’ne veya onun Anayasa düzenine sövmek, hakaret etmek
ki bu iddiayı dile getirmek hakarettir, millete hakarettir, Türkiye
Cumhuriyeti’ne hakarettir, İç Tüzük 161’inci maddeye göre de geçici olarak
Meclisten çıkartılmayı gerektiren bir cezadır. 
Yine
burada işte “Ermeni” deyince, “Kürt” deyince herkes hizaya geçecekmiş gibi bazı
ifadeler kullanıldı. 
Değerli
milletvekilleri, bizim insanların fikirleri, insanların etnisiteleriyle hiçbir
sorunumuz olmadığını bu kürsüde yıllarca dile getirdik ve Türkiye’nin
tamamından da temsilci çıkarabilen, oy alabilen bir parti olmamızın sebebi de
milletimizin tamamını kucaklamaktan gelmektedir. Fakat birileri kendilerine
Kürtlerin temsilcisiymiş gibi, onların dışında hiç kimse onlar namına hiçbir
ifadede bulunamaz gibi bir hak görüyorlar. Bu, doğru bir şey değildir. Türkler
-daha önce de bunu ifade ettik- ne kadar bu devletin ortak paydaşıysa Kürtler
de o kadar ortak paydaşıdır fakat buradan kendilerine bir hareket alanı açıp
onların mutlak temsilcisiymiş gibi kendilerini gösterip onlar adına sadece söz
söyleme hakkı onlarınmış gibi ve istedikleri gibi görüşler ifade etmeyi de
kabul etmemiz mümkün değildir.
Tabii,
bu kürsüden ilk defa -bundan önce de belki birkaç defa olmuş olabilir-
tutanaklardan ifadelerin çıkartılması veya burada yapılan bir konuşmadan dolayı
-daha önce de olmuş olabilir- kınama veriliyor. 
Bakın,
ağır eleştiriler yapıldı burada, partimize yönelik yapıldı, Hükûmetimizin
uygulamalarına yönelik yapıldı. Bu noktada, bizler AK PARTİ Grubu olarak ne İç
Tüzük’te bu anlamda olan uygulamaları dile getirdik ne de bunların
tutanaklardan çıkartılmasını dile getirdik ama eğer konu Türk milleti ise,
Türkiye Cumhuriyeti devleti ise orada, kimse kusura bakmasın, aslı astarı
olmayan iddialarla suçlanmasına göz yummamız söz konusu olamaz ve bunu ifade
özgürlüğü anlamında kabul etmemiz de mümkün değildir. 
Yine,
bu kürsüden ifade edildiği için söylemek istiyorum: Bizim bir milletvekilimizin
benzer iddiaları dile getirdiği ifade edildi. Ben milletvekilimizle konuştum,
kendisinin bu şekilde bir beyanatı olmadığını, böyle bir şeyin söz konusu
olamayacağını dile getirdi. Bunu da özellikle belirtmek isterim çünkü sanki
bizim bir milletvekilimizin de konuşmacının dünkü iddialarıyla aynı düşünüyor
gibi geçmişte “tweet”leri olduğunu ifade etti. Bunun asılsız olduğunu, böyle
bir şey yapmadığını, yazmadığını, böyle bir şey söylemesinin mümkün olmadığını
milletvekilimiz bana söyledi, bunu da buradan belirtmek isterim.
Yine
değerli milletvekilleri, yapılan uygulama bir linç girişimi değildir. Burada
hem Milliyetçi Hareket Partisi hem Cumhuriyet Halk Partisi hem de Adalet ve
Kalkınma Partisi Grubu İç Tüzük’ten kaynaklı bir hakkı kullanmışlar ve
uygulamışlardır. Şimdi, İç Tüzük’ü kullandığımız zaman, İç Tüzük maddelerini
uygulamaya koyduğumuz zaman, işinize gelmediği zaman linç kampanyası olacak,
işinize geldiği zaman, “İç Tüzük’ten kaynaklanan haklarımızı kullanacağız.”
diyeceksiniz. Şimdi, bu da İç Tüzük maddesi. O zaman, eğer… Hukukta bir tabir
vardır, bir fiil gerçekleştirirseniz onun müeyyidesine katlanacaksınız. Bunu
kesinlikle ve kesinlikle unutmamak gerekir. 
Tekrar,
bu millet, bu şanlı millet geçmişinde, tarihinde ayıplanacak hiçbir şey
yapmamıştır, hiçbir şey yaşamamıştır. Onlarca milleti, yüzyıllar boyunca aynı
devlet çatısı altında tutmayı başarabilmiş, hoşgörüsüyle dünyaya örnek olmuş ve
hâlâ bunu nasıl başardığı doktora tezlerine, yüksek lisans tezlerine konu olan
bir millet, bir Devlet-i Âli Osmanlı’nın -geçmişimiz, ecdadımızdan
bahsediyorum- bu tip iddialarla lekelenmesine, karalanmasına asla göz yummamız
düşünülemez. Tekrar bu açıklamayı AK PARTİ Grubu olarak ifade etme gereği
hissettik.
Genel
Kurulu ve sizleri saygıyla selamlıyorum. (AK PARTİ sıralarından alkışlar)
BAŞKAN
– Teşekkür ediyorum.
Halkların
Demokratik Partisi Grubu önerisini oylarınıza sunuyorum: Kabul edenler… Kabul
etmeyenler… Öneri kabul edilmemiştir.
Sayın
Usta söz istemişsiniz, buyurun.
IV.- AÇIKLAMALAR (Devam)
26.- Samsun Milletvekili Erhan Usta’nın, Ermeni soykırımı olduğu
iddiasının Türk milletine yapılacak en büyük hakaret olduğuna ve Milliyetçi
Hareket Partisi olarak bu konudaki tavırlarının her zaman net olduğuna ilişkin
açıklaması
ERHAN
USTA (Samsun) – Teşekkür ederim Sayın Başkan.
Tabii
“Ermeni soykırımı vardır.” demek Türk milletine yapılacak en büyük hakarettir.
Biz bunu hiçbir şekilde kabul etmeyiz, kabul etme imkânımız yoktur. Kürsü
dokunulmazlığı da hiç kimseye bu milletin kürsüsünden millete küfretme hakkını
vermez. Kaldı ki tarihî gerçekler de bu iddiayı doğrulamıyor. Bu konuda, Türk
devleti, aslında, gayet rahat bir şekilde, şeffaf bir şekilde, bilim adamlarına
İngiliz arşivlerinin, Osmanlı arşivlerinin, Ermenistan arşivlerinin açılmasını
ve bu konuların tarihçiler tarafından araştırılmasını da talep etmiştir. Bu
talebe, maalesef, konunun tarafları olumlu cevap vermemişlerdir. 
Bir
de, geçmişte, AKP’den birilerinin dünkü beyanata benzer beyanatta bulunmuş
olmaları, yine bu iddiayı mazur göstermez. O, onu yapanın ayıbıdır. Eğer, bu
Meclisin kürsüsünde yapıldıysa o –ben geçmişte burada değildim- ancak aynı
muamele ona da yapılmalıydı. Bizim Milliyetçi Hareket Partisi olarak buradaki
tavrımız her zaman net olmuştur. Yani, bunu kim yaparsa yapsın, biz bunu her
defasında mutlaka kınamışızdır, kabul etmemişizdir. 
Netice
olarak, nerede olursa olsun, ister sokakta ister Mecliste hiç kimse böyle bir
iddiada bulunamaz ve böyle bir iddiada bulunursa biz Milliyetçi Hareket Partisi
olarak bu iddiayı reddederiz. 
Teşekkür
ederim. 
BAŞKAN
– Teşekkür ediyorum sayın milletvekilleri. 
Sayın
Elitaş, buyurun. 
27.- Kayseri Milletvekili Mustafa Elitaş’ın, millete karşı hakareti
hiçbir vatandaşın ve hiçbir milletvekilinin kabul etmesinin mümkün olmadığına
ve Türkiye’ye haksız yere itham edilen konularda AK PARTİ’nin hiçbir zaman
duyarsız ve tarafsız kalmadığına ilişkin açıklaması
MUSTAFA
ELİTAŞ (Kayseri) – Teşekkür ediyorum Sayın Başkan. 
Dün,
burada, Türk milletine, milletimize karşı insanlık suçu bir iftirada bulunan
bir milletvekiline karşı 3 siyasi parti millî bir duruş, ortak bir duruş
sergileyerek bu meseleyi şiddetle, nefretle kınamış ve İç Tüzük’ün verdiği
cezai müeyyideyi uygulamıştır. Buradan, Türkiye Cumhuriyeti vatandaşı
olacaksın, her türlü imkânlardan faydalanacaksın, ekmeğini yiyeceksin, suyunu
içeceksin ama yediğin çanağa pisleyeceksin. Buna hiç kimse müsaade etmez. 
Dün,
bir Meclis başkan vekiliyle ilgili söylenen söz asılsız bir sözdür, amacını
saptıran bir sözdür. Burada her türlü ağır eleştiri olabilir, şok edici
beyanlarda bulunulabilir, benim şahsıma yapılabilir, partime yapılabilir, başka
partiye yapılabilir fakat bir milleti suçlayıcı bir şekilde olmayan bir
meseleyi ifade ettiğiniz takdirde bu, o millete karşı hakarettir. Millete karşı
hakareti, hiçbir vatandaş kabul etmeyeceği gibi hiçbir milletvekillinin de
kabul etmesi mümkün değildir. Geçmişte böyle bir hadise olmamıştır, olsa bile
olduğu zamanda AK PARTİ milletvekilleri ve grubu en etkin tepkisini de
göstermiştir. Bundan önce olan bir hadise söz konusu değildir, var olan
hadiseler bu konuda tartışılmıştır. 2006 yılından itibaren gündeme getirilen
konu “Bu iş tarihçilerin işidir siyasilerin işi değildir. Bizim arşivlerimiz
açık, herkes arşivlerini açsın; tarihçiler bu konuyu neticelendirsin.” diye
ifade edilmiştir ama Türkiye’yi haksız yere itham eden konular varsa AK PARTİ,
hiçbir zaman duyarsız, tarafsız kalmamıştır, her zaman Türk milletinin,
milletin lehinde taraf bulmuştur. 
Bu
konuyu arz etmek istedim.
Saygılar
sunuyorum. 
BAŞKAN
– Teşekkür ediyorum. 
Sayın
milletvekilleri, milletimize karşı kabul edilemez ifadelere karşı Genel Kurulun
iradesi çok güçlü bir şekilde 3 siyasi parti grubu tarafından da ortaya
konulmuştur ve bu iradenin gereği de yapılmıştır. 
ENGİN
ALTAY (İstanbul) – Sayın Başkan, aynı iradeyi demokrasi için de koysak. 
BAŞKAN
– Aynı iradeyi demokrasi için de koymak durumundayız. 
AHMET
HAMDİ ÇAMLI (İstanbul) – Onun için bu Anayasa çalışmalarını yapıyoruz.
BAŞKAN
- Aynı iradeyi milletimizin, ülkemizin geleceği açısından hep birlikte ortaya
koymak zorundayız. Farklı siyasi görüşlerimiz, ideolojilerimiz, partilerimiz
olabilir ama “tek devlet” diyoruz, “tek millet” diyoruz, “tek bayrak” diyoruz,
“tek vatan” diyoruz. 
ERHAN
USTA (Samsun) – “Tek dil”i unutmayalım Sayın Başkan. 
BAŞKAN
- “Söz konusu bayrak olursa, vatan olursa gerisi teferruattır.” diyoruz ve hep
birlikte Türkiye’ye karşı yönelen tehditlere, teröre, milletimizin geleceğine
karşı yönelen bütün bu unsurlara karşı ittifak etmek mecburiyetindeyiz. Bu
Parlamento da milletin geleceğini savunmak üzere buradadır. Biz milletvekilleri
de milletin hakkını ve hukukunu korumak için buradayız. 
İlginiz
için, hassasiyetiniz için tüm gruplara teşekkür ediyorum.
Şimdi,
Cumhuriyet Halk Partisi Grubunun önerisi vardır, bu grup önerisini okutup
işleme alacağım, sonra oylarınıza sunacağım.
VII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Grup Başkan Vekili İstanbul Milletvekili Engin Altay
tarafından, Cenevre’de devam eden Kıbrıs kapsamlı çözüm müzakerelerinin
değerlendirilmesi amacıyla 14/1/2017 tarihinde Türkiye Büyük Millet Meclisi
Başkanlığına verilmiş olan genel görüşme önergesinin, Genel Kurulun 14 Ocak
2017 Cumartesi günkü birleşiminde sunuşlarda okunmasına ve görüşmelerinin aynı
tarihli birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulu 14/1/2017 Cumartesi günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Engin
Altay
 İstanbul
 Grup
Başkan Vekili
Öneri:
İstanbul
Milletvekili ve Grup Başkan Vekili Engin Altay tarafından, Cenevre’de devam
eden Kıbrıs kapsamlı çözüm müzakerelerinin değerlendirilmesi amacıyla 14/1/2017
tarihinde Türkiye Büyük Millet Meclisi Başkanlığına verilmiş olan genel görüşme
önergesinin (13 sıra no.lu) Genel Kurulun bilgisine sunulmak üzere bekleyen
diğer önergelerin önüne alınarak 14/1/2017 Cumartesi günlü birleşiminde
sunuşlarda okunması ve görüşmelerinin aynı tarihli birleşiminde yapılması
önerilmiştir.
BAŞKAN
– Önerinin lehinde ilk söz, Cumhuriyet Halk Partisinden Ardahan Milletvekili
Sayın Öztürk Yılmaz’a aittir.
Buyurun
Sayın Yılmaz. (CHP sıralarından alkışlar)
ÖZTÜRK
YILMAZ (Ardahan) – Sayın Başkan, değerli milletvekilleri; bugün millî bir
konuda konuşma yapmak üzere huzurunuzda bulunuyorum. Hepinizi saygıyla
selamlıyorum.
Biliyorsunuz,
Kıbrıs görüşmeleri Cenevre’de, şu anda bir kesinti var; 18’inde, tekrar garanti
ve ittifak anlaşmalarına ilişkin müzakerelerin teknik seviyede götürülmesi ve
ilerleme olursa tekrar rayına dönülmesi ve müzakerelerin devam etmesi
öngörülüyor.
Değerli
kardeşlerim, tam kırk iki yıldır biz Kıbrıs konusuyla uğraşıyoruz, kırk iki
yıldır. Kırk iki yılda -Allah bilir- 42 bin tane görüşme oldu Kıbrıs konusuyla
ilgili, Cenevre’de oldu, New York’ta oldu, Kıbrıs konusunun görüşülmediği
platform kalmadı ve Kıbrıs konusuna ilişkin görüşülmemiş prensip, tez de
kalmadı. Kırk iki yıl geçti, kırk iki yılda elimizde kalan tek somut şey oldu,
o da Kuzey Kıbrıs Türk Cumhuriyeti oldu, onun dışındaki bütün getirilen çözüm
önerileri akamete uğradı. 
Biliyorsunuz,
2004 yılında, çözüme en yakın olduğumuz dönem diye takdim edildi ve Annan Planı
o zaman gündeme geldi ve Annan Planı’nı Kuzey Kıbrıs Türk Cumhuriyeti yüzde
65’le kabul ederken Rum tarafı yüzde 79’la reddetti. Aslında, Annan Planı…
Annan’ın ismini şu anda Kıbrıs Türklerinden ve bizden başka ve Rumlardan başka
hatırlayan yok -Genel Sekreter- ancak planın adı kaldı. 
Şimdi,
plan esasen çok avantajlıydı Rum tarafı için, müthiş avantajları vardı ama ona
rağmen reddettiler. Neden? Çünkü, Rum tarafı hiçbir zaman Türk tarafını eşit
ortak olarak görmüyor, siyasi eşitliğine inanmıyor, hiçbir zaman Türk tarafıyla
ortak bir devlet kurma idealini uygun bulmuyor. Yani, burada işin köküne
indiğiniz zaman, Rumlar Türkleri bir azınlık olarak görüyorlar, azınlık olarak
gördükleri için de değer vermiyorlar. Annan Planı geldiğinde göstermelik
çıkışları oldu ama en sonunda reddettikleri zaman üzülmediler; Kıbrıs’takiler,
Rum tarafındakiler sevindiler, çok büyük bir sevinçle bunu reddettiler çünkü
orada bir “siyasi eşitlik” kelimesine takmışlardı. 
Değerli
kardeşlerim, tanıma konusu… Biz KKTC’yi tanıdık ama tanımanın gereğini hiçbir
zaman yapmadık. Biz esasen kendimizi kandırdık. Hem devleti tanıyorsunuz hem de
o devlete ilişkin kapsamlı çözüm müzakereleri yürütüyorsunuz. Yani, bu
diplomatik olarak hiç uygun bir yöntem değil ve insanlar da bunu öyle
anladılar. İnsanlar niye tanısın sizi, niye tanısın ülkeler? Çünkü siz, her iki
yılda bir, her üç yılda bir tekrar masaya dönüyorsunuz, kapsamlı çözüm
müzakereleri yapıyorsunuz. Dolayısıyla, bu tanıma konusunun hiçbir ciddiyeti
olmadı ve KKTC’yi Türkiye dışında tanıyan olmadı çünkü tanıma konusunu gündeme
getirmedik doğru dürüst. 
Şimdi,
bakıyorsunuz Cenevre’deki görüşmelere, burada bir karartma var. Millî bir konu,
esasen, gönül isterdi ki Sayın Hükûmet gelsin burada ne olup bittiğini
açıklasın; Cenevre görüşmelerini biz Rum kesiminin yayınlamış olduğu
gazetelerden öğrenmeyelim, sizden öğrenelim, ne olup bittiğini öğrenelim.
“Efendim, buradan bir şey çıkmaz. Dolayısıyla, biz görüşüyoruz. Nasıl olsa bir
şey çıkmaz, merak etmeyin.” Siz kimi kandırıyorsunuz? Böyle bir diplomatik usul
olabilir mi? Siz, daha iki gün önce KKTC’nin teslim edeceği, çözüm durumunda
teslim edeceği toprağa ilişkin haritayı Birleşmiş Milletlere teslim etmediniz
mi? Yani, bir çözüm olması hâlinde vereceğiniz toprağa ilişkin haritayı, bizim
bu kürsüden “Sakın bunu vermeyin, sakın diğer konularda ilerleme sağlamadan
toprak konusuna ilişkin haritayı teslim etmeyin.” dememize rağmen, teslim
ettiniz. Kasaya teslim edilmiş. Ya, hiç kasaya teslim edilir mi hiçbir şey
Kıbrıs konusunda? Harita benim elimde, burada, harita burada. Neyi teslim
ediyorsunuz siz? Karşınızdaki Rum, arkasında Avrupa Birliği var, dünya var;
sizin elinizde de bir tek KKTC var. Bizim bu hataya düşmememiz gerekiyordu. Şu
anda bu işin içinden nasıl kurtulacağız, onu göreceğiz.
HAMZA
DAĞ (İzmir) – KKTC’nin arkasında Türkiye var, yeter tek başına Avrupa
Birliğine.
ÖZTÜRK
YILMAZ (Devamla) – Türkiye sağlam durursa evet, Türkiye var ama sağlam durursa.
Yoksa, orada taviz üzerine taviz verirse hiçbir şey olmaz.
OSMAN
AŞKIN BAK (Rize) – Hep beraber sağlam duracağız, hep beraber. 
ENGİN
ALTAY (İstanbul) – Sayın Başkan, niye müdahale etmiyorsunuz?
ÖZTÜRK
YILMAZ (Devamla) – Değerli kardeşlerim, şunu söyleyeyim, neler veriliyor,
sağlam mı duruluyor, durulmuyor mu: Bir kere, biz çözüm durumunda Kuzey Kıbrıs
Türk Cumhuriyeti’ni ortadan kaldırıyoruz. Kuzey Kıbrıs Türk Cumhuriyeti şu anda
Ada topraklarının yüzde 37’sini elinde tutuyor. Çözüm olması hâlinde, sizin
verdiğiniz haritaya göre söylüyorum, yüzde 29,2; Rum’un verdiği yüzde 28,2.
Eğer bunun ortasını alırsanız, KKTC’nin şu andaki topraklarının yüzde 25’ini
veriyorsunuz, taviz veriyorsunuz, KKTC’nin topraklarının yüzde 25’ini Rum
tarafına veriyorsunuz.
AHMET
HAMDİ ÇAMLI (Trabzon) – Ne vermesinden bahsediyorsun?
ÖZTÜRK
YILMAZ (Devamla) – Onu gidip başkasına söyleyeceksiniz verip vermediğinizi.
AHMET
HAMDİ ÇAMLI (Trabzon) – Biz aldık orayı kardeşim.
ÖZTÜRK
YILMAZ (Devamla) – Vermeyeceksiniz o zaman. Aldığınız şeye sahip çıkacaksınız. 
AHMET
HAMDİ ÇAMLI (Trabzon) – Erbakan Hoca’ya rahmet oku sen, Erbakan Hoca’ya.
ÖZTÜRK
YILMAZ (Devamla) – Siz sahip çıkarsanız verilmeyecek.
AHMET
HAMDİ ÇAMLI (Trabzon) – Biz sahip çıkacağız sonuna kadar.
ÖZTÜRK
YILMAZ (Devamla) – Sayın Başkan, sözümü kesmesinler yoksa ben de kesmesini çok
iyi bilirim.
BAŞKAN
– Sayın milletvekilleri, lütfen, ikili diyaloğa girmeyin.
AHMET
HAMDİ ÇAMLI (Trabzon) – CHP’ye rağmen biz aldık orayı, hiç merak etmeyin.
BAŞKAN
– Sayın Çamlı, lütfen…
ÖZTÜRK
YILMAZ (Devamla) – Şunu söyleyeyim: KKTC fiilen ortadan kaldırılıyor, şu andaki
topraklarının dörtte 1’i elinden çıkıyor. Verdiği topraklara 100 bine yakın Rum
yerleştiriliyor. Vermemiş olduğu topraklara ise, elinde kalan topraklara ise
50-60 bin Rum’un gelmesi söz konusu. Aşağıda dört dörtlük homojen bir Rum
devleti çıkıyor, kurucu devlet; yukarıda ise sulandırılmış, iki kesimi
sulandırılmış, iki toplumu sulandırılmış bir Kıbrıs Türk kurucu devleti
çıkıyor.
Garantiler
konusu da keza sulandırılıyor. Yapılan açıklamaya bakınız, yeni düzenlemeden
bahsediliyor. Garantiler konusu da yeniden yapılandırılacak. Efendim, diyorlar
ki 4 özgürlük olsun, Türkler çözüm durumunda Ada’ya gidip gelebilsinler, o 4
özgürlükten yararlansınlar. Ya, iyi de siz her şeyi verdikten sonra 4 özgürlük
mü yani Kıbrıs’ın bütün önemi?
AHMET
HAMDİ ÇAMLI (İstanbul) – Hâlâ vermekten bahsediyor. 
ÖZTÜRK
YILMAZ (Devamla) - Bunun ne alakası var: Kıbrıs demek, Akdeniz’in en stratejik
noktası demek. Kıbrıs demek, gaz demek, petrol demek. Kıbrıs demek, Orta Doğu
demek. Kıbrıs demek, Avrupa Birliğine giden yol demek. Kuzey Afrika demek
Kıbrıs. Kıbrıs’ın bütün önemi 4 tane özgürlükten buradan gidecek Türkleri
yararlandırmak mı olmalı? 
Bir
başka konu, maalesef, ucu açık bir süreç devam ediyor, ucu açık. Soruyorsunuz,
ben mesela sormuştum, şu anda hâlâ yaşayan eski bir Cumhurbaşkanımıza
sormuştum: Şimdi Annan Planı’na “Hayır.” dediler, şu anda da çözüm için
uğraşıyorsunuz, şu anda da “Hayır.” deseler ne yapacaksınız? Bir B planınız var
mı? Bu ucu açık giden süreç Kıbrıs Türklerini marjinalleştiriyor, yok ediyor o
Ada’da, hiçbir şey yapılmıyor dedim. Bana söylediği şu: “Bu çözüm de bittiği
anda, ertesi gün yine yeni bir çözüm süreci başlar.” Böyle bir mantık olabilir
mi? Böyle, ucu açık bir mantık olabilir mi? Bir adadaki halkın kaderi ucu açık
sürece teslim edilebilir mi? Bir başkası diyor ki: “Biz yorulduk, olsun, çözüm
olsun; ne olursa olsun. Artık Türkiye’den de sıkıldık, sizden de sıkıldık,
çözüm olsun, yorulduk.” diyor. Ya, sen yoruldun diye, böyle ulvi bir davada,
böyle kutlu bir davada böyle bir şeyden vazgeçilebilir mi? Sen yorulduysan
çekileceksin, davanın kutsiyetine gölge düşürmeyeceksin, sen çekileceksin.
Çünkü, böyle davalarda yorulma olmaz. Bu davalarda durma olmaz. Ayrıca,
yorulduysan bir tavsiyem var: Dipkarpaz’ın Toroslar’a bakan sahiline ineceksin
gün ışığında ve oradan Anadolu’ya bakacaksın; oradan, milyonlarca Mehmetçik’in
KKTC’nin Kıbrıs Türklerine ait olduğunu gösteren -timsah- tabloyu göreceksin ve
o zaman sen yorgunluğunu atacaksın, o zaman kendine geleceksin. Yorulmak ne
demek? KKTC’yi hiçbir zaman teslim etmemek gerekiyor. 
Bakınız,
bir başka konu söyleyeceğim. Taviz… “İlla bir şey vermek zorundayız…” Niye
veriyorsunuz? Niye veriyorsunuz taviz? Biz taviz niye vermek zorundayız…” Bu
mantık nedir? Niye biz illa bir şey vermek zorundayız? Toprakta vermek
zorundayız, mülkiyette vermek zorundayız, garantilerde vermek zorundayız,
siyasi eşitlikte vermek zorundayız, her konuda vermek zorundayız. Niye? 
HAMZA
DAĞ (İzmir) – Müzakereyle…
ÖZTÜRK
YILMAZ (Devamla) - Müzakere böyle olmaz, müzakere böyle olmaz. Müzakereyi Rum
yaptı 2004 yılında ve masadan çekildi. 
(Mikrofon
otomatik cihaz tarafından kapatıldı) 
ÖZTÜRK
YILMAZ (Devamla) – Özür diliyorum, bir dakika…
BAŞKAN
– Tamamlayın Sayın Yılmaz, bir dakika açıyorum. 
Buyurun.
ÖZTÜRK
YILMAZ (Devamla) – Şimdi, siz bunun yolunu açıyorsunuz. Bir şey söyleyeceğim:
Bu konuyu sürekli gündemde tutarak Kıbrıs’ın yeni nesiller tarafından da
sorunlu bir konu olduğu imasını yaratıyorsunuz. Ruslar Ukrayna’yı daha üç beş
yıl önce aldılar, Ukrayna’nın doğusunu. Ruslar Kırım’ı ilhak ettiler, Ruslar
Abhazya’yı, Osetya’yı aldılar. Siz hiç görüyor musunuz Ruslar ile Ukraynalılar
arasında bir konferansın olduğunu, görüyor musunuz? Küçük devletler masaya
oturtulur, büyük devletler masaya oturmaz. Bu konu sizi üzer, bu konu Türk
toplumunu üzer, bu konu KKTC’yi üzer, herkesi üzer. Lütfen, bu konuda sağlam
duralım, bu konunun ucu açık olmasın, ne yapılacaksa yapılsın, bir B planı
derhâl devreye sokulsun ve onun üzerinde çalışılsın. 
Hepinize
saygılar sunuyorum. (CHP sıralarından alkışlar) 
BAŞKAN
– Teşekkür ediyorum Sayın Yılmaz. 
Önerinin
aleyhinde ilk söz, İstanbul Milletvekili Yıldız Seferinoğlu’na aittir. 
Buyurun
Sayın Seferinoğlu. (AK PARTİ sıralarından alkışlar) 
YILDIZ
SEFERİNOĞLU (İstanbul) – Sayın Başkan, değerli arkadaşlar; CHP grup önerisi
aleyhine grubum adına söz almış bulunmaktayım. Hepinizi saygıyla selamlıyorum. 
Öncelikle,
CHP’li hatibin az önce bahsettiği konuları sanki Türkiye'nin teziymiş gibi
anlatmış olmasını, Rum kesiminin tezlerini ve Rum basınında yer alan konuları
sanki Kıbrıs Türk kesiminin ve garantör ülke olarak bizlerin kabul ettiğiyle
ilgili açıklama yapmasını esefle karşıladığımı beyan etmek istiyorum. Sonuçta,
devam eden bir müzakere var ve Türkiye'nin de bu manada elbette kırmızı çizgileri
var. Bunun, hem Kıbrıs yönetimi hem de garantör ülke olarak en yetkili kişiler
tarafından, Dışişleri Bakanımız, Başbakanımız ve Cumhurbaşkanımız tarafından
açıkça nelerin kabul edilebilip nelerin kabul edilemeyeceği net olarak ortaya
konmuş olmasına rağmen, Rum tezlerini burada dile getirmesini de anlamış
değiliz.
Değerli
arkadaşlar, 2015 Mayıs ayından itibaren Kıbrıs konusunda yeniden müzakere
başlamış ve devam etmektedir. Bu manada, Kıbrıs konusuna çözüm bulmak için
Birleşmiş Milletler gözetiminde Cenevre görüşmeleri başlamış ve ilk defa
garantör ülkelerle beraber Birleşmiş Milletler gözetiminde görüşmeye devam
edilmiş; bu manada alınan karar gereğince 18 Ocakta garantör ülkelerden
uzmanların, daha sonra bu tarihte ise bakanların bir araya gelmeleri konusunda
anlaşmaya varılmış durumdadır. Şayet bu aşama aşılırsa bu garantör ülkelerin
devlet başkanlarının bir araya gelme ihtimali söz konusudur. 
Teknik
ekipler tarafından Cenevre’de sürdürülen görüşmeler uluslararası konferansın
devamı niteliğinde olacak yani konferans süreci henüz bitmiş değildir.
Tüm
müzakere sürecinde açıkça söylendiği gibi, Türkiye'nin garantörlüğü ve Türk
askerlerinin adadaki mevcudiyeti devam edecektir. Bunun asla müzakere dahi
edilmediğini buradan açıkça söylemek istiyorum. Bu konuda kimsenin şüphesi
bulunmasın.
ÖMER
FETHİ GÜRER (Niğde) – Toprak veriyoruz mu, toprak?
YILDIZ
SEFERİNOĞLU (Devamla) – Değerli arkadaşlar, Cenevre görüşmeleri devam ederken
Sayın Cumhurbaşkanımızın konu hakkındaki konuşmalarını hatırlamakta fayda var.
“Garantör ülkeler istikrarlı bir yerde değil. Şimdi, burada Kuzey Kıbrıs yoğun
bir çalışma içerisinde, samimiyetle ortaya koyuyor. Güney Kıbrıs ve garantör
ülke olarak Yunanistan hâlâ farklı beklentiler içerisinde. Garantiler, güvenlik
noktasında Türkiye'nin olmadığı garantörlüğü beklemeyin dedik. Güvenlikte de
biz, daha önce belirlendiği gibi Güney Kıbrıs ile Kuzey Kıbrıs Türk
Cumhuriyeti’nde eşit oranda asker bulunduracağız.” Toprak paylaşımı
konusundaysa Cumhurbaşkanımızın ifadesini aynen aktarmak istiyorum: “Hâlâ açık
Maraş, kapalı Maraş, Erenköy var. Eğer Maraş’ı tamamen halkın istifadesine
sunmak istiyorsanız bizim teklifimiz var: Erenköy ile Güzelyurt arası
birleştirilerek Kuzey Kıbrıs’a bırakılır, diğer bölge de Güney Kıbrıs’a
bırakılır. ‘Yok Karpaz bize bırakılsın, yok orası bize bırakılsın.’ Böyle bir
şey olmaz dedik. Biz, orada adil, kapsayıcı barış istiyorsak ölçüsü budur,
başka bir şey beklenmesin dedik.” 
Değerli
arkadaşlar, Türkiye'nin en yetkilisi olarak Sayın Cumhurbaşkanımızın bu
konudaki açıklaması bu yönde. Burada Türkiye'nin Kıbrıs’ı satması, Kıbrıs’ta
taviz vermesi, toprak vermesinden bahsedilebilir mi? Elbette müzakere
edilebiliyor. Yerleşime açık olmayan yerler var. Sanki Türkiye'de, Kuzey Kıbrıs
kesiminde bir sorun yok, bütün işler hallolmuş gibi görmek mümkün mü? Elbette
orada bir sorun var ama ilelebet bu süreç böyle müzakereyle devam edecek
anlamına elbette gelmeyecektir ama bir müzakere süreci var. Sonuçta, bunun
neticesi beklenmeli, sonucuna göre elbette Türkiye bir karar verecektir müzakere
bittikten sonra ama müzakere süreci devam ederken müzakere sürecinin akamete
uğratılmaması anlamında çok fazla bir şey söylenmemesi gerekir, tehdit anlamına
gelecek şeyler söylenmemesi gerekir. Rum kesiminin elbette kendi lehine, basına
sızdırılan haritalardan falan bahsediliyor. Bu harita Türkiye'nin sunduğu ve
kabul ettiği bir harita değildir. Mülkiyet sorunu, Türkiye'nin garantörlüğü
meselesi ilelebet devam eden, uzun süredir devam eden sorunların en başındadır
ama bu konuda Türkiye’nin kırmızı çizgileri olduğunu da net bir şekilde
söyleyebiliriz. 
Sonuç
olarak Türkiye’nin garantörlüğü devam edecektir. Bu konuda zerre kadar bir
şüpheniz olmasın. Türk askerinin Ada’daki varlığı devam edecektir. Yine eşit
yönetim, dönüşümlü başkanlık sistemi olmazsa olmazlarımızdır. 
Türkiye
olarak bu konuda titizlikle süreci takip ettiğimizi belirtir, hepinizi saygıyla
selamlarım. (AK PARTİ sıralarından alkışlar) 
BAŞKAN
– Teşekkür ediyorum.
Sayın
Yılmaz…
ÖZTÜRK
YILMAZ (Ardahan) – Sayın Başkan, burada Rum tezlerini sanki Türkiye’nin
tezleriymiş gibi anlattığımı ima etti ve beni…
BAŞKAN
– Yok, öyle değil de ben yerinizden söz vereyim.
ÖZTÜRK
YILMAZ (Ardahan) – Kürsüden almak istiyorum müsaade ederseniz. 
BAŞKAN
– Şimdi, varsa ben zaten size veririm Sayın Öztürk. Yani emin olmamdan dolayı
değil de…
ENGİN
ALTAY (İstanbul) – Sayın Başkan…
BAŞKAN
– Sayın Altay…
ENGİN
ALTAY (İstanbul) – Çok net, sayın hatip konuşmasına başlarken hatibimizin
konuşmasındaki ortaya koyduğu tezlerin Rum tezleri olduğunu iddia etti. Herkes
öyle anladı. (CHP sıralarından “Evet.” sesleri) Bu bir sataşma değilse ne
sataşma? 
MEHMET
NACİ BOSTANCI (Amasya) – Biz öyle anlamadık. 
ENGİN
ALTAY (İstanbul) – Anlaşıldı. 
BAŞKAN
– Peki. Ben öyle anlamamıştım ama…
ENGİN
ALTAY (İstanbul) – Ama, biz öyle anladık.
BAŞKAN
– Sayın Yılmaz, buyurun lütfen. 
Sataşmadan
dolayı kürsüden iki dakika süre vereceğim size. 
VIII.- SATAŞMALARA İLİŞKİN KONUŞMALAR (Devam)
2.- Ardahan Milletvekili Öztürk Yılmaz’ın, İstanbul Milletvekili Yıldız
Seferinoğlu’nun CHP grup önerisi üzerinde yaptığı konuşması sırasında şahsına
sataşması nedeniyle konuşması
ÖZTÜRK
YILMAZ (Ardahan) – Sayın Başkan, hemen söyleyeyim. Biz şimdi, toprak veriyor
muyuz, vermiyor muyuz?
YILMAZ
TUNÇ (Bartın) – Vermiyoruz. 
ÖZTÜRK
YILMAZ (Devamla) – Toprak vermiyorsak yüzde 29,2’lik haritayı niye verdik o
zaman? Adada şu anda biz yüzde 37’yi tutuyoruz, yüzde 25’lik kaybı niye yaptık?
Birincisi bu. 
YILMAZ
TUNÇ (Bartın) – Siz tarihte vermediniz mi?
ÖZTÜRK
YILMAZ (Devamla) – İkincisi: Efendim, Sayın Cumhurbaşkanının söylediği başka,
bizim Cenevre’de Birleşmiş Milletlere teslim ettiğimiz harita başka; ikisi ayrı
şey. Sayın Cumhurbaşkanı kamuoyuna söylüyor ama Cenevre’de verilen harita var,
yüzde 29,2 ve hâlâ bunu da Rumlar kabul etmemiş, “Daha ineceksiniz.” diyor. Bir
kere bunu belirtmek isterim. 
Üçüncüsü:
Bu verilen yerlere 100 bin Rum’un yerleştirileceğini sağır sultan bile duydu.
Bu benim bir iddiam değil ki bunu herkes biliyor.
Dördüncüsü:
Bunun dışında KKTC’de kalacak topraklara mülkiyet çerçevesinde 50-60 bin Rum’un
geleceğini de herkes biliyor. Ya, neyi saklıyorsunuz? Çıkın deyin ki: “Biz
vermiyoruz!” Dağıtın masayı.
AHMET
HAMDİ ÇAMLI (İstanbul) – Vermiyoruz! Vermiyoruz! 
ÖZTÜRK
YILMAZ (Devamla) - Ya da burada doğru dürüst tezinizi savunacaksınız. 
AHMET
HAMDİ ÇAMLI (İstanbul) – Vermiyoruz!
ÖZTÜRK
YILMAZ (Devamla) - Veriyorsunuz işte! Basbayağı Kıbrıs’ı satıyorsunuz!
Saygılar
sunuyorum.
AHMET
HAMDİ ÇAMLI (İstanbul) – Biz aldık, vermiyoruz! Hadi bakalım.
RAVZA
KAVAKCI KAN (İstanbul) – Doğru dürüst konuşun, bağırmayın. Karşınızda insanlar
var.
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı.
MEHMET
NACİ BOSTANCI (Amasya) – Sayın Başkan, “Kıbrıs’ı satıyorsunuz.” diyerek açık
bir sataşmada bulundu.
BAŞKAN
– Buyurun.
NİHAT
ÖZTÜRK (Muğla) – Sizi kurtardığımız gibi IŞİD’den, Kıbrıs’ı da kurtarırız.
Rahat ol, rahat. 
AHMET
HAMDİ ÇAMLI (İstanbul) – Seni elçiliğinden alan devlet yine vermeyecek.
ÖZTÜRK
YILMAZ (Ardahan) – Sen sattın beni, ne kurtardın? Teslim ettin! Konuşturma
beni! 
NİHAT
ÖZTÜRK (Muğla) – Sen kendi kendine mi kurtuldun?
ÖZTÜRK
YILMAZ (Ardahan) – Teslim ettin! Konuşturma burada. Terbiyesiz. 
BAŞKAN
- Sayın Yılmaz, lütfen yerinize oturun.
Buyurun
Sayın Bostancı. 
Size
de iki dakika sataşmadan söz veriyorum. 
NİHAT
ÖZTÜRK (Muğla) - Vermeyiz biz Kıbrıs’ı, sen rahat ol. Sizi vermedik, Kıbrıs’ı
verir miyiz be.
ÖZTÜRK
YILMAZ (Ardahan) – Benim şahsi kanım değil bu. 
NİHAT
ÖZTÜRK (Muğla) – Vermeyiz, rahat ol. Bağırma bize.
3.- Amasya Milletvekili Mehmet Naci Bostancı’nın, Ardahan Milletvekili
Öztürk Yılmaz’ın sataşma nedeniyle yaptığı konuşması sırasında Adalet ve
Kalkınma Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkan, değerli arkadaşlar; Kıbrıs meselesi,
1955-56 yılında EOKA’cı çetecilerin orada bir oldubitti yaratmaya
çalışmalarıyla birlikte Türkiye'nin de ayrıca ilgisini çeken ve sonraki malum
gelişmeler çerçevesinde 1963’te yaşanan, 1967’de yaşanan olaylar ve nihayet
1974’teki müdahale neticesinde bugünkü duruma doğru bir mecrada ilerledi. 
Geçmiş
hükûmetler Kıbrıs meselesinde nasıl bir hassasiyet gösterdi ve oradaki
Türklerin haklarına ilişkin nasıl bir yaklaşım sergiledilerse aynı hassasiyet,
aynı dikkat ve itina, hem Türkiye'nin çıkarları hem Kıbrıslı Türklerin
çıkarları çerçevesinde AK PARTİ tarafından da takip ediliyor. 
Ortada,
evet, bir problem var. Bu problemin çözümüyle ilgili müzakereler sürdürülüyor.
Müzakereler bittiğinde nihai tabloyu görmek gerekir. Daha müzakerelerin
ortasındayken “Şunu yaptınız, bunu ettiniz.” şeklindeki değerlendirmeler, hüküm
cümleleri doğru değildir; “Şunu verdiniz, bunu verdiniz.” doğru değildir.
Kıbrıs’ta
nasıl bir tablo ortaya çıkacak, Kıbrıs’taki Türklerin haklarına halel gelecek
mi, Türkiye Cumhuriyeti’nin yaklaşımı itibarıyla, geçmişten beri bize intikal
eden o miras, o hassasiyetler halel görecek mi; mesele budur. Bu konuda son
derece dikkatliyiz, hassasız. Oradaki problem çözüldüğünde nihai tabloyu görüp
eleştirileri o zaman yapmak, eğer yapılacak eleştiri varsa, daha doğru bir
tutum olur. 
BAKİ
ŞİMŞEK (Mersin) – İş bittikten sonra neyin eleştirisini yapacaksınız Sayın
Bostancı ya? İş bitmeden eleştiri yapmamız lazım. 
MEHMET
NACİ BOSTANCI (Devamla) – Yoksa bugünden, ortada daha müzakere masası varken,
müzakereler sürdürülürken, oradaki insanlar sanki daha az vatansever, oradaki
insanların haklarına ilişkin daha az dikkatleri var şeklindeki bir algı doğru
değildir.
Saygılarımla.
BAŞKAN
– Teşekkürler Sayın Bostancı. 
ENGİN
ALTAY (İstanbul) – Sayın Başkan…
BAŞKAN
– Sayın Altay, açalım mikrofonu bir dakika, 60’a göre. 
IV.- AÇIKLAMALAR (Devam)
28.- İstanbul Milletvekili Engin Altay’ın, Başbakanın Meclisteki Anayasa
değişiklik teklifinde kullanacağı oyu Cenevre müzakerelerinden daha fazla
önemsemesini yadırgadığına ilişkin açıklaması
ENGİN
ALTAY (İstanbul) – Kürsüye çıkmayacağım ancak hatibimizin Hükûmeti Kıbrıs
konusunda eleştirmesinin çok somut gerekçeleri var ama en son, Sayın
Başbakanın, Meclisteki Anayasa değişiklik teklifinde kullanacağı beyaz pulu
Kıbrıs Cenevre müzakerelerinden daha önemsemesi, doğal olarak hatibimizin Hükûmete
yönelik bu tarz sert bir açıklamasına altyapı oluşturmuştur. 
RECEP
UNCUOĞLU (Sakarya) – Hiç alakası yok. 
ENGİN
ALTAY (İstanbul) – Evet, sonradan İngiltere ve Yunanistan Başbakanları da
gitmedi görüşmeye ama -belki onlar gidecekti- bizim Sayın Başbakanın “Buradaki
iş daha önemli.” demesini yadırgadığımızı da belirtmek istiyorum. 
BAŞKAN
– Teşekkür ediyorum. 
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı…
MEHMET
NACİ BOSTANCI (Amasya) – Başbakanımız için burası da önemlidir, orası da
önemlidir; aralarında hiçbir fark yoktur. 
BAŞKAN
– Teşekkür ediyorum. 
ENGİN
ALTAY (İstanbul) – E Başbakan “Burası daha önemli.” dedi. 
Sayın
Başkan, Sayın Bostancı Başbakan Binali Yıldırım’ı yalanlamaktadır bu sözüyle. 
MEHMET
NACİ BOSTANCI (Amasya) – Öyle bir şey yok. 
ENGİN
ALTAY (İstanbul) – Başbakan “Daha önemli.” diyor, sen “İkisi de aynı.”
diyorsun. Hanginiz doğru söylüyor ben anlamadım şimdi. 
MEHMET
NACİ BOSTANCI (Amasya) – Yapma canım, yorum yapıyorsun.
VII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Grup Başkan Vekili İstanbul Milletvekili Engin Altay
tarafından, Cenevre’de devam eden Kıbrıs kapsamlı çözüm müzakerelerinin
değerlendirilmesi amacıyla 14/1/2017 tarihinde Türkiye Büyük Millet Meclisi
Başkanlığına verilmiş olan genel görüşme önergesinin, Genel Kurulun 14 Ocak
2017 Cumartesi günkü birleşiminde sunuşlarda okunmasına ve görüşmelerinin aynı
tarihli birleşiminde yapılmasına ilişkin önerisi (Devam)
BAŞKAN
– Şimdi Cumhuriyet Halk Partisi grup önerisi lehinde ikinci söz Antalya
Milletvekili Mehmet Günal’a aittir. 
Buyurun
Sayın Günal. (MHP sıralarından alkışlar)
MEHMET
GÜNAL (Antalya) – Teşekkür ederim Sayın Başkan. 
Değerli
milletvekilleri, sizleri ve yüce Türk milletini saygıyla selamlıyorum. 
Değerli
milletvekilleri, bu tartıştığımız konu Anayasa tartışmalarında olduğu gibi
karşılıklı kavgalara feda edilecek bir konu değil; öncelikle onu söyleyeyim.
Gerçekten, dünyadaki bu dönüşümlerin, yeniden, yüz yıl sonra paylaşımların
yaşandığı ve Büyük Orta Doğu Projesi’yle başlayan, Akdeniz Havzasını da içine
alan bu paylaşımda, şu anda Kıbrıs müzakerelerinin hayati bir öneme sahip
olduğunu hepimiz biliyoruz. O nedenle, bu konunun önemini baştan vurgulamak
istiyorum. Önceki gün beşli toplantı da yapıldı ama henüz ortaya çıkmış bir şey
yok. Yani, evet, birtakım görüşmeler var, “Haritalar sızınca tartışma oluyor.”
diyorlar ama nedense her seferinde Rum tarafı bir şeyler sızdırıyor, belli
teklifler getiriyor ve bir sonraki görüşmeler de o önceki toplantı üzerinden devam
ediyor Annan Planı’nda olduğu gibi. 
Dolayısıyla,
bu kavganın temelinde değerli arkadaşlar… Günlük siyasi çekişmeleri yine
yaparız, akşam sabaha kadar vaktimiz var yani Sayın Bostancı’ya, Sayın Altay’a
söylüyorum -sataşma olarak değil- bu Kıbrıs konusunu gelin, hep birlikte
tartışalım. Ha, burada olur, grup önerisiyle olur, o ayrı ama bence Sayın Bakan
Çavuşoğlu’nun bu gündem yoğunluğu bitmeden bir şekilde gelip bize orada
olanları, gerekirse kapalı oturumda, bir devlet adabı çerçevesinde aktarmasında
fayda vardır. Neden? Çünkü ortada hiç bir şey yok, “Kasaya kilitlenmiş
haritalar var.” deniyor. Şimdi, kavga enerji kavgası. Suriye’de yaşadığımız da
aynıdır, Irak’ta yaşadığımız da aynıdır, Kıbrıs’taki görüşmelerin arka planında
yatan da aynıdır. 
NURETTİN
DEMİR (Muğla) – Aynen öyle.
MEHMET
GÜNAL (Devamla) - Neden? 2003 yılında yaptığı anlaşma var, 2007 yılında yaptığı
anlaşma var; 2010 yılında Mısır’la, Lübnan’la, İsrail’le Kıbrıs Rum kesiminin
yaptığı anlaşmalar var, bunları görmezden gelmeyin. Eğer onların talep ettiği
şekilde neticelenirse değerli arkadaşlar, sadece “Yüzde 28 mi vereceğiz, 29 mu
vereceğiz, 32’de mi kalacağız?” değil, Akdeniz’de, Kıbrıs’ta, Antalya arasında,
Kıbrıs’ta, Mersin-Anamur arasındaki alanımızı da kullanamaz hâle geleceğiz. 
Yani
burada ciddi konular var. Evet, buna karşı duralım. Evet, doğru söylüyorsunuz.
Bunlarla ilgili tabii ki kimsenin aklından geçmez ama yaptığımız bir yanlış çok
pahalı şeylere mal oluyor. Kendimiz de gördük, siz de gördünüz; bir “açılım
süreci” diye başladık, hendeklerle, bombalarla neticelendi. Baştan önlem
almamız lazım. 
NURETTİN
DEMİR (Muğla) – 17 Yunan adası gitti.
MEHMET
GÜNAL (Devamla) - Şimdi, Kıbrıs sadece bir sabit uçak gemisi değil, sadece
deniz hâkimiyeti teorisi, kara hâkimiyeti, hava hâkimiyeti, ne derseniz deyin,
hem FIR hattıyla ilgili hem münhasır ekonomik bölgelerle ilgili hem kıta
sahanlığımızla ilgili birçok konuda bizim için hayatiyet arz eden bir yer.
Orayı sadece “Efendim, buraya ne kadar bütçe veriyoruz, yönetim şöyle oldu,
Hükûmet böyle oldu.” diye geçiştiremeyiz. Türkiye için çok önemli bir konudur,
namus meselesi hâline gelmiştir. Daha önce bu tür bir gevşeklikle zaten
İngilizlere vermişiz, hâlâ orada üsler duruyor. 
Şimdi,
şöyle soralım: Bu adamlar bizim üslerimizi gündeme getiriyor, oradaki askerî
varlığımızı gündeme getiriyor -affedersiniz- garantilerimizi gündeme getiriyor.
Beşli garantör ülkelerden bir tanesi İngiltere; hiç Rum tarafından
“İngiltere’nin buradaki üsleri ne olacak?” denildiğini duydunuz mu?
Yunanistan’ın orada üssü var, bunu duydunuz mu? Yok. Peki, biz niye bunların
kalkmasını talep etmiyoruz? Bizden sızan bilgilerde “Türkiye tarafı veya Kuzey
Kıbrıs Türk Cumhuriyeti’nin Cumhurbaşkanı İngiliz üslerinin de kaldırılmasını
istiyor.” diye bir şey duydunuz mu? Ama “Türklerin askerleri orada çok.”
efendim “Varlığı burada çok.” efendim “Bunların toprağı çok, onu da alalım;
olmadı, Karpaz’ı da Güzelyurt’u da alalım.” Ee, baktınız mı o burna geldiği
zaman Türkiye'nin kullanabileceği, sondaj yapabileceği, arama yapabileceği bölge
ne kadar kalıyor? Şimdi, onun için endişeliyiz, bunların tartışılması
gerekiyor. 
Özellikle
müzakerelerde… Tabii ki Sayın Akıncı müzakereleri götürüyor. Kıbrıs Hükûmetinin
de tam olarak içinde olmaması bizi kaygılandırıyor çünkü 2 kişilik bir müzakere
heyeti. Hatta burada dün Sayın Cumhurbaşkanı açıklama yapıyordu; tamam,
söyledikleri yüreklerimize su serpiyor ama gerçekten içeride ne oluyor? Yani
kendi dilek ve temennisini mi söylüyor yoksa görüşmelerden, içeriden aldığı
bilgiler var mı gerçekten? Sayın Akıncı Sayın Erdoğan’a bilgi veriyor mu, ben
ondan da şüpheliyim. Çünkü Sayın Cumhurbaşkanının söylediği: “Bunlara izin
veremeyiz.” Ya verdiyse içeride? Neyi konuştular? Yani haritada ne var,
gerçekten bilmiyoruz ama onların, Rum tarafının bilinçli olarak sızdırdığı
haritalara baktığımız zaman bu söylediğim tehlikeler maalesef var. Onun için,
bir an önce bunu bir devlet meselesi olarak ele almamız lazım. 
Bakın,
bugün burada demin karıştırırken tekrar arşivime baktım, 20 Ocak 2012 tarihinde
“EtikHaber” haber sitesinde Denktaş’ı uğurlarken bir yazı yazmışım, o gün
timsah gözyaşı dökenleri de içerecek şekilde, “Soros’un Çocukları ‘Toros’
Denktaş’ı Uğurlarken…” diye. Medyadaki AB’ci, açılımcı, “12 kötü adam”
dediğimiz -Sayın Bahçeli’nin tabiriyle- hepsi, arkasından önce -affedersiniz-
ağır hakaretler yapanlar methiye düzmüş. 
“Toros”
adı kendisine TMT’nin kuruculuğundan gelen Denktaş, uzun yıllar bununla ilgili
mücadele etmişti. Ölüm yıl dönümünü de geçtiğimiz hafta idrak ettik, Allah ona
rahmet eylesin, onların mücadelelerinden razı olsun. O günkü mücadeleler
olmasaydı buraya gelemezdik. İnşallah, o Türk Mukavemet Teşkilatıyla başlayan
mücadeleyi aynı ruhla bugün sürdürmemiz lazım. “Çözümsüzlük çözüm değildir.”
dersek o zaman taviz vermek zorunda kalırız. Biz bunları vakti zamanında
uyardık. Tabii ki Türk dünyasına da çok büyük hizmetleri oldu, kendisini de
burada, Türkiye'de, bu Mecliste de defalarca ağırladık. İnşallah onların
mücadelesinin sonunu getiririz.
Bu
görüşmeler devam ederken, akamete uğradığı zaman Cenevre’deki görüşmeler, Sayın
Bahçeli 15 Kasımdaki grup toplantısında, daha önce yine Kıbrıs’ın kuruluş yıl
dönümünde, cumhuriyetimizin kuruluş yıl dönümünde gerekli uyarıları yapmıştı.
Buradaki mesele, yine Sayın Bahçeli’nin de o gün de uyardığı, bugün de
söylediğimiz şey, görüşmelerin çok gizli bir şekilde götürülüyor olması ve
bırakın kamuoyunu, bizlere de yeterli bilginin aktarılmıyor olmasıdır. Bu
kapsamda özellikle Garanti ve İttifak Antlaşmalarının çok önemli olduğunu, asla
taviz verilmemesi gerektiğini, Türk askeriyle ilgili söylenenlerin ötesinde,
asıl Londra ve Zürih Antlaşmalarından kaynaklanan haklarımızın takip edilmesi
gerektiğini, çünkü buradaki meselenin eninde sonunda toprak ve mülkiyet
meselesine dayanacağını, az önce dediğimiz gibi, burada da mütekabiliyet esası
olmadığı zaman, çözelim derken büyük zarara gireceğimizi şimdiden uyarmak
istiyoruz. Bu konunun bir şekilde tartışılması gerekiyor.
Yani
şuna girmeyelim: “Ya, çözümü engelleyen taraf biz olmayalım.” Tamam,
diplomaside buna dikkat edelim ama bunu söylerken de duruşumuzu göstermek
zorundayız. Aynı şekilde, şimdi Fırat Kalkanı harekâtını yapmasaydık, hariçten
gazel okusak orada olacak mıydık? Olamayacaktık. Efendim, Barzani’yle
geçinelim, şununla yapalım… O ayrı bir şey; duruşumuzu gösteririz,
çıkarlarımızı koruyacak şekilde tercihlerimizi, taleplerimizi önlerine koyarız,
sonra da buna bakarız. Bu kapsamda, bu garantilerin de kesinlikle Avrupa
Birliğinin birincil hukuku niteliğinden vazgeçilmemesi gerekir ve bunun
sağlanması gerekir ki sonra bu yapılan anlaşmaların da bozulma ihtimali vardır.
Özellikle de enerjiyle ilgili konularda ve münhasır ekonomik bölgelerle ilgili
konularda da önümüzdeki süreçte gerekirse Türkiye’nin de bir an önce Kuzey
Kıbrıs Türk Cumhuriyeti’yle eğer çözüm olmuyorsa münhasır ekonomik bölge
anlaşmaları yaparak şu anda kendi haklarını savunmasıyla ilgili çalışmaları da
yapıyor olması lazım. Eğer bunlara dikkat etmezsek, maalesef, burada da sonra
“tüh, vah” ederiz, bu mücadeleyi verenlerin ruhlarını incitiriz. Sonrasında da
geri dönüşümüz çok zor olur. Öyle bir boşlukta gitti, hâlen daha Kıbrıs’ta bu
sorunu yaşıyoruz, fiilî durumlarla karşı karşıya geliyoruz. 
Biz,
burada, Sayın Akıncı’nın ve Türkiye Cumhuriyeti devletinin ciddi bir tarihî
sorumlulukla karşı karşıya olduğunu düşünüyoruz. En küçük bir tavizde geri
dönüşü olmayacağını söylüyoruz. Bunları izlemeye devam edeceğiz. İnşallah,
Hükûmetimiz de devletimiz de bizi bilgilendirir, bir an önce gerekli adımları
atar çünkü netice itibarıyla, garantörlük görüşmelerinde Hükûmetin ya Başbakan
veya Dışişleri Bakanı düzeyinde temsil edilmesi gerekiyor. 
Bu
kapsamda, izlemeye devam edeceğimizi söylüyoruz. İnşallah, her zaman
söylediğimiz gibi “Kıbrıs Türk’tür, Türk kalacak.” diyor, hepinize saygılar
sunuyorum. (MHP ve AK PARTİ sıralarından alkışlar)
BAŞKAN
– Teşekkür ediyorum. 
Sayın
Usta, sisteme girmişsiniz. 
Buyurun,
bir dakika. 
IV.- AÇIKLAMALAR (Devam)
29.- Samsun Milletvekili Erhan Usta’nın, Amasya Milletvekili Mehmet Naci
Bostancı’nın sataşma nedeniyle yaptığı konuşmasındaki bazı ifadelerine ilişkin
açıklaması
ERHAN
USTA (Samsun) – Teşekkür ederim Sayın Başkan. 
Ben
Sayın Bostancı’nın bir ifadesinden sonra söz alma ihtiyacı hissettim esas
itibarıyla. Şimdi, hani, “Süreç devam ediyor, daha bir şey yok. Bu aşamada niye
bu kadar eleştiriler yapılıyor?” şeklinde anladım ben. 
Bu,
elbette, süreç devam ederken eleştirilerin yapılması çok normal. Tabii,
eleştirilerin de sağlıklı yapılabilmesi için bu konuda aydınlanmamız gerekiyor.
Sadece bizim değil, yani Sayın Akıncı bu müzakereleri yürütüyor, burada KKTC
Hükûmeti ne kadar bilgili, onu bilmiyoruz. Türkiye Cumhuriyeti devletine ne
kadar bilgi veriliyor, onu da bilmiyoruz. Türkiye, Türk Parlamentosu ne kadar
bilgili? Burada bilgi verilmediğini biz biliyoruz. Yani, bakanlarımız, devleti
yönetenler alıyor mu, almıyor mu onu bilmiyoruz ama burada Parlamento bilgi
sahibi değil. İş bittikten sonra neyin ikazını yapacaksınız, neyin
değerlendirmesini yapacaksınız? Dolayısıyla, bu süreç içerisinde
bilgilendirmenin olması ve bu anlamda da eleştirilerin, değerlendirmelerin
yapılması bir zarurettir. Bunda yanlış bir taraf yoktur. Kıbrıs konusu Türkiye
için hayati bir konudur, hepimiz bu şekilde düşünüyoruz. 
Teşekkür
ediyorum.
BAŞKAN
– Teşekkür ediyorum.
VII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Grup Başkan Vekili İstanbul Milletvekili Engin Altay
tarafından, Cenevre’de devam eden Kıbrıs kapsamlı çözüm müzakerelerinin
değerlendirilmesi amacıyla 14/1/2017 tarihinde Türkiye Büyük Millet Meclisi
Başkanlığına verilmiş olan genel görüşme önergesinin, Genel Kurulun 14 Ocak
2017 Cumartesi günkü birleşiminde sunuşlarda okunmasına ve görüşmelerinin aynı
tarihli birleşiminde yapılmasına ilişkin önerisi (Devam)
BAŞKAN
– Önerinin aleyhinde ikinci ve son konuşmacı Konya Milletvekili Leyla Şahin
Usta.
Buyurun
Sayın Şahin Usta. (AK PARTİ sıralarından alkışlar) 
LEYLA
ŞAHİN USTA (Konya) – Saygıdeğer Başkan, saygıdeğer milletvekillerimiz; CHP grup
önerisi üzerine aleyhte söz almış bulunmaktayım. 
Öncelikle,
Silopi’de Kirpi aracının kazası sonucu ağır yaralanan, yapılan tüm müdahalelere
rağmen şehit düşen Konyalı Kıdemli Başçavuş Mustafa Özdil şehidimiz bugün ebedî
mekânına Konya’da uğurlanacaktır. Allah mekânını cennet eylesin. Tüm ailesine,
sevenlerine ve milletimize başsağlığı dileyerek…
Aynı
zamanda, yine, bugün Bitlis’te şehit düşen şehitlerimizin de aynı şekilde,
mekânlarının cennet olmasını ve ailelerine sabrıcemiller, tüm sevenlerine ve
milletimize başsağlığı dileyerek sözlerime devam etmek istiyorum.
Bugün
CHP’nin vermiş olduğu grup önerisi önemli bir konu ve Anayasa müzakereleri ve
görüşmeleri devam ederken bir kavga meselesi hâline getirilmesine müsaade
etmeyeceğimizi belirterek aleyhte olduğumuzu açıklamak istiyorum.
Kürsüde
yapılmış olan konuşmalarla ilgili… Bu millet, bu ülke, bu devlet, Kıbrıs da
hepimizin kıymetlisi ve değerlisi. 
Küçük
bir hikâye anlatarak sözlerimi bitirmek istiyorum. Bir öğretmen öğrencileriyle
dışarıda gezinirken, birbirlerine bağıran birkaç insanı görürler ve öğretmen
öğrencilerine şunu sorar: “İnsanlar öfkelendiklerinde veya kavga ettiklerinde
neden birbirlerine bağırırlar ve seslerini yükseltirler? Hâlbuki yan
yanadırlar, çok yakındadırlar ama yine de birbirlerine seslerini duyurmak için
bağırırlar. Neden?” Öğrencilerden herhangi bir cevap gelmez ve öğretmen
açıklar: “İnsanlar öfkelendikleri zaman, kızgın oldukları zaman, en yakınında
oldukları hâlde karşısındaki insanla aralarında olan mesafe açılır, kalplerinin
mesafesi açılır ve birbirlerine seslerini duyurabilmek için aradaki, kalplerindeki
mesafeyi kapatabilmek için seslerini daha da yükseltirler ancak bu aradaki
sesin yükseltilmesi mesafeyi daha artırır. O yüzden birbirimize karşı olan
üslubumuzla ve öfkelendiğimizde birbirimizin arasındaki, kalplerimizin
arasındaki mesafeyi aştığımızı bilerek hareket etmeliyiz. Eğer insanlar
birbirlerini severlerse öfkelenmelerine rağmen seslerini yükseltmezler ve
kalplerinin arasındaki mesafeyi açmazlar ve böylece alçak sesle bile konuşsalar
birbirlerini duyarlar.” Bizlerin de bu ülkenin, bu milletin, bu vatanın birliği
ve beraberliği için birbirimize olan sevgimizi artırarak birbirimizin kalpleri
arasında olan mesafeyi uzaklaştırmadan birbirimizin sesini alçak sesle de
duymamızı ve anlamamızı ümit ediyorum inşallah. Fikirler kıymetliyse bağrılmaz.
Öfkelendiği zaman insanlar düşünemezler ve birbirlerinin arasındaki mesafeyi
artırırlar. 
Sesimizin
değil, fikirlerimizin yükseldiği bu yüce Meclis kürsüsünü görmeyi arzu ederek
bütün heyetimizi ve yüce Meclisi saygıyla selamlıyorum. (AK PARTİ sıralarından alkışlar)
BAŞKAN
– Teşekkür ediyorum Sayın Şahin Usta.
Aynı
temennilere bizler de katılıyoruz. 
Buyurun
Sayın Altay.
IV.- AÇIKLAMALAR (Devam)
30.- İstanbul Milletvekili Engin Altay’ın, Bitlis’te şehit olan 2 askere
Allah’tan rahmet dilediğine, Hükûmetin, Türkiye’nin gündeminde bulunan
sorunlarla ilgili Türkiye Büyük Millet Meclisini bilgilendirmesi gerekirken
bundan imtina etmesini açık bir saygısızlık olarak değerlendirdiğine ilişkin
açıklaması
ENGİN
ALTAY (İstanbul) – Sayın Başkan, Bitlis’teki hain saldırıda 2 evladımızı
kaybettik. Allah’ımdan rahmet diliyorum, son olmasını diliyorum, kan ve
gözyaşının bu ülkede bir daha hiç dökülmemesini diliyorum. 
Ancak,
bununla beraber, sanki burada görüştüğümüz Anayasa değişikliği olmuş, bitmiş
her şey ve yürütmesiz bir yasama faaliyeti yürütüyoruz. Yani orta yerde mevcut,
henüz değişmeyen 1989’daki Parlamentonun görevlerinden, en önemlilerinden biri
olan Hükûmeti ve bakanları denetleme görevini fiilen yapamıyoruz ve gücünüz
yeter, millet takdir eder, değiştirirseniz zaten denetleyemeyeceğiz. Burada,
tabii, Hükûmetin Parlamentoya bilgi vermesi diye bir usul de aylardır, hatta
yıllardır yaşanmıyor, yapılamıyor. 
Şimdi,
Sayın Başkanım, hepimiz bu memleketin evladıyız, bundan da iftihar ediyoruz
şüphesiz bu Meclisin bir üyesi ve şu anda oturumu yöneten başkan vekili olarak
ama terör sorunlarımız, terörle mücadele, mülteciler sorunu, Suriye-Irak’ta
yaşanan gelişmeler, FETÖ terör örgütüyle mücadele, varılan sonuçlar,
mücadeledeki sorunlar, ekonomik kriz alarmının çok yoğunlaştığı bugünlerde
ekonomik sorunlar, Fırat Kalkanı operasyonu, oradan gelen şehitlerimiz ve az
önce grup önerisi olarak getirdiğimiz Kıbrıs sorunu, Türkiye gündeminin,
Türkiye’mizin, 80 milyon insanımızın en temel sorunları. Orta yerdeki bu
Anayasa durduğu müddetçe de bunların çözüm mercisi, çağrı müessesesi Türkiye
Büyük Millet Meclisi. Türkiye Büyük Millet Meclisi olarak bunları, içinden
çıkardığı Hükûmet marifetiyle, Hükûmetin yapacağı icrayla, tatbikatla, iş ve
işlemlerle, Türkiye Büyük Millet Meclisinden de çıkarılacak zaruri, gerekli
kanunlar, yasal düzenlemelerle bütün bunları halletmemiz lazım. 
(Mikrofon
otomatik cihaz tarafından kapatıldı) 
ENGİN
ALTAY (İstanbul) – Bitireyim, hemen yarım dakikada. 
BAŞKAN
– Tamamlayın lütfen.
ENGİN
ALTAY (İstanbul) – Saat 14.00’te Türkiye Büyük Millet Meclisi açıldı, saat
16.30 civarındayız; iki buçuk saattir havanda su dövüyoruz. Hükûmetin, bu biraz
önce saydığım 8 temel sorunla ilgili Türkiye Büyük Millet Meclisini
bilgilendirmesi gerekirken Hükûmet, Türkiye Büyük Millet Meclisini şeklî,
sembolik bir organ gibi görüyor olsa gerek ki bunu yapmıyor. Ama en azından
-lanet olsun bilgilendirmesinden, bir şey becerdikleri de yok zaten, gelsinler
cevap versinler- Hükûmetin, içinden çıktığı bu Meclisi gelip bir üyesiyle en azından
dinlemesi gerekir. Bunu müteaddit defalar, aylardır ara ara hep söylüyorum ama
Hükûmet de ısrarla bundan imtina ediyor. Ben bu tavrı, 65’inci Cumhuriyet
Hükûmetinin Türkiye Büyük Millet Meclisine açık bir saygısızlığı olarak
değerlendiriyorum ve bu şekilde, hem kayıtlara hem sayın milletvekillerine ve
yüce milletin bilgisine, takdirlerine sunuyorum efendim.
BAŞKAN
– Teşekkür ediyorum Sayın Altay.
Sayın
Bostancı, buyurun.
ENGİN
ALTAY (İstanbul) – Ne dedim ben? Sana laf mı ettim?
31.- Amasya Milletvekili Mehmet Naci Bostancı’nın, İstanbul Milletvekili
Engin Altay’ın yaptığı açıklamasındaki bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, çok teşekkür ediyorum. 
Sayın
Altay’ın “İki buçuk saattir havanda su dövüyoruz.” sözüne yürekten katılıyorum.
(AK PARTİ ve CHP sıralarından alkışlar)
ENGİN
ALTAY (İstanbul) – Bak iyi.
AHMET
SELİM YURDAKUL (Antalya) – Hayret!
MEHMET
NACİ BOSTANCI (Amasya) – Esasen, sayın bakanların, zaman zaman bahsettiği
konulara ilişkin gelip burada bilgi vermesine ilişkin daha yakın zamanlarda
İçişleri Bakanı, Millî Savunma Bakanı bu bilgilendirmeyi yaptı, bundan sonra da
yapması gerekir; haklıdır o tür taleplerde. Hükûmet bu talepleri duyuyor ve
dinliyor, muhakkak zamanı ve yeri geldiğinde bu talepleri dikkate alarak bunun
gereğini ifa edecektir.
Teşekkür
ediyorum.
BAŞKAN
– Teşekkür ediyorum. 
ENGİN
ALTAY (İstanbul) – Sayın Başkan, tutanaklara geçsin diye söylüyorum. 
Bitlis’te
öldürülen 2 şehidimizi konuşmak havanda su dövmekse ben Sayın Bostancı’yı üzülerek
esefle kınıyorum.
EJDER
AÇIKKAPI (Elâzığ) – Demagoji yapıyorsun.
RECEP
UNCUOĞLU (Sakarya) – Demagoji yapma.
ENGİN
ALTAY (İstanbul) – Ne ayıp şey ya. Ne yazık şey ya. Şehitlere burada rahmet
dilemek ne zaman havanda su dövmek oldu ya?
FATMA
BENLİ (İstanbul) – Kendiniz söylediniz “İki buçuk saattir havanda su dövmek.”
diye.
V.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Ahmet Aydın’ın, Başkanlık Divanı
olarak Bitlis’te şehit olan 2 askere Allah’tan rahmet dilediklerine ilişkin
açıklaması
BAŞKAN
– Sayın milletvekilleri, biz de Başkanlık Divanı olarak Bitlis’te şehit olan 2
kardeşimize Allah’tan rahmet diliyoruz. Bu vesileyle terörü bir kez daha hep
birlikte lanetliyoruz.
VII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Grup Başkan Vekili İstanbul Milletvekili Engin Altay
tarafından, Cenevre’de devam eden Kıbrıs kapsamlı çözüm müzakerelerinin
değerlendirilmesi amacıyla 14/1/2017 tarihinde Türkiye Büyük Millet Meclisi
Başkanlığına verilmiş olan genel görüşme önergesinin, Genel Kurulun 14 Ocak
2017 Cumartesi günkü birleşiminde sunuşlarda okunmasına ve görüşmelerinin aynı
tarihli birleşiminde yapılmasına ilişkin önerisi (Devam)
BAŞKAN
– Cumhuriyet Halk Partisi grup önerisini oylarınıza sunuyorum: Kabul edenler...
Kabul etmeyenler... Öneri kabul edilmemiştir.
Birleşime
on dakika ara veriyorum.
Kapanma Saati: 16.24
İKİNCİ OTURUM
Açılma Saati:
16.52
BAŞKAN: Başkan
Vekili Ahmet AYDIN
KÂTİP ÜYELER:
Özcan PURÇU (İzmir), Ömer SERDAR (Elâzığ)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 58’inci Birleşiminin
İkinci Oturumunu açıyorum. 
Alınan
karar gereğince, gündemin “Kanun Tasarı ve Teklifleri ile Komisyonlardan Gelen
Diğer İşler” kısmına geçiyoruz. 
1’inci
sırada yer alan, Türkiye Cumhuriyeti Emekli Sandığı Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
Plan ve Bütçe Komisyonu Raporu’nun görüşmelerine kaldığımız yerden devam
edeceğiz. 
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Türkiye Cumhuriyeti Emekli Sandığı Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı (1/796) ile
Plan ve Bütçe Komisyonu Raporu (S. Sayısı: 446)
BAŞKAN
– Komisyon? Yok. 
Ertelenmiştir.

2’nci
sırada yer alan, Adalet ve Kalkınma Partisi Genel Başkanı İzmir Milletvekili
Binali Yıldırım ve Grup Başkanvekilleri Kayseri Milletvekili Mustafa Elitaş,
Amasya Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi ve Anayasa Komisyonu Raporu’nun birinci görüşmelerine kaldığımız
yerden devam edeceğiz.
2.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz, Çanakkale
Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447) (x)
BAŞKAN
– Komisyon? Yerinde. 
Hükûmet?
Yerinde.
Geçen
birleşimde 447 sıra sayılı Kanun Teklifi’nin 11’inci maddesinin görüşmeleri
tamamlanmıştı. 
12’nci
maddeyi okutmadan önce Sayın Gök’e bir söz vereceğim, söz talebi vardır. 
60’a
göre bir dakika süreyle buyurun Sayın Gök. 
IV.- AÇIKLAMALAR (Devam)
32.- Ankara Milletvekili Levent Gök’ün, billboardlarda İstanbul
Milletvekili Eren Erdem’e ağır hakaretler eden ve yanlış bir hadiseyi nakletmek
suretiyle hedef hâline getirenlerin bulunmasını istediklerine ve Meclis
Başkanlığının da bu konunun takipçisi olması gerektiğine ilişkin açıklaması
LEVENT
GÖK (Ankara) – Teşekkür ederim Sayın Başkan. 
Sayın
Başkan, bugün Ankara sokaklarında bir kendini bilmez, haysiyetsiz, İstanbul
Milletvekilimiz Eren Erdem’le ilgili olarak billboardlarda -el ilanı da
dağıtmak suretiyle- arkadaşımızı teşhir eden, olmamış bir konuda ağır
hakaretler içeren bir iftirada bulunmak suretiyle son derece ağır bir suç
işlemiştir. Bu billboardlarda, arkadaşımızın karışmadığı bir olay nedeniyle ve
bu Meclis tutanaklarında geçtiği hâlde, iddia eden AKP Milletvekili
arkadaşımızın da kendisini kastetmediğini bildirmesi gerçeği karşısında dahi…
(Mikrofon
otomatik cihaz tarafından kapatıldı) 
BAŞKAN
– Açalım arkadaşlar, tamamlasın. 
LEVENT
GÖK (Ankara) – Bütün kamuoyu önünde ağır hakaretle, şu anda burada telaffuz
edemeyeceğim kelimelerle, arkadaşımızın resmini ve telefonlarını koymak
suretiyle çok ağır bir suç içerisinde bulunan bir şebeke, haysiyetsiz bir
şebeke, ahlaksız, şerefsiz bir şebeke, alçak bir şebeke arkadaşımızı itham eden,
çok ağır hakaretler içeren bir sataşmada bulunmuştur. 
Az
önce Ankara Valimizle görüştüm, birazdan Ankara Emniyet Müdürümüzle
görüşeceğim. Bu alçaklığı yapan bu şerefsizlerin arkasındaki güçler kim ise,
toplumu kutuplaştıran, ayrıştıran ve nefret söylemiyle bir iftirayı yaymaya
çalışan bu anlayışın Meclis Başkanlığımızca da kınanması gerektiğini
düşünüyorum. Lütfen bu konunun takipçisi olunuz. Zaten birazdan size, bu
konudaki billboardın fotoğrafını da takdim edeceğim. İçeriğinin ne kadar
şerefsizce ve alçakça olduğunu sizler de göreceksiniz. Bu içeriği kadar, bunu
yapan bu alçakların, şerefsizlerin de bulunmasını istiyoruz. Hangi yerden güç
almışlardır da bu billboardlarda arkadaşımız Sayın Erdem’le ilgili bu ağır
hakaretleri içeren, yanlış ve olmamış bir hadiseyi nakletmek suretiyle hedef
hâline getiren bir tablo sergileyebilmişlerdir? Kimdir bunun arkasındaki
güçler, kimdir? Bu ülke böyle mi yönetilecektir? Böyle bir tablo karşısında bir
milletvekilini hedef gösteren bir anlayış, yurttaşlarımız üzerinde neler
yapmaz.
(Mikrofon
otomatik cihaz tarafından kapatıldı) 
BAŞKAN
– Teşekkür ederim.
LEVENT
GÖK (Ankara) – Sayın Başkanım, bu konuya derhâl müdahil olmanızı…
Lütfen,
tamamlayayım isterseniz.
BAŞKAN
– Tamamlayın lütfen.
LEVENT
GÖK (Ankara) – Size de şimdi, konuşmamdan sonra takdim edeceğim.
BAŞKAN
– Yok, ben alayım onu.
Evet.
LEVENT
GÖK (Ankara) – Ben, Ankara Valimizle görüştüm, şimdi Emniyet Müdürümüz de beni
arıyor. Gereğinin bir an önce yapılmasını ama gereğinin ötesinde bunu
astıranların gerek MOBESE kameraları gerekse… Bizim tahmin ettiğimiz şüpheliler
var, bunları da paylaşırız İl Emniyetimizle…
BAŞKAN
– Siz onları paylaşın.
LEVENT
GÖK (Ankara) – …birazdan suç duyurusunda da bulunacağız ama Meclis Başkanlığı
olarak da bu konuda arkasında durmanızı ve takipçisi olmanızı tekrar sizlerden
beklediğimizi ifade ediyoruz. Bu alçaklığı, şerefsizliği yapanlardan da hesap
sorulacağını, tüm kamuoyunun bilmesini istiyoruz.
BAŞKAN
– Teşekkür ediyorum Sayın Gök.
Sayın
Bostancı…
33.- Amasya Milletvekili Mehmet Naci Bostancı’nın, İstanbul Milletvekili
Eren Erdem’e yönelik hareketin tam bir provokasyon olduğuna ve
milletvekillerinin itibarına yönelik, gerçeklikle hiçbir ilgisi olmayan,
tamamen kışkırtmaya dönük yaklaşımları kınadıklarına ilişkin açıklaması
MEHMET
NACİ BOSTANCI (Amasya) – Sayın Başkanım, teşekkürler.
Biraz
önce konuya ilişkin bilgi sahibi oldum. Sayın Eren Erdem asılmış olan
billboardları gösterdi. Ne kadar asılı, nereye asıldı, bilemiyorum ama yapılan
iş, tam bir provokasyon.
Esasen,
Mecliste de bir önceki gün bu konu gündeme gelmiş ve açıklığa kavuşmuştu. Sayın
Eren Erdem’in yaşanan o arbede içerisinde, Trabzon Vekilimiz Sayın Muhammet
Balta’nın da ifadesiyle, olayla ilgisinin olmadığı açıklığa kavuşmuştu ama buna
rağmen, böyle bir provokasyon yapılıyor. Milletvekillerinin itibarına yönelik,
gerçeklikle hiçbir ilgisi olmayan, tamamen kışkırtmaya dönük bu tür
yaklaşımları, uygulamaları kesin bir dille reddediyor, kınıyoruz.
Sayın
Ankara Valisiyle ben de görüştüm, en kısa zamanda o billboardların kaldırılması
ve gereken adli takibatın yapılması konusunda gereğini yerine getireceklerdir.
Teşekkür
ediyorum.
BAŞKAN
– Sayın Usta, buyurun.
34.- Samsun Milletvekili Erhan Usta’nın, İstanbul Milletvekili Eren
Erdem’e yönelik hareketi kınadıklarına ve Başkanlık Divanının
milletvekillerinin itibarının korunması konusunda hassasiyet göstermesini talep
ettiğine ilişkin açıklaması
ERHAN
USTA (Samsun) – Teşekkür ederim Sayın Başkan.
Bizim
de Sayın Eren Erdem’e karşı yapılan bu, çok, son derece yanlış, aşağılık
hareketten şimdi haberimiz oldu; biz de bunu kesin bir dille kınıyoruz, çok
yanlıştır. Bir an evvel de bu tür yanlış işleri yapanların da ortaya
çıkartılması lazım, bunların da hiçbir şekilde karartılmaması lazım. Bunlar
bellidir artık bugünkü teknoloji çerçevesinde. 
Başkanlık
Divanının da bu konuda, milletvekillerinin itibarının korunması konusunda da
hassasiyet göstermesini talep ediyoruz.
Teşekkür
ederim.
BAŞKAN
– Teşekkür ediyorum.
V.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Ahmet Aydın’ın, Başkanlık Divanı
olarak İstanbul Milletvekili Eren Erdem’e yönelik provokasyonu yapanları
şiddetle kınadıklarına ve bu olayın takipçisi olacaklarına ilişkin açıklaması
BAŞKAN
– Çok haklı olarak sayın grup başkan vekillerinin ifade ettiği gibi, bizler de
Meclis Başkanlık Divanı olarak bu provokasyonu, bu alçak hareketi yapan her
kimse bir an önce bulunması için gerekli yerlerle irtibata geçeceğiz.
Sayın
Eren Erdem’le ilgili husus, az önce Sayın Bostancı’nın da ifade ettiği gibi,
Mecliste yapılan konuşmalar neticesinde açıklığa çıkmıştı. Ama, buna rağmen,
hâlen birileri bir provokasyon aracı olarak bunu kullanmak istiyorlarsa da
burada hiçbir kimse, hiçbir milletvekili bu provokasyona gelmeyecektir ve bunu
yapanları da şiddetle kınadığımızı ve bunun yakından takipçisi olacağımızı da
bir kez daha ifade ediyorum. 
Eren
Erdem’e de geçmiş olsun diyorum.
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447) (Devam)
BAŞKAN
– Şimdi, sayın milletvekilleri, 12’nci maddede kalmıştık.
12’nci
maddeyi okutuyorum:
MADDE 12- 2709
sayılı Kanunun 119 uncu maddesi başlığıyla birlikte aşağıdaki şekilde
değiştirilmiş ve kenar başlıkları metinden çıkarılmıştır.
“III. Olağanüstü hal yönetimi
MADDE 119- Cumhurbaşkanı; savaş, savaşı gerektirecek bir durumun
başgöstermesi, seferberlik, ayaklanma, vatan veya Cumhuriyete karşı kuvvetli ve
eylemli bir kalkışma, ülkenin ve milletin bölünmezliğini içten veya dıştan
tehlikeye düşüren şiddet hareketlerinin yaygınlaşması, anayasal düzeni veya
temel hak ve hürriyetleri ortadan kaldırmaya yönelik yaygın şiddet
hareketlerinin ortaya çıkması, şiddet olayları nedeniyle kamu düzeninin ciddî
şekilde bozulması, tabiî afet veya tehlikeli salgın hastalık ya da ağır
ekonomik bunalımın ortaya çıkması hallerinde yurdun tamamında veya bir bölgesinde,
süresi altı ayı geçmemek üzere olağanüstü hal ilan edebilir.
Olağanüstü hal ilanı kararı verildiği gün Resmî Gazetede yayımlanır ve
aynı gün Türkiye Büyük Millet Meclisinin onayına sunulur.
Türkiye Büyük Millet Meclisi tatilde ise derhal toplantıya çağırılır;
Meclis gerekli gördüğü takdirde olağanüstü halin süresini kısaltabilir,
uzatabilir veya olağanüstü hali kaldırabilir.
Cumhurbaşkanının talebiyle Türkiye Büyük Millet Meclisi her defasında
dört ayı geçmemek üzere süreyi uzatabilir. Savaş hallerinde bu dört aylık süre
aranmaz.
Olağanüstü hallerde vatandaşlar için getirilecek para, mal ve çalışma
yükümlülükleri ile 15 inci maddedeki ilkeler doğrultusunda temel hak ve
hürriyetlerin nasıl sınırlanacağı veya geçici olarak durdurulacağı, hangi
hükümlerin uygulanacağı ve işlemlerin nasıl yürütüleceği kanunla düzenlenir.
Olağanüstü hallerde Cumhurbaşkanı, olağanüstü halin gerekli kıldığı
konularda, 104 üncü maddenin onyedinci fıkrasının ikinci cümlesinde belirtilen
sınırlamalara tabi olmaksızın Cumhurbaşkanlığı kararnamesi çıkarabilir. Kanun
hükmündeki bu kararnameler Resmî Gazetede yayımlanır, aynı gün Meclis onayına
sunulur.
Savaş ve mücbir sebeplerle Türkiye Büyük Millet Meclisinin toplanamaması
hâli hariç olmak üzere; olağanüstü hal sırasında çıkarılan Cumhurbaşkanlığı
kararnameleri üç ay içinde Türkiye Büyük Millet Meclisinde görüşülür ve karara
bağlanır. Aksi halde olağanüstü hallerde çıkarılan Cumhurbaşkanlığı kararnamesi
kendiliğinden yürürlükten kalkar.”
BAŞKAN
– 12’nci madde üzerinde gruplar adına ilk söz, Milliyetçi Hareket Partisi Grubu
adına Ankara Milletvekili Şefkat Çetin’e aittir. 
Buyurun
Sayın Çetin. (MHP sıralarından alkışlar)
MHP
GRUBU ADINA ŞEFKAT ÇETİN (Ankara) – Sayın Başkan, değerli milletvekilleri;
Türkiye Cumhuriyeti Anayasasında Değişiklik Yapılmasına Dair Kanun Teklifi’nin
olağanüstü hâl yönetimini düzenleyen 12’nci maddesi hakkındaki parti Meclis
grubumuzun görüş ve düşüncelerini açıklamak üzere söz aldım. Değerlendirmelere
geçmeden önce muhterem heyetinizi şahsım ve partim adına saygılarımla
selamlıyorum. 
Son
dönemde Türkiye’nin içinden geçtiği olağanüstü sürecin bir zorunluluk olarak
ortaya çıkardığı OHAL uygulamaları Anayasa teklifinde yeniden tarif
edilmektedir. Türkiye’nin son bir yıl içerisinde yaşadığı kanlı darbe girişimi,
bir konsorsiyum kurdukları anlaşılan terör örgütlerinin saldırıları ve
sınırlarımızda süren savaş hâli dikkate alındığında, olağanüstü hâlin
gerekliliği ve kapsamının yeniden tarif edilmesi daha iyi anlaşılacaktır. 
Siyasi
krizler, tehditler ya da doğal afetler gibi pek çok gerekçeyle dünyada OHAL
uygulamaları söz konusudur. Kamu düzeni ve güvenliği tehdit altında olan her
devlet, ihtiyaç olduğunda OHAL uygulamasını başlatabilmektedir. Fransa gibi tek
bir terör saldırısı sonrası OHAL başlatacak kadar ulusal güvenliğine önem veren
bir Avrupa ülkesi örneği gözlerimizin önündedir. 
Değerli
milletvekilleri, Türkiye’nin karşı karşıya olduğu tehditler Fransa’daki terör
saldırısından çok daha ciddi bir girifttir. Türkiye bugün PKK, FETÖ, IŞİD başta
olmak üzere irili ufaklı sayısız terör örgütüyle aynı anda savaş vermektedir.
Kahraman ordumuz “bataklık” diye tabir edilen Orta Doğu’da fiilen savaş
hâlindedir. Dolayısıyla, OHAL şartları ve uygulamalarının, yaşanan sıkıntının
ve mücadelenin büyüklüğüne göre değişmesi gayet doğaldır. Yaşanan, sıradan
terör eylemleri değil, örgütler aracılığıyla yürütülen vekâlet savaşlarının
uygulamalarıdır. Hiçbir kural tanımayan bu yeni, kirli savaşın tarafları büyük
devletler; taşeronlarıysa terör örgütleridir. Terör örgütlerinin kitlesel katliamlarıyla
korku iklimi oluşturularak Türk milleti sindirilmeye çalışılmaktadır. Terör
faaliyetleriyle ülkenin istikrarsızlığa sürüklenmesi, toplumun kamplara
bölünerek iç çatışmaların körüklenmesi amaçlanmaktadır. Emperyalizmin son
yıllardaki en yaygın metodu, etnik ve mezhep ayrıştırması yaparak, yeni
düşmanlıklar ve çatışmalar üreterek yaratılacak kaos ortamından faydalanmaktır.
Bu metodun uygulandığı hiçbir ülkede kazançlı çıkmış yerli bir halk yoktur.
Bir
devletin öncelikli görevi, vatandaşın can ve mal güvenliği ile iç huzurunu
sağlamaktır. Bizler yıllardır, güvenlik istikrarı sağlanmadan ekonomik ve
siyasi istikrarın sağlanamayacağı gerçeğini defalarca dile getirdik. 15
Temmuzun acı tecrübesi, devlet içerisine sızan ihanet çetelerinin on binlerce ihracına
rağmen devam eden tehdidi ve terör örgütlerinin artan eylemleri, devletimizin
her an tetikte ve hazırlıklı olmasını gerekli kılmaktadır. Türkiye, çepeçevre
sarıldığı ihanet çemberinden kurtulmak için olağanüstü tedbirler almak zorunda
olduğu bir dönemden geçmektedir. Birçok masum insanımızın, askerimizin ve
polisimizin canına kasteden terör olayları, Türk milleti ve devleti için bir
beka sorunu hâline dönüşmüştür. Ülkemizin sadece 2016 yılında verdiği 839
şehit, tehdidin büyüklüğünü anlatmaya yeterlidir. Türkiye’nin karşı karşıya
bulunduğu tehdidi, terör örgütleri aracılığıyla devletler yapmaktadır.
Türkiye’yi tehdide cüret eden hangi örgüt ya da devlet olursa olsun mutlaka
bedeli ödetilmelidir. Türkiye Cumhuriyeti, sınırları cetvelle değil, kanla çizilmiş
bir büyük milletin eseridir. Türk milleti, tarihi boyunca bağımsızlığına hiçbir
zaman gölge düşürmemiştir, bugün de buna müsaade etmeyecektir. Gazi Meclisimizi
bombalatanların, binlerce vatan evladımızın canına kastedenlerin daha fazlasına
cüret etmemesi için anladıkları dilden mücadele kararlılığımızı göstermek bir
zorunluluktur. Ülkemizin yeniden huzura ve güvene kavuşması için öncelikle
küresel hesaplara taşeronluk yapan içimizdeki ayrık otları, ihanet şebekeleri
süratle temizlenmelidir. 
Olağanüstü
dönemlerin olağanüstü tedbirlerinin alınmasından doğal bir şey yoktur.
Milletimizin ve devletimizin daha fazla tehdit altında kalmaması ve büyük
felaketlerden korunması için gerekli olağanüstü tedbirlerin alınmasını
Milliyetçi Hareket Partisi doğru bulmaktadır. Huzur ve güvenin sağlanması,
başta PKK olmak üzere bütün terör örgütlerinin yok edilmesini sağlayacak
mücadele şartlarını oluşturmakla mümkün olacaktır. Terörle mücadeleyi ve millî
güvenliği siyaset malzemesi yapmanın ülkemizin ve milletimizin hayrına
olmadığına inanan partimiz, terörle mücadelede daha güçlü ve hızlı adımlar
atılmasına ihtiyaç hissetmektedir. Milliyetçi Hareket Partisi, henüz öncü
sarsıntılarını hissettiğimiz türbülanstan ülkemizi kurtarabilmek için sahip
olduğu bütün birikimlerini devletimizin ve milletimizin hizmetine sunmaktan
geri durmayacaktır. MHP’nin tavrı, Türkiye’de Irak ya da Suriye gibi bir kaos,
kargaşa programının uygulanmasına asla fırsat vermemekten yanadır. 
Terör
hadiseleri, Türk milletinin bekasını ve devletimizin güvenliğini ilgilendiren
bir konudur. Devletin yok edilmesi ve milletin parçalanması amacıyla yapılan
saldırılar, ancak birlik, beraberlik ruhunun, yani millî şuurun canlanmasıyla
önlenir. Milliyetçi Hareket Partisi, terörü herhangi bir siyasi partinin değil,
bütün Türkiye'nin ve Türk milletinin sorunu olarak görmektedir. Bizim arzumuz,
ebedi vatan tuttuğumuz bu topraklarda Türk milletinin huzur ve refah içinde
yaşamasını temin edecek tedbirlerin alınmasıdır. Etrafımızdaki ateş çemberi
ülkemize sıçramaya başladığında, millî güvenliğimiz ve toplumsal huzurumuz
tehdit edildiğinde devletimizin tedbirleri hazır olmalı ve kararlar süratle
alınarak uygulanabilmelidir. Milletimize yeni bir 15 Temmuz karanlığı yaşatmaya
hiç kimsenin hakkı yoktur. Söz konusu olan yetki ise, Milliyetçi Hareket
Partisi, terörle mücadele başta olmak üzere bütün millî meselelerde yürütmenin
elini güçlendirecek yetkileri vermeye hazırdır. (AK PARTİ sıralarından
alkışlar) Türkiye'nin güvenliğini ve bekasını temin etmekle görevli kurumların
ve kişilerin, ihtiyaç hâlinde, yasal ve idari tasarrufları süratle
uygulayabilecekleri düzenlemeleri, içinden geçtiğimiz olağanüstü dönemin bir
gereği olarak doğru buluyoruz. 
Milliyetçi
Hareket Partisi, terörün ülkemiz için tehdit unsuru olmaktan çıkarılması, yeni
15 Temmuz ihanetlerinin yaşanmaması, terör örgütleriyle bir kere daha müzakere
kapısının açılmaması, vatan topraklarında yeni hendekler ve kurtarılmış
bölgelere rıza gösterilmemesi için…
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
ŞEFKAT
ÇETİN (Devamla) – …OHAL uygulamalarına destek verdiği gibi, Anayasa
değişikliğiyle OHAL sınırlarının yeniden belirlenmesine de onay verecektir.
Bu
duygu ve düşüncelerle büyük Türk milletini ve yüce Meclisi saygılarımla
selamlıyorum. (MHP ve AK PARTİ sıralarından alkışlar) 
BAŞKAN
– Teşekkür ediyorum Sayın Çetin.
Madde
üzerinde ikinci söz, Cumhuriyet Halk Partisi Grubu adına Eskişehir Milletvekili
Cemal Okan Yüksel’e aittir.
Buyurun
Sayın Yüksel. (CHP sıralarından alkışlar) 
CHP
GRUBU ADINA CEMAL OKAN YÜKSEL (Eskişehir) – Sayın Başkan, değerli
milletvekilleri; “Üzerinde söz aldığım bu 12’nci maddeyle, Cumhurbaşkanına, hiç
kimseye danışmadan, tek başına, herhangi bir sebeple, örneğin canı öyle
istediği için olağanüstü hâl ilan etme yetkisi veriliyor.” demeyeceğim ya da
“Kendi ilan ettiği olağanüstü hâl sırasında, Cumhurbaşkanı, Anayasa’da
belirtilen sınırlara tabi olmadan temel hak ve özgürlükleri askıya alma
imkânına kavuşuyor; bu çok yanlış, çok sakıncalı.” demeyeceğim. Desem duymayacaksınız,
duysanız da duymazdan geleceksiniz; yine göstere göstere, bu madde oylanırken
“evet” oyu vereceksiniz. Bu yüzden sizin için “nahoş ama katlanılması gereken”
diye bakılan bir muhalefet milletvekilinin söylemesi gerekenleri
söylemeyeceğim. 
Ben
şu yaşadıklarımızı başka bir yönden değerlendiriyorum. Söylediğinize göre,
cumhuriyet tarihinin en önemli görüşmelerini yapıyoruz, Gazi Meclis tarih
yazıyor. Öyle söylüyorsunuz ve ben de katılıyorum ama bu görüşmelerin ilk günü,
muhalefet partilerinin milletvekilleri görüşlerini açıklarken Meclis TV yayında
değildi. Çok tuhaf, cumhuriyet tarihinin en önemli görüşmeleri yapılıyor,
Meclis TV bunu yayınlamıyor. Dediğinize mi inanacağız, yaptığınıza mı? Sahiden,
cumhuriyet tarihinin en önemli görüşmelerini mi yapıyoruz, yoksa Meclis TV’den
dahi yayınlanmayı hak etmeyecek sıradan görüşmeler mi bunlar? Ortada fena hâlde
açıklanmaya muhtaç bir hâl var. Ben de, kendimce, bu tuhaf duruma ilişkin sizin
açınızdan bulabildiğim üç açıklamayı sizlerle paylaşacağım. 
Neden
ilk gün Meclis TV kapalıydı? Birinci açıklama şu olabilir: Hani anne babalar
çocuklarının kötü sözler duymasını, kötü sahnelere tanık olmasını istemez,
onları sakınırlar ya, siz de milleti muhalefetin şeytani fikirlerinden, şeytani
sözlerinden sakınmaya çalışmış olabilir misiniz? Ee, iyi ama, o hâlde “Millet
her şeyin en iyisini bilir, millet hiç hata yapmaz.” lafları boşa düşüyor.
Millet size göre pek de olgun bir şey değil demek ki; iyi ile kötüyü, doğru ile
yanlışı ayırt edebilecek melekeleri eksik; kendi başına karar veremez. Sözün
kısası, milletin bir vasiye ihtiyacı var. 
“Her
türlü vesayete hayır! Millet kendi kararını verecek.” diye bağıra çağıra
çıktığınız yolculuğun ulaştığı durak burası mı? Derdiniz vesayetle değil,
vasilerle miydi? Onlar değil, biz vesayet edelim diye mi düşünüyordunuz? Kendi
kendinizi millete vasi mi tayin ettiniz? Söyleyin, bilelim; bilelim ve hep
birlikte gülelim; kendileri vasilerinin emirlerinden çıkmayan bir heyet,
kendini millete vesayet etme yetkisinde görüyor diye gülelim. Biliyorsunuz,
bugünlerde sayenizde milletçe gülmeye hasretiz. Hiç değilse bu tiyatro bir işe
yarasın, biraz gülmeye vesile olsun. 
Bulabildiğim
ikinci açıklama da şu: Cumhuriyet tarihinin en önemli görüşmelerini yapıyoruz.
Cumhuriyet kazanımlarını terk mi edeceğiz, savunacak mıyız? Bana kalırsa bunu
karara bağlayacağız yani çok önemli, çok, çok önemli ama önümüze getirdiğiniz
metnin fecaat bir metin olduğunu biliyorsunuz. Eğer bu millet muhalefetin
dediklerini işitirse bu metnin ne manaya geldiğini öğrenecek; böyle toz duman
arasında, apar topar, milletten kaçırarak çıkarmaya çalıştığınız metnin ne
kadar elim bir şey olduğunu görecek, “Ne yapıyorsunuz? Bu yapılır mı?” diyecek,
hesap soracak. O yüzden Meclis TV’yi kapatıyorsunuz, kapatıyorsunuz ki millet
muhalefetin ne dediğini duymasın. Maazallah duyarsa yangından mal kaçırır gibi
geçirmeye çalıştığınız bu düzenleme milletten kırmızı kart görecek,
korkuyorsunuz.
Aklıma
sizin açınızdan gelen üçüncü açıklama şu: Önümüze koyduğunuz metinden yana bir
sıkıntınız yok. Aslında bu metnin ne manaya geldiğini bile bilmiyorsunuz ama
onu savunacak kabiliyetiniz yok, olmadığından korkuyorsunuz veya elinize bu
metni verip “Gidip bunu Meclisten 330’dan fazla oyla geçirin.” diyen irade size
güvenmiyor, savunabileceğinize inanmıyor. Elinize, yüzünüze bulaştıracaksınız.
Bunu siz de, sizi görevlendiren de biliyor. Çare: “Kapatırız Meclis TV’yi,
millet farkına varmaz. Her birinizin başına da nispeten güvenilir birkaç vasi
atarız, “‘evet’leri kontrol ederiz. Bunca yıldır millete ‘Sen başımızın
tacısın.’ diye diye neler çevirdik. Bu defa da millet farkına varmadan
Anayasa’yı geçiririz.” diye düşünmüş olabilirsiniz.
Vallahi,
benim aklıma gelen ihtimaller bunlar. Yani, ya millete güvenmiyorsunuz ya
önümüze getirdiğiniz metne güvenmiyorsunuz ya da kendinize güvenmiyorsunuz.
İsterseniz
dördüncü bir şık ekleyebiliriz, “yukarıdakilerin hepsi” şıkkını da bunların
arasına koyabiliriz. Durumunuz vahim ama dahası da var. Bu bahsettiğim,
görüşmelerin ilk günü. Devletin kanalından, havuzdan beslediğiniz beslemelerin
kanallarından AKP sözcüsünün, AKP’li Komisyon Başkanının, AKP’li Başbakanın
konuşmaları canlı yayınlandı. Muhalefet? Muhalefet yok. Adalet duygunuz da bu
kadar işte. Muhalefetin ne dediği duyulmasın, sizin ne dediğinizi herkes
duysun. Açık konuşalım, ben de bu kadar manasız bir metni, böyle apar topar,
böyle yangından mal kaçırır gibi Meclisin önüne getirmek zorunda kalan
sizlerden, AKP’lilerden biri olsaydım, muhalefetin sesi duyulmasın diye, ben de
sizin gibi her türlü adaletsizliği göze alırdım; ben de rakiplerimle eşit
şartlarda rekabet edebilecek vasıflara sahip olmasaydım sizin davrandığınız
gibi davranırdım. Rakipleriyle eşit şartlarda mücadele kabiliyeti olmayan
herkes sizin gibi yapar, yadırgamıyorum yani. Ama, sizin açınızdan kötü haber
şu: Sadece ben değil, kimse yadırgamıyor. Yapıp ettikleriniz herkese son derece
normal görünüyor. Size yakışıyor yani herkes size böyle davranmayı yakıştırıyor
ve memleket herkesin böyle davranmayı pek yakıştırdığı bir heyet tarafından
yönetiliyor. Yani, durum vahim demek bile yetmiyor hâlinizi anlatmaya. 
Sevgili
milletvekilleri, ama bu hayat bugünden ibaret değil. Çok da uzak olmayan bir
gelecekte bir gün çocuğunuz bütün bu yaşananları öğrenecek; ne bileyim,
arkadaşlarından duyacak, internette görecek ama öğrenecek. Size gelip “Yuh yani
anne, yuh yani baba…” 
FATMA
SENİHA NÜKHET HOTAR (İzmir) – Sana yuh, sana! 
CEMAL
OKAN YÜKSEL (Devamla) – “…koskoca memleketi bir adamın keyfine teslim etmek
için onca ayıbı göze almışsınız. Anladık, ikbaliniz o adamın dudakları
arasındaymış. İyi ama o mücadeleyi asgari bir centilmenlikle, asgari bir
adaletle, ahlakla dahi yürütemediniz mi?” diyecek. O anda yüzünüz kızaracak.
Yepyeni, yabancı olduğunuz nahoş bir duyguyla tanışacaksınız. Çocuğunuza
kızmayın, çocuğun günahı yok. Ben söyleyeyim, bilin de şaşırmayın, o nahoş
duyguya “utanmak” denir. İşte o gün utanmayı öğreneceksiniz. (CHP sıralarından
alkışlar)
V.- OTURUM BAŞKANLARININ KONUŞMALARI (Devam)
4.- Oturum Başkanı TBMM Başkan Vekili Ahmet Aydın’ın, Türkiye Büyük
Millet Meclisi Televizyonunun Genel Kurul çalışmalarıyla ilgili yayının Türkiye
Radyo ve Televizyon Kurumu Genel Müdürlüğü ile Türkiye Büyük Millet Meclisi
Başkanlığı arasındaki protokol hükümleri gereğine göre yapıldığına ilişkin
açıklaması
BAŞKAN
– Sayın milletvekilleri, bu müzakerelerin başladığı ilk günden bu ana kadar
Meclis TV’yle ilgili çok konu dile getirildi. Bu, tabii Meclis Başkanlık
Divanını da ilgilendirdiği için bu konuyla ilgili ben bir bilgilendirme yapmak
istiyorum.
Sayın
milletvekilleri, 2954 sayılı Türkiye Radyo ve Televizyon Kanunu’nun 21’inci
maddesiyle, Türkiye Büyük Millet Meclisi faaliyetlerini yansıtma görevi Türkiye
Büyük Millet Meclisi Televizyonuna verilmektedir. Türkiye Büyük Millet Meclisi faaliyetlerinin
ne ölçüde yansıtılacağı Türkiye Radyo ve Televizyon Kurumu Genel Müdürlüğü ile Türkiye
Büyük Millet Meclisi Başkanlığı arasında daha önceden yapılan protokolle
belirleneceği hükme bağlanmıştır. 
Bu
protokol gereğince, Türkiye Büyük Millet Meclisi Genel Kurulu toplantıları salı,
çarşamba ve perşembe günleri 14.00-19.00 saatleri arasında TRT3 kanalından ve
internet üzerinden, bunun dışındaki gün ve saatlerde çalışma yapılması
durumunda ise sadece internet üzerinden canlı olarak yayınlanmaktadır. 
Protokolün
5’inci maddesi kapsamında, yasama yılı açılışı, 23 Nisan özel birleşimi, bütçe
görüşmeleri, hükûmet programı, konuk yabancı devlet adamlarının Parlamentodaki
konuşmaları gibi özel hâllerde, gün ve saate bakılmaksızın Genel Kurul
çalışmaları TRT3 kanalından canlı olarak yayınlanmaktadır. 
Türkiye
Büyük Millet Meclisinde grubu bulunan siyasi partilerin Türkiye Büyük Millet
Meclisinde gerçekleştirdikleri grup toplantıları, birer saat süreyle sınırlı
olmak üzere internet üzerinden canlı olarak yayınlanmaktadır. 
Yine,
Türkiye Büyük Millet Meclisi Başkanının kabul ve ziyaretleri, ihtisas
komisyonları ile diğer komisyonların toplantıları, siyasi parti grup başkan
vekilleri ve diğer milletvekilleri tarafından Türkiye Büyük Millet Meclisinde
düzenlenen basın toplantıları, grup yöneticilerinin kabulleri, Türkiye Büyük
Millet Meclisi Başkanlığı idari teşkilatının faaliyetleri, Türkiye Büyük Millet
Meclisinde düzenlenen konferans, seminer gibi toplantılar, Türkiye Büyük Millet
Meclisine sunulan tasarı ve teklifler ile kabul edilen kanunlar haberleştirilerek
Genel Kurul çalışmalarının dışındaki uygun zamanlarda yayınlanmaktadır. 
Şimdi,
bu protokol hükümleri gereğince Genel Kurul çalışmaları, Türkiye Büyük Millet
Meclisi Televizyonu tarafından, rutin çalışma saatleri yani salı, çarşamba,
perşembe 14.00 ve 19.00 arasında yayınlanmaktadır. Bunun haricinde de tüm
günlerde ve saatlerde -yirmi dört saat üzere- internet üzerinden canlı yayın
yapılmaktadır. 
Dolayısıyla,
daha önceden böyle bir yayın varmış da bu yayın kesiliyormuş gibi bir algının
doğru olmadığını, bunun tamamen rutin bir uygulama olduğunu, bundan önceki
Anayasa görüşmelerinde de aynı uygulamanın, bütün görüşmelerde aynı uygulamanın
geçerli olduğunu… Özel birtakım hâlleri de zaten size saydım. Bundan ötürü,
rutin çalışma saatleri haricinde internet üzerinden canlı olarak yayınlanmaya
devam ediyor. 
Hassasiyetiniz
için teşekkür ediyorum.
LEVENT
GÖK (Ankara) – Sayın Başkan…
BAŞKAN
– Sayın Gök, buyurun.
IV.- AÇIKLAMALAR (Devam)
35.- Ankara Milletvekili Levent Gök’ün, Anayasa değişiklik teklifiyle
ilgili görüşmelerin mutlaka TRT’den ve başka kanallardan da yayınlanması ve
halkın bilgi alma hakkının sağlanması gerektiğine, bunun gerçekleşmemesinin
ayıplı bir durum olduğuna ilişkin açıklaması
LEVENT
GÖK (Ankara) – Sayın Başkan, yaptığınız açıklamada, TRT’nin, Meclisin rutin
faaliyetleri içerisinde bir yayın yaptığını, protokole bağlı olarak yaptığını
ifade ettiniz ama bu yaptığımız çalışma rutin bir çalışma değil. Yani Anayasa
çalışmasını rutin bir çalışma çerçevesinde değerlendirmek, bu Anayasa teklifi
tartışmalarını çok anlamsızlaştırır ve çok kadük bırakır. Tablo keşke dediğiniz
gibi olsaydı ama öyle değil. Türkiye rejim değişikliği içeren bir çalışmanın
yapıldığı ortamı rutin bir çalışmanın içerisinde değerlendirmek anlayışı çok
sığ bir yaklaşımdır. Bu protokoller değişmeyecek değildir. Perşembenin gelişi
çarşambadan belliydi. Bunlar TRT’yle görüşülür, TRT zaten iktidarın kontrolünde
olan bir kurum; sanki çok bağımsız bir kurummuş gibi değerlendirip bu
protokolün…
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
LEVENT
GÖK (Ankara) - Sanki TRT’yi iktidardan çok bağımsız bir kuruluşmuş gibi
değerlendirip TRT’nin yapmış olduğu bir programa bağlı kalınacağı, sanki bundan
daha fazla ayrılamayacağı şeklinde değerlendirmeler son derece hatalıdır.
Bunlar gerçeği yansıtmıyor. Biz gerçeğin ne olduğunu biliyoruz. Böylesine
önemli görüşmelerin mutlaka TRT’den, hatta başka kanallarından da yayınlanması
gerekirdi, halkın haber alma ve bilgi alma hakkının kullanılması gerekirdi. Bu,
ayıplı bir durumdur Sayın Başkan. Biz de bu durumu tespit ediyor ve tutanaklara
geçiriyoruz. 
Teşekkür
ederim.
BAŞKAN
– Teşekkür ediyorum.
Tabii,
şahsi kanaatimden ziyade ben protokol hükümlerini sizinle paylaştım ve yine
aynı şekilde, dediğim gibi, yirmi dört saat canlı olarak internet üzerinden de
yayın devam ediyor.
CEMAL
OKAN YÜKSEL (Eskişehir) – Sayın Başkan…
BAŞKAN
– Sayın Yüksel…
CEMAL
OKAN YÜKSEL (Eskişehir) – Sayın Başkan, anladığım kadarıyla açıklamayı benim
konuşmam üzerine yaptınız.
BAŞKAN
– Ama, bu bir sataşma değil ki.
CEMAL
OKAN YÜKSEL (Eskişehir) – Açıklamanızda iddia ettiğiniz gibi Meclis TV diye
anlattınız. Fakat ben Meclis TV’yle ilgili konuşmamıştım. Devletin kanalı
derken TRT Haber’i, yandaş beslemelerin kanalları derken de diğer, Kanal A,
Kanal B gibi -isim vererek söylüyorum- kanalları söylemiştim. 
MEHMET
METİNER (İstanbul) - Yandaş medya seni niye versin ki.
CEMAL
OKAN YÜKSEL (Eskişehir) – Dolayısıyla, İç Tüzük 69’a göre, söylemediğim sözleri
bana atfetmiş bulunuyorsunuz, sataşmadan, yüksek müsaadenizle, sınıf
arkadaşınız olarak iki dakika söz istiyorum efendim.
BAŞKAN
– Estağfurullah. 
Sayın
Yüksel, ısrar ederseniz söz veririm de yalnız isterseniz 60’a göre ben
yerinizde vereyim. Şimdi, ben, sadece sizin şahsınıza dair değil, bu, pazartesinden
beri süren müzakerelerde hep gündeme geldiği için ve bu da Başkanlık Divanını
ilgilendiren bir husus olduğu için bu konuda bir açıklama gereği hissettim.
CEMAL
OKAN YÜKSEL (Eskişehir) – Peki efendim, nasıl uygun görürseniz.
BAŞKAN
- 60’a göre ben yerinizde bir dakika süreyle söz vereyim size Sayın Yüksel.
36.- Eskişehir Milletvekili Cemal Okan Yüksel’in, 447 sıra sayılı
Anayasa Değişiklik Teklifi’nin 12’nci maddesi üzerinde CHP Grubu adına yaptığı
konuşmasındaki bazı ifadelerine ilişkin açıklaması
CEMAL
OKAN YÜKSEL (Eskişehir) – Sevgili Başkan, ben biraz önce yaptığım konuşmada
tabii ki TBMM TV’den yayınlanmamasını eleştirdim. Söylediğiniz ve okuduğunuz
protokole göre birtakım çalışmalar var ama olağanüstü koşullarda yani Anayasa
görüşmeleri yapılırken, sizin deyiminizle cumhuriyet tarihinin en önemli
görüşmelerinde Başkanlık Divanının bu görüşmelerin önemine binaen mutlaka bir
yayın yapılması talimatı vereceği izahtan vareste; bu bir.
İki:
O gün, örneğin, bizim Hatibimiz Sayın Deniz Baykal’ın konuşması esnasında canlı
verilmeyen konuşması, sizin sözcüleriniz konuşurken TRT Haber, devletin
kanalından ve diğer beslemelerin yandaş kanallarından verildi. Ben bu hususu
eleştirmek istemiştim. 
Saygılar
sunuyorum. 
BAŞKAN
– Teşekkür ediyorum Sayın Yüksel. 
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447) (Devam)
BAŞKAN
– Şimdi, madde üzerinde üçüncü söz, Adalet ve Kalkınma Partisi Grubu adına
Bursa Milletvekili İsmail Aydın’a aittir. 
Buyurun
Sayın Aydın. (AK PARTİ sıralarından alkışlar) 
MEHMET
METİNER (İstanbul) - İsmail, konuşmanı Halk TV verecek, rahat ol.
AK
PARTİ GRUBU ADINA İSMAİL AYDIN (Bursa) – Sayın Başkan, değerli milletvekilleri;
Anayasa değişiklik teklifimizin 12’nci maddesi üzerinde AK PARTİ Grubu adına
söz almış bulunuyorum. Bu vesileyle Gazi Meclisimizi saygıyla selamlıyorum.
Teklifin
12’nci maddesinde yapılan düzenleme ile Anayasa’mızın 119, 120, 121 ve 122’nci
maddeleri üzerinde değişiklik yapılmaktadır. Değişiklik ile mevcut
Anayasa’mızın 119’uncu maddesi “Olağanüstü hal yönetimi” başlığını almaktadır.
Teklifin 12’nci maddesiyle yapılan değişiklikle mevcut Anayasa’mızın 119, 120,
121 ve 122’nci maddelerinde yer verilen olağanüstü hâl ve sıkıyönetim
düzenlemeleri tek madde altında toplanmıştır. Sıkıyönetim düzenlemesi
Anayasa’mızdan tamamen çıkarılmıştır. Gerek olağanüstü hâl kararı gerekse
olağanüstü hâlin sürmesi Meclisin takdirine bırakılmıştır. 
Ayrıca,
olağanüstü hâl kararının aynı gün yayımlanma ve yine aynı gün Meclisin onayına
sunulma zorunluluğunu getirmiştir. Savaş ve mücbir sebeplerle Meclisin
toplanamaması hariç olmak üzere, olağanüstü hâl sırasında çıkarılan
Cumhurbaşkanlığı kararnameleri üç ay içerisinde Mecliste görüşülür ve karara
bağlanır. Aksi hâlde, olağanüstü hâllerde çıkarılan Cumhurbaşkanlığı
kararnameleri kendiliğinden yürürlükten kalkar. 
Sayın
milletvekilleri, Anayasa’da yapılan değişiklik ile Meclisin yetkilerinin
daraltıldığı söylenmektedir. Özellikle, muhalefet partilerinin sözcüleri
tarafından, Meclisin işlevsiz kalacağı ifade edilmektedir. Mevcut sistemde
meclisimizin iki ana görevi vardır; birincisi yasama görevi, ikincisi
yürütmenin denetlenmesi görevidir. Cumhuriyet tarihi boyunca Mecliste yasalaşan
kanunlara baktığımızda bunların yüzde 95’inin hükûmet tasarısı olarak geldiği
ve yasalaştığı görülmektedir yani yürütme hazırlamış ve Mecliste görüşülerek
yasalaşmıştır. Kanun tekliflerinin de neredeyse tamamı yine yürütme tarafından
hazırlanarak, milletvekillerine verilerek imzalanan teklifler olmuştur. Mevcut
sistemde aslında Meclisin ana görevi olan yasama yetkisi yürütme tarafından
kullanılmaktadır. Böyle bir durumda Meclisin yasama görevinden söz etmek ne
kadar doğru olur?
Değerli
milletvekilleri, getirilen teklifle Meclisin denetim yetkileri aynen devam
etmektedir, sadece sözlü soru ve gensoru kaldırılmaktadır. Bu iki denetim
yöntemi de sistemin gereği olarak kaldırılmıştır çünkü bakanlara Meclis
dışından atanacağı ve artık Meclise gelmeyecekleri için soru sorma imkânı
kalmamıştır. Yine, yeni sistemin gereği olarak, cumhurbaşkanı halkın yüzde
50’sinden fazlasından aldığı oyla yürütme yetkisini direkt halktan aldığı için
Meclisten güvenoyu alamayacaktır ve bu nedenle Meclisin hükûmete güvensizlik
oyu vermesi de düşünülemez. “Gensoru sistemi kaldırılıyor.” diyenler mevcut
sistemi anlayamadıklarından böyle bir eleştiride bulunmaktadırlar. 
Değerli
milletvekilleri, 29 Ekim 1923’te milletimiz cumhuriyeti kurmuş, bu cumhuriyetin
de egemenliğini millete vermiştir. 1921 Anayasası’nın 1’inci maddesi “Hakimiyet
bilâ kaydü şart milletindir. İdare usulü halkın mukadderatını bizzat ve bilfiil
idare etmesi esasına müstenittir.” der. Hâkimiyetin kaynağının millette
olduğunu ve milletin kendi geleceğini bizzat kendinin belirleyeceğini
söylemektedir. Ancak, 1961 Anayasası’nın egemenliği belirleyen 4’üncü maddesi
“Egemenlik kayıtsız şartsız Türk milletinindir.” dedikten sonra “Millet,
egemenliğini, Anayasa’nın koyduğu esaslara göre, yetkili organlar eliyle
kullanır.” demektedir. 
1921
Anayasası’nın kayıtsız şartsız millete verdiği egemenliği 1961 Anayasası
Anayasa’daki organlara vermiş ve egemenliğe ortak ihdas etmiştir. Bütün problem
bu tarihten sonra başlamıştır. Vesayet odakları bu tarihten sonra egemenliğe
ortak olmuşlardır, darbelerle ülkemizin demokratikleşme sistemine müdahale
edilmiştir. 1961 ve 1982 Anayasalarıyla sisteme müdahale kalıcı hâle gelmiştir.
Halkın iradesinin üstünde vesayet yapıları oluşturulmuştur. Çözüm odaklı
olmayan, istendiği zaman kaos çıkarmaya elverişli bir sistem geliştirilmiştir. 
Biz
bunun örneklerini çokça yaşadık. Çok değil, sadece on yıl önce 2007 yılında bu
vesayet sisteminin bir dayatması gerçekleşmiştir. Vesayet odakları tarafından
367 garabeti ortaya atılmış, Türkiye Büyük Millet Meclisinin Cumhurbaşkanını
seçmesi imkânsız hâle getirilmiş ve 1980 öncesi bu ülkeye yaşatılan günler
tekrar canlandırılmaya çalışılmıştır. Yaratılmak istenen kaos, yine halkımızın
gösterdiği irade sayesinde çözülmüştür. Vesayet odaklarının o günkü zorlaması,
aslında bugün bu teklifi görüşmemize neden olmuştur. Bu milletin başına örmek
istedikleri çorap dönüp kendi başlarına geçmiştir. 
1982
Anayasası’yla Cumhurbaşkanına birçok yetki verilerek yürütme âdeta iki başlı
hâle getirilmiştir. Her türlü yetkiyle donatılan ve Anayasa gereği sorumsuz bir
Cumhurbaşkanlığı pratiğiyle karşı karşıya kalınmıştır. 
Değerli
milletvekilleri, sistemimizin esası Cumhurbaşkanlığı sistemidir. Gerek Mustafa
Kemal Atatürk gerekse İsmet İnönü dönemlerinde güçlü Cumhurbaşkanı, yürütmenin
başı olarak temerküz etmiştir. Ancak, 1961 Anayasası’yla vesayet sistemi
kurulmuş, sistemin kendisini doğal şartlarda yenilemesine müsaade edilmemiştir.
1982’de yetkili ancak sorumsuz bir cumhurbaşkanı ihdas edilince sistem işlemez
hâle gelmiştir. Siyasi tarihimiz onlarca hükûmet kriziyle doludur. Bu krizlerin
tamamı, darbe anayasalarının öngördüğü vesayet yapılarından kaynaklanmaktadır.
Ayrıca, sistemin getirdiği ikili yapı da sürekli kriz üretmiştir. Siyasi
tarihimiz, cumhurbaşkanı ve hükûmetler arasında yaşanan kriz örnekleriyle
doludur. Getirilen bu değişiklikle yürütmedeki iki başlılık ortadan
kaldırılmaktadır. Halkın oylarıyla seçilen cumhurbaşkanı, seçildiği dönemin
sevap ve günahlarını tamamen üstlenmektedir.
Yine,
yeni sistemde cumhurbaşkanı iki turda yüzde 50’den fazla oyla seçileceğinden
siyasi tarihimizde onlarca örneğini gördüğümüz, hükûmet kuramama veya koalisyonlar
dönemi tamamen kapanmıştır.
Sayın
milletvekilleri, muhalefet partisi sözcüleri sık sık fiilî durumdan söz
etmektedirler. Mevcut fiilî durum, geniş yetkilere sahip Cumhurbaşkanının bu
yetkilerini kullanmasıdır. Daha önceki cumhurbaşkanlarının bu yetkileri
kullanmamaları onların kendi tercihleridir. Halkın oylarıyla seçilen
Cumhurbaşkanımız Anayasa’dan kaynaklanan bu yetkileri kullanarak milletimize
hizmet etmektedir. 
Sayın
milletvekilleri, bazı milletvekillerinin konuşmalarında, yüce Meclisin Anayasa
değişikliği yapamayacağı şeklinde talihsiz beyanları olmuştur. Anayasalar
kutsal metinler değillerdir, toplumun ihtiyaçlarına göre kendilerini
yenileyebilmelidirler. Aksi hâlde, toplumun gerisinde kalarak toplumun
ihtiyaçlarına cevap veremez noktaya gelirler. Tali kurucu Meclis, asli kurucu
Meclis ayrımını da kabul etmek mümkün değildir. Ben de 1982 Anayasası’nın ilk 4
maddesinin mutlaka Anayasa’mızda olmasının taraftarıyım ancak bir hukukçu
olarak Anayasa’nın değiştirilemez maddesini kabul etmek mümkün değildir.
Gerekli nisapla Anayasa’nın tüm maddeleri değiştirilebilir, hatta Meclis yeni
bir anayasa yapabilir; aksini düşünmek aziz milletimizin vekâletini küçümsemek
anlamına gelir.
ERHAN
USTA (Samsun) – 2012’ye dönmeyin, 2012’ye.
İSMAİL
AYDIN (Devamla) – Millî egemenliği küçümsemek yüce Meclis çatısı altında hiçbir
milletvekilinin arzu edeceği bir durum değildir; tersi bir durum silahı,
darbeyi, vesayetçiyi kutsamak anlamına gelir. Bir düşünün, yüzde 95’in üzerinde
temsil kabiliyetine sahip Meclis anayasa yapamayacak ama 15 Temmuzdaki
darbeciler eğer başarılı olsalardı bu ülkeye yeni bir anayasa yapacaklardı.
(Mikrofon
otomatik cihaz tarafından kapatıldı) 
ERHAN
USTA (Samsun) – Sayın Başkan…
İSMAİL
AYDIN (Devamla) – Bunu kabul etmemiz mümkün değildir. 
Bu
nedenle yeni getirdiğimiz teklifin hayırlı uğurlu olmasını diliyor, hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ediyorum Sayın Aydın…
Sayın
Usta…
ERHAN
USTA (Samsun) – Az önceki…
BAŞKAN
- Buyurun, 60’a göre Sayın Usta…
IV.- AÇIKLAMALAR (Devam)
37.- Samsun Milletvekili Erhan Usta’nın, Bursa Milletvekili İsmail
Aydın’ın 447 sıra sayılı Anayasa Değişiklik Teklifi’nin 12’nci maddesi üzerinde
AK PARTİ Grubu adına yaptığı konuşmasındaki bazı ifadelerine ilişkin açıklaması
ERHAN
USTA (Samsun) – Teşekkür ederim Sayın Başkan.
Az
önce hatip bir hukukçu olarak şöyle söyledi “Bir hukukçu olarak Anayasa’ya
Anayasa’nın bazı maddelerinin değiştirilmesini engelleyen hüküm konulmasını
doğru bulmuyorum.” şeklinde bir ifadesi oldu. Bu çok tehlikeli ve yanlış bir
ifadedir, bunun hukukçuluğu filan da yoktur. Anayasa’nın 4’üncü maddesi
Milliyetçi Hareket Partisinin çok hassas olduğu bir maddedir Sayın Vekil.
İSMAİL
AYDIN (Bursa) – Biz de hassasız, bunu belirttik.
ERHAN
USTA (Samsun) – Dolayısıyla, yani biz bu tartışmaları hatırlıyoruz bir yerden
ancak burada çok dikkatli olmanızı size salık veririm. Anayasa’nın ilk 3
maddesinin hiçbir şekilde tartışılmasına rızamız yoktur. 4’üncü maddesi de bu
tartışmanın dahi yapılamayacağına ve bunun, bu değişikliğin teklif dahi
edilemeyeceğine ilişkin bir hükümdür ve önemlidir, böyle bir hüküm de
Anayasa’ya konulabilir. Eğer partinizin görüşüyse bu… Bunun ben grup başkan
vekilleri tarafından düzeltilmesini talep ediyorum. Partinizin böyle bir görüşü
varsa bunu da şu aşamada bizim bilmemizde fayda var.
Teşekkür
ederim.
BAŞKAN
– Teşekkür ediyorum.
İSMAİL
AYDIN (Bursa) – Sayın Başkan…
BAŞKAN
– Sayın Aydın…
İSMAİL
AYDIN (Bursa) – Şahsıma bir sataşma var, müsaade ederseniz cevap vermek
istiyorum.
BAŞKAN
– Size de yerinizden vereyim, meramınızı ifade edin 60’a göre.
Bu
arada Sayın Gök, size söz veriyorum. Sayın Aydın, siz de sisteme girin.
LEVENT
GÖK (Ankara) – Bir Sayın Aydın’ı dinleyelim ondan sonra.
BAŞKAN
– Siz buyurun.
LEVENT
GÖK (Ankara) – Bir dinleyelim, ondan sonra.
BAŞKAN
– Tamam, o zaman Sayın Aydın’ı dinleyelim. 
Aydın’ın
kastı belli zaten, ilk 4 maddeyle ilgili hiçbir maddenin değişikliğin
yapılmayacağını.
38.- Bursa Milletvekili İsmail Aydın’ın, Samsun Milletvekili Erhan
Usta’nın yaptığı açıklamasındaki bazı ifadelerine ilişkin açıklaması
İSMAİL
AYDIN (Bursa) – Sayın Başkan, az önceki ifadelerimde gayet açık bir şekilde
şunu ifade ettim: Ben ve partim de Anayasa’nın ilk 4 maddesinin mutlaka
Anayasa’da olması taraftarıyız. Bunların değiştirilmesini arzu etmiyoruz ama
benim şahsi görüşüm olarak, bir hukukçu olarak Anayasa’nın bütün maddelerinin
değiştirilebileceği kanaatindeyim.
ÖZKAN
YALIM (Uşak) – Olur mu öyle şey ya? 
MEVLÜT
KARAKAYA (Adana) – Ayıp ya!
İSMAİL
AYDIN (Bursa) – Yeni bir anayasa da yapılabileceği kanaatindeyim. Ben bunu
ifade ettim efendim.
ÖZKAN
YALIM (Uşak) – Olur mu öyle şey ya? İlk 4 madde konuşulur mu ya? Böyle bir şey
mi olur ya?
ERHAN
USTA (Samsun) – Sayın Başkan…
KAMİL
AYDIN (Erzurum) – Sayın Başkan, izaha muhtaç bir vaka.
İSMAİL
AYDIN (Bursa) – Yoksa bu Anayasa’mızın ilk 4 maddesinin…
ERHAN
USTA (Samsun) – Sayın Başkan, burası…
BAŞKAN
– Sayın Usta, bir saniye oturun, her hatibin sözüne hemen cevap vermeyelim
lütfen.
İSMAİL
AYDIN (Bursa) – …mutlaka gerekli olduğuna şahsi olarak ben de katılıyorum, bunu
ifade etmek istiyorum.
MEHMET
NACİ BOSTANCI (Amasya) – Sayın Başkan…
BAŞKAN
– Evet, Sayın Bostancı…
ERHAN
USTA (Samsun) – Sayın Başkan…
BAŞKAN
– Bir saniye, Sayın Bostancı’ya söz veriyorum…
MEVLÜT
KARAKAYA (Adana) – Parti görüşünü açıklayın, parti görüşünü.
ERHAN
USTA (Samsun) – “Yarın, söylediydik.” diyecek birileri. Ne gerek var, ne gerek
var? Yani burası teorik tartışmaların yapılacağı yer değil ki?
MEHMET
METİNER (İstanbul) – İlk 4 maddeye itirazımız yok, aynen kalacak, hiçbir
itirazımız yok. 
BAŞKAN
– Sayın Bostancı, buyurun.
39.- Amasya Milletvekili Mehmet Naci Bostancı’nın, AK PARTİ’nin
görüşünün Anayasa’nın ilk 4 maddesinin hiçbir biçimde değiştirilmemesi yönünde
olduğuna ilişkin açıklaması
MEHMET
NACİ BOSTANCI (Amasya) – Sayın Başkanım, Anayasa’nın ilk 4 maddesine ilişkin
herhangi bir tartışma söz konusu değildir, partimizin görüşü bu ilk 4 maddenin
hiçbir biçimde değiştirilmemesi yönündedir.
ÖZKAN
YALIM (Uşak) – Ama hatip öyle demiyor Sayın Başkan.
MEHMET
NACİ BOSTANCI (Amasya) – Hatip kendisi kişisel bir yorumda bulunuyor, önemli
olan partinin yaklaşımıdır.
Teşekkür
ediyorum.
BAŞKAN
– Teşekkür ediyorum.
ERHAN
USTA (Samsun) – Ama ısrarla devam ediyor ya.
BAŞKAN
–Sayın Gök… 
ÖZKAN
YALIM (Uşak) – Evet, ama hatip öyle demiyor.
BAŞKAN
– Sayın milletvekilleri, lütfen…
LEVENT
GÖK (Ankara) – Arkadaşlar, izin verirseniz konuşacağım.
BAŞKAN
– Sayın Gök, buyurun.
40.- Ankara Milletvekili Levent Gök’ün, Bursa Milletvekili İsmail
Aydın’ın 447 sıra sayılı Anayasa Değişiklik Teklifi’nin 12’nci maddesi üzerinde
AK PARTİ Grubu adına yaptığı konuşmasındaki bazı ifadelerine ilişkin açıklaması
LEVENT
GÖK (Ankara) – Sayın Başkan, teşekkür ederim. 
Ben
öncelikle AKP Grubu adına konuşan Sayın İsmail Aydın’a çok teşekkür ederim.
ENGİN
ALTAY (İstanbul) – Gerçekler ortaya çıktı, itiraf edildi.
LEVENT
GÖK (Ankara) – Çok gerçekçi bir şekilde yaklaşımını ifade etti. “Yani şimdi biz
bu değişiklikleri yapıyoruz ama ileride ilk 4 madde de dâhil olmak üzere her
türlü değişikliği yapabiliriz.” gibi bir görüşü, çok net bir şekilde,
Cumhurbaşkanının anlayışını, burada AKP Grubunun sözcülerinin gizlemeye
çalıştığı anlayışı yansıttığı için kendisine teşekkür ederim. Bundan herhâlde
Milliyetçi Hareket Partili arkadaşlarımız çok ciddi bir uyarı ve ders
alacaklardır. Böyle bir gerçekçi konuşma karşısında bence bu Anayasa teklifinin
görüşmelerinin devamı konusunda Milliyetçi Hareket Partisi bir görüş ve tutum
belirlemelidir.
Teşekkür
ederim. (CHP sıralarından alkışlar) 
BAŞKAN
– Teşekkür ediyorum Sayın Gök.
ERHAN
USTA (Samsun) – Sayın Başkan...
MEHMET
METİNER (İstanbul) – Biz o tuzağa gelmeyiz, bizi karşı karşıya getiremezsiniz,
başka kapıya.
BAŞKAN
– Sayın milletvekilleri, bakın... (Gürültüler) Bir saniye, bir saniye sayın
milletvekilleri, Sayın Bostancı grubun yaklaşımını ifade etti.
LEVENT
GÖK (Ankara) – Yani, şahsı adına konuşmadı İsmail Bey.
MEHMET
NACİ BOSTANCI (Amasya) – Sayın Başkanım, ne bugün ne gelecekte AK PARTİ
Grubunun böyle bir yaklaşımı yok, grubun tavrını söylüyorum. 
BURHAN
KUZU (İstanbul) – Tamam, konu kapanmıştır.
MEHMET
NACİ BOSTANCI (Amasya) – Konu kapanmıştır.
BAŞKAN
– Teşekkür ediyoruz.
ENGİN
ALTAY (İstanbul) – Sayın Başkan...
BAŞKAN
– Sayın Usta, bu konuyu bence sürdürmenin anlamı yok. 
Sayın
Altay, sizin grup adına da Sayın Gök konuştu zaten.
ENGİN
ALTAY (İstanbul) – Ben çok kısa bir söz...
BAŞKAN
– Buyurun, tutanaklara geçsin, buyurun söyleyin.
ENGİN
ALTAY (İstanbul) – Sayın Bostancı, bundan memnun olduk tabii. Yani, iktidar
partisi grubunun ilk 4 maddeyi değiştirmemek konusunda kararlılığını ifade
etmelerinden memnun oldum.
BAŞKAN
– Anayasa’nın buyurucu emri Sayın Altay zaten bu.
ENGİN
ALTAY (İstanbul) – Evet, evet. 
Ama
Sayın Cumhurbaşkanının bu konuda kamuoyuyla paylaştığı kanaatleri de var. Benim
gördüğüm, an itibarıyla bu konuda iktidar partisi grubu Sayın Cumhurbaşkanıyla
ters düşmüştür. Yani, bu onların takdiridir, ben sadece tutanaklara geçsin diye
söyledim.
BAŞKAN
– Teşekkür ediyorum.
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447) (Devam)
BAŞKAN
– Sayın milletvekilleri, şahıslar adına Aydın Milletvekili Deniz Depboylu
konuşacaktır. (MHP sıralarından alkışlar)
Buyurun
ilk söz.
Süreniz
beş dakikadır.
DENİZ
DEPBOYLU (Aydın) – Sayın Başkan, değerli milletvekilleri; Türkiye Cumhuriyeti
Anayasasında Değişiklik Yapılmasına Dair Kanun Teklifi üzerinde sahsım adına
söz almış bulunmaktayım. Yüce heyetinizi saygıyla selamlıyorum.
Konuşmama
başlarken, öncelikle, teröristlerle girdikleri çatışmada Bitlis’te şehit düşen
askerlerimize Allah’tan rahmet, acılı ailelerine ve Türk Silahlı Kuvvetlerimize
başsağlığı ve sabır diliyorum, yaralı askerlerimize acil şifalar diliyorum. 
Bugün,
Büyük Önderimiz Mustafa Kemal Atatürk’ün annesi Zübeyde Hanımefendi’nin
vefatının yıl dönümüdür, kendisini de rahmet ve minnetle anıyorum. 
OHAL
ilanının düzenlendiği 12’nci maddeyi görüşmekteyiz. Bu maddenin düzenlenmesine
baktığımızda 1982 Anayasa’sından farklılık göstermeyen bir kısmının olduğunu da
görmekteyiz. Ancak, yeni düzenlemede kararın süresi ve uygulama şekliyle ilgili
ayrıntılar mevcut olup Milliyetçi Hareket Partisi olarak gerçekleştirdiğimiz
müdahale ve katkıyla “Savaş ve mücbir sebeplerle Türkiye Büyük Millet
Meclisinin toplanamaması hâli hariç olmak üzere; olağanüstü hâl sırasında
çıkarılan Cumhurbaşkanlığı kararnameleri üç ay içerisinde Türkiye Büyük Millet
Meclisinde görüşülerek karara bağlanır. Aksi halde olağanüstü hâllerde
çıkarılan Cumhurbaşkanlığı kararnamesi kendiliğinden yürürlükten kalkar.”
ifadesi eklenmiş, son karar ve de asli olan karar hakkı milletin egemenliğinin
kurumuna teslim edilmiştir. 
Değerli
milletvekilleri, zor bir coğrafyada tarih boyunca ödediğimiz ağır bedellerle
koruduğumuz vatan topraklarımızı millî ve kültürel değerlerimizle birlikte
bizden sonra gelecek olan neslimize aktararak yarınlarımızı inşa etmeye
çalışıyoruz. Bazen ülkemizde olan ve olmasını hayal ettiğimiz sistem ve
uygulamaları farklı ülkelerin sistemleri ve uygulamalarıyla karşılaştırıyoruz
ki bu, gelişmek için yapılması uygun olan bir yöntemdir. Ama, unutmamak gerekir
ki karşılaştırma yaparak kendimizi yerdiğimiz hiçbir ülkenin komşuları Irak,
Suriye değildir. Hiçbir ülke kendisine sığınan 3 milyonu aşan mülteciye
kapısını açmış ve bu durumdan doğan sorunlarla mücadele etmek zorunda kalmış
değildir. Yine, iç savaş ve yönetim sorunları yaşayan bu ülkelerde
teröristlerin bu karışıklıktan nemalanarak semirdiğini de unutmamak gerekir. Bu
terör örgütlerinin vatan topraklarımızda gözü olan diğer güçlerle bir şekilde
birleşerek hedef hâline getirdiği ülkemizi ve milletimizi korumak takdir
edersiniz ki oldukça zordur. 
15
Temmuz gecesi yaşadığımız ihanet çok büyüktür. Teröristler milletin
egemenliğine, cumhuriyetimize, demokrasiye ve direkt milletimize saldırmıştır.
20 Temmuz 2015’ten bugüne kadar aralarında 600’den fazla askerimizin, 382 polis
ve bekçimizin, 63 korucumuzun, 35 sivil memurumuzun olduğu 1.080 evladımız
şehit olmuş, 63 vatandaşımız hayatını kaybetmiştir. 2016 yılında yaklaşık,
2.105 askerimiz, 1.564 polisimiz, 74 korucumuz, 4.227 vatandaşımız
yaralanmıştır. 
OHAL’le
yönetilen bir ülke olmak övünülecek, mutlu olunacak, bu şekilde devam etmenin
de tercih edileceği bir durum değildir. Bu durumda yapmamız gereken, bir olup,
güçlü olup, birbirimizle kavga etmek yerine sorunları çözmek olmalıdır.
Siyasette çözüm odaklı yaklaşımı benimsemek zorundayız. Ülke neden bu hâle
geldi, bu kadar çok sorunla neden karşı karşıya kaldık; bunların hesabını
sormak elbette bizim en doğal hakkımızdır. Ancak içinde bulunduğumuz koşullar
bu hesaplaşmayı şimdilik mümkün kılmamaktadır. 
Yüce
Türk milleti en iyiye, hatta mükemmel yönetim sistemine ve yöneticilere, böyle
bir sistemi kurup idame edecek yöneticilere en layık olan millettir. Bunu
sağlamak da şüphesiz bizim en büyük sorumluluğumuzdur. İdeallerimiz büyük ancak
imkânlarımız ve içinde bulunduğumuz koşullarsa malumumuzdur. Şüphesiz bu
noktada siyaset yapmak, riskleri iyi hesaplayıp ciddi kararlar almayı
gerektirir. Allah dağına göre kar verirmiş, böylesine zor bir coğrafyada bu
güzel vatanı korumak, bunca sorunun üstesinden gelmek Türk milletinin gücüyle
hâlledilebilecek bir çözümdür. 
OHAL
kararlarının alınmak zorunda olmadığı yarınlara kavuşmak dileğiyle Gazi Meclisi
saygıyla selamlıyorum. (MHP sıralarından alkışlar)
BAŞKAN
– Teşekkür ediyorum Sayın Depboylu.
Sayın
milletvekilleri, şimdi soru-cevap işlemi… 
LEVENT
GÖK (Ankara) – Sayın Başkan…
MEHMET
NACİ BOSTANCI (Amasya) – Sayın Başkanım…
BAŞKAN
– …gerçekleştirmeden önce…
MEHMET
NACİ BOSTANCI (Amasya) – Abdulhamit Bey, yerinden…
ABDULHAMİT
GÜL (Gaziantep) – Grubumuz adına müsaade ederseniz efendim az önceki konuyla
ilgili… 
BAŞKAN
– Yerinizden bir dakika süreyle 60’a göre söz vereyim. 
Buyurun
Sayın Gül. 
IV.- AÇIKLAMALAR (Devam)
41.- Gaziantep Milletvekili Abdulhamit Gül’ün, Anayasa’nın ilk 4
maddesiyle ilgili herhangi bir değişikliğin söz konusu olmadığına ve Milliyetçi
Hareket Partisiyle yapılmış görüşmelerde de bu konunun gündeme gelmediğine
ilişkin açıklaması
ABDULHAMİT
GÜL (Gaziantep) – Sayın Başkan, değerli milletvekilleri; Anayasa çalışmalarıyla
ilgili AK PARTİ adına yapmış olduğumuz müzakereler, görüşmeler neticesinde
Anayasa’nın ilk 4 maddesiyle ilgili herhangi bir değişiklik, herhangi bir
gündem söz konusu olmamıştır. Milliyetçi Hareket Partisiyle yapmış olduğumuz
görüşmelerde de bu konu gündeme gelmemiştir. Ne bugün ne de yarın, AK PARTİ
olarak ilk 4 maddeyle ilgili herhangi bir değişiklik konusunda bir düşüncemiz
bulunmamaktadır. Türkiye devleti bir cumhuriyettir. Laik, demokratik hukuk
devletinin teminatı AK PARTİ’dir, bu aziz milletimizdir. Hiç kimse İstiklal
Marşı’mızı, başkentimiz Ankara’yı ve ay yıldızlı al bayrağımızı ortadan
kaldıramayacaktır. (AK PARTİ sıralarından alkışlar) 
KAMİL
AYDIN (Erzurum) – Ve Türkçemizi ve Türkçemizi, Türkçemizi. 
AYTUĞ
ATICI (Mersin) – Hadi alkış, alkış!
VELİ
AĞBABA (Malatya) – İkisini de alkışlıyorsunuz; hangisi doğru?
ABDULHAMİT
GÜL (Gaziantep) – Böyle bir irade esasen az önceki değerli arkadaşımız
tarafından da ifade edilmiştir. Farklı bir durum söz konusu değildir. Rejim
değişikliği 15 Temmuzda… 
(Mikrofon
otomatik cihaz tarafından kapatıldı) 
ABDULHAMİT
GÜL (Gaziantep) – Başkanım, toparlayayım.
VELİ
AĞBABA (Malatya) – Hem İsmail Aydın’ı alkışlıyorsunuz hem Abdulhamit Gül’ü
alkışlıyorsunuz, bu nasıl iş; hangisi doğru? 
BAŞKAN
– Tamamlayın lütfen. 
ABDULHAMİT
GÜL (Gaziantep) – Sayın Başkanım, değerli milletvekilleri; Türkiye devletinin
cumhuriyet niteliği, hukuk devleti niteliği, laik bir cumhuriyet olma niteliği
asla ve asla ortadan kaldırılamayacaktır. “Rejim değişikliği” diye bugün
eleştirenler de 15 Temmuzda Türkiye devletinin rejimini değiştirmeye çalışan
bir terör örgütüne karşı bu milletin bu hayâsızca akını nasıl bir şekilde
püskürttüğünü, durdurduğunu bütün dünya görmüştür. Rejimin bekçisi aziz
millettir, AK PARTİ’dir. Kıyamete kadar, ilelebet cumhuriyet, demokrasi, laik
devlet korunacaktır. 
Bunu
arz ediyorum. (AK PARTİ sıralarından alkışlar) 
AYTUĞ
ATICI (Mersin) – Bir alkış daha, bir alkış daha! 
BAŞKAN
– Teşekkür ediyorum. 
LEVENT
GÖK (Ankara) – Sayın Başkan… 
ERHAN
USTA (Samsun) – Sayın Başkan, çok kısa… 
BAŞKAN
– Sayın Gök, Sayın Usta, sayın milletvekilleri; vereceğim söz ama şimdi her bir
sayın milletvekilinin sisteme girmesinden sonra bir karşı cevap niteliği
taşıyacak sözlerden kaçınalım. Her bir grup kendi beyanlarını ifade eder;
katılırız, katılmayız. Bunu böyle bir sistematize ettikten sonra tabii ki grup
başkan vekillerine de ben her hâlükârda söz vermeye çalışıyorum. 
Sayın
Usta, buyurun. 
42.- Samsun Milletvekili Erhan Usta’nın, Bursa Milletvekili İsmail
Aydın’ın Anayasa’nın ilk 4 maddesiyle ilgili bazı ifadelerini düzeltmesini ve
Başbakanın bununla ilgili bir açıklama yapmasını talep ettiğine ilişkin
açıklaması
ERHAN
USTA (Samsun) – Teşekkür ederim. 
Sayın
Başkan, şimdi, tabii, konuştuğumuz madde ilk 4 madde. 1’inci madde devletin
şekli, 2’nci madde cumhuriyetin nitelikleri, 3’üncü madde devletin bütünlüğü,
dili, bayrağı, Millî Marşı ve başkenti. Yani bununla ilgili nasıl bir kuşku var
da, şimdi konuşmacı durup dururken, hani böyle bir tartışma olur, bir şey olur
da bir fikir alışverişi… Akademik bir ortam değil burası. Bir Anayasa
değişikliğini konuşuyoruz. Devletin birliği ve bütünlüğü meselesi, devletin
millîliği meselesini konuşuyoruz, rejimle ilgili kısımdır bunlar. Daha doğrusu
bunları konuşmuyoruz. “Bunların hiçbir şekilde tartışılmaması gerekir.” denilen
bir ortamda bir hatibin çıkıp “Efendim, bunları koruması altına alan maddenin
konulması doğru değildir.” filan... Kusura bakmayın, burası üniversite filan
değil. Ben AKP Grubundan şunu beklerim: Burada bazı isimler geçtiğinde 300 kişi
ayağa kalkarken devletin birliği ve bütünlüğü maddesiyle ilgili kendi grubundan
birisi bir şey söylediği zaman AKP Grubunun ayağa kalkması lazım, “Olmaz böyle
bir şey.” demesi lazım, “Reddediyoruz.” demesi lazım. (CHP sıralarından
alkışlar)
(Mikrofon
otomatik cihaz tarafından kapatıldı)
TÜRABİ
KAYAN (Kırklareli) – Sayın Başkan, ceza verilmesi lazım, ceza, kapatmayı
bırakın. 
BAŞKAN
– Tamamlayın Sayın Usta.
Buyurun.
ERHAN
USTA (Samsun) – Dolayısıyla, şimdi hâlâ ben hatipten bir düzeltme… Hakikaten
bununla ilgili Sayın Başbakanın bir açıklama yapması lazım, AK PARTİ Grubunun
Genel Başkanı olarak bir açıklama yapması lazım. “Bu, hiçbir şekilde
konuşulamaz, yanlıştır.” diye bir açıklama yapılması lazım. Ben bunu Milliyetçi
Hareket Partisi Grup Başkan Vekili olarak Sayın Başbakandan talep ediyorum.
Teşekkür
ederim. (MHP ve CHP sıralarından alkışlar)
BAŞKAN
– Teşekkür ediyorum.
Sayın
Gök…
43.- Ankara Milletvekili Levent Gök’ün, AK PARTİ Grubu adına konuşan
Bursa Milletvekili İsmail Aydın’ın, iktidar partisinin rejim değişikliği
konusunda Anayasa’nın değiştirilemez maddelerini değiştirme niyetini açıkça
ortaya koyduğuna ilişkin açıklaması
LEVENT
GÖK (Ankara) – Sayın Başkan, az önce AKP Grubu adına konuşan arkadaşımız,
tesadüfi bir arkadaş değildir, AKP’nin Anayasa Komisyonunda bir üyedir ve grup
adına konuşarak gizlenen bir tuzağı çok açık bir şekilde belirtmiştir. Ben kendisine
teşekkür ediyorum. Yani herkesin bildiği ama söyleyemediği, aslında o noktaya
gideceğini herkesin gördüğü bir tabloyu arkadaşımız çok açık bir şekilde ifade
etmiştir. Cumhuriyet Halk Partisinin başından beri ısrarla durduğu rejim
değişikliği konusunda iktidar partisinin Anayasa’nın değiştirilemez maddelerini
değiştirme niyetini çok açıkça ortaya koymuştur. Bu tablo hem halkımıza hem de
bu Anayasa değişiklik teklifine destek veren herkes açısından bir ders ve
uyarıcıdır. Bence bu konuda teklife destek veren herkesin pozisyonunu tekrar
gözden geçirmesi gereken çok önemli bir sürecin içerisindeyiz. Bu sıradan bir
konuşma değildir, bir tuzak…
(Mikrofon
otomatik cihaz tarafından kapatıldı) 
LEVENT
GÖK (Ankara) – Lütfen… Tamamlıyorum.
BAŞKAN
– Tamamlayın lütfen. 
LEVENT
GÖK (Ankara) – Bu, Anayasa değişiklik teklifinin, bu projenin özü, gerçeği,
beklenen amaç, daha sonraki amaç ortaya çıkmıştır. Bir süre bu şekilde
gidildikten sonra nihayetinde nelerin yapılacağını, AKP adına konuşan
arkadaşımız, AKP Grubu adına konuşan arkadaşımız çok açık ve net anlattığı
için, ben, kendisine tekrar teşekkür ediyorum. Bu uyarıcı konuşmasının da,
halkımız ve bu konuda teklif veren herkes tarafından dikkatlice
değerlendirilmesi gerektiğinin bir kez daha altını çiziyorum. (CHP sıralarından
alkışlar) 
BAŞKAN
– Teşekkür ediyorum. 
MUSTAFA
ELİTAŞ (Kayseri) – Sayın Başkan…
BAŞKAN
– Sayın Elitaş, sistemi açıyorum, buyurun siz de. 
44.- Kayseri Milletvekili Mustafa Elitaş’ın, Ankara Milletvekili Levent
Gök’ün yaptığı açıklamasındaki bazı ifadelerine ilişkin açıklaması
MUSTAFA
ELİTAŞ (Kayseri) – Sayın Başkan, Cumhuriyet Halk Partisinin Sayın Grup Başkan
Vekili, her zaman yaptığı gibi niyet okuma içerisinde. Anayasa’nın ilk 3
maddesinde konuşmaması gereken tek parti varsa o da Cumhuriyet Halk Partisidir.
(CHP sıralarından gürültüler) Eğer Türkiye Büyük Millet Meclisi internet
sitesine girerse herkes neyin ne olduğunu görür. 
Bakın,
Anayasa’nın ilk 3 maddesi virgülü dahi değiştirilemeyecek metindir. 
CEYHUN
İRGİL (Bursa) – Bize anlatma, arkadaşına anlat.
MUSTAFA
ELİTAŞ (Kayseri) – Üzerindeki harf, “a” harfi “e” harfi bile yapılamaz, “ı”
harfi “i” harfi yapılamaz. Ama Cumhuriyet Halk Partisinin Anayasa Uzlaşma
Komisyonuna verdiği 2012 tarihli değişiklik metninde 2’nci maddede değişiklik
teklifi vardır, 3’üncü maddede değişiklik teklifi vardır. Cumhuriyet Halk
Partisinin bu konuyla ilgili…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen, açıyorum. 
MUSTAFA
ELİTAŞ (Kayseri) - … söyleyecek tek bir sözü yoktur. 
Anayasa’nın
1’inci maddesi “Türkiye Devleti bir cumhuriyettir.”
ÜNAL
DEMİRTAŞ (Zonguldak) – Kıvırmayın!
MUSTAFA
ELİTAŞ (Kayseri) – Cumhuriyetle AK PARTİ’nin hiçbir problemi yoktur ve Sayın
Başbakan söylemiştir. Rejim tartışması, isim tartışması 1923’te bitmiştir.
Anayasa’nın 2’nci maddesi “Türkiye Cumhuriyeti toplumun huzuru, millî dayanışma
ve adalet anlayışı içinde insan haklarına saygılı, Atatürk milliyetçiliğine
bağlı, başlangıçta belirtilen temel ilkelere dayanan, demokratik, laik ve
sosyal bir hukuk Devletidir.”
3’üncü
maddesi, Sayın Cumhurbaşkanının her yerde söylediği “Tek vatan, tek millet, tek
bayrak, tek devlet” ilkesinin bütünleşmiş hâlidir; “Türkiye Devleti, ülkesi ve
milletiyle bölünmez bir bütündür. -üniter yapıdır-Dili Türkçedir. Bayrağı,
şekli…” ve 3’üncü, 4’üncü maddeleri bu şekilde gidiyor. 
AK
PARTİ Grubunun Türkiye Cumhuriyeti Anayasası’nın 1’inci, 2’nci, 3’üncü
maddeleriyle ilgili herhangi bir sorunu yoktur ve bunu da başından itibaren
söylemiştir. Sayın Cumhurbaşkanı da bunu ifade etmektedir, Sayın Başbakan da
her konuda bunu söylemiştir. 
(Mikrofon
otomatik cihaz tarafından kapatıldı)
MUSTAFA
ELİTAŞ (Kayseri) – Müsaade eder misiniz?
GÜLAY
YEDEKCİ (İstanbul) – Ver, ver; düzeltme yapsın.
BAŞKAN
– Tamamlayın Sayın Elitaş, lütfen. 
MUSTAFA
ELİTAŞ (Kayseri) – AK PARTİ Grubu da bu sözünün arkasındadır. 3 maddenin
değiştirilemeyeceğini ifade eden… 4’üncü maddesi konusunda da, bu konuda fikri
açık ve nettir. Hiç kimsenin bunu sorgulamasının, niyet okumasının gereği,
ihtiyacı yoktur ve haddi de yoktur.
Teşekkür
ediyorum. 
BAŞKAN
– Teşekkür ediyorum.
ENGİN
ALTAY (İstanbul) – Sayın Başkan.
BAŞKAN
– Buyurun Sayın Altay.
Açalım
mikrofonunuzu isterseniz, ses tellerinizi fazla zorlamayın. 
ENGİN
ALTAY (İstanbul) – Olabilir, meramımı Genel Kurul da duysun. 
BAŞKAN
– Daha çok konuşacaksınız.
Buyurun.

ENGİN
ALTAY (İstanbul) – Teşekkür ederim.
Sayın
Başkan, Anayasa’nın ilk 4 maddesi, kurucu iradenin felsefesini, anlayışını
Anayasa’ya yansıtan maddeler. Bunu 12 Eylül Anayasası olarak görmekle birlikte,
biz hiçbir zaman ilk 4 maddeyi 12 Eylülün iradesi olarak görmedik; kurucu
felsefenin, kurucu iradenin yansıması, Anayasa’nın özü ve ruhu olarak gördük.
Dolayısıyla -Sayın Erhan Usta’ya çok katılıyorum, Sayın Levent Gök’e de çok
katılıyorum- bütün Türkiye’nin hassas olduğu bir konudur, Türkiye’nin
namusudur, Türkiye’nin şerefidir ama biraz önce Sayın Grup Başkan Vekili daha
önce 24’üncü Dönem Parlamentosunda kurulan Anayasa Uzlaşma Komisyonunda bizim
2’nci ve 3’üncü maddenin değiştirilmesiyle ilgili önerge verdiğimizi iddia
etmek suretiyle hem Genel Kurulun hem de kamuoyunun kafasında bir istifham
yaratmıştır; bu, bir sataşmadır, düzeltmenin ötesinde cevaba muhtaçtır.
Söz
talep ediyorum. 
MUSTAFA
ELİTAŞ (Kayseri) – Zaten cevap verdin.
BAŞKAN
– Buyurun Sayın Altay. (CHP sıralarından alkışlar) 
İki
dakika süre veriyorum, lütfen yeni bir sataşmaya meydan vermeyelim.
VIII.- SATAŞMALARA İLİŞKİN KONUŞMALAR (Devam)
4.- İstanbul Milletvekili Engin Altay’ın, Kayseri Milletvekili Mustafa
Elitaş’ın yaptığı açıklaması sırasında Cumhuriyet Halk Partisine sataşması
nedeniyle konuşması
ENGİN
ALTAY (İstanbul) – Sayın milletvekilleri, sizleri tenzih ediyorum ama Adalet ve
Kalkınma Partisinin kimi üst düzey yöneticilerinin laiklikle ve Atatürk’le
sorunu olmadığı söylenemez. Nitekim, bu konuda böyle özel bir polemik yaratacak
değilim. Bugün bu hâle gelmişseniz bununla da iftihar ederiz yani gelmişlerse.
Ama şu anda sayın milletvekilimin yaptığı bir konuşma, sizin, Adalet ve
Kalkınma Partisinin yönetiminin bu konuda Anayasa’yla ilgili gerçek niyetini,
arka beynini gün yüzüne çıkarmıştır. 
EJDER
AÇIKKAPI (Elâzığ) – Ne alakası var?
NİHAT
ÖZTÜRK (Muğla) – Nereden çıkartıyorsun ya?
ENGİN
ALTAY (Devamla) - Bir suçluluk telaşı içindesiniz. Bu suçluluk telaşınızı
Cumhuriyet Halk Partisine iftira atmaya kalkarak kapatamazsınız. 
Ben
iki gün önce de söyledim: Anayasa’nın her maddesi değişir. Anayasa’yı Anayasa
yapan kurucu felsefenin, kurucu iradenin anlayışının içinde olup olmamasıyla
ilgilidir. İlk 4 madde, kurucu iradeyi ve kurucu felsefeyi temsil eder. Yani
Çanakkale’de, İnönü’de, Dumlupınar’da, Afyon’da, Sakarya’da düşmanla topa karşı
süngüyle savaşan bu milleti temsil eder, Ulusal Kurtuluş Savaşı’nı temsil eder.
Adalet ve Kalkınma Partisinin kimi yöneticilerinin “Bu millet isterse laiklik
elden gider tabii.” sözleri hafızamızda ve Anayasa’nın 2’nci maddesi de devleti
ve cumhuriyeti tanımlarken laik niteliğine vurgu yapmaktadır. Hiç boşuna
anlatmayın, biz sizin böyle olduğunuzu yani yönetiminizin böyle olduğunu, bu
anlayışta olduğunu zaten biliyoruz. 
NİHAT
ÖZTÜRK (Muğla) – Nereden biliyorsun?
ENGİN
ALTAY (Devamla) - Umarım, sizin bu anlayışınızın böyle olduğunu unutanların da
bu anlayış tekrar akıllarına gelmiştir.
Teşekkür
ederim. (CHP sıralarından alkışlar)
MEHMET
ERDOĞAN (Gaziantep) – “Beni aldattı.” diyen, alçaklık yapıyor. İftira ediyor
efendim, alçaklık yapıyor! 
BARIŞ
YARKADAŞ (İstanbul) – Anayasa Mahkemesi kararından biliyoruz. 
MUSTAFA
ELİTAŞ (Kayseri) – Sayın Başkan, yine Sayın Altay bizim niyetimizi okuyarak “AK
PARTİ’nin temsilcilerinin görüşleri, yöneticilerinin görüşleri…” bu şekilde
ifade etmiştir. İzin verirseniz…
BAŞKAN
– Buyurun Sayın Elitaş. (AK PARTİ sıralarından alkışlar)
Ama
şu tartışmayı bitirelim lütfen. Meram anlaşıldı, her grup…
5.- Kayseri Milletvekili Mustafa Elitaş’ın, İstanbul Milletvekili Engin
Altay’ın sataşma nedeniyle yaptığı konuşması sırasında Adalet ve Kalkınma
Partisine sataşması nedeniyle konuşması
MUSTAFA
ELİTAŞ (Kayseri) – Sayın Başkan, değerli milletvekillerim; tekrar ediyorum;
Anayasa’nın ilk 3 maddesinin değişemeyeceğiyle ilgili söz hakkı olmayan tek
parti Cumhuriyet Halk Partisidir. (AK PARTİ sıralarından alkışlar, CHP
sıralarından gürültüler)
ÜNAL
DEMİRTAŞ (Zonguldak) – O nasıl oluyor?
MUSTAFA
ELİTAŞ (Devamla) – YouTube’a girin, YouTube’a girin. Sayın Altay, tekrar
ediyorum; YouTube’a girin. 26 Ekim 2015, Sayın Genel Başkanınız, Sayın
Kılıçdaroğlu, IMC Televizyonunda bir mülakatta diyor ki…
CEYHUN
İRGİL (Bursa) – Ya, biz on beş dakika önce kulağımızla duyduk. 
LEVENT
GÖK (Ankara) – Ya, iftira atarak yapma! Arkadaşın ne söyledi, ona cevap ver ya.
Arkadaşın ne söyledi ya.
MUSTAFA
ELİTAŞ (Devamla) – “1’inci, 2’nci, 3’üncü maddeyle ilgili değiştirilmesine ne
diyorsunuz?” “Olabilir tabii.” Bir Genel Başkan boş bulunup bunu söyleyemez.
LEVENT
GÖK (Ankara) – Ortaya çıkardığınız tabloya bak. Ne “Olabilir!” Yalan
söylüyorsun! Hiç de öyle değil.
MUSTAFA
ELİTAŞ (Devamla) – Aç YouTube’a bak. Aç YouTube’a bak.
LEVENT
GÖK (Ankara) – Hiç de öyle değil. Yakalandınız, şimdi yakalandınız. Niyetiniz
ortaya çıktı, niyetiniz. 
MUSTAFA
ELİTAŞ (Devamla) – Bir Genel Başkan boş bulunup bunu söyleyemez, Genel
Başkanlık makamına oturan birisi bunu ifade edemez. 
LEVENT
GÖK (Ankara) – Yakalandınız, yakalandınız. 
MUSTAFA
ELİTAŞ (Devamla) – Yine, bakın, 2012 tarihindeki Anayasa uzlaşma konusundaki
metniniz, 2’nci maddedeki bir kelimeyi değiştiriyorsunuz.
LEVENT
GÖK (Ankara) – Yakalandınız, yakalandınız. İftiraya bak! İftiraya bak,
iftiraya! Bunların hepsi iftira! Hepsi iftira! Hepsi iftira! İftira atıyorsun!
Yalan söylüyorsun, yalan!
MUSTAFA
ELİTAŞ (Devamla) – Anayasa’nın 2’nci maddesindeki bir kelimeyi
değiştiriyorsunuz. Sayın Baykal’ın Hükûmette olduğu dönemde Anayasa’nın
Başlangıç ilkesindeki hükmü değiştiriyorsunuz. Siz bu konuda tek söylenmeyecek…
LEVENT
GÖK (Ankara) – Anayasa’nın laikliğini değiştireceksiniz. Rejim değişikliği
yapacaksınız. İftira atıyorsun! İftira atıyorsun! İftiracısın sen! MHP’yi de
kandırıyorsunuz! MHP’yi de kandırıyorsunuz!
MUSTAFA
ELİTAŞ (Devamla) – Niyet okuyarak değil, belgelerle söylüyorum. Girin
YouTube’a, “Kılıçdaroğlu Anayasa 2’nci, 3’üncü madde” diye bakın, Sayın Kılıçdaroğlu’nun
söylediği meseleyi duyarsınız. 
LEVENT
GÖK (Ankara) – Bırak sen bunları, bırak. Bırak bunları, bırak bunları. Sen
arkadaşının ne söylediğine bir bak, arkadaşının ne söylediğine bak. 
MUSTAFA
ELİTAŞ (Devamla) – Onu da bırakın, TBMM internet sitesine girin, deyin ki…
Cumhuriyet Halk Partisinin Anayasa değişiklik metninde 2’nci maddede değişiklik
var mı yok mu görün. 
LEVENT
GÖK (Ankara) – Demek ki şimdiden sonra değiştireceksiniz öyle mi? Laikliği
değiştireceksiniz, rejimi değiştireceksiniz; ona cevap ver, ona. Ona cevap ver.
Ona cevap ver.
MUSTAFA
ELİTAŞ (Devamla) – AK PARTİ Grubunun temsilcileri burada. Bizim 1’inci, 2’nci,
3’üncü maddeyle ilgili herhangi bir çekincemiz yok ve bunu laik sistemle
ilgili, benim inancımın sigortası, garantisi olarak görüyoruz. 
LEVENT
GÖK (Ankara) – Yakalandınız, yakalandınız. 
MUSTAFA
ELİTAŞ (Devamla) – Sayın Gök… 
LEVENT
GÖK (Ankara) – Bakın, yakalandılar bunlar, yakalandılar.
MUSTAFA
ELİTAŞ (Devamla) – Sayın Gök, siz niye böyle yapıyorsunuz? 
LEVENT
GÖK (Ankara) – Sen yakalandın, yakalandın. Rejim değişikliği, laikliği
kaldıracağınızı itiraf ediyor arkadaşınız; itiraf ediyor, itiraf ediyor. 
MUSTAFA
ELİTAŞ (Devamla) – Niye büyük bir tepki gösteriyorsunuz? Doğruları dinlemek
sizi niye korkutuyor? 
(Mikrofon
otomatik cihaz tarafından kapatıldı) 
MUSTAFA
ELİTAŞ (Devamla) – Niye korkutuyor? 
LEVENT
GÖK (Ankara) – Yakalandınız. 
MUSTAFA
ELİTAŞ (Devamla) – Değerli milletvekilleri, Cumhuriyet Halk Partisinin bu konuda
söz hakkı yoktur. 
Yüce
heyetinizi saygıyla selamlıyorum. (AK PARTİ sıralarından alkışlar)
BAŞKAN
– Teşekkür ediyorum. 
LEVENT
GÖK (Ankara) – Yakalandın Elitaş, yakalandın. 
MUSTAFA
ELİTAŞ (Kayseri) – Bak, YouTube’a bak.
LEVENT
GÖK (Ankara) – Yakalandınız, yakalandınız. Siz samimi değilsiniz, gerçekçi
değilsiniz.
MUSTAFA
ELİTAŞ (Kayseri) – İstersen sana mail atayım da gör.
BAŞKAN
- Sayın milletvekillileri, her grup kendi iradesiyle, kendi ifadeleriyle konuya
yaklaşımını ifade etti.
LEVENT
GÖK (Ankara) – Bak, arkadaşın ne konuştu? Ne konuştu orada?
MEHMET
ERDOĞAN (Gaziantep) – Hem suçlusunuz hem güçlü be. Hem iftira ediyorsunuz…
BAŞKAN
- Bence bu konu yeterince açıklığa kavuştu.
LEVENT
GÖK (Ankara) – Olur mu Sayın Başkan? Bir rejim değişikliğini konuşuyoruz.
ENGİN
ALTAY (İstanbul) – Sayın Başkan…
BAŞKAN
- Buyurun Sayın Altay.
Ama
hangisini dinleyeceğim bilmiyorum.
LEVENT
GÖK (Ankara) – Engin Bey’i dinleyeceksiniz.
BAŞKAN
- Biriniz ayaktasınız, biriniz yerinizde bağırıyorsunuz. Ben kimi dinleyeceğim?
LEVENT
GÖK (Ankara) – Ayakta olanı dinleyin.
MEHMET
ERDOĞAN (Gaziantep) – İşiniz gücünüz palavra ya, palavracısınız hepiniz ya.
BAŞKAN
- Buyurun Sayın Altay, sizi dinliyorum, lütfen.
ENGİN
ALTAY (İstanbul) – Sayın Genel Başkanımızın bir televizyon konuşmasındaki
mülakatını ben de dinledim. Burada Sayın Elitaş mülakatı tahrif etmek suretiyle
Genel Kurulda ve kamuoyunda yanlış bir algı oluşmasına yönelik bir mizansen
ayarladı. Buna cevap vermek istiyorum.
BAŞKAN
– Buyurun Sayın Altay. (CHP sıralarından alkışlar)
6.- İstanbul Milletvekili Engin Altay’ın, Kayseri Milletvekili Mustafa
Elitaş’ın sataşma nedeniyle yaptığı konuşması sırasında CHP Grup Başkanına
sataşması nedeniyle konuşması
ENGİN
ALTAY (İstanbul) – Şimdi, o programı ben de sosyal medyadan gördüm.
MEHMET
ERDOĞAN (Gaziantep) – Yakıştı mı size, bizi suçluyordunuz?
ENGİN
ALTAY (Devamla) – Bu, biraz hani bir “evet-hayır” yarışması vardır ya, “katiyen
o iki kelimeyi demeyeceksin” gibi ya da her şeye hep “evet” diyeceksin.
MEHMET
ERDOĞAN (Gaziantep) – Hem gördüm… Ne kılıf uyduracaksın?
ENGİN
ALTAY (Devamla) – Ya, bir sesini kes!
MEHMET
ERDOĞAN (Gaziantep) – Ne keseceğim lan, hakaret ediyorsun!
ENGİN
ALTAY (Devamla) – Şimdi, orada peş peşe sorular soruluyor. İşte “YÖK kalksın
mı?” “Evet.” Demokratikleşme, demokratikleşmeyle ilgili adımlar… Sunucu
soruyor: “Anayasa değişsin mi?” “Tabii.” “YÖK kalksın mı?” “Tabii.” Sunucu
orada… Genel Başkan temel hak ve özgürlüklere yönelik değişimlerle ilgili
bağlaç anlamında “tabii” kelimelerini peş peşe kullanıyor ve siz buradan bir
şey çıkarıyorsunuz.
MEHMET
ERDOĞAN (Gaziantep) – Savunamazsın burada, bu yeterli değil. Bu yeterli savunma
değil. Bu savunma yeterli değil.
ENGİN
ALTAY (Devamla) - Buradan bir şey çıkarmaya kalkarsanız…
MEHMET
ERDOĞAN (Gaziantep) – Bu savunma yeterli değil.
ENGİN
ALTAY (Devamla) - …Recep Tayyip Erdoğan’ın, Abdullah Gül’ün ve benzeri,
Atatürk’le, laiklikle ilgili söylediklerini buraya koyarsak, burada söylersek
yüzünüz kızarır.
MEHMET
ERDOĞAN (Gaziantep) – Niye tepki gösterdin bize?
ENGİN
ALTAY (Devamla) - Ancak Sayın Genel Başkan o dönemde -öncesinde, sonrasında- o
tartışmaların olduğu dönemde herkes bilir, Türkiye hatırlar ki eline bu
Anayasa’yı alarak Türkiye Odalar ve Borsalar Birliği Genel Kurulunda bu 4
maddeyi tek tek okumak suretiyle Cumhuriyet Halk Partisinin varlığında,
mevcudiyetinde bu 4 maddeyi değiştirmeye kimsenin ama kimsenin gücünün
yetmeyeceğini bütün Türkiye ve dünya kamuoyuna beyan etmiştir. (CHP
sıralarından alkışlar)
MUSTAFA
ELİTAŞ (Kayseri) – Gaf yaptı yani orada, farkında değil.
ENGİN
ALTAY (Devamla) - Efendim, televizyonda sunucuların, spikerlerin, habercilerin
yaptığı o tuzak soru dizisi içindeki bir “tabii” kelimesi size bir şey
kazandırmaz.
MUSTAFA
ELİTAŞ (Kayseri) – Sizin televizyonunuz, sizin.
ENGİN
ALTAY (Devamla) - Güzel bir şey oldu, ben Sayın Aydın’a çok teşekkür ediyorum,
iktidar partisine mensup milletvekilimize.
MEHMET
MUŞ (İstanbul) – Kılıçdaroğlu açıklama yapsın.
ENGİN
ALTAY (Devamla) – AKP’nin özünün ve ruhunun, Türkiye Cumhuriyeti’ni kuranların…
MUSTAFA
ELİTAŞ (Kayseri) – Kılıçdaroğlu açıklama yapacak. Ne demek istediğini
anlatacak.
ENGİN
ALTAY (Devamla) – …özüyle ve ruhuyla aynı olmadığını itiraf etti.
MEHMET
MUŞ (İstanbul) – Kılıçdaroğlu açıklama yapsın.
ENGİN
ALTAY (Devamla) – Saygıyla selamlıyorum. (CHP sıralarından alkışlar)
MUSTAFA
ELİTAŞ (Kayseri) – Kılıçdaroğlu açıklama yapacak. “Ben gaf yaptım, yanıldım,
duymadım.” diyecek, onu açıklayacak.
LEVENT
GÖK (Ankara) – Açıklamayı İsmail Aydın yaptı.
İSMAİL
AYDIN (Bursa) – Sayın Başkan…
BAŞKAN
– Sayın Aydın, sizin söz talebiniz var.
İSMAİL
AYDIN (Bursa) – Efendim, sayın hatip az önce ismimi de zikrederek söylemediğim
bir şeyi… 
BAŞKAN
– Buyurun size de iki dakika süre veriyorum. 
Lütfen
bu konuyu toparlayalım artık.
7.- Bursa Milletvekili İsmail Aydın’ın, Ankara Milletvekili Levent
Gök’ün yerinden sarf ettiği bazı ifadeleri sırasında şahsına sataşması
nedeniyle konuşması
İSMAİL
AYDIN (Bursa) – Değerli arkadaşlar, az önceki konuşmamı konuşma metnimden aynen
ifade ediyorum: “Tali kurucu Meclis ve asli kurucu Meclis ayrımını kabul
etmediğimi belirtiyorum.” 
ÖZGÜR
ÖZEL (Manisa) – Bak!
İSMAİL
AYDIN (Devamla) – Aynen okuyorum: “Ben de 1982 Anayasası’nın ilk 4 maddesinin
Anayasa’mızda mutlaka olması gerektiğini düşünüyorum ancak bir hukukçu olarak,
teorik olarak Anayasa’nın değiştirilemez maddesi olmasını kabul etmiyorum.”
Bütün metin bu. (CHP sıralarından "Yuh!" sesleri, gürültüler, sıra
kapaklarına vurmalar) 
BAŞKAN
– Bir saniye arkadaşlar, ne oluyor?
İSMAİL
AYDIN (Devamla) – Şimdi, kıymetli arkadaşlar, bakınız, az önceki ifademde de
şimdiki ifademde de Anayasa’nın değiştirilmez 4 maddesinin mutlaka Anayasa’da
olması gerektiğini ben de ifade ettim. 
ERKAN
AKÇAY (Manisa) – Sayın Başkan, böyle bir rezalet olur mu ya?
İSMAİL
AYDIN (Devamla) – AK PARTİ Grubu olarak da bu 4 maddenin Anayasa’da olmasının
teminatı bizleriz. 
ÖZKAN
YALIM (Uşak) – Bu 4 maddeyi kimse değiştiremez. 
İSMAİL
AYDIN (Devamla) – Hepinizi saygıyla selamlıyorum. (AK PARTİ sıralarından
alkışlar)
LEVENT
GÖK (Ankara) – Böyle şey olur mu ya? 
İsmail,
sözlerin burada. AKP Grubu adına teşekkür ediyorum sana İsmail, konuşmandan
dolayı teşekkür ediyorum. 
ÖZKAN
YALIM (Uşak) – Yazıklar olsun! Yuh!
BAŞKAN
– Bir saniye arkadaşlar.
ERHAN
USTA (Samsun) – Sayın Başkan…
BAŞKAN
– Buyurun Sayın Usta.
ERHAN
USTA (Samsun) – Sayın Başkan, hatip düzeltti mi, pekiştirdi mi anlayamadık biz.
Hatip konuşmasını düzelteceğini ifade etti fakat pekiştirdi. Yani, AKP Grubunun
ciddi şekilde bir açıklama yapması gerekiyor.
BAŞKAN
– Şimdi, Sayın Usta, bakın, Adalet ve Kalkınma Partisi Grubu adına gerek Sayın Bostancı
gerek Sayın Elitaş defalarca açıklamalarda bulundu. (CHP ve MHP sıralarından
gürültüler) 
VELİ
AĞBABA (Malatya) – Avukatı mısın?
MEHMET
ERDOĞAN (Gaziantep) – Kılıçdaroğlu da çıksın açıklama yapsın.
BAŞKAN
– Her bir siyasi parti grubu temsilcisi, grup adına konuşmalarını yaptı.
Dolayısıyla, ne olursunuz, her grubun fikri de zikri de net, berrak ortadadır,
takdir de kamuoyunundur. Bu süreçle ilgili tartışmayı uzatmak niyetinde
değiliz. Anayasa’nın mevcut 4’üncü maddesi hükmü çok açık ortadadır zaten. İlk
3 maddesinin değiştirilemeyeceği, hatta değiştirilmesinin teklif dahi
edilemeyeceğini Anayasa emir altına almıştır, buyruk altına almıştır.
ÖZKAN
YALIM (Uşak) – O zaman cezasını verin bunun, cezasını verin ya!
BAŞKAN
- Bu konunun tartışılacak başka bir yönü yoktur diyorum. 
Birleşime
beş dakika ara veriyorum. 
Kapanma Saati: 18.13
ÜÇÜNCÜ OTURUM
Açılma Saati:
18.34
BAŞKAN: Başkan
Vekili Ahmet AYDIN
KÂTİP ÜYELER:
Özcan PURÇU (İzmir), Ömer SERDAR (Elâzığ)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 58’inci Birleşiminin
Üçüncü Oturumunu açıyorum.
447
sıra sayılı Kanun Teklifi’nin görüşmelerine devam ediyoruz. 
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447) (Devam)
BAŞKAN
– Komisyon ve Hükûmet yerinde. 
12’nci
madde üzerinde İç Tüzük’ün 72’nci maddesi kapsamında verilmiş bir önerge
vardır, okutup oylarınıza sunacağım. 
Türkiye Büyük Millet
Meclisi Başkanlığına
İç
Tüzük’ün 72’nci maddesi gereğince 12’nci madde görüşmelerinin devamını talep
ederiz. 
 Levent
Gök Engin Altay  Hüseyin
Çamak
 Ankara
 İstanbul Mersin

 Barış
Yarkadaş Tufan Köse
 İstanbul Çorum
BAŞKAN
– Önergeyi kabul edenler…
III.- YOKLAMA
(CHP
sıralarından bir grup milletvekili ayağa kalktı) 
LEVENT
GÖK (Ankara) – Yoklama talebimiz var efendim. 
BAŞKAN
– Bir yoklama talebi var, o talebi karşılayacağım. 
Sayın
Baykal, Sayın Altay, Sayın Tezcan, Sayın Gök, Sayın Çam, Sayın Çamak, Sayın
Karadeniz, Sayın Emir, Sayın Şeker, Sayın Akın, Sayın Kayan, Sayın Tanal, Sayın
İlgezdi, Sayın İrgil, Sayın Torun, Sayın Kayışoğlu, Sayın Hürriyet, Sayın Arık,
Sayın Aydın, Sayın Gaytancıoğlu, Sayın Budak. 
Evet,
şimdi yoklama için üç dakika süre veriyorum ve yoklama işlemini başlatıyorum. 
(Elektronik cihazla yoklama yapıldı) 
BAŞKAN
– Toplantı yeter sayısı vardır.
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447) (Devam)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Sayın
milletvekilleri, sisteme giren sayın milletvekillerimizin isimleri yoklamadan
dolayı silinmiş bulunuyor, dolayısıyla tekrar sisteme girerlerse soru-cevap
işlemini gerçekleştireceğiz. 
Söz
sırası, Sayın Aydın, Sayın Topal, Sayın Gürer, Sayın Atıcı, Sayın Gaytancıoğlu,
Sayın Torun, Sayın Tüm, Sayın Tarhan… Böyle gidiyor ama beş dakika süreyle söz
vereceğim.
Soru-cevap
işlemini başlatıyorum.
Sayın
Aydın, buyurun.
ERKAN
AYDIN (Bursa) – Teşekkür ederim Sayın Başkan.
“Demokratik
ülkelerde hukukun evrensel ilkelerine saygı ve hak arama yollarının açık
tutulması, kanun önünde eşitlik, bireysel hak ve özgürlüklerin korunması,
idarenin hukuka bağlılığının sağlanması temel değerlerdir. Demokrasi, millete
hizmet için yapılan siyasi bir yarış ve hoşgörü rejimidir. Bu rejimde kimsenin
diğerlerine göre üstün hak ve imtiyazı yoktur. Demokrasi meşruiyetini halkın
özgür iradesinden alır.” 
Sayın
Bakan, bilmem bu görüşlere ne kadar katılıyorsunuz ama şunu biliniz ki bu
alıntıyı sizi eleştiren bir makaleden almadım. Nereden aldım biliyor musunuz?
Partinizin kuruluş beyannamesinden aldım. On dört yıl önce -nereden nereye
gelmişsiniz- 2003’te bu beyannamede mi takiye yaptınız yoksa bugün mü
yapıyorsunuz? 
Sorum:
2003’teki beyannameniz mi asıl olan yoksa bugün “İlk 4 madde de değişebilir.”
diyen fikriniz mi? (CHP sıralarından alkışlar) 
BAŞKAN
– Sayın Topal, buyurun.
SERKAN
TOPAL (Hatay) – Teşekkür ediyorum Sayın Başkan.
FETÖ’cü
hainler başarılı olsaydı ülkemizde ne olurdu? OHAL ilan edilirdi. En demokratik
hak olan gösteri ve yürüyüşler yasaklanırdı. Ekonomi rayından çıkardı, dolar
patlama yapardı. Gazete, dergi ve televizyonlar kapanırdı. Gazeteciler,
milletvekilleri ve muhalif olanlar tutuklanırdı. Üniversitelere aday dahi
olmayan rektörler atanırdı. Muhaliflere cadı avı başlar, kâbus gibi günler
yaşanırdı. Anayasa değiştirilir, dikta rejimi kurulurdu. Allah’a şükür birlikte
engelledik, milletçe verilmiş sadakamız varmış, cümleten tekrar geçmiş olsun. 
Sayın
Bakan, siz de böyle düşünüyor musunuz? Darbe engellenmesine rağmen bütün
bunları yaşıyor muyuz? 
Teşekkür
ediyorum.
BAŞKAN
– Sayın Gürer…
ÖMER
FETHİ GÜRER (Niğde) – Teşekkürler Sayın Başkan. 
Rejimi
değiştiren, adı “Cumhurbaşkanlığı” olarak ifade edilen başkanlıkla ülke
geleceği belirsizliğe sürüklenmektedir. Farklı açıklamalardan anlaşılıyor ki bu
değişiklikle yetinilmeyecektir, yeni fiilî durumlar yaratılarak yeni
değişiklikler yapılabilecektir. Meclis çoğunluğu… Ki AKP sözcüleri
televizyonlarda iki partili bir sistem olacağını ifade etmektedirler. Bu
durumda ilk 4 madde dâhil değiştirilmeyen madde kalmayacaktır. 
12’nci
madde olağanüstü hâl ilanıyla ilgilidir. Bakanlar Kurulunun olağanüstü hâl
yetkisi dahi başkana geçmektedir. Asgari bir tartışma ve kolektif karar alma
olanağı dahi yok edilmektedir. Anayasa değişikliğiyle tüm yetkileri alan ve
Meclis çoğunluğuna sahip bir tek adamın ilk 4 maddeyi değiştirmemesinin önünde
hangi engel kalmaktadır?
Teşekkür
ederim Başkan.
BAŞKAN
– Sayın Atıcı…
AYTUĞ
ATICI (Mersin) – Değerli arkadaşlar, AKP’li milletvekilleri zaman zaman ve
çeşitli vesilelerle Anayasa’nın ilk 4 maddesinin değişebileceğini ya doğrudan
ya da ima yoluyla söylemektedir. Bugün AKP grubu adına konuşan sözcü açıkça ilk
4 maddenin değişmez olmadığını söyleyerek AKP’nin gerçek niyetini ortaya
koymuştur. Bu yetmez, Sayın Ahmet İyimaya bu Anayasa değişikliğinden sonra
aynen şöyle diyor: “Geçiş süreci bizim en büyük öğretmenimiz olacaktır.” Yani
diyor ki: Bu daha başlangıç. Esas bombayı Cumhurbaşkanının Hukuk Başdanışmanı
patlatıyor, diyor ki: “Bu Anayasa değişikliği ihtiyacı tam olarak karşılamıyor,
yeni anayasa ihtiyacımız bu değişiklikten sonra daha güçlü hâle gelecek. Gelecekte
çok farklı siyasi aktörler de yeni anayasal sistemin değişikliğinde rol
alabilir.” Yani kısaca AKP diyor ki: “Bu daha başlangıç, laik cumhuriyeti
yıkmaya devam.” (CHP sıralarından alkışlar)
BAŞKAN
– Sayın Gaytancıoğlu…
OKAN
GAYTANCIOĞLU (Edirne) – Teşekkür ederim Sayın Başkan.
Biz
Cumhuriyet Halk Partisi olarak sürekli söylüyorduk, AKP’ye göre sistem
değişecekti, bizi, cumhuriyeti kuran ve korumak için ant içmiş cumhuriyet
sevdalılarını ikna etmek mümkün değildi ama işte biraz önce herkes gördü, AKP
Anayasa Komisyonu üyesi, 3 defa, ilk 4 maddenin değiştirilebilir olduğunu
söyledi. Buna ne denir biliyor musunuz? Takke düştü, kel göründü. (CHP
sıralarından alkışlar) 
BAŞKAN
– Son olarak, Sayın Torun…
SEYİT
TORUN (Ordu) – Anayasa’da “Değiştirilemez.” denen ilk 4 maddenin
değiştirilebileceğini, AKP Grubu adına söz alan hatip bunu ifade etti. Bu,
Meclis tutanaklarında da mevcuttur. Bu bir dil sürçmesi değildir, belgeyle de
kanıtlıdır. Bu ifade AKP’nin bu anlamdaki gerçek düşüncesini de ifade
etmektedir. Buna karşılık buradaki grup başkan vekillerinin açıklaması yeterli
değildir, Sayın Başbakanın bu konuya mutlaka bir açıklama getirmesi gereklidir.
Teşekkür
ederim.
BAŞKAN
– Şimdi soruları cevaplandırmak üzere sözü Adalet Bakanı Sayın Bekir Bozdağ’a
bırakıyorum.
Buyurun
Sayın Bozdağ.
ADALET
BAKANI BEKİR BOZDAĞ (Yozgat) – Sayın Başkan, değerli milletvekilleri; AK PARTİ
kuruluş bildirgesi ve programı, tüzüğüyle yola çıktığında milletimiz ve
devletimiz için neleri gerçekleştirmeyi hedeflediğini Türkiye kamuoyuyla paylaşmıştır.
Zaman zaman yaptığı kongrelerde, yapılan seçimlerde seçim beyannamelerinde de,
Hükûmet programlarında da milletimiz ve devletimizin yararına, hayrına atılacak
adımlara dair taahhütlerini Türkiye kamuoyuyla paylaşmıştır. Biz bugüne kadar
milletimize takdim ettiğimiz taahhütlerimizin arkasında olduk, onları
gerçekleştirmeye çalıştık, bundan sonra da gerçekleştirmeye devam edeceğiz. 
Hükûmetlerimiz
döneminde hukuk devletini güçlendirici çok ciddi adımlar atıldı. Hak arama
yollarının önündeki engeller bizim dönemimizde kaldırıldı. Hatırlarsanız,
Anayasa’nın 90’ıncı maddesinin sonuna, usulüne göre yürürlüğe konulmuş insan
haklarına ilişkin sözleşmeler ile iç hukukun çatışması hâlinde uluslararası
sözleşmelerin üstün olacağını Anayasa kuralı hâline AK PARTİ iktidarları
döneminde bu Parlamento getirdi, ki bu hukuk devleti ve insan hakları
bakımından son derece tarihî öneme sahip büyük bir adımdır. Yine, Anayasa
Mahkemesine bireysel başvuru yollarını getirerek hak arama yollarını çoğalttık.
Bireysel başvuru, pek çok hak ihlallerinin Avrupa İnsan Hakları Mahkemesine
gitmeden önce önlenmesini sağladı, Anayasa Mahkememizi âdeta insan hakları
mahkemesine dönüştürdü. Yine, Kamu Denetçiliği Kurumunu kurduk, o da idarenin
işleyişiyle ilgili şikâyetleri incelemekte ve karara bağlamaktadır, ki bu da
hukuk sistemimize girmiş yeni bir hak arama yoludur. Yine, Kolluk Gözetim
Komisyonunu kurduk, bu da son derece önemli. Kişisel Verileri Koruma Kurulu
kurduk, bu da son derece önemli. İnsan Hakları ve Eşitlik Kurumunu kurduk, bu
da son derece önemli. Bunların hepsi insan hakları bakımından hak arama
yollarını çoğaltan önemli, tarihî adımlardır.
Ayrıca,
hatırlarsanız, daha önce YAŞ kararlarına karşı, meslekten ihraç kararlarına
karşı yargı yolu kapalıydı, ona yargı yolunu açtık. Hâkimler ve Savcılar Yüksek
Kurulunun meslekten ihraç kararlarına karşı yargı yolu kapalıydı, ona da yargı
yolu açıldı. Memurların aldığı uyarma ve kınama
kararlarına karşı yargı yolu kapalıydı, buna da yargı yolunu açtık. 12 Eylül
1980 darbesini gerçekleştirenlerin yargılanmasını engelleyen geçici madde 15’i
yürürlükten kaldırarak darbecilerin ilk defa yargının önüne çıkmasının yolunu
açtık.
ÖMER
FETHİ GÜRER (Niğde) – Sonuç?
ADALET
BAKANI BEKİR BOZDAĞ (Yozgat) – Şimdi bu düzenlemeyle de, Cumhurbaşkanının tek
başına yaptığı işlemlere karşı yargı yolu kapalı, buna yargı yolu açılıyor.
Cumhurbaşkanının resen imzaladığı emir ve kararlara karşı yargı yolu kapalı,
buna da yargı yolu açılıyor. Bunlar demokratik devleti, hukuk devletini
güçlendiren adımlar değil midir?
İBRAHİM
ÖZDİŞ (Adana) – Hangisini açtınız, ne alaka? Matematik olarak mümkün değil, hiç
alakası yok, kandırmayın milleti.
ADALET
BAKANI BEKİR BOZDAĞ (Yozgat) – Bunların hepsi demokratik devleti, hukuk
devletini güçlendiren adımlardır. Bunları, hukuk devletine nakisa getiren
noksanlıkları kaldırdık, daha iyi hâle getirdik ve getiriyoruz hep beraber, son
derece önemli. 
Doğru,
demokraside meclis de, ülkeyi yönetenler de meşruiyetini anayasadan ve halkın
iradesinden alırlar. Şu andaki sistemde halk doğrudan yöneticilerini seçme
hakkına sahip mi? Değil. Egemenlik millete ait ama egemenliği millet sadece
yasama üyelerini seçerken kullanıyor. Yasama üyeleri de kendi içinden yürütmeyi
çıkarıyor. Şimdi, bu teklif neyi getiriyor? Vatandaşa yasama üyelerini doğrudan
seçme hakkının yanında, yürütmeyi de doğrudan seçme ve belirleme yetkisi
veriyor. 
İBRAHİM
ÖZDİŞ (Adana) – Bir tek kişiye veriyorsunuz, vatandaşa değil Sayın Bakan, bir
tek kişiye veriyorsunuz. 
ADALET
BAKANI BEKİR BOZDAĞ (Yozgat) – Yasamayı değiştirme yanında yürütmeyi de
doğrudan değiştirme ve görevine son verme yetkisi veriyor. Bu, millî egemenliği
de güçlendiren bir adımdır, demokrasiyi de güçlendiren bir adımdır. Bu son
derece önemli bir düzenlemedir bu açıdan ve cumhuriyetimizin demokratik devlet,
hukuk devleti niteliğini güçlendirmektedir. 
Daha
önce de ifade ettik, bugün bir kez daha tekrarlıyorum çünkü sürekli aynı soru
tekrarlanıyor, cevabın tekrarından da kimsenin rahatsız olmamasını özellikle
rica ediyorum. 
İBRAHİM
ÖZDİŞ (Adana) – Ama doğru değil.
ADALET
BAKANI BEKİR BOZDAĞ (Yozgat) – Bu, bir hükûmet sistemi değişikliğini
gerçekleştiren tekliftir; rejim değişikliğini öngören, gerçekleştiren bir
teklif değildir.
İBRAHİM
ÖZDİŞ (Adana) – Rejim değişikliği Sayın Bakan, rejim değişikliği.
ADALET
BAKANI BEKİR BOZDAĞ (Yozgat) – Türkiye devletinin yönetim şekli cumhuriyettir
ve cumhuriyetin nitelikleri 2’nci maddede düzenlenmektedir. 
AYTUĞ
ATICI (Mersin) – İran’da da cumhuriyet var, Libya’da da cumhuriyet var.
Cumhuriyetin içini boşalttınız. 
ADALET
BAKANI BEKİR BOZDAĞ (Yozgat) – Bu teklifin içerisinde cumhuriyetin
niteliklerini değiştiren, devletin yönetim şeklini değiştiren bir madde olmuş
olsaydı, o zaman belki rejim değişikliği tartışması yapılabilirdi…
İBRAHİM
ÖZDİŞ (Adana) – İlk 4 madde, ilk 4 madde. Sayın Bakan, rejim değişikliği
yapıyorsunuz.
BAŞKAN
– Sayın Özdiş, sesiniz çok gür çıkıyor maşallah.
ADALET
BAKANI BEKİR BOZDAĞ (Yozgat) – …ama bu teklifte ne devletin yönetim şekli ne de
yönetim şekli olan cumhuriyetin nitelikleri değiştirilmektedir. 
AYTUĞ
ATICI (Mersin) – Açıkça değiştiriyorsunuz, değiştirdiğinizi de itiraf
ediyorsunuz. 
ADALET
BAKANI BEKİR BOZDAĞ (Yozgat) – Cumhuriyetin niteliklerini doğrudan veya dolaylı
zayıflatan bir düzenleme de yoktur. 
(Mikrofon
otomatik cihaz tarafından kapatıldı) 
ADALET
BAKANI BEKİR BOZDAĞ (Yozgat) – Aksine, cumhuriyetin nitelikleri
güçlendirilmektedir.
Teşekkür
ediyorum. 
BAŞKAN
– Teşekkür ediyorum Sayın Bakan.
Sayın
milletvekilleri, 12’nci madde üzerinde beşi aynı mahiyette olmak üzere yedi
adet önerge vardır. Şimdi aynı mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan (2/1504) esas numaralı Kanun Teklifi’nin 12’nci maddesiyle 2709 sayılı
Kanun’un değiştirilen 119’uncu maddesinin altıncı fıkrasında yer alan
“belirtilen” ibaresinin “düzenlenen” olarak değiştirilmesini arz ve teklif
ederiz.
 Gökcen
Özdoğan Enç
 Antalya
MEHMET
MUŞ (İstanbul) – Çekiyoruz.
BAŞKAN
– Aynı mahiyetteki önergeler çekilmiştir. 
Diğer
iki önergeyi okutuyorum…
AYTUĞ
ATICI (Mersin) – Diğer önerge sahipleri kim Sayın Başkan, diğer önerge
sahipleri kim?
BAŞKAN
– Okuyun bakalım.
Aynı
mahiyetteki diğer önergenin imza sahibi:
 Mustafa Serdengeçti
 Aksaray
MEHMET
MUŞ (İstanbul) – Çekiyoruz.
Aynı
mahiyetteki diğer önergelerin imza sahipleri:
 Mustafa Yel
 Tekirdağ
 Hamza Dağ
 İzmir
 Salih Fırat
 Adıyaman
BAŞKAN
– Önergeler çekilmiştir.
Diğer
iki önergeyi okutuyorum:
Türkiye Büyük Millet Meclisi Başkanlığına
Genel
Kurulda görüşülecek olan 447 sıra sayılı Kanun Teklifi’nin 12’nci maddesinin
teklif metninden çıkarılmasını arz ve teklif ederim. 5/1/2017
 Meral
Danış Beştaş
 Adana
Türkiye Büyük Millet Meclisi Başkanlığına 
Görüşülmekte
olan 447 sıra sayılı Türkiye Cumhuriyeti Anayasasında Değişiklik Yapılmasına
Dair Kanun Teklifi’nin 12’nci maddesinin Anayasa’ya aykırı olduğu gerekçesiyle
metinden çıkarılmasını arz ederiz. 
 Engin
Altay Levent Gök Özgür
Özel
 İstanbul Ankara Manisa
 Tekin
Bingöl Gaye Usluer Ahmet
Haluk Koç
 Ankara Eskişehir Ankara
BAŞKAN
– Son okunan önergeye Komisyon katılıyor mu?
ANAYASA
KOMİSYONU SÖZCÜSÜ ZEKERİYA BİRKAN (Bursa) – Katılamıyoruz Başkanım.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde söz isteyen Ankara Milletvekili Levent Gök.
Buyurun
Sayın Gök. (CHP sıralarından alkışlar)
LEVENT
GÖK (Ankara) – Sayın Başkan, değerli milletvekilleri ve her türlü olumsuzluğa
karşın bizi izlemeye çalışan sevgili halkım, yüce Türk milleti; hepinizi
sevgiyle, saygıyla selamlıyorum. (CHP sıralarından alkışlar)
Sevgili
halkım, burada, özellikle size seslenmek istiyorum. İktidar partisinin kurduğu
bir tuzak bugün burada çok net bir şekilde ortaya çıkmıştır. AKP Grubu adına
konuşan AKP’nin Anayasa Komisyonu üyesi, Anayasa’nın değiştirilemez
maddelerinin şimdilik değil bir müddet sonra değiştirilebileceğini, buna giden
yolu açtıklarını açıkça itiraf etmiştir. (CHP sıralarından alkışlar)
Sevgili
halkım, bu Anayasa değişiklik teklifine destek verenler; bu tuzağa düşmeyin.
Biz günlerdir söylüyoruz, Türkiye’de bir rejim değişikliği yapılmak isteniyor,
Atatürk’ün kurduğu cumhuriyet yıkılmak isteniyor. Bunu anlatmaya çalışıyoruz.
(CHP sıralarından alkışlar, AK PARTİ sıralarından gürültüler) 
Sevgili
halkım, değerli Türk milleti; burada kurulan bir tuzak var… 
HALİS
DALKILIÇ (İstanbul) – Yalan…
LEVENT
GÖK (Devamla) - …yalanlar var, gizlenen gerçekler var. Bu gizlenen gerçeklere
bilerek ya da bilmeyerek ortak olanlar var. (AK PARTİ sıralarından gürültüler) 
MEHMET
ERDOĞAN (Gaziantep) – Kılıçdaroğlu açıklama yaptı. Kılıçdaroğlu’nun
açıklamaları ne olacak? 
LEVENT
GÖK (Devamla) - Sevgili halkım, bu tuzağı bozalım. Bu tuzak, Atatürk rejimini,
laik Türkiye Cumhuriyeti’ni ortadan kaldırmaya dönük bir tuzaktır, koskocaman
bir yalandır. Buna hiçbirimiz aldanmayalım. 
Az
önce burada konuşan AKP grup sözcüsü aynen dedi ki…
MEHMET
ERDOĞAN (Gaziantep) – Kılıçdaroğlu gelsin, burada açıklama yapsın. 
LEVENT
GÖK (Devamla) - …“Gerekirse Anayasa’nın başlangıç maddeleri değişebilir.” MHP
ne diyor bu konuda? Başbakan nerede? 
Sayın
Bahçeli, lütfen bunu önemseyiniz. 
ERTUĞRUL
SOYSAL (Yozgat) – Geç Allah’ını seversen ya, bırak Allah’ını seversen ya.
LEVENT
GÖK (Devamla) - Bakın, sadece bununla da sınırlı değil. Cumhurbaşkanının Hukuk
Başdanışmanı Mehmet Uçum diyor ki: “Bu değişiklik sadece bir başlangıç.
Şimdilik MHP’yle, daha sonra başka siyasi aktörlerle de istediğimizi yapacağız.”
(CHP sıralarından alkışlar)
ERTUĞRUL
SOYSAL (Yozgat) – Bırak bunları. Ne alakası var?
ANAYASA
KOMİSYONU SÖZCÜSÜ ZEKERİYA BİRKAN (Bursa) – Sana bundan ekmek çıkmaz. 
HALİS
DALKILIÇ (İstanbul) – Yalan! Yalan!
AHMET
UZER (Gaziantep) – Yalan! Yalancı!
LEVENT
GÖK (Devamla) - Sevgili halkım, yüce Türk milleti; bugün, burada ortaya konulan
bir koskocaman yalan bozulmuştur. 
AHMET
UZER (Gaziantep) – Yalancı! Yalancı! Yalancı! 
HALİS
DALKILIÇ (İstanbul) – Yalan!
AHMET
UZER (Gaziantep)- Yalancı! Yalancı! Yalan söylüyorsun.
LEVENT
GÖK (Devamla) - Acı bir gerçek ortaya çıkmıştır. Bu acı gerçek, laik Türkiye
Cumhuriyeti’ni, Mustafa Kemal Atatürk’ün Türkiyesi’ni, cumhuriyetini yıkmaya
yöneliktir.
HALİS
DALKILIÇ (İstanbul) – Yalan! Bunların hepsi yalan!
AHMET
UZER (Gaziantep) – Yalan! 
ERTUĞRUL
SOYSAL (Yozgat) – Öyle olmadığını sen de biliyorsun. 
LEVENT
GÖK (Devamla) - Bunu yapanlar, kendilerini gizlemek gereğini dahi duymuyorlar,
artık açıkça söylüyorlar, “Şimdilik bunu yapalım, daha sonra neler
göreceksiniz.” diyorlar. 
AHMET
UZER (Gaziantep) – Yalan söylüyorsun, yalan! 
ERTUĞRUL
SOYSAL (Yozgat) – Tiyatro! Tiyatro!
LEVENT
GÖK (Devamla) - Sevgili halkım, burada, bir tiyatro oynanıyor. 
HALİS
DALKILIÇ (İstanbul) – Levent Bey, sana manipülasyon yakışmıyor. 
LEVENT
GÖK (Devamla) - AKP’nin kurduğu ve yanına ortak aldığı bir tiyatro. 
HALİS
DALKILIÇ (İstanbul) – Levent Bey, sana manipülasyon yakışmıyor. 
LEVENT
GÖK (Devamla) - Bu tuzağa düşmeyelim. Biz, bu yalanların, bu gerçeklerin
ardındaki planları biliyoruz; rejimi değiştirmeye çalışıyorlar, laik
cumhuriyeti yıkmaya çalışıyorlar. 
AHMET
UZER (Gaziantep) – Yalan!
LEVENT
GÖK (Devamla) - Bunlara güvenmeyelim, aldanmayalım. 
HALİS
DALKILIÇ (İstanbul) – Sadece vesayetleri yıkıyoruz. 
LEVENT
GÖK (Devamla) - Sevgili halkım, her yerde örgütlenelim. Bu Anayasa değişikliği
buradan geçerse, sokak sokak, cadde cadde, laik Türkiye Cumhuriyeti’nin
yıkılmasına izin vermeyelim. (CHP sıralarından alkışlar)
HALİS
DALKILIÇ (İstanbul) – Millet karar verecek, millet. Sadece vesayet odaklarını
yıkıyoruz.
ERTUĞRUL
SOYSAL (Yozgat) – Levent Bey, niye hep bağırıyorsun ya?
LEVENT
GÖK (Devamla) – Sevgili halkım, bugün, şu anda önemli dakikalar yaşıyoruz.
AKP’nin gizli planının deşifre olduğu… (AK PARTİ sıralarından gürültüler)
HALİS
DALKILIÇ (İstanbul) – Levent Bey, sana manipülasyon yakışmıyor.
AHMET
HAMDİ ÇAMLI (İstanbul) – Bravo(!)
LEVENT
GÖK (Devamla) - …buna destek verenlerin bu işin bu aşamasından sonra nerede
duracağını açıklaması gereken bir tablo yaşıyoruz. Sıradan bir tablo değildir
bu, sıradan bir tablo değildir. 
AHMET
UZER (Gaziantep) – Yalan söylüyorsun!
LEVENT
GÖK (Devamla) - Artık niyetler, istekler, arzular gizlenemez hâle gelmiştir,
Meclis kürsüsünden ifade edilir hâle gelmiştir. Buna seyirci kalmayacağız, laik
cumhuriyetimizi sonuna kadar koruyacağız, sonuna kadar Atatürk’ümüze, Türkiye
Cumhuriyeti’ne sahip çıkacağız. (CHP sıralarından alkışlar)
AHMET
HAMDİ ÇAMLI (İstanbul) – Bravo(!)
AHMET
UZER (Gaziantep) – İyi tiyatro yapıyorsun.
LEVENT
GÖK (Devamla) – Sizin yalanlarınıza, sizin engellemelerinize… Halkımızın
gerçekleri görmesini engellemek istiyorsunuz; işte, bunun için yayın
yaptırmıyorsunuz, bunun için kendinizi saklıyorsunuz, bunun için kendinizi
gizliyorsunuz. 
AHMET
HAMDİ ÇAMLI (İstanbul) – Yürü!
LEVENT
GÖK (Devamla) - Ama artık ortaya çıkan tablo vahim bir tablodur. Bu vahim
tablonun ucu laik cumhuriyetin yıkılmasına doğru gidiyor. 
AHMET
UZER (Gaziantep) – Yalan!
LEVENT
GÖK (Devamla) - Ey halkım, hep beraber uyanık olalım. Biz burada tek başımıza
Cumhuriyet Halk Partisi milletvekilleri olarak sizler adına, 79 milyon adına
bir mücadele veriyoruz, bu mücadelede desteklerinizi bizden esirgemeyin. Laik
cumhuriyetimizi, Atatürk’ümüzü sonuna kadar, sonsuza kadar koruyalım.
Hepinize
saygılar sunarım. (CHP sıralarından alkışlar) 
AHMET
HAMDİ ÇAMLI (İstanbul) – Bravo(!)
ANAYASA
KOMİSYONU SÖZCÜSÜ ZEKERİYA BİRKAN (Bursa) – Bundan ekmek çıkmaz ekmek.
AHMET
HAMDİ ÇAMLI (İstanbul) – Bravo!
ERTUĞRUL
SOYSAL (Yozgat) – Neyin mücadelesi? Ne alakası var?
HALİS
DALKILIÇ (İstanbul) – Manipülasyon sana yakışmıyor Levent Bey. Milleti
kandırmayın.
MEHMET
MUŞ (İstanbul) – Sayın Başkan, bizim olmayan düşünceleri zorlayarak yorumlamak,
gelecekte farklı bir niyetimizin olduğunu, bugün bunun bir aşama olduğunu…
BAŞKAN
– Buyurun Sayın Muş, iki dakika süre veriyorum. (AK PARTİ sıralarından
alkışlar) 
Ben
bu tartışmayı bitirmiştik diye düşünüyordum ama…
LEVENT
GÖK (Ankara) – Bu tartışma daha yeni başlıyor Sayın Başkan. Tartışma daha yeni
başlıyor, olur mu öyle şey?
BAŞKAN
- Buyurun, buyurun, tartışın, eyvallah Sayın Gök.
ANAYASA
KOMİSYONU SÖZCÜSÜ ZEKERİYA BİRKAN (Bursa) – Şova devam.
BAŞKAN
- Buyurun Sayın Muş.
VIII.- SATAŞMALARA İLİŞKİN KONUŞMALAR (Devam)
8.- İstanbul Milletvekili Mehmet Muş’un, Ankara Milletvekili Levent
Gök’ün 447 sıra sayılı Anayasa Değişiklik Teklifi’nin 12’nci maddesiyle ilgili
önerge üzerinde yaptığı konuşması sırasında Adalet ve Kalkınma Partisine
sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; mal bulmuş Mağribîyi
bilirsiniz. 
Şimdi,
bir ana muhalefet partisi düşünün, etkisiz eleman durumuna düşmüş vaziyette,
acaba ne yapabilirim diye burada bir bağırma vaziyetinde. (AK PARTİ
sıralarından alkışlar, CHP sıralarından gürültüler) 
İLKNUR
İNCEÖZ (Aksaray) – Asıl suçüstü hâli bu, asıl suçüstü hâli bu. 
FATMA
KAPLAN HÜRRİYET (Kocaeli) – Hakaret etme, terbiyesiz! 
AHMET
AKIN (Balıkesir) – Etkisiz eleman sensin, sen! Ayıp! 
AYTUĞ
ATICI (Mersin) – Esas etkili muhalefeti sen şimdi göreceksin, geliyor. 
MEHMET
MUŞ (Devamla) – Türkiye Cumhuriyeti devletinin şu an bir Anayasa değişikliği
görüşülmekte. Ana muhalefet partisi burada, bu anlamda, Türkiye meselelerinin
çözülmesinde etkin olacağına, köşesine çekilmiş, herhangi bir söz ortaya
koyamamış, herhangi bir ufuk Türkiye'nin önüne koyamamış; yok “Türkiye’yi,
cumhuriyeti yıkacaksınız.” yok “İlk 4 maddeyi değiştireceksiniz…” 
MEHMET
ERDOĞAN (Gaziantep) – Kılıçdaroğlu’nun açıklamasıdır. 
MEHMET
MUŞ (Devamla) – Buradan bir kez daha ifade edelim: Türkiye Cumhuriyeti’nin
şekli bellidir, arkasındayız; Türkiye Cumhuriyeti’nin başkenti, bayrağı, millî
marşı bellidir, arkasındayız ve Türkiye Cumhuriyeti Anayasası’nın ilk 4 maddesi
bellidir ve bunun sonuna kadar da arkasındayız. (AK PARTİ sıralarından
alkışlar, CHP sıralarından gürültüler) 
Yüksek
retorikle bugün yaptığımız önemli bir çalışmayı tiyatral bir oyun gibi
sergilemek doğru bir şey değildir. 
AYTUĞ
ATICI (Mersin) – Drama bu, drama. 
MEHMET
MUŞ (Devamla) – Asıl tiyatral sahne nedir biliyor musunuz? Cumhuriyet Halk
Partisinin ortaya koyduğu duruştur asıl tiyatral sahne. 
Bu
açıdan, bir kez daha şunu ifade edelim: Bizim Milliyetçi Hareket Partisiyle
mutabık kaldığımız metin ortadadır. Gelecekte de bununla alakalı herhangi bir
düşüncemiz söz konusu değildir. 
ÜNAL
DEMİRTAŞ (Zonguldak) – Bakanınız öyle demiyor ama. 
MEHMET
MUŞ (Devamla) – Altına imza attığımız metin bellidir, arkasında durduğumuz
değerler bellidir. Türkiye Cumhuriyeti devletinin kuruluş değerlerine sonuna
kadar sahip çıktığımızı her mekânda, her beyanda ifade ettik. Gerek Sayın
Cumhurbaşkanımızın gerek Sayın Başbakanımızın bu konudaki beyanatları
ortadadır. Türkiye Cumhuriyeti devletinin ilelebet yaşaması için AK PARTİ en
büyük katkıyı sonuna kadar da sunacaktır. 
Teşekkür
ediyorum. (AK PARTİ sıralarından alkışlar) 
MUHAMMET
RIZA YALÇINKAYA (Bartın) – Ya, Sayın Muş, konuştu mu, konuşmadı mı; söyledi mi,
söylemedi mi; onu söyle. 
BAŞKAN
– Teşekkür ediyorum Sayın Muş. 
LEVENT
GÖK (Ankara) – Sayın Başkan…
BAŞKAN
– Buyurun Sayın Gök. 
LEVENT
GÖK (Ankara) – Sayın Başkan, Sayın Muş bizim etkisiz eleman olarak burada
bulunduğumuzu…
BAŞKAN
– Buyurun. 
Etkinin
de dozunu biraz ayarlayalım arkadaşlar, hep birlikte ama, tüm gruplar olarak
bir yerde bırakalım bu işi. 
Buyurun
Sayın Gök. 
9.- Ankara Milletvekili Levent Gök’ün, İstanbul Milletvekili Mehmet
Muş’un sataşma nedeniyle yaptığı konuşması sırasında Cumhuriyet Halk Partisine
sataşması nedeniyle konuşması
LEVENT
GÖK (Ankara) – Sayın Başkan, değerli milletvekilleri; Sayın Muş partimizin
burada etkisiz eleman olarak durduğunu ifade etti. (AK PARTİ sıralarından
“Doğru.” sesleri) 
ANAYASA
KOMSİYONU SÖZCÜSÜ ZEKERİYA BİRKAN (Bursa) – Değil misiniz? 
LEVENT
GÖK (Devamla) – Herkes biliyor, Türkiye biliyor, Türkiye’deki 79 milyon insan,
Cumhuriyet Halk Partisinin laik Türkiye Cumhuriyeti’ni nasıl koruma kararlılığı
içerisinde olduğunu bugün bir kez daha görüyor. (CHP sıralarından alkışlar)
ERTUĞRUL
SOYSAL (Yozgat) – Sizi takip ediyor!
LEVENT
GÖK (Devamla) - Siz sadece Türkiye’nin bütün kurumlarını çökertmek için, etkisiz
hâle getirmek için mücadele ediyorsunuz. Biz de, Cumhuriyet Halk Partisi de 79
milyonu, demokrasimizi, insan haklarını, bütün kurum ve kuruluşları ayağa
kaldırmak için mücadele ediyoruz, aramızdaki fark bu. 
AHMET
HAMDİ ÇAMLI (İstanbul) – Bravo(!)
ERTUĞRUL
SOYSAL (Yozgat) – Neyi ayağa kaldırıyorsunuz?
LEVENT
GÖK (Devamla) - Sayın Başkan, değerli milletvekilleri; burada siz de az önce
aynı hataya düşüyorsunuz, “Bu konu kapanmıştır.” diyorsunuz. Değerli
milletvekilleri, bu konu kapanmadı, bu konu daha yeni başlıyor.
ERTUĞRUL
SOYSAL (Yozgat) – Açılmadı ki kapansın.
LEVENT
GÖK (Devamla) - Şimdiye kadar gizleyerek, arkasından dolanarak
konuşmalarınızla, özellikle ortaklarınızı etkilemeye çalışmak için yaptığınız
konuşmalarla artık ortaya bir gerçek çıkmıştır ki sizler laik cumhuriyeti,
Atatürk cumhuriyetini yıkmak için bu çalışmayı yapıyorsunuz. (CHP sıralarından
alkışlar) 
AHMET
HAMDİ ÇAMLI (İstanbul) – Bravo(!)
ERTUĞRUL
SOYSAL (Yozgat) – Ne yaptığımız ortada Levent Bey.
LEVENT
GÖK (Devamla) - Biz de bütün gücümüzle, bunun bir rejim değişikliği olduğunu,
laik cumhuriyeti yıkmayı hedeflediğini var gücümüzle anlatmaya çalışıyoruz.
İsyanımız bundandır, bu isyanımız daha da kabaracaktır. 
AHMET
HAMDİ ÇAMLI (İstanbul) – Bravo(!)
HALİS
DALKILIÇ (İstanbul) – Levent Bey, sen de biliyorsun, bu konuştukların doğru
değil!
LEVENT
GÖK (Devamla) - Laik cumhuriyeti, Atatürk cumhuriyetini koruma kararlılığı
içerisinde olduğumuzu bütün yurttaşlarımızla beraber göreceksiniz,
göstereceğiz.
HALİS
DALKILIÇ (İstanbul) – Sen de biliyorsun ki doğru değil söylediklerin.
LEVENT
GÖK (Devamla) - Sizler ne kadar Türkiye Cumhuriyeti’ni etkisiz hâle getirmek
isteseniz de…
MEHMET
MUŞ (İstanbul) – Etkisiz elemansınız.
LEVENT
GÖK (Devamla) - …bizler Atatürk cumhuriyetini ayağa kaldırmak için buradayız,
hep beraber. (CHP sıralarından alkışlar)
AHMET
HAMDİ ÇAMLI (İstanbul) – Bravo(!)
BAŞKAN
– Teşekkür ediyorum.
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447) (Devam)
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum
Türkiye Büyük Millet Meclisi Başkanlığına
Genel
Kurulda görüşülecek olan 447 sıra sayılı Kanun Teklifi’nin 12’nci maddesinin
teklif metninden çıkarılmasını arz ve teklif ederim. 5/1/2017
 Meral
Danış Beştaş
 Adana
BAŞKAN
– Komisyon önergeye katılıyor mu?
ANAYASA
KOMİSYONU SÖZCÜSÜ ZEKERİYA BİRKAN (Bursa) – Katılamıyoruz efendim.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Gerekçeyi okutuyorum:
Gerekçe:
Teklif
edilen öneride OHAL ilanında MGK görüşü alma gereği kaldırılarak burada da tek
yetkili Cumhurbaşkanı olmuştur. TBMM’nin OHAL süresine ilişkin tasarrufları
(kısaltma, uzatma, kaldırma) “gerekli gördüğü takdirde” biçiminde keyfiyete
açık, muğlak bir şarta bağlanmıştır. 
Yine,
düzenlemenin en can alıcı noktası Cumhurbaşkanına “sınırlamalara tabi
olmaksızın” kararname çıkarma yetkisi vermesidir. Hâlihazırda KHK’lerle
yönetilen ülkede hukukun askıya alındığı göz önüne alınırsa sınırsız yetki
tanınan Cumhurbaşkanının kararnamelerle telafisi imkânsız zararlara neden
olması muhtemeldir. Hukuk devleti ilkesine de aykırı olan bu hükmün teklif
metninden çıkarılması önem arz etmektedir.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Böylece,
12’nci madde üzerindeki görüşmeler tamamlanmıştır.
Şimdi
maddenin gizli oylaması yapılacaktır.
ENGİN
ALTAY (İstanbul) – Sayın Başkanım…
BAŞKAN
– Sayın Altay, evet, oylamadan önce her zamanki gibi söz talebinizi
karşılıyorum. 
Buyurun.
IV.- AÇIKLAMALAR (Devam)
45.- İstanbul Milletvekili Engin Altay’ın, Başkanlık Divanı olarak
oylamanın Türkiye Büyük Millet Meclisi İçtüzüğü’nün amir hükümlerine göre
gerçekleştirilmesi hususunda hassasiyet gösterilmesini tekrar talep ettiklerine
ilişkin açıklaması
ENGİN
ALTAY (İstanbul) – Teşekkür ederim.
Sayın
Başkan, çeşitli defalar uyarımıza, müdahalemize, sizin de kürsüden metin okumak
suretiyle oylamanın nasıl yapılacağını sayın milletvekillerine izah etmenize
rağmen, özellikle dün yapılan oylamalarda oylamaların gizliliğinin çok büyük
çapta ihlal edildiğini tespit ettik. Sayın Başkan, bu doğru değildir. Hem
Meclis diyoruz hem tüzük, kanun, Anayasa diyoruz hem de bunları ihlal ediyoruz.
Bu konudaki hassasiyetimizin Divanınızca da dikkate alınarak oylamanın Türkiye
Büyük Millet Meclisi İçtüzüğü’nün amir hükümlerine göre gerçekleştirilmesi
hususunda hassasiyet göstermenizi tekrar talep ediyoruz.
BAŞKAN
– Teşekkür ediyorum Sayın Altay.
MUSTAFA
ELİTAŞ (Kayseri) – Sayın Başkan…
BAŞKAN
– Sayın Elitaş…
46.- Kayseri Milletvekili Mustafa Elitaş’ın, oylamaların İç Tüzük’ün
148’inci maddesine göre usulüne uygun bir şekilde yapıldığına ilişkin
açıklaması
MUSTAFA
ELİTAŞ (Kayseri) – Şimdi 12’nci maddenin oylamalarını gerçekleştireceğiz.
Cumhuriyet Halk Partisi Grup Başkan Vekilinin, biraz önce sizin de uyardığınız
gibi, alışkanlık hâline getirdiği oylamaların usulüne uygun yapılmadığı
şeklinde ifadesi var. 
ÖMER
FETHİ GÜRER (Niğde) - Doğru.
MUSTAFA
ELİTAŞ (Kayseri) - Bütün maddeler İç Tüzük’ün 148’inci maddesine göre usulüne
uygun bir şekilde yapılmaktadır. 
AYTUĞ
ATICI (Mersin) – Yalandır.
MUSTAFA
ELİTAŞ (Kayseri) - Ama, Cumhuriyet Halk Partili milletvekilleri AK PARTİ’li
milletvekillerinin oylarını merak ettiklerinden dolayı kameraları ta oraya
kadar götürerek gizlilik ihlali yapmaktadır.
ANAYASA
KOMİSYONU SÖZCÜSÜ ZEKERİYA BİRKAN (Bursa) – Kamerayla izliyor, tacizde
bulunuyorlar, uyarılsınlar efendim. 
MUSTAFA
ELİTAŞ (Kayseri) - Usulüne uygun bir şekilde bütün oylamalar yapılmaktadır.
MUHARREM
ERKEK (Çanakkale) – Evetlerinizi içeride de kullanabilirsiniz, hiçbir sakıncası
yok.
MUSTAFA
ELİTAŞ (Kayseri) - Cumhuriyet Halk Partisinin söylediği bu konuyu kabul
etmiyoruz. (AK PARTİ sıralarından alkışlar) 
BAŞKAN
– Teşekkür ediyoruz. 
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447) (Devam)
BAŞKAN
- Sayın milletvekilleri, Meclis Başkanlık Divanı olarak zaten azami hassasiyeti
göstermek bizlerin görevi. Bu oylamanın gizli oylama usulüne uygun bir şekilde
yapılması İç Tüzük’ümüzün ve Anayasa’mızın amir hükmü. Dolayısıyla, sayın
milletvekillerimizin de azami hassasiyetiyle, desteğiyle, gayretiyle bütün
oylamalar bu hususlara dikkat edilerek yapılmaya çalışılıyor. 
Şimdi
gizli oylamanın ne şekilde yapılacağını arz ediyorum: Sayın milletvekilleri,
sizlerden istirhamım, lütfen, oradan hiç kimse kalkmasın, sadece görevli
Başkanlık Divanı üyesi arkadaşlarımız buraya gelsin. 
Şimdi
Komisyon ve Hükûmet sıralarını görevli arkadaşlarımıza bırakıyoruz. 
Bugün,
burada yine bir yığılmayı da önlemek için 4 tane kutu koyduk, 2 ayrı masada.
Ona göre arkadaşlar oylarını kullanıp burada bekleme yapmadan inşallah,
yerlerine geçeceklerdir. 
Şimdi
gizli oylamanın ne şekilde yapılacağını bir kez daha arz ediyorum: Adı okunan
milletvekilini ad defterinden işaretleyerek biri beyaz, biri yeşil, biri de
kırmızı olmak üzere 3 yuvarlık pul ile bu oylamaya özel mühürlü zarf
verilecektir.
Milletvekilleri
Başkanlık kürsüsünün sağında ve solunda yer alan kabinlerden başka yerde
oylarını kullanamayacaklardır. Vekâleten oy kullanacak bakanlar da yerine oy
kullanacakları bakanın ilinin bulunduğu bölümde oylarını kullanacaklardır.
Bildiğiniz
üzere, bu pullardan beyaz kabul, kırmızı ret, yeşil olan çekimseri ifade
ediyor. Oyunu kullanacak sayın üye, adını ad defterine işaretlettikten ve kâtip
üyeden 3 yuvarlak pul ile oylamaya özel basılan mühürlü zarfı aldıktan sonra,
kapalı oy verme kabinine girecek, oyunu kullanarak bilahare oy verme yerinden
çıkacak ve oy pulunun bulunduğu zarfı Başkanlık Divanı kürsüsünün önüne konulan
kutulara koyacaklardır. Oylamada adı okunmayan sayın milletvekiline pul ve zarf
verilmeyecektir. 
Şimdi,
gizli oylamaya Adana ilinden başlıyoruz. 
Buyurun.

(Oyların
toplanmasına başlandı)
LEVENT
GÖK (Ankara) – Sayın Başkan, gene bir yığılma oldu. 
VELİ
AĞBABA (Malatya) – Sayın Başkan, yine açık oy kullanıyorlar ya. Sayın Başkan,
yine açık oy kullanılıyor, uyarın lütfen.
BAŞKAN
– Sayın milletvekilleri, istirham ediyorum. 
(Oyların
toplanmasına devam edildi)
VELİ
AĞBABA (Malatya) – Sayın Başkan, Allah aşkına bak ya! Hiç kimse kabine
girmiyor, böyle bir şey olur mu ya!
BAŞKAN
– Sayın milletvekilleri, yavaş yavaş, yığılma yapmadan ve oylama usulüne uygun
bir şekilde devam edelim inşallah.
(Oyların
toplanmasına devam edildi)
BAŞKAN
– Evet, sayın milletvekilleri, devam edelim lütfen. Aynı şekilde, sakin bir
şekilde, usulüne uygun bir şekilde devam edelim oylamamıza 
Hassasiyetiniz
için teşekkür ediyorum. 
(Oyların
toplanmasına devam edildi)
BAŞKAN
– Sayın milletvekilleri, bugün, inşallah, oylamadan sonra Konya
milletvekillerimizin ikramı üyeler lokantasında sizi bekliyor. Enerjik bir
şekilde bir sonraki madde oylamalarına geçeceğiz.
Teşekkür
ediyoruz Konya milletvekillerimize.
(Oyların
toplanmasına devam edildi)
BAŞKAN
– Oyunu kullanmayan sayın üye var mı? Yok.
Herkes
oy kullandı.
O
hâlde oy verme işlemi tamamlanmıştır.
Şimdi
oy kupalarını kaldırsın görevli arkadaşlarımız. 
(Oyların
ayrımı yapıldı)
BAŞKAN
– Sayın milletvekilleri, Türkiye Cumhuriyeti Anayasasında Değişiklik
Yapılmasına Dair Kanun Teklifi’nin 12’nci maddesinin gizli oylama sonucu:
“Kullanılan
oy sayısı : 482
Kabul : 344
Ret : 133
Boş : 2
Geçersiz
 : 3
 Kâtip
Üye Kâtip Üye
 Mustafa
Açıkgöz Özcan Purçu
 Nevşehir İzmir”
(AK
PARTİ sıralarından alkışlar)
Birleşime
kırk beş dakika ara veriyorum. 
Kapanma Saati: 19.42
DÖRDÜNCÜ OTURUM
Açılma Saati:
20.32
BAŞKAN: Başkan
Vekili Ahmet AYDIN
KÂTİP ÜYELER:
Özcan PURÇU (İzmir), Mustafa AÇIKGÖZ (Nevşehir)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 58’inci Birleşiminin
Dördüncü Oturumunu açıyorum. 
447
sıra sayılı Kanun Teklifi’nin görüşmelerine devam ediyoruz. 
Komisyon
ve Hükûmet yerinde.
Şimdi
13’üncü maddeyi okutuyorum:
Madde 13- 2709
sayılı Kanunun 142 nci maddesine aşağıdaki fıkra eklenmiştir.
“Disiplin mahkemeleri dışında askeri mahkemeler kurulamaz. Ancak savaş
halinde, asker kişilerin görevleriyle ilgili olarak işledikleri suçlara ait
davalara bakmakla görevli askeri mahkemeler kurulabilir.” 
BAŞKAN
– 13’üncü madde üzerinde gruplar adına ilk söz, Cumhuriyet Halk Partisi Grubu
adına Muğla Milletvekili Akın Üstündağ’a aittir. 
BÜLENT
TEZCAN (Aydın) – Değişiklik oldu Sayın Başkan. 
BAŞKAN
– Kim konuşacak? 
BÜLENT
TEZCAN (Aydın) – Ben konuşacağım. 
BAŞKAN
– Madde üzerinde CHP Grubu adına Aydın Milletvekili Bülent Tezcan konuşacaktır.

Buyurun
Sayın Tezcan. (CHP sıralarından alkışlar) 
CHP
GRUBU ADINA BÜLENT TEZCAN (Aydın) – Teşekkür ederim Sayın Başkan. 
Sayın
Başkan, değerli milletvekilleri; görüştüğümüz 13’üncü madde Anayasa’nın 142’nci
maddesini değiştiriyor. Askerî yargının kaldırılması çerçevesinde disiplin
mahkemeleri hariç askerî yargı kurulamayacağına ilişkin, mahkemeler
kurulamayacağına ilişkin bir fıkra ekliyor. 
Şimdi,
bu teklifin Komisyon aşamalarından itibaren ısrarla vurguladığımız bir şey
vardı, bu teklif Anayasa’ya aykırı demiştik. Aykırılık gerekçesi de çok net:
Anayasa’nın ilk 3 maddesinde düzenlenen, ifadesini bulan; bizim kurucu
değerlerimizi ifade eden, tarif eden, millet olarak varlığımızı, bütünlüğümüzü
tarif eden o kuruluş değerlerini ortadan kaldırmaya dönük bir Anayasa
değişiklik teklifidir. Dolayısıyla, 4’üncü maddede anlatılan teklif yasağı
kapsamındadır; görüşülemez, değiştirilemez, değiştirilmesi teklif dahi edilemez
demiştik. Şimdi, bunu Komisyon aşamasında ısrarlarla anlattık, belli ki
anlatamamışız. Aslında, bakarsanız, iktidar kanadına anlatamadığımızı düşünmüyorum
çünkü iktidar kanadının bütün milletvekillerini söylemiyorum ama bunun
altyapısını oluşturan ideolojik yaklaşımın, zihinsel arka planın, tarihsel arka
planın nasıl oluştuğunu çok iyi biliyoruz. Bu bir tesadüfi teklif değil. Bu
tarihsel arka planın ve bu ideolojik altyapının cumhuriyetin kurucu
değerleriyle başından itibaren problemli, kavgalı olduğunu biliyoruz.
Bakın,
değerli arkadaşlar, biraz önce Sayın Elitaş buraya çıktı ve dedi ki:
“Cumhuriyet Halk Partisinin 24’üncü Dönem Anayasa Uzlaşma Komisyonuna verdiği
teklifte de ilk 3 maddenin değiştirilebileceğine ilişkin ifadeler var.” Şimdi,
benim Parlamento kürsüsünde konuşma adabım daha fazla şey söylemeye uygun değil
ama bu, en hafif değimiyle, gerçeği ters yüz etme çabasıdır. 
Bu
gösterdiğim, 24’üncü Dönemde Cumhuriyet Halk Partisinin Uzlaşma Komisyonuna
verdiği Anayasa değişikliği teklifidir bütünüyle. Bakın, “Genel Esaslar”
bölümünde 1’inci madde, devletin şeklinin cumhuriyet olduğunu; 2’nci madde,
cumhuriyetin niteliklerini aynı bugünkü 2’nci madde gibi sayan; 3’üncü madde,
başkent, resmî dil, bayrak, bunları aynen bugün olduğu gibi sayan maddeler ve
4’üncü maddenin başlığı da “Değiştirilemeyecek hükümler.” Burada net bir
şekilde ilk 3 maddenin değiştirilemeyeceği, değiştirilmesinin teklif dahi edilemeyeceği
açıkça anlatılmış. 
Hâl
böyleyken bu, Türkiye Büyük Millet Meclisinin müktesebatı içerisinde internet
sayfasında dahi yayınlanmışken bir grup başkan vekilinin açıkça kamuoyunu
aldatmaya dönük bir tutumu sadece bir şeyle ifade edilebilir: Suçluların
telaşında olduğunuzu gösterir, suçluların telaşında. (CHP sıralarından
alkışlar) Hangi suçluların telaşı? Hani dedim ya, ilk 4 maddeyle bilinçli ve
ideolojik bir kavga içerisindesiniz, sindiremediniz bunu. Millî devleti, millî
birliği, millî beraberliği, cumhuriyetin değerlerini, demokratik laik sosyal
hukuk devletini tarif eden, bayrağı tarif eden bu değerler nedense şu veya bu
şekilde on beş yıllık devriiktidarınızda hep tartışma konusu oldu; ya etnik
meselelerle tartışma konusu yaptınız ya inanç meselesiyle tartışma meselesi
yaptınız ya mezhep meselesiyle tartışma konusu yaptınız. Niye söylüyorum bunu?
Siz delil göstermeden iftira niteliğinde şeyler söylüyorsunuz ama benim elimde,
aynı 24’üncü Dönem Uzlaşma Komisyonuna ilişkin bir delil var, sizin suçüstü
yakalandığınız bir delil. O Uzlaşma Komisyonuna bizim verdiğimiz teklifi okudum
Sayın Elitaş, dikkat edin.
MUSTAFA
ELİTAŞ (Kayseri) – Okur musunuz onu bir. 2’nci maddeyi okur musunuz?
MUSTAFA
ŞENTOP (İstanbul) – Okumadınız. 
BÜLENT
TEZCAN (Devamla) – Bu da sizin verdiğiniz teklif.
MUSTAFA
ELİTAŞ (Kayseri) – Okur musunuz? Sizinkini bir okuyun. 
BÜLENT
TEZCAN (Devamla) – Gelseydiniz. Okudum, tutanaklardan bakın.
MUSTAFA
ELİTAŞ (Kayseri) – Okumadınız. 
MUSTAFA
ŞENTOP (İstanbul) – Dikkat ettim ben, okumadınız. 
MUSTAFA
ELİTAŞ (Kayseri) – Okur musunuz teklifinizi, okur musunuz? Sizin teklifi okuyun
bir. 
BÜLENT
TEZCAN (Devamla) – Bu da sizin verdiğiniz teklif. Bakın, sizin verdiğiniz
teklifte ilk 3 madde yazılmış devletin şekli, cumhuriyetin nitelikleri, devletin
bütünlüğü; 4’üncü maddede değiştirilemez hükümler yok, 4’üncü madde “Devletin
temel amaç ve görevleri.” Şunu diyebilirsiniz: “Ya, bizim sistematiğimiz
farklı, biz bunu 4’üncü maddeye yazmadık da 14’üncü maddeye yazdık, 24’üncü
maddeye yazdık.” Buranın hiçbir yerinde böyle bir şey yok. Niye yok? Niye yok?
Niye yok? (CHP sıralarından alkışlar) Ben biliyorum niye olmadığını çünkü
meseleniz cumhuriyetin temel değerleriyle mücadele etme, hesaplaşma meselesi. 
GÖKCEN
ÖZDOĞAN ENÇ (Antalya) – Hayır ya!
YILMAZ
TUNÇ (Bartın) – Ne alaka?
BÜLENT
TEZCAN (Devamla) – Şimdi, bunu ben söylemiyorum; bunu bugün Anayasa Komisyonu
üyeniz ve grup adına sözcü olarak çıkan arkadaşımız söyledi, sizin
milletvekiliniz, sıradan birisi değil, ne dedi? “Bir hukukçu olarak Anayasa’nın
değiştirilmez maddelerini kabul etmek mümkün değil.” Yani diyor ki: “Ben ilk 3
maddenin kalmasından yanayım ama 4’üncü maddeyi değiştirelim.” yani
hileişeriye. 4’üncü madde nedir? 4’üncü madde, cumhuriyetin kapısıdır; 4’üncü
madde, demokratik hukuk devletinin kapısıdır; 4’üncü madde, laik cumhuriyetin
kapısıdır; 4’üncü madde, 19 Mayıs 1919’da Samsun’dan başlayan Kuvayımilliye
ruhunun kapısıdır, bu ülkenin birliğinin ve bütünlüğünün kapısıdır. (CHP
sıralarından alkışlar)
Şimdi,
bunu sadece ben söylemiyorum yani biraz önceki Sayın İsmail Aydın da söylemedi;
bakın, başka bir şey, başka yerlerde de söylediniz bunu. Mesela bir
milletvekiliniz bir dönem dedi ki cumhuriyetle ilgili: “Altı yüzyıllık
imparatorluğun doksan yıllık reklam arası sona erdi.” 
GÖKCEN
ÖZDOĞAN ENÇ (Antalya) – Geç onu ya.
MEHMET
MUŞ (İstanbul) – Kim ya? Nerede?
BÜLENT
TEZCAN (Devamla) – E, bu söz ne? Yani cumhuriyeti reklam arası olarak gören
anlayış, o ilk 4 maddeyle mücadele eden anlayış. 
Bir
başka milletvekiliniz çıktı dedi ki: “İki yüzyılın hesabını soracağız.”
Soruyorum değerli milletvekilleri: Hangi iki yüzyılın? Ben size söyleyeyim: Ta
II. Mahmud’la başlayan modernleşme hareketleri, 1800’lerin başında başlayan
modernleşme hareketleri, cumhuriyeti hazırlayan Osmanlı’daki aydınlanma ve
modernleşme hareketleri dâhil, tarihimizin bütün bir aydınlanma süreciyle
kavgalı olduğunuzu anlattınız. (CHP sıralarından alkışlar)
Başka
bir şey: Sayın Meclis Başkanı -Allah şifa versin, şu anda hastanede- Gazi
Meclisin Başkanlığını yapan Sayın Başkan çok talihsiz bir şey söyledi. Ne
söyledi? “Yeni ve dindar bir anayasa olmalı, laiklik yeni anayasada olmamalı.”
dedi. İşte ilk 3 maddeyle nereden, hangi hesapla çatışma noktasında olduğunuz
çok açık meydanda değil mi?
MEHMET
MUŞ (İstanbul) – Var mı yok mu teklifte, ona bak sen. Teklifte ne var, ona bak.
İSMAİL
TAMER (Kayseri) – Benim dediğimi de söyle; ilk 4 madde değişmez, onu da söyle.
MEHMET
MUŞ (İstanbul) – Sayın Tezcan, teklife bak.
BÜLENT
TEZCAN (Devamla) – Değerli arkadaşlar, bakın, ilk 4 madde cumhuriyetin kurucu
değerlerini ifade eder, millî devleti tarif eder, millet olarak var oluşumuzu
tarif eder; bu milletin namusuna emperyalist güçlerin kastettiği bir dönemde
Anadolu isyanıyla, Trakya’sıyla Anadolu’suyla, Büyük Önder Mustafa Kemal
Atatürk’ün öncülüğünde savaşarak bu ülkenin özgürlük ve namusunun
kazanılmasının ifadesidir. (CHP sıralarından alkışlar) İlk 4 maddeyle
hesaplaşmak demek, bu memleketin bugüne kadar biriken bu namus mücadelesiyle
hesabı olmak demektir. İlk 4 madde, kendi kendine Anayasa yapan birilerinin
oturup, dört duvar arasında yazıp…
MEHMET
MUŞ (İstanbul) – Yahu, teklifte ne var Sayın Tezcan, ona bak sen. Ne var
teklifte?
İSMAİL
TAMER (Kayseri) – Benim dediğimi de söylesene; ilk 4 madde değişmez, kimse
değiştiremez.
BÜLENT
TEZCAN (Devamla) – …ondan sonra Meclis çoğunluğuna güvenerek Anayasa
Komisyonuna getirip…
MEHMET
MUŞ (İstanbul) – Teklifte ne var onu söyle, teklifte. 
BÜLENT
TEZCAN (Devamla) – …ondan sonra Anayasa Komisyonundaki çoğunluğuna dayanak
Türkiye Büyük Millet Meclisi önüne getirip parmak hesabıyla geçirdiği 4 madde
değildir.
MEHMET
MUŞ (İstanbul) – Çok yazık, çok; ana muhalefetin düştüğü duruma bak!
BÜLENT
TEZCAN (Devamla) – O 4 madde Sakarya’da, Dumlupınar’da, Büyük Taarruz’da,
Ulusal Kurtuluş Savaşı’nda savaş meydanlarında yazılmış maddedir, savaş
meydanlarında! (CHP sıralarından alkışlar)
EJDER
AÇIKKAPI (Elâzığ) – Biz yazdık onu biz, onu bizim dedelerimiz yazdı.
KEMALETTİN
YILMAZTEKİN (Şanlıurfa) – Onu bizim dedelerimiz yazdı, bizim.
BÜLENT
TEZCAN (Devamla) – Birilerinin o 4 maddeyle hesabı varsa o 4 maddeyi ortadan
kaldırmanın yolu ancak ve ancak savaşmakla olur ve bu millet nasıl kazandıysa
korumak konusunda o kadar kararlıdır, o kadar kararlıdır. (CHP sıralarından
alkışlar)
KEMALETTİN
YILMAZTEKİN (Şanlıurfa) – Onu bu millet yazdı, bu millet, bizim dedelerimiz.
EJDER
AÇIKKAPI (Elâzığ) – O tapu sizin değil, o tapu bizim dedelerimizin tapusu.
BÜLENT
TEZCAN (Devamla) – Ben, size uzun uzun bu 4 maddenin nasıl ihlal edildiğini
anlattım bir saat yirmi dakika Anayasa Komisyonunda; anlamaya niyeti olan
anlar. 
Demokratik
cumhuriyeti ve hukuk devletini ortadan kaldırmaya dönük bu teklife destek
verenlere söylüyorum: Dikkat edin hangi oyunun içerisinde olduğunuza, dikkat
edin hangi tehlikenin parçası olduğunuza.
Teşekkür
ediyorum. (CHP sıralarından alkışlar) 
BAŞKAN
– Teşekkür ediyorum Sayın Tezcan.
MEHMET
MUŞ (İstanbul) – Sayın Tezcan, teklifte ne var, onu okuyun. 
ÖZGÜR
ÖZEL (Manisa) – “Oku, oku.” diyecek hiçbir lafınız yok mu burada? Hiçbir şey
demiyor musunuz? 
EJDER
AÇIKKAPI (Elâzığ) – O tarihi bizim dedelerimiz yazdı, unutmayın. 
BAŞKAN
– Sayın milletvekilleri…
Sayın
Tezcan, Sayın Meclis Başkanımızla ilgili de bir ifade kullandınız; hastaneden
bugün taburcu oldu.
ÖZGÜR
ÖZEL (Manisa) – Memnuniyet duyduk.
BÜLENT
TEZCAN (Aydın) – Geçmiş olsun, memnun olduk. Allah şifa versin.
BAŞKAN
– Evde tedavisi uygulanıyor; inşallah, Rabb’im hayırlı şifalar nasip etsin. 
Laiklikle
ilgili de bir tarifle ilgili onun zaten konuyla ilgili açıklaması da olmuştu,
konunun çarpıtıldığını kendisi de ifade etmişti; burada bir düzeltme yapmak
durumundayım.
Sayın
Elitaş, buyurun, sizi dinliyorum.
MUSTAFA
ELİTAŞ (Kayseri) – Sayın Başkan, biraz önce Sayın Tezcan konuşurken “Burada
söylemekten imtina ediyorum ama kibarca, tamamen çarpıtmadır.” diye bir ifade
kullandı. Ben kendisinin sözünü çarpıtmadım. Bir izin verirseniz…
BAŞKAN
– Kibarca “ters düz” demişti.
İki
dakika süre veriyorum, lütfen yeni bir sataşmaya meydan vermeyelim.
Buyurun.
(AK PARTİ sıralarından alkışlar) 
VIII.- SATAŞMALARA İLİŞKİN KONUŞMALAR (Devam)
10.- Kayseri Milletvekili Mustafa Elitaş’ın, Aydın Milletvekili Bülent
Tezcan’ın 447 sıra sayılı Anayasa Değişiklik Teklifi’nin 13’üncü maddesi
üzerinde CHP Grubu adına yaptığı konuşması sırasında şahsına sataşması
nedeniyle konuşması
MUSTAFA
ELİTAŞ (Kayseri) – Sayın Başkan, değerli milletvekillerim; ilk 3 maddeyle
ilgili 4’üncü maddede yazan kısım: “İlk 3 madde değiştirilemez, değiştirilmesi
dahi teklif edilemez.” Ben “Burada yazan ‘-ı’ harfinin üzerine nokta
koyamazsınız.” dedim, doğru mu Sayın Tezcan?
BÜLENT
TEZCAN (Aydın) – Siz devam edin, ben cevap vereceğim zaman veririm. 
MUSTAFA
ELİTAŞ (Devamla) – Bakın, Sayın Baykal’ın önünde Anayasa metni var. 
Sayın
Baykal, Anayasa metnini açar mısınız, siz de ezbere biliyorsunuz. 
DENİZ
BAYKAL (Antalya) – Biliyorum.
MUHARREM
ERKEK (Çanakkale) – Siz iyi okuyun biraz.
TAHSİN
TARHAN (Kocaeli) – Böyle bir konuşma olur mu ya? “Açın, bakın.” Ne demek bu ya?
MUSTAFA
ELİTAŞ (Devamla) – Mevcut Anayasa 2’nci madde: “Türkiye Cumhuriyeti, toplumun
huzuru, millî dayanışma ve adalet anlayışı içinde insan haklarına saygılı…”
Mevcut Anayasa. Cumhuriyet Halk Partisinin teklifi: “Türkiye Cumhuriyeti,
toplumun huzuru, millî dayanışma ve adalet anlayışı içinde insan haklarına
dayalı…”
BÜLENT
TEZCAN (Aydın) – “Saygılı” “dayalı” olmuş öyle mi?
MUSTAFA
ELİTAŞ (Devamla) – Ama bakın, ne diyorum: “-i” harfinin üzerindeki noktayı
atamazsınız. 
BÜLENT
TEZCAN (Aydın) – Bunu da millet takdir etsin.
MUSTAFA
ELİTAŞ (Devamla) – Onun için, Sayın Tezcan, benim sadece söylemek istediğim bu,
hiç lüzum yok.
AYTUĞ
ATICI (Mersin) – Bu mu yani, bütün malzeme bu mu, bu kadar mı? 
MUSTAFA
ELİTAŞ (Devamla) – Bakın, arkadaşta iPad var, o iPad’la “tbmm.gov.tr”ye girerse
Türkiye Büyük Millet Meclisi internet sitesinde bunu görür. Değerli
vatandaşlarımız, değerli hemşehrilerimiz, Türk milleti de kimin ne yaptığını bu
şekilde yapar. 
AYTUĞ
ATICI (Mersin) – Sen millî devlete ne yaptığınızı söyle, millî devletten
bahsedin. Bu kadar mı bahsediyorsunuz?
MUSTAFA
ELİTAŞ (Devamla) – Sen yaparsın tamam ama AK PARTİ’ye böyle böyle iddialarda
bulunmak yazıktır, günahtır; söyleyecek sözü olmayanların söylediği bir
iftiradır.
Teşekkür
ediyorum. (AK PARTİ sıralarından alkışlar) 
AYTUĞ
ATICI (Mersin) – Bizim devlete ne yapacağını söyle.
ÖZGÜR
ÖZEL (Manisa) – Sayın Başkanım…
BAŞKAN
– Buyurun Sayın Özel.
ÖZGÜR
ÖZEL (Manisa) – Sayın Grup Başkan Vekili Cumhuriyet Halk Partisini söyleyecek
sözü olmadığı için iftira atanlar olarak nitelendirdi, cevap hakkımızı
kullanacağız. Müsaadenizle, Yalova Milletvekilimiz Muharrem İnce konuşacak.
BAŞKAN
– Lütfen yeni bir sataşmaya mahal vermeyelim.
Buyurun
Sayın İnce. (CHP sıralarından alkışlar) 
11.- Yalova Milletvekili Muharrem İnce’nin, Kayseri Milletvekili Mustafa
Elitaş’ın sataşma nedeniyle yaptığı konuşması sırasında Cumhuriyet Halk Partisine
sataşması nedeniyle konuşması
MUHARREM
İNCE (Yalova) – Sayın Başkan, isterseniz bu tartışmaya bir son verelim. Bakın,
Sayın İsmail Aydın bu kürsüden şahsı adına konuşmadı, grup adına konuştu yani
hepinizi bağlar, AKP’yi bağlar. 
Ben
bu filmi ikinciye seyrediyorum: 2008 yılının Ocak ayı, AKP ve MHP anlaştılar
üniversitede türban konusunda. Sadece üniversitede serbest olacaktı,
açıklamalar bu yöndeydi. Sonra, Konya Milletvekili Hüsnü Tuna çıktı, dedi ki:
“Olur mu öyle sadece üniversitede, kamuda da serbest olacak.” dedi.
SAİT
YÜCE (Isparta) – Doğru.
MUHARREM
İNCE (Devamla) – Kıyamet koptu; bütün gazeteler, televizyonlar… 
MUSTAFA
ELİTAŞ (Kayseri) – Kopardınız.
MUHARREM
İNCE (Devamla) - Gelen tepki üzerine Grup Başkan Vekili Nurettin Canikli
açıklama yaptı, “Hüsnü Tuna’nın söyledikleri partimizi bağlamaz.” dedi.
MEHMET
MUŞ (İstanbul) – Ee?
MUSTAFA
ELİTAŞ (Kayseri) – Doğru. 
MUHARREM
İNCE (Devamla) – Hemen iki saat sonra Başbakan Sayın Erdoğan açıklama yaptı,
“Bu doğru değildir, böyle bir hedefimiz yoktur, amacımız sadece üniversitedir.”
dedi.
MUSTAFA
ELİTAŞ (Kayseri) – Doğru.
MUHARREM
İNCE (Devamla) - Şimdi, Bursa Milletvekili İsmail Aydın “Anayasa’nın ilk 4
maddesi değiştirilebilir.” dedi -MHP’yle anlaştınız, 2008’deki film- hemen grup
başkan vekili açıklama yaptı “İlk 4 maddeyle sorunumuz yok.” dedi, sonra
Başbakan açıklama yaptı “İlk 4 maddeyle sorunumuz yok.” dedi; aynı şeyleri
2008’de de söylemiştiniz.
MEHMET
MUŞ (İstanbul) – Neticeye gel.
YILMAZ
TUNÇ (Bartın) – O başka, o başka.
İSMAİL
TAMER (Kayseri) – Biz hep söylüyoruz, onu da söyleyin.
İMRAN
KILIÇ (Kahramanmaraş) – Başörtüsünden hâlâ rahatsız mısınız?
MUHARREM
İNCE (Devamla) – Filmi bize yeniden seyrettiriyorsunuz. (CHP sıralarından
alkışlar)
EJDER
AÇIKKAPI (Elâzığ) – Ne alakası var şimdi?
KEMALETTİN
YILMAZTEKİN (Şanlıurfa) – Size buradan ekmek çıkmaz.
EJDER
AÇIKKAPI (Elâzığ) – Demagoji yapmayın. 
MUHARREM
İNCE (Devamla) – Ayrıca, siz Anayasa’nın ilk 4 maddesini değiştirecek misiniz?
İMRAN
KILIÇ (Kahramanmaraş) – Başörtüsünden rahatsız mısınız hâlâ, onu söyleyin. 
MUHARREM
İNCE (Devamla) - Türkiye’nin başkenti Ankara’yı değiştirecek misiniz? Yahu
arkadaşlar, siz tabelalardan “T.C.”yi indirerek ilk 4’ü değiştirmeye başladınız
zaten, ne zannediyorsunuz yani? (CHP sıralarından alkışlar) 
EJDER
AÇIKKAPI (Elâzığ) – Demagoji yapma.
İSMAİL
TAMER (Kayseri) – Hikâye, hikâye.
MUHARREM
İNCE (Devamla) – Bu filmi tekrar tekrar bize izlettirmeyin. Ben hafızama
güveniyorum, 2008’de bunların aynısını yaşadık diyorum.
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) – Bir dakika daha var.
BAŞKAN
– Tamamlayın lüften.
MUHARREM
İNCE (Devamla) – Çok teşekkür ederim Sayın Başkan.
Bir
de şu televizyon yayınları…
EJDER
AÇIKKAPI (Elâzığ) – Yayın yapılıyor orada, bak.
MUHARREM
İNCE (Devamla) - Bakın, Sayın Başkan “Bir protokol var.” dediniz.
İSMAİL
TAMER (Kayseri) – Genel Kurulu yayınlıyor oradan işte.
MUHARREM
ERKEK (Çanakkale) – Sebep olanlar utansın. 
MUHARREM
İNCE (Devamla) - Sayın Başkan, 2002’de bu Parlamentoya birlikte girdik. 2002’de
Meclis yayını serbestti ne zamana kadar? 2011’e kadar. 2002’de bu yayınla
ilgili TRT’yle sözleşme var mıydı? Vardı. Niye dinlemiyordunuz bu sözleşmeyi?
2011’de bu yayınları siz kestiniz. Yahu, Allah aşkına, TRT’yle yapılan bu
sözleşme Allah’ın emri mi? Varolan sözleşmeyi takmadınız 2011’e kadar. Yayınlar
sürüyordu sizden önce de, 2011’de geldiniz, bunu kapattınız. İnsanlara doğru
bilgi verin. Dünyanın tek bir parlamentosunda canlı yayın yoktur, o da Türkiye
Cumhuriyeti Parlamentosudur.
YILMAZ
TUNÇ (Bartın) – Canlı yayın var.
MUHARREM
İNCE (Devamla) - Ayıplı, gizli bir iş mi yapıyorsunuz da milletten
saklıyorsunuz bunu? Bunun hesabını verin önce siz. (CHP sıralarından alkışlar,
AK PARTİ sıralarından gürültüler) 
BAŞKAN
– Teşekkür ediyoruz. 
İMRAN
KILIÇ (Kahramanmaraş) – Başörtüsünden hâlâ rahatsız mısınız, bunu bir
açıklayın. CHP olarak başörtüsünden hâlâ rahatsız mısınız değil misiniz? (CHP
sıralarından gürültüler) 
MUHARREM
ERKEK (Çanakkale) – Otur yerine be! Otur!
İMRAN
KILIÇ (Kahramanmaraş) – Başörtüsü konusundaki görüşünüzü açıklayın. Hâlâ
rahatsız mısınız?
MUHARREM
ERKEK (Çanakkale) – Önüne bak sen.
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447) (Devam)
BAŞKAN
- Şimdi, grupları adına ikinci söz, Adalet ve Kalkınma Partisi Grubu adına
Aksaray Milletvekili Cengiz Aydoğdu. 
Buyurun
Sayın Aydoğdu. (AK PARTİ sıralarından alkışlar) 
AK
PARTİ GRUBU ADINA CENGİZ AYDOĞDU (Aksaray) - Sayın Başkan, kıymetli arkadaşlar;
Anayasa’yı değiştiriyoruz, Anayasa’yı konuşuyoruz. 
Kıymetli
arkadaşlar, anayasalar milletin zihnî ve fikrî vatanıdır. Vatan toprakları
üzerinde inşa ettiğimiz -Yahya Kemal Bey’in tabiriyle- zihnî gök kubbemizdir,
kendi gök kubbemizdir ve Anayasa’yı tartışırken de birbirimizin kalbini kırarız
elbette çünkü Anayasa’daki her şeyi kalbimizde saklarız. Rahmetli Peyami Safa
öyle diyor: “Fikirlerinizi kalbinizde saklarsanız fikirlerinize bir şey
söylendiğinde kalbiniz kırılır.” Anayasa’daki her şeyi, emin olun, bu salondaki
herkes kalbinde saklar, bu millet de kalbinde saklar, ilk 4 madde de bunun
içindedir. (AK PARTİ sıralarından alkışlar) 
Kıymetli
arkadaşlar, gök kubbenin direğidir devletimizin nitelikleri. Göçer
kabilelerinde bir âdet vardır, çadırın içinde kavga çıktığında direğe kimse
dokunmaz, direği tutana da dokunmazlar; direk sarsıldığında da kavgayı
bırakırlar, hep birlikte direği korurlar. Türk milleti direği nasıl koruduğunu,
devletinin direğini nasıl koruduğunu, koruyacağını 15 Temmuzda bütün dünyaya
gösterdi elhamdülillah. (AK PARTİ sıralarından alkışlar) 
Kıymetli
arkadaşlar, Anayasa milletlerin ruhudur dedik. Bu, sadece bizde böyle değildir,
bütün dünya milletlerinde öyledir. Mesela, Avrupa’da; Roma İmparatorluğu’nun
yıkılışından sonra Avrupa’da bir vahşet hâkim oldu; klanlar, kabileler dönemi;
neredeyse üç dört yüzyıl devletsiz kaldı, bir tane krallık kurulamadı. O
dönemde Avrupa’yı ayakta tutan şey Roma’nın hatırasıydı, Roma’nın mirası idi.
9’uncu yüzyılda Şarlman Kutsal Roma İmparatorluğu’nu kurduğunda yüzüğünde
“innova imperium” yazıyordu yani “imparatorluğu diriltmek”, “imparatorluğun
yeniden doğuşu.” Günümüzde dahi, hatırlayacaksınız, Avrupa Birliği
Anayasası’nın imza töreni Roma’nın Antik Dönem yönetiminin yapıldığı, şimdi
Roma Belediyesine ait olan bir binada yapıldı. O muhteşem antik kubbe, hâlâ
Avrupa’daki bütün devletlerin ilham kaynağıdır.
Montesquieu’nun
“kanunların ruhu” derken ifade ettiği şey, milletleri birbirinden ayıran
özelliklerdir; milletlerin hasletleri, kültürleri, ananeleri, gelenekleri,
kanunlarının ruhudur. Bizde de öyledir. Biz, yaşadığı yeri seçen bir milletiz.
Anadolu topraklarına gelmeden önce devletler kurduk. 8’inci yüzyılda İslam’la
tanıştık. Hemen 9’uncu yüzyılın bitiminde, 10’uncu yüzyıl başlarında devlet
kurmaya, yeniden Müslüman devletler kurmaya başladık ve bizim tarihimizde de
anane, gelenek, görenek, kaide hep ön planda olmuştur. 
Alman
filozof Nietzsche’nin bir sözü vardır: Kültür, ahlak, gelenek, görenek, kişinin
davranış normları ve bunların nesilden nesle intikali yani millî kültürün
nesilden nesle intikali kişiyi vatandaş kılar, o şekilde vatandaş olunur.
“Ahlak” dediğimiz şey arkadaşlar yüz yüze oluşur ve “ahlak” dediğimiz şey
esasında kişinin sosyalleşme stilidir, sosyalleşme tarzıdır; topluma katılma
usulümüze “ahlak” deriz.
Bizdeki
devlet bağlılığı ve devlet sevgisi işte buradan kaynaklanır. Biz nizamı seven
bir milletiz, intizamı seven bir milletiz, ahlak kaidelerini severiz, dinimizi
severiz, töremizi severiz. Esasen “Türk” kelimesi de “töreli” demektir sözlük
anlamı itibarıyla. Bu itibarla, bizim geleneğimiz hukuku önceleyen bir
gelenektir. Hukuk tarihçileri iki tip devlet tarif ederler: Devletsiz hukuk ve
hukuksuz devlet yani hukuku önceleyen devlet ve devleti önceleyen hukuk. Biz,
hukuku önceleyen devlet geleneğinden geliriz. Osmanlı’da şeriat her şeyin
üzerindedir, örfi hukuk her şeyin üzerindedir. Padişah buyrultularına “örfi
hukuk” denir, millî irfandan kaynaklanır; “örf” ve “irfan” aynı kelimedir. 
Bunları
niye anlatıyorum? Şunun için anlatıyorum kıymetli kardeşlerim: Anayasa’yı
tartışırken, Anayasa’yı tartışmamızın arkasındaki zihnî “background” üzerinde
bir mutabakat sağlayamadığımız için çok tartışıyoruz, çok hırpalıyoruz
birbirimizi. Devlet-i Aliyye’nin kaybından sonra, Osmanlı saltanatının
akabinde, burada zinde bir devlet kurduk. O şartlarda kurduğumuz devlet…
Şartlar neydi? Şartlar bir cihan yağmasıydı, bütün dünya üzerimize çullandı.
Can telaşında, can pazarında genç cumhuriyetimizi kurduk ve bunu yaşatmak için
çare olarak o gün gördüğümüz şey Batılılaşmaktı. Yeni bir devlet yapalım, yeni
bir millet yapalım dedik. Yeni devletin canlı özünü teşkil etmesi gereken insan
unsuru, o tarihsel yeni Türk devletinin biraz uzağında kaldı. Kurtuluş ve
kuruluş, tarihî anlamıyla o Türk tipinin, Türk milletinin, kültürel anlamda,
manevi anlamda ananesiyle, o az önce saydığım ahlakıyla o milletin biraz
uzağında kaldı ve bu yeni kurulan devlet ile millet arasında bir boşluk oluştu.

Vaktim
azalmış, süratle geçeceğim. 
İkinci
Dünya Savaşı’ndan sonra, bu boşluğu kapatamadan demokrasiye geçtik ama nasıl
geçtik? Biraz da demokrasi olsun diye geçtik. Herkesin birincil kaygısı, o devletin
nitelikleriyle beraber yaşatılmasıydı ve halkın seçtiği temsilcilerin o
devletin niteliklerine zarar verebileceği endişesi hem 1961 Anayasası’nın hem
1982 Anayasası’nın temel endişesidir. Âdeta kendini devlet yerine koyan,
milletten uzak müesseseli bir kadro, kurumsal menşeli bir kadro, mesela
1950-1960 arasını bir demokrasi denemesi niteliğinde bıraktı, demokrasiye
geçemedik, bir demokrasi denemesi yaptık âdeta; neden? Demokrat Parti kadroları
da o kurumsal menşeli kadrolardandı. 
Millete
tam güven hâlâ bile bizim demokrasimizin temel kırılma noktasıdır kıymetli
arkadaşlar. Biz, hâlâ bir kamu görevi verir gibi millete demokrat olma görevi
veriyoruz, hâlâ milleti hizmet içi eğitime alıyoruz. Bunların üzerinde uzun
uzun düşünmemiz gerekiyor. 
İBRAHİM
ÖZDİŞ (Adana) – Şimdi de bir kişiye veriyoruz.
CENGİZ
AYDOĞDU (Devamla) – Kavramların aslını, asliyetini korumadan hiçbir meşru amaç
için düşünce üretemeyiz sevgili kardeşlerim. 
Temel
meselemiz demokrasidir. Demokrasi genel anayasadır, demokrasi bütün anayasaların
üzerindedir, demokrasi bütün anayasaların çözülmüş gizemidir, sırrıdır.
ALİ
ŞEKER (İstanbul) – Kuvvetler ayrılığı varsa demokrasi vardır.
CENGİZ
AYDOĞDU (Devamla) – Demokrasinin temel şartı, kanunu, konusu tıkır tıkır
işleyen kuvvetli bir devlet; hukukun üstünlüğüne, temel haklara riayet eden
kuvvetli bir iktidardır. Bunu temin etmeden kuvvetler ayrılığını konuşamayız.
Devleti tahkim etmeden, iktidarı işler kılmadan “checks and balances” sistemini
konuşamayız, önce devleti tahkim edeceğiz. Pek çoğumuzun çok iyi hatırladığı
gibi millî devlet, güçlü iktidar; demokrasinin böyle bir şartı vardır.
İktidarsızlık demokratik bir ülkü değildir arkadaşlar, iktidarsızlık
demokrasinin vasıfları arasında değildir. 
İBRAHİM
ÖZDİŞ (Adana) – Yani önce diktatör yaratacağız, ondan sonra mı demokrasi
yaratacağız?
CENGİZ
AYDOĞDU (Devamla) – Arkadaşlar, ülkemiz, demokrasili yıllarda evrensel
anlamıyla, klasik anlamıyla politikacı tipi üretemedi. Biz, tıpkı vatandaşımıza
yaptığımız gibi, seçilip geldiğinde politikacımızı da Ankara’da devlet memuru
muamelesine tabi tuttuk. Onun için bizim politikacımız biraz memur kılıklıdır. 
ALİ
ŞEKER (İstanbul) - Siz kendi adınıza konuşun.
TÜRABİ
KAYAN (Kırklareli) – Her tarafta diktatör varken biz demokrasiyi kurmak için
uğraşıyorduk, şimdi her tarafta demokrasi varken diktatörü getirmeye
çalışıyorsunuz.
EJDER
AÇIKKAPI (Elâzığ) - Hadi canım sen de! Hadi canım sen de! Hadi oradan!
CENGİZ
AYDOĞDU (Devamla) - Kıymetli arkadaşlar, lütfen…
Kaldı
ki hâkimiyetin sahibi millettir.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen, bir dakika size de toparlamanız için süre veriyorum.
Buyurun.
CENGİZ
AYDOĞDU (Devamla) - Arkadaşlar, hülasa, demokrasilerde millet idare eder,
hâkimiyet bilakayduşart milletindir ve millet bu hakkını seçip
gönderdiği evladıvatan eliyle kullanır.
Hepinize
hürmetler ediyorum. (AK PARTİ sıralarından alkışlar) 
BAŞKAN
– Teşekkür ediyorum.
Şimdi
gruplar adına üçüncü söz, Milliyetçi Hareket Partisi Grubu adına Ankara
Milletvekili Erkan Haberal’a aittir.
Buyurun
Sayın Haberal. (MHP sıralarından alkışlar) 
MHP
GRUBU ADINA ERKAN HABERAL (Ankara) – Sayın Başkan, değerli milletvekilleri;
öncelikle belirtmek isterim ki hukuk kurumlarında adaleti tesis etmek için
yargının bağımsızlığının tam olarak sağlanması, hesap verilebilirliğin ve
şeffaflığın geliştirilmesi, adalet hizmetinin farklılık gözetmeden uygulanması,
yargı etik kurallarının belirlenmesi, geliştirilmesi, bireye ve dönemin
şartlarına değil bütün zamanlara ve milletin adaletini bütünüyle gözeten
bağımsız, tarafsız, objektifliğini uygulamalarında gösteren, hiçbir zümre
hâkimiyetine izin veremeyecek bir şekilde sağlamak gerekir. 
Milliyetçilik
ve demokrasiyi birbirinin ikiz kardeşi anlayışıyla, her zaman sivil siyasetin
ve demokrasinin gelişmesini öncelikleri arasında gören Milliyetçi Hareket
Partisi, askerî yönetim ve askerî yönetimin mahkemelerinden çok çileler çekmiş,
bağımsızlığı ve tarafsızlığı şüphe içeren bu askerî mahkemelerin
kaldırılmalarını desteklemiştir. Öyle ki, 12 Eylül Dönemi öncesinde terör bütün
ülke sathına yayılmış, üniversiteler ve Türk gençliği üzerinde her türlü oyun
oynanmış, gerilim ve şiddet sokaklara yayılmışken 12 Eylül Dönemi sonrasında
kurulan askerî mahkemelerde bu provakatif eylemlerin hesabı Türk gençliğine
sorulmuş, on binlerce gencimiz işkencelerden geçirilmiş, gençliğini yaşayamayan
yiğitlerimiz idam edilmiş, binlercesi hücrelerde çürümeye terk edilmiştir. 
Birinci
olarak sorulması gereken soru şudur: Sivil adli yargıdan ayrı olarak askerî bir
yargıya neden ihtiyaç duyulmuştur. Askerî yargı olmadığı takdirde adaletin bir
tarafı eksik mi kalacaktır? Sayın milletvekilleri, aslında bu sorunun cevabı
çok basit ve anlaşılırdır. Askerî vesayet düzeninin kurduğu özerk ve sistematik
yapıyı sıralı hâlde tutmak için yapılan düzenlemelerle askerî mahkemeler
kurdurulmuştur. Bu düzenlemeler için de gerekçe olarak millî savunma görevinin
diğer bütün görevlerden daha kritik olduğu iddiası ortaya atılmış, buna bağlı
olarak da orduda disiplinin önemi ve işlenen suçların derhâl
cezalandırılmasının hayati önem taşıdığı oysa adli yargının işleyişinin yavaş
olduğu neden olarak ileri sürülmüştür. Ayrıca, askerî suçların değerlendirilmesinin
özel uzmanlık gerektirdiği de ifade edilmiştir. 
Sayın
milletvekilleri, askerî yargının kendi içerisinde bile dünyada örneğine
rastlanmayan iki başlılık görüntüsü vardır. Askerî Yüksek İdare Mahkemesi ne
demektir ve niçin kurulmuştur? 2010 Anayasa değişikliğiyle devletin
güvenliğine, anayasal düzene ve bu düzenin işleyişine karşı işlenen suçlara ait
davaların da her hâlükârda adliye mahkemelerinde görülmesi ilkesi kabul
edilmiştir. 
Ayrıca,
askerî hâkimlerin özlük işleri ile mahkemelerin bağımsızlığı ve hâkimlik
teminatı kriterleri saklı tutulmuştur. Bu çok önemli değişikliklere rağmen
Askerî Yüksek İdare Mahkemesinin varlığı korunagelmiştir. İşte, bu yeni
düzenlemeyle Askerî Yüksek İdare Mahkemesi kaldırılmaktadır. 
Sayın
milletvekilleri, askerî mahkeme üyelerinin bağımsız ve tarafsız nitelikte hâkim
olmaması, bu mahkemelerin kuruluşunun Anayasa’mıza aykırı olduğu izlenimini
vermektedir. Zira, Anayasa’mıza göre, yargı yetkisi Türk milleti adına bağımsız
mahkemelerce kullanılır. Keza, bu mahkemelerin kuruluşu ve üyelerinin atanma
biçimi ve çalışma usullerinin Anayasa’mızın 138’inci maddesinde öngörülen
mahkemelerin bağımsızlık ilkesi ve 139’uncu maddesinde öngörülen hâkimlik ve
savcılık teminatı esaslarıyla bağdaştığını söylemek oldukça güçtür. Dahası, bu
mahkemelerin kuruluşunun İnsan Hakları Sözleşmesi’yle bağdaştığını söylemek
kolay değildir. 
Askerî
mahkemelerin devamı yönünde ileri sürülen gerekçeler ikna edici değildir.
Hepimiz biliyoruz ki ekonomik krizler ve olağanüstü hâller savaş hâlinden çok
daha fazla başımıza gelen felaketlerdir ki bu yeni maddeyle savaş hâli dışarıda
tutulmaktadır. Vicdanlarda oluşan kanaat, Merkez Bankası Başkanı nasıl iktisat
mahkemelerinde, ilaç karaborsacısı nasıl sağlık mahkemelerinde, borsa
spekülasyonunu yapan borsa mahkemesinde yargılanmıyorsa askerî personelin de
sivil mahkemelerde yargılanmasını sağlamalıyız. 
Askerî
makamlarca gerekçe olarak sunulan adli yargının yavaş işlemesi ve geç gelen
adalet ise bütün milletimizin sorunudur. Bu sorunu sadece askerler açısından halletmek
yerine, bütün vatandaşlar açısından düzenlemenin yolları aranmalıdır. Askerî
davaların özel uzmanlık konusu olduğu iddiasıysa tamamen gerçek dışı ve hayal
ürünüdür. Bugün, sivil yargı, terör gibi, ticari davalar gibi, bilişim suçları
gibi, bankacılık gibi son derece uzmanlık isteyen davalara bakıp karar
verebiliyorsa askerî davalara da gayet rahat bakıp karar ihdas edebilecektir. 
Değerli
milletvekilleri, demokrat, çağdaş hukuk normlarına uygun hareket eden bir sivil
yargının tek çatı altında toplanması esastır ve doğrudur. Demokratik, gelişmiş
toplumlarda yargı zümresel bölünmelere uğramamış, ayrımcı tasnife müsaade
edilmemiştir. Kendilerini hâlâ ayrıcalıklı bir zümre olarak görüp kendi
zümrelerini dışarıdan gelebilecek hukuki itirazlara karşı koruma altına almak
amacıyla kurulan yasal dokunulmazlık zırhı kaldırılmalıdır. Bu zümrenin özel
korumaya ihtiyacı olan en temel alanının, darbelere kadar uzanan siyasete
müdahale suçları olduğu unutulmamalıdır. 
Hukuk,
iktidarın ve güçlünün çıkarlarının, insanın ve toplumun çıkarlarının önüne
çıkarılmasına engel olur. Bunun aksini düşünmek ve beklemek, dilsizlerin şarkı
yarışmasında dereceye girmelerini ummak kadar hezeyan doludur. Bu sebeple
Milliyetçi Hareket Partisi, adaletin bölünüp zümresel ve bürokratiksel erkler
arasında paylaşımına karşıdır. Yıllardır bilinçli yapıldığı ayan olan bu
planlama ve uygulama hatasının düzeltilmesi gerekmektedir, yargıda eşitlik
sağlanarak hukukun doğal sonucunun ifa edilmesi beklenmektedir. 
Son
olarak: 15 Temmuz gecesi yaşadığımız kalleş darbe girişimi sonrası askerî
mahkemelerden açığa alınan ve işine son verilen malum terör örgütü
yandaşlarının verdiği kararlar tarafsız, adil mahkemelerce gözden
geçirilmelidir; beklentilerimizden biri de budur. Aslında, bu durum bile askerî
mahkemelerin ne hâle geldiğinin en yalın göstergesidir. Bu hâkimlerin verdiği
kararlarla lehte ve aleyhte davaları bitenlerin sorunlarını gündeme getirmeleri
durumunda bunlar incelenmeli, esasa müessir hata yapıldığı tespit edilenler
düzeltilmelidir. 
Adalet
mülkün temelidir, mülk ise devlettir. Devletin varlığı için adalet, adaletin
tecellisi için ahlak ve erdem lazımdır. Tarih boyunca Türk devlet felsefesinin
özü ve esası adalete dayanmış, adaletten feyiz ve ilhamını almıştır. Adalet
olmadan devletin çarkı dönmez; adalet hâkim olmadan huzur, istikrar, düzen ve
dengeden bahsedilemez. Devlet aklı adaletin ruhuyla bağlı olmalıdır. Bu bağ
aynı zamanda toplumsal uzlaşmanın anlam ve içeriğiyle düğümlenmelidir. Uzlaşma,
önce ve elbette millet hukukunda temellenmelidir. Bu temel, birlikte yaşamanın
ana dinamiği, aktığı ana yataktır. 
Bizim,
parti olarak Anayasa yazımı, yapımı veya değişiminden beklenti ve muradımız,
Türkiye'nin, geleceğin verimli ve parlak ufkuna bir bütün olarak taşınmasıdır.
Bugüne kadar ahlakta uzlaştık, doğudan batıya aynı değerler çerçevesinde
kümelendik. Millette uzlaştık, bin yıllık destana şehit kanlarıyla, ecdat
fedakârlığıyla imza attık. Vatanda uzlaştık, ebediyete kadar burada, üzerine
bastığımız topraklarda var olacağımızı ilan ettik. Şimdi, yeni bir toplumsal
sözleşmeyle, milletimizin vereceği kutlu kararla olası kriz ve kaosları aşalım,
önleyelim diyoruz. Amacımız, riskleri minimize etmektir. Amacımız, bekamıza
gölge düşürülmesine engel olmaktır. Amacımız, komaya sokulmak istenen devlet ve
millet hayatına yeni bir soluk getirmek, yeni bir diriliş ruhuyla istiklalimize
sahip çıkmaktır. Yapmak istediğimiz şey budur, gayemiz budur. 
Siyasal
tavrımızda bit yeniği aramak, hepsinden önemlisi çarpıtıp değersizleştirmeye
gayret etmek sorumsuz ve beyhude bir çırpınmadır. Milliyetçi Hareket Partisi
Türkiye için vardır… 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen bir dakikada. 
ERKAN
HABERAL (Devamla) – Teşekkür ederim.
…Türk
milleti için her zaman yaptığı ve yapacağı gibi korkusuzca devreye girmektedir.
Çünkü diyoruz ki: Önce ülkem ve milletim, sonra partim ve ben. Çünkü bizim,
liderimizin işaret ettiği gibi, dibi görünmeyen kuyulardan su içmeyeceğimiz
gibi, çürük köprülerden geçmeye de hiç niyetimiz yoktur. Ne istiyorsak aziz
Türk milletinin dirliği ve birliğini mahfuz tutmak, aynı zamanda, muhafazaya
alarak sonsuzluğa götürmektir. Nitekim, devletin hukuk yörüngesine tekrar
sokulma arayış ve amacımızın merkezinde bu hissiyat ve bu tutumumuz hâkimdir.
Bu nedenle, adalet diyoruz, toplumsal uzlaşmaya hep birlikte omuz verelim
diyoruz.
Yüce
Meclisi saygıyla selamlıyorum.
Teşekkür
ederim. (MHP ve AK PARTİ sıralarından alkışlar)
BAŞKAN
– Teşekkür ediyorum Sayın Haberal.
Şahısları
adına ilk söz Düzce Milletvekili Ayşe Keşir’e aittir.
Buyurun
Sayın Keşir. (AK PARTİ sıralarından alkışlar)
AYŞE
KEŞİR (Düzce) – Sayın Başkan, değerli milletvekilleri; Anayasa değişikliğini
ihtiva eden kanun teklifinin 13’üncü maddesi üzerine şahsım adına söz almış
bulunuyorum. 
Sözlerime
başlamadan evvel, Anayasa’nın ilk 3 maddesinin değiştirilemeyeceği,
değiştirilmesinin teklif dahi edilemeyeceği hususunda grubumuzun ve şahsımın
asla bir sorunu yoktur, bunu Sayın Başbakanımız da az önce ifade etmişlerdir. 
İlgili
maddeye eklenen fıkrayla savaş hâli ve disiplin suçları hariç asker kişilerin
yargılanması artık sivil mahkemelerle mümkün olacaktır.
Değerli
milletvekilleri, yargıda teklik esastır. Çok açıktır ki askerî mahkemeler
darbelerin birer ürünüdür. Türkiye’deki gibi kıta mahkemelerinden yüksek mahkemelere
kadar askerî mahkemeler dünyanın hiçbir demokratik, gelişmiş ülkesinde mevcut
değildir. Siyasi tarihimizde darbeler sonrası ne yazık ki bu mahkemeler ya
artırılmış ya da yetkileri çoğaltılmıştır. Askerî mahkemeler 1980’den bu yana
tartışılmaktadır. Bu konu, tüm siyasi partilerin ittifak ettiği konulardan
biridir. Daha önce yapılan bazı düzenlemelerle bu mahkemelerin yetkileri zaman
zaman daraltılmıştır. 
Sayın
Başkan, değerli milletvekilleri; Anayasa Komisyonunun 20 Aralık Salı günü ilk
toplantısından itibaren bugüne kadar tüm görüşmeleri ve konuşmaları, iktidar,
muhalefet tüm temsilcilerin ifadelerini dikkatle ve özenle dinledim. Siyaseti
konjonktürel yapmak, gelecek nesillere bırakılacak mirası yemektir. Siyasetçi
vizyoner olmalıdır, köklerine öz güvenle sıkı sıkı sarılırken yeni gerçekleri
göz ardı etmeden gözlerini ufka dikmelidir. Aynı argüman ve metinleri tekrar
tekrar kullanmak sadece kısır siyaseti pekiştirir ve vesayetçilerin işini
kolaylaştırır. 5 Mayıs 1960’ta Kızılay’da askerî solcu öğrenciler Demokrat
Parti ve Menderes için hangi sloganı kullandıysa ne yazık ki bugün bazı
muhalefet temsilcileri aynı sloganı kullanmaktadır. (AK PARTİ sıralarından
alkışlar) Efendiler, yıl 2017, 2017; 1960’ın askerî-sivil iç içe girmiş
vesayetçi zihniyeti ve ürünleriyle 21’inci yüzyılı idrak edemeyiz.
Değerli
milletvekilleri, 1961 ve 1982 Anayasaları millete güvensizliği esas almaktadır.
Millete güvensizlik içinde olanların içerikten uzaklaşarak kasıtlı olarak rejim
tartışmalarını açtığını ne yazık ki üzüntüyle izliyorum. Türkiye’nin rejim
sorunu yoktur, Sayın Başbakanımızın vurguladığı gibi “Bu konu 1923 yılında
bitmiştir.” Cumhurbaşkanlığı sistemiyle geçmiş pratiklerden yola çıkılarak
isabetli bir hükûmet modeli sunulmaktadır.
Sayın
Başkan, değerli milletvekilleri; son on dört yıl boyunca eski alışkanlıklarla
her bir buçuk iki yılda bir suni krizler çıkarılmış, AK PARTİ’nin kurucu
lideri, milletin seçtiği ilk Cumhurbaşkanı Recep Tayyip Erdoğan’ın feraseti ve
basireti, aziz milletimizin desteği ve güveniyle bu krizler aşılmıştır. Takdir
edersiniz ki her zaman böyle bir lider gelmez. Kişiye özel düzenleme iddiaları
tamamen yanlıştır. Sistemi koruyan, kriz tellallarını tarihe gömen tam aksi bir
düzenleme yapılmaktadır. 
Değerli
milletvekilleri, Sayın Cumhurbaşkanımız, seçim kampanyasında, sık sık, sadece
temsil görevi yapmayacağını, Anayasa’dan aldığı görevleri ve yetkileri tam
olarak kullanacağını ifade etmiştir. Milletimiz de ona bu vaadini yerine
getirmesi için oy vermiştir. Aynı zamanda AK PARTİ olarak girdiğimiz bütün
seçimlerde vesayetçi anayasadan kurtulmak gerekliliğini seçmenimize her
defasında ifade ettik ve seçmenimiz bütün seçimlerde bunu bilerek bize oy verdi
ve her seçimde AK PARTİ’yi birinci parti olarak çıkardı. Bundan dolayıdır ki bu
değişikliği çok yakından takip etmekte ve izlemektedir.
Sayın
Başkan, değerli milletvekilleri; milletten korkan, milleti ayrıştıran,
statükocu, bağnaz, yobaz yaklaşımlar siyasete değer katamaz. Bu aziz millet,
bizden, kendi gerçeklerini iyi bilen, yeni sorun ve beklentileri karşılayan
çağdaş bir siyasi yaklaşım beklemektedir. Biz AK PARTİ olarak, Malazgirt’te
Alparslan’ın, İstanbul’un fethinde Fatih’in, Millî Mücadele’de Nene Hatun’un
kararlılığı kadar kararlı, azimli ve inançlıyız. (AK PARTİ sıralarından
“Bravo!” sesleri, alkışlar) Aziz Türk milleti bizden bunu beklemektedir.
Bu
duygu ve düşüncelerle yüce heyetinizi saygıyla selamlıyorum. (AK PARTİ
sıralarından alkışlar) 
BAŞKAN
– Teşekkür ediyorum.
Şahıslar
adına ikinci söz Kahramanmaraş Milletvekili Fahrettin Oğuz Tor’a aittir. 
Buyurun
Sayın Tor. (MHP sıralarından alkışlar) 
FAHRETTİN
OĞUZ TOR (Kahramanmaraş) – Sayın Başkan, değerli milletvekilleri; 447 sıra
sayılı Türkiye Cumhuriyeti Anayasasında Değişiklik Yapılmasına Dair Kanun
Teklifi’nin 13’üncü maddesinde şahsım adına söz almış bulunuyorum. Bu vesileyle
yüce heyetinizi ve bizleri izleyen değerli vatandaşlarımızı sevgi ve saygıyla
selamlıyorum.
Kanun
teklifinin 13’üncü maddesi, Anayasa’mızın mahkemelerin kuruluşunu düzenleyen
142’nci maddesine bir fıkra eklenmesinden ibarettir. Eklenen fıkra “Disiplin
mahkemeleri dışında askeri mahkemeler kurulamaz. Ancak savaş halinde, asker
kişilerin görevleriyle ilgili olarak işledikleri suçlara ait davalara bakmakla
görevli askeri mahkemeler kurulabilir.” şeklindedir. Bu madde ve bu maddeyle
bağlantılı 16’ncı maddenin (D) ve (E) şıkkına, yine 17’nci maddenin (E) şıkkına
göre, 1961 Anayasası’yla kurulan Askerî Yargıtay, Askerî Yüksek İdare
Mahkemesi, askerî mahkemeler kaldırılmaktadır. İstisnası ise savaş hâlinde
askerî mahkemelerin kurulabileceğidir. Yapılan düzenlemelerin bir sonucu
olarak, Anayasa Mahkemesinde Askerî Yargıtay, Askerî Yüksek İdare Mahkemesi
temsili sona erecektir ancak Anayasa Mahkemesi üyeliğine seçilen asker üyelerin
görevleri, herhangi bir sebeple sona erene kadar devam edecektir. Kanun
yürürlüğe girdiği tarihten itibaren dört ay içinde, askerî hâkim ve savcılar,
tercihleri ve müktesebatları dikkate alınarak Hâkim ve Savcılar Kurulunca, adli
ve idari yargıya veya Millî Savunma Bakanlığı veya Genelkurmay Başkanlığının
hukuk hizmetleri kadrolarına atanabileceklerdir. 
Bir
başka konu da, kaldırılan askerî yargı mercilerinde görülmekte olan dosyalardan
kanun yolu incelemesinde olanlar ilgisine göre Yargıtay ve Danıştaya, diğerleri
ise ilgisine göre görevli ve yetkili adli ve idari yargı mercilerine dört ay
içinde gönderilecektir.
Değerli
milletvekilleri, ülkemizde askerî yargı sisteminin tarihi 1837 tarihli
Kanunname-i Ceza-i Askeriye’ye kadar gitmekte ise de bugün yürürlükte olan
askerî mahkemeler ile askerî yüksek idare organlarının kuruluş ve işleyişi,
büyük ölçüde 1961 Anayasası’na ve sonrasında çıkan yasal düzenlemelere
dayanmaktadır. Belirtmek gerekir ki, 1961 tarihinden beri askerî yargı, yargıda
birlik ilkesi açısından, insan hakları, hukuk devleti, demokrasi yönüyle
Türkiye'de sürekli tartışılan bir konu olmuş, birtakım ilkesel ve teorik
eleştirilere neden olmuştur. 
Diğer
bir eleştiri konusu, askerî alanda emir komuta zincirinin veya mahkemelerin
yapısında azınlık da olsa yargıç olmayan askerlerin varlığının adli yargılamayı
etkileyip etkilemeyeceği de tartışılan konular arasındaydı.
Değerli
milletvekilleri, yaşanan küresel ve ulusal gelişmeler neticesinde terörün
önlenmesinin ülkemiz için ne kadar önemli olduğu izahtan varestedir. 
Askerî
yargının kaldırılmasıyla askerlerin tamamen mesleki fiil ve davranışları sonucu
oluşabilecek suçlar konusunda, hiçbir mesleki tecrübesi ve bilgisi olmayan,
askerî koşulları bilmeyen sivil kişilerin yapacağı soruşturmalar ve
yargılamaların güvensizlik ve tereddüt oluşturmaması için sivil yargının bu
tecrübe ve bilgi eksikliğinin en kısa sürede giderilmesi gerekmektedir. Yargıda
birlik sisteminde bir ülkede sadece bir tane yüksek mahkeme vardır ve mahkeme,
anayasa yargısını da, idari yargıyı da, adli yargıyı da tek başına temsil
etmektedir. Yargı birliği ilkesi, Anglosakson hukukunun hâkim olduğu Amerika
Birleşik Devletleri, Birleşik Krallık, Kanada, Avusturalya gibi ülkelerde
benimsenmiştir. 
Yargı
ayrılığı sisteminde ise yüksek mahkemeler olarak birden fazla mahkeme mevcuttur
ve adli yargı ile idari yargı ayrılmıştır. Özellikle, Kara Avrupası’nda,
Fransa, Almanya, İtalya ve Türkiye gibi ülkeler bu sistemi benimsenmiştir. Bu
sistemlerden hangisinin üstün olduğu konusunu soyut olarak tartışmak
anlamsızdır.
Değerli
milletvekilleri, aslında, hangi sistemin benimsenmiş olmasından öte, bir
ülkede, “Yargı bağımsız ve tarafsız şekilde çalışıyor mu, hukukun üstünlüğü
ilkesi tam olarak uygulanabiliyor mu, bütün yargılamalar adli bir şekilde
yapılabiliyor mu?” sorularına verilen cevaplar önemlidir. Zira, hepimizin de
bildiği gibi, adalet mülkün temelidir, mülk her şeydir, adalet göğün direğidir.

Bu
vesileyle, vatandaş nezdinde, adaletin kestiği parmağın acımayacağı algısını
sağlamanın yolu hukuka, hukukçuya güvenmekten, hukuku ve hukukçuyu sevmekten,
saygılı olmaktan geçer diyor, yüce heyetinizi saygıyla selamlıyorum. (MHP
sıralarından alkışlar)
BAŞKAN
– Teşekkür ediyorum Sayın Tor.
MAHMUT
TANAL (İstanbul) – Sayın Başkan…
BAŞKAN
– Buyurun Sayın Tanal. 
MAHMUT
TANAL (İstanbul) – Sayın Başkan, çok özür dilerim, biraz önce Düzce
Milletvekilimiz Sayın Ayşe Keşir şöyle bir cümle sarf etti, dedi ki: “Bugüne
kadar Türkiye Cumhuriyeti devletinde halkın seçtiği ilk Cumhurbaşkanı Sayın
Recep Tayyip Erdoğan’dır.” Bu ikincisidir, çünkü ilk seçilen rahmetli Sayın
Kenan Evren’di. 
MUSTAFA
ELİTAŞ (Kayseri) – Yapmayın… 
FATMA
BENLİ (İstanbul) – Kenan Evren’le mi kıyaslıyorsunuz vekilim? Yapmayın. 
MAHMUT
TANAL (İstanbul) – Recep Tayyip Erdoğan ikinci seçilen kişidir. Bunu
tutanaklara geçmesi açısından söyledim. 
Teşekkür
ederim, saygılar sunarım.
MUSTAFA
ELİTAŞ (Kayseri) – Peki, tamam tamam, geçti geçti.
BAŞKAN
– Sayın milletvekilleri, şimdi, soru-cevap işlemini gerçekleştireceğiz.
Sisteme
girdikleri sırayla sayın milletvekillerine beş dakika süreyle soru sormaları
için söz vereceğim.
Sayın
Budak, buyurun.
ÇETİN
OSMAN BUDAK (Antalya) – Teşekkürler.
Cumhuriyetimiz,
Büyük Önderimiz Mustafa Kemal Atatürk’ün önderliğinde kanla, irfanla
kurulmuştur. Cumhuriyet, Türk milletinin demir yumruğunun emperyalist ülkelerin
kafalarına indirilmesinin belgesidir. Cumhuriyet, egemenliğin padişahtan alınıp
millete verilmesinin belgesidir. Cumhuriyet, ulusal Kurtuluş Savaşı’nın
kazanılmasını sağlayan Kuvayımilliye ruhunun özüdür. Cumhuriyetimizin
değiştirilemez niteliklerini değiştirebileceklerini düşünenler büyük bir
yanılgı içindedir. Egemenliğin halktan alınıp saraya teslim edilmesine izin
vermeyeceğiz. 
Sorum
ise şudur: 360 oyla kendini feshedebilen Gazi Meclisin, aynı oyla bakanı bile
Yüce Divana gönderememesi adaletle bağdaşıyor mu? 
BAŞKAN
– Sayın Çamak… 
HÜSEYİN
ÇAMAK (Mersin) – Teşekkür ederim Sayın Başkan. 
Sayın
Bakan, Mersin Mezitli ilçesindeki Cemilli Köyü Muhtarının, seçimlerde rakibi
olan eski muhtar dâhil tamamı kişisel husumeti olan 18 köylüyü FETÖ, PKK ve
DHKP-C üyesi olmak ve Cumhurbaşkanına hakaret gibi çeşitli suçlarla ihbar
ettiği bugün basına yansıdı. Bu ithamlar karşısında şok olan köylüler,
kendilerine iftira ettiği gerekçesiyle muhtar hakkında şikâyetçi oldular. 
Bu
örnekten anlaşıldığı üzere, Cumhurbaşkanının muhtarlara yaptığı muhbirlik
çağırısı maalesef suistimallere açık, tehlikeli gerilimlere neden olmaktadır.
Şu an bunları yaşıyorsak süper güçlerle donatılan bir başkanlık sistemi gelirse
kaosun tırmanacağı boyutu tahmin bile edemiyoruz. Yetkililerin ağızlarından
çıkan her sözden önce bu ülkenin iç huzurunu…
(Mikrofon
otomatik cihaz tarafından kapatıldı) 
BAŞKAN
– Sayın Atıcı… 
AYTUĞ
ATICI (Mersin) – Teşekkürler Sayın Başkan. 
Sayın
Bakan; şimdi okuyacağım maddelerden acaba hangisine karşısınız? 
“1-
Türkiye Devleti bir Cumhuriyettir.
2-
Türkiye Cumhuriyeti, toplumun huzuru, millî dayanışma ve adalet anlayışı
içinde, insan haklarına saygılı, Atatürk milliyetçiliğine bağlı, başlangıçta
belirtilen temel ilkelere dayanan, demokratik, lâik ve sosyal bir hukuk
Devletidir.
3-
Türkiye Devleti, ülkesi ve milletiyle bölünmez bir bütündür. Dili Türkçedir.
Bayrağı,
şekli kanununda belirtilen, beyaz ay yıldızlı al bayraktır.
Millî
marşı ‘İstiklal Marşı’dır.
Başkenti
Ankara’dır.”
Bunların
hangisine karşısınız Allah aşkına Sayın Bakan? 
BAŞKAN
– Sayın Gaytancıoğlu… 
OKAN
GAYTANCIOĞLU (Edirne) – Teşekkür ederim. 
Mevcut
sistemde olağanüstü hâl ilan yetkisi Cumhurbaşkanı başkanlığında toplanan
Bakanlar Kuruluna aittir. Yetkinin bu şekilde Bakanlar Kurulu tarafından
kullanılması, olağanüstü hâl ilanının kurul hâlinde tartışılmasına, tüm
yönleriyle ele alınmasına ve Cumhurbaşkanının da fikir beyan etmesine olanak
sağlamaktadır. 
Bu
teklifle, olağanüstü hâl ilan etme yetkisi yalnızca Cumhurbaşkanına
bırakılacaktır. Toplum ve devlet hayatına ilişkin ciddi tehditlerin ortaya
çıktığı bu en ciddi anlarda alınması gereken tedbirler konusunda yürütme organı
içinde asgari bir tartışma ve kolektif karar alma olanağının ortadan
kaldırılmak istenmesini doğru buluyor musunuz? Şu an kurul hâlinde karar
verilmesine rağmen olağanüstü hâlin uzatılması kamuoyunda tartışılırken
getirilmek istenen maddeyle önemli bir konuda yetkinin bir kişiye verilmesinin
tartışılmaması, müzakere edilmemesi sizce doğru mudur?
BAŞKAN
– Sayın Aydın…
Sayın
Arslan…
KAZIM
ARSLAN (Denizli) – Teşekkür ediyorum.
Vekil
arkadaşımız Enis Berberoğlu hakkında yaptıkları haber nedeniyle açılan ve
sürdürülen davayı nasıl değerlendiriyorsunuz? Dava, basına baskı değil mi?
Dünyada
en çok tutuklu gazeteci olan bir ülkeyiz. Bu tablo Türkiye’nin içte ve dışta
imajını ve itibarını düşürmektedir. Cumhuriyet gazetesi sahipleri ve yazarları
12 Kasımdan beri tutukludur. Ayrıca Ahmet Şık ve Hüsnü Mahalli de
tutuklanmıştır. Şu anda 150’ye yakın gazeteci tutuklu bulunmaktadır. Basın ve
medya üzerinde yargı marifetiyle yaptığınız bu baskılara ne zaman son vermeyi
düşünüyorsunuz? Haksız olarak tutuklanan, yalnızca fikir ve düşüncelerini yazan
gazetecilerin tutuksuz yargılanmaları konusunda bir düşünceniz var mı? Bu
yanlış kararları veren savcı ve hâkimler hakkında Hâkimler ve Savcılar Yüksek
Kurulu bir soruşturma açtı mı? Anayasa’da yapmak istediğiniz on sekiz maddelik
değişiklikle yasama, yürütme ve yargı gücünü tek adamda toplamayı neden
düşünüyorsunuz?
Teşekkür
ederim.
BAŞKAN
– Teşekkür ediyorum.
Şimdi,
sorulara cevap vermek üzere Sayın Bakanın mikrofonunu açıyoruz.
Buyurun
Sayın Bozdağ.
ADALET
BAKANI BEKİR BOZDAĞ (Yozgat) – Sayın Başkan, değerli milletvekilleri; bu teklif
incelendiğinde çok net bir şekilde görülecektir ki esasında teklif, yasama ve
yürütmeyi birbirinden tam anlamıyla ayırmaktadır. Şu anda yürütme yasamanın
içinden çıkmakta, yasamanın güvenine dayanmaktadır. Bu teklifle yürütme, bundan
sonra doğrudan doğruya halkın iradesiyle, sandığa attığı oydan çıkacak,
sandıktan çıkacak ve halkın güvenine dayalı olarak görevini yapacaktır. Bu,
millî egemenliğin Meclisten alınıp Saray’a verilmesi değil, esasında millî
egemenliğin doğrudan halka daha geniş kapsamda, yürütmeyi de seçme imkânı
vererek yansıtılmasıdır. Sadece yasamayı seçen değil, yürütmeyi de seçen bir
halkımız olacaktır; bu, millî egemenliği güçlendirecektir,
AYTUĞ
ATICI (Mersin) – Tek kişi seçiliyor Sayın Bakan. 
ADALET
BAKANI BEKİR BOZDAĞ (Yozgat) - “Egemenlik, kayıtsız şartsız milletindir.”
ilkesinin sadece yasama için değil aynı zamanda yürütme için de doğrudan
uygulanmasına imkân verecektir.
AYTUĞ
ATICI (Mersin) – “Yürütme” dediğiniz sadece bir kişi; sadece bir kişi
seçiliyor. Sadece bir kişi seçiliyor. 
ADALET
BAKANI BEKİR BOZDAĞ (Yozgat) – Bir kişi seçmeyecek, 50 milyondan fazla seçmen
seçecek. 
AYTUĞ
ATICI (Mersin) – Sadece bir kişiyi seçiyor.
ADALET
BAKANI BEKİR BOZDAĞ (Yozgat) – Onlar verecek, onlar kullanacak.
Şimdi,
bazı muhtarların suç işlediği iddiasıyla bazı kişileri ihbar etmeleri ayıp
değil, günah değil, suç da değil. Teröristler herhangi bir köye geldiği zaman
muhtarların “Burada terörist var.” diye kolluk güçlerine ihbarda bulunması
vatandaşlık görevidir.
AYTUĞ
ATICI (Mersin) – Onlar komşuları, komşuları.
ALİ
ŞEKER (İstanbul) – Onlar vatandaş, vatandaş. 
ADALET
BAKANI BEKİR BOZDAĞ (Yozgat) – Biz demiyor muyuz; teröristler olduğunda veya
suç işleyenler olduğunda, herhangi bir yerde kanuna aykırı bir eylem olduğunda…
MUSTAFA
SEZGİN TANRIKULU (İstanbul) – Vatandaş, vatandaş…
ADALET
BAKANI BEKİR BOZDAĞ (Yozgat) – E, suçları vatandaş işliyor zaten, insanlar
işliyor.
AYTUĞ
ATICI (Mersin) – Komşuları bunlar, komşuları. 
ADALET
BAKANI BEKİR BOZDAĞ (Yozgat) – Şimdi, muhtarların, bir yere teröristler geldi,
canlı bomba var veya başka başka kötü işler işleyecekler, suç işleyecekler;
bunları gördüğü zaman kolluğa bildirmek ahlaksızlık mı? Bunları gördüğü zaman
kolluğa bildirmek suç mu? Bunları gördüğü zaman savcılıklara ihbar etmek
muhbirlik mi?
AYTUĞ
ATICI (Mersin) – Komşu komşuyu ihbar ediyor.
ADALET
BAKANI BEKİR BOZDAĞ (Yozgat) – Ama maalesef maalesef suçluları ve terör
eylemlerini işleyenleri eğer biz kolluğa bildirmeyi ahlaksızlık, suçluluk
olarak kabul ve takdim edersek, o zaman teröristlere ulaşmada, canlı bombaları
bulmada kaynaklarımızı ne yaparız; yeterince kullanamayız.
Ben
onun için vatandaşlarımızın, etrafında suç işleyenleri, terör örgütü üyeleri ve
başka başka örgütlü suç örgütü yapılarını kolluğa bildirmesinin bir vatandaşlık
görevi olduğunu buradan ifade etmekte fayda görüyorum. 
AYTUĞ
ATICI (Mersin) – Komşularını bildiriyor, komşularını.
ADALET
BAKANI BEKİR BOZDAĞ (Yozgat) – Şimdi, Sayın Atıcı sordu; 1’inci madde, 2’nci
madde, 3’üncü madde… 
Bakın,
deminden beri burası konuşuluyor, burası tartışılıyor. Bu teklifte 1’inci
maddeye ilişkin bir şey yok, 2’nci maddeye ilişkin bir şey yok, 3’üncü maddeye
ilişkin bir şey yok, 4’üncü maddeye ilişkin bir şey yok. 
AYTUĞ
ATICI (Mersin) – Niye değiştiriyorsunuz o zaman?
ADALET
BAKANI BEKİR BOZDAĞ (Yozgat) – Siz bunun aksini istediğiniz kadar iddia edin bu
millet sizden de akıllı, bizden de akıllı, olmayanı var edemeyeceğinizi sizden
daha iyi bilir. (AK PARTİ sıralarından alkışlar) O yüzden, “Biz burada bir
maden bulduk, buraya biraz daha fazla çalışalım.” dediğinizde milleti
kandıracağınızı düşünüyorsanız kendinizi sadece yorarsınız. 
ALİ
ŞEKER (İstanbul) – Kandırmak sizin işiniz. 
ADALET
BAKANI BEKİR BOZDAĞ (Yozgat) – Yormayın kendinizi, yormayın. Millet sizden de,
bizden de akıllı. 
ÖZKAN
YALIM (Uşak) – Sayın Bakan, sizin vekiliniz dedi bunu.
ADALET
BAKANI BEKİR BOZDAĞ (Yozgat) – Bir başka şey: Olağanüstü hâl… Şu anda Anayasa
elimde. Bakın, Anayasa’nın 119’uncu maddesi, biraz daha iyi okumak lazım, diyor
ki: “…Cumhurbaşkanı başkanlığında toplanan Bakanlar Kurulu, yurdun bir veya
birden fazla bölgesinde veya bütününde süresi altı ayı geçmemek üzere
olağanüstü hal ilân edebilir.” Bu, tabii afet ve ekonomik bunalım sebebiyle
olağanüstü hâl ilanı. 
Şiddet
olaylarının yaygınlaşması ve kamu düzeninin ciddi şekilde bozulması
sebepleriyle olağanüstü hâl ilanı da: “…Cumhurbaşkanının başkanlığında toplanan
Bakanlar Kurulu, Millî Güvenlik Kurulunun da görüşünü aldıktan sonra yurdun bir
veya birden fazla bölgesinde veya bütününde süresi altı ayı geçmemek üzere
olağanüstü hal ilân edebilir.” 
Ya,
Cumhurbaşkanına biz olağanüstü hâl ilan etme yetkisini yeni mi veriyoruz? Bu
Anayasa yazıyor.
MUHARREM
ERKEK (Çanakkale) – Kenan Evren getirdi o hükmü, iyi oku.
ADALET
BAKANI BEKİR BOZDAĞ (Yozgat) – Otuz dört yıldır bu yetki var, otuz dört yıldır
ve en son olağanüstü hâl de Cumhurbaşkanının başkanlığında toplanan Bakanlar
Kurulu kararıyla yapıldı. 
AYTUĞ
ATICI (Mersin) – Millî Güvenlik Kurulu önerisi orada var.
MUHARREM
ERKEK (Çanakkale) – 12 Eylül darbe hukukunu ne kadar çok sevmişsiniz. 
ADALET
BAKANI BEKİR BOZDAĞ (Yozgat) – Burada ne yapılıyor, biliyor musunuz? 
(Mikrofon
otomatik cihaz tarafından kapatıldı) 
BAŞKAN
– Tamamlayın, lütfen.
ADALET
BAKANI BEKİR BOZDAĞ (Yozgat) – Burada esasında Cumhurbaşkanının başkanlığında
olağanüstü hâl ilanına yasama denetimi getiriliyor. Üç ay içerisinde Parlamentoda
yasalaştırılmayan Cumhurbaşkanlığı kararnamesi kendiliğinden son bulacak ama şu
andaki düzenleme böyle mi? Böyle değil. Süre sınırı koyuyor ve sürede
yasalaşmadığı takdirde resen yürürlükten kalkmakla müeyyidenlendiriliyor, Daha
iyi bir hâle getiriyoruz. Eleştirilecek değil, takdir edilecek bir düzenleme.
Teşekkür
ediyorum.
MUHARREM
ERKEK (Çanakkale) – Kaldırmanız lazım olağanüstü hâli, kaldırmanız.
BAŞKAN
– Teşekkür ediyorum.
ENGİN
ALTAY (İstanbul) – Sayın Başkan…
BAŞKAN
– Sayın Altay, önergeden sonra mı versem, şimdi mi? Oylamaya geçmiyorum şu anda
yalnız.
ENGİN
ALTAY (İstanbul) – Evet, evet, yok, başka bir…
BAŞKAN
– Buyurun açıyorum.
IV.- AÇIKLAMALAR (Devam)
47.- İstanbul Milletvekili Engin Altay’ın, Adalet Bakanı Bekir Bozdağ’ın
447 sıra sayılı Anayasa Değişiklik Teklifi’nin 13’üncü maddesi üzerindeki
soru-cevap işleminde yaptığı konuşmasındaki bazı ifadelerine ilişkin açıklaması
ENGİN
ALTAY (İstanbul) – Sayın Başkan, teşekkür ederim.
Sayın
Bakan arkadaşlarımızın sorusunu -sanıyorum- yanlış anladı. Arkadaşlar şunu daha
çok merak ediyorlar: Hiç şüphesiz vatanın, milletin, devletin birliğine yönelik
terör tehdidine karşı, bırakın muhtarları, Cumhuriyet Halk Partililer de bir
yerde bir terörist tespit ettiği zaman güvenlik kuvvetlerine haber verirler, o
bir vatandaşlık görevi. Arkadaşlar şunu sordu zannımca: Muhtarlar cebinde dolar
taşıyanları da bildirecekler ya, bu ne kadar etik, ne kadar etik değil, onu
sordu arkadaşlar. (CHP sıralarından alkışlar)
Teşekkür
ederim. 
BAŞKAN
– Teşekkür ediyorum Sayın Altay.
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447) (Devam)
BAŞKAN
– Sayın milletvekilleri, 13’üncü madde üzerinde beşi aynı mahiyette olmak üzere
yedi adet önerge vardır. 
Aynı
mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 2/1504 esas numaralı Kanun Teklifi’nin 13’üncü maddesinde yer alan
“eklenmiştir" ibaresinin "ilave edilmiştir" olarak
değiştirilmesini arz ve teklif ederiz.
 Salih
Fırat
 Adıyaman
Aynı mahiyetteki
diğer önergelerin imza sahipleri: 
 Hamza Dağ 
 İzmir
 Mustafa Yel
 Tekirdağ
 Mustafa Serdengeçti
 Aksaray
 Gökcen Özdoğan Enç
 Antalya
MEHMET NACİ
BOSTANCI (Amasya) – Geri çekiyoruz. 
BAŞKAN – Aynı
mahiyetteki önergeler çekilmiştir.
Şimdi diğer
önergeleri okutuyorum: 
Türkiye Büyük Millet Meclisi Başkanlığına
Genel Kurulda
görüşülecek olan 446 sıra sayılı Kanun Teklifi’nin 13’üncü maddesinin teklif
metninden çıkarılmasını arz ve teklif ederim. 05/01/2017
 Meral
Danış Beştaş
 Adana
Türkiye Büyük Millet Meclisi Başkanlığına
Görüşülmekte
olan 447 sıra sayılı Türkiye Cumhuriyeti Anayasasında Değişiklik Yapılmasına
Dair Kanun Teklifi’nin 13’üncü maddesinin Anayasa’ya aykırı olduğu gerekçesiyle
metinden çıkarılmasını arz ederiz.
 Engin
Altay Levent Gök Özgür
Özel
 İstanbul Ankara Manisa
 Tekin
Bingöl Ahmet Haluk Koç Aytun
Çıray
 Ankara Ankara İzmir
BAŞKAN –
Komisyon son okunan önergeye katılıyor mu?
ANAYASA
KOMİSYONU SÖZCÜSÜ MURAT ALPARSLAN (Ankara) – Katılamıyoruz Sayın Başkanım.
BAŞKAN –
Hükûmet?
ADALET BAKANI
BEKİR BOZDAĞ (Yozgat) – Katılmıyoruz Başkan.
BAŞKAN – Önerge
üzerinde söz isteyen İzmir Milletvekili Aytun Çıray. 
Buyurun Sayın
Çıray. (CHP sıralarından alkışlar) 
AYTUN
ÇIRAY (İzmir) – Sayın milletvekilleri, Adalet ve Kalkınma Partisi Grubu adına
konuşan sayın milletvekili burada dilinin altındaki baklayı çıkarınca doğrusu
konuşma metnimi değiştirmek zorunda kaldım.
Değerli
arkadaşlar, 14 Aralık 2016’da bu kürsüden “Yeni bir fiilî durumla Türkiye karşı
karşıya kalacak, Tayyip Bey’in 3 Kasım 2019 seçimlerine Türksüz ve baştan
aşağıya yeni bir anayasa vaadiyle girdiğini göreceğiz.” dediğimde genç
Milliyetçi Hareket Partili arkadaşlarım, milletvekilleri bana kızmışlardır.
Şimdi, işte size kanıtı, gelip burada söylediler ilk 4 maddeyle ilgili
görüşlerini. Bundan sonra artık kimsenin “aldatıldık” deme hakkı da kalmadı.
Şimdi,
bütün saygılarımla soruyorum: Ne oldu da Sayın Bahçeli yeni anayasayı birden
bire ortaya attı? Neden 15 Temmuz darbe komisyonunu battal hâle getirecek
zamanlamada gündem değiştirildi? Beka sorununun sorumlusunun Anayasa’nın
olmadığını herkes bilmez mi? Üstelik tüm konuşmalarında beka sorununu AKP
yönetimine bir nedenle bağlayanlar, şimdi ne için beka sorununun sorumlusu
olarak Anayasa’yı göstermeye çalışıyorlar? Bir anlamda 1 Kasım seçimlerinin
mimarı olarak beka sorununu siz de yaratmadınız mı? Hiçbir art niyet olmadan
aziz Türk milletinin bilme hakkı için soruyoruz. Apo’yla bu Anayasa’nın
görüşüldüğünden bihaber misiniz? 12 Eylül darbe Anayasası’nın geçici 15’inci
maddesine benzer bir af kanunu niteliğindeki bu Anayasa’nın çıkması için AKP
Genel Başkanından daha fazla mesai sarf ederek neden sabahlara kadar nezaret
ediyorsunuz? (CHP sıralarından alkışlar)
EDİP
SEMİH YALÇIN (İstanbul) – Sana ne?
AYTUN
ÇIRAY (Devamla) - AKP sözcüsü “Bu Anayasa’yla iki partili sisteme gidecek.”
dedi.
EJDER
AÇIKKAPI (Elâzığ) – Saygılı olun biraz be.
HACI
OSMAN AKGÜL (Gümüşhane) – Saygılı olun.
AYTUN
ÇIRAY (Devamla) – Yani MHP’nin tasfiye edileceğini AKP milletvekili söyledi.
Neden buna sessizsiniz?
Nihayet,
merhum Türkeş’in mirasçısı olarak mı yoksa bir federasyon anayasasının kurucusu
olarak mı tarihe geçeceksiniz?
EJDER
AÇIKKAPI (Elâzığ) – Size oradan ekmek çıkmaz.
AYTUN
ÇIRAY (Devamla) – Sayın Cumhurbaşkanının Anayasa’yı dayatmasının nedeni ise çok
açık, ortak menzile yürürken AKP içinde çok sayıda siyasi aktör FETÖ’yle içli
dışlı olmuştu. Bu kalkışmadan sonra artık bunlara güvenilemezdi. 
EJDER
AÇIKKAPI (Elâzığ) – Tiyatro yapıyorsun, tiyatro.
AYTUN
ÇIRAY (Devamla) – Ancak, bunların bugün temizlenmeleri hâlinde Sayın Cumhurbaşkanı
partinin boşalacağını biliyor. O hâlde, yetkilerini artırarak kendisini güvence
altına alacak ve işte o zaman Adalet ve Kalkınma Partisinden asıl temizlik
başlayacaktı. Aynı zamanda, hep aklında olan yeni bir cumhuriyetin kurucu
başkanı olma idealini gerçekleştirmek olacak. İşte şimdi onu yaptırıyor. Bu
anayasanın özeti budur. 
Değerli
arkadaşlar, bunlar sadece sizin iç meseleniz olsaydı bu kadar uğraşmazdık ama
bizi üzen asıl şey şu: El Bab’da neler yaşanıyor haberiniz var mı? Biz burada
bunlarla meşgulken PKK’nın, kim bilir nerede pusu kurduğuyla ilgileniyor
musunuz? PYD’nin düzenli orduya dönüştürüldüğünden içinizde haberi olan var mı?
Zamlar aldı başını gidiyor, vatandaş pahalılıktan eziliyor. 
EJDER
AÇIKKAPI (Elâzığ) – Farklı bir bilgin mi var?
AYTUN
ÇIRAY (Devamla) – Ege bir Yunan gölü hâline geldi. Kıbrıs’ta garantörlük
hakkımızı Cenevre kasalarına kilitlediler. Ülke bir yangın yerine dönüştü, siz
bu anayasayla gelip yangına benzin döküyorsunuz. Üzüntüm şudur: Yıkılırken
yıkacaksınız. Üstelik bu işler olurken Meclisin itibarını yok edecek maddeyi de
araya sıkıştırmışsınız. Bana göre, milletvekilli sayısının 600’e çıkarılması
ahlaksız bir rüşvettir.
EJDER
AÇIKKAPI (Elâzığ) – Aynen sana iade ediyoruz.
AYTUN
ÇIRAY (Devamla) – Değerli arkadaşlar, biliyorsunuz, siyasi haritamız şeytani
masalarda tartışılıyor. Meclis, işte, asıl böyle ortamda tarihine yakışır bir
kuvvet ve Türk milletinin umut ve güven kapısı olmalıdır. Yapmayın, bu Meclisin
kapısına kilit vurmayın. Biz eninde sonunda bu işi hallederiz, ne yapsanız geri
çeviririz. Biz Türk milleti, yedi düvelin zalimleri toprağa gömdüklerini
zannederlerken, aynı Kurtuluş Savaşı’nda olduğu gibi, küllerimizden yeniden
doğarız. (CHP sıralarından alkışlar)
AYTUN
ÇIRAY (Devamla) - Gelin, Allah’tan ve milletten başka kimseden korkmayın.
EJDER
AÇIKKAPI (Elazığ) – O tarihi bizim dedelerimiz yazdı, unutmayın. 
AYTUN
ÇIRAY (Devamla) - Gelin, ezilmeyin. Bu taslağa sığınarak Cumhurbaşkanı olunmaz,
zalim olunur; milletvekili olunmaz, kapı kulu olunur; bakan olunmaz iş
takipçisi olunur; vatandaş olunmaz, tebaa olunur. 
Saygılar
sunuyorum. (CHP sıralarından alkışlar) 
OSMAN
AŞKIN BAK (Rize) – Çok zayıf bir konuşmaydı ya.
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş. 
MEHMET
MUŞ (İstanbul) – Sayın Başkan, teklifimiz ortadadır. Böyle bir konuşma ve
üsluba cevap vermeyi kendimize zül addediyoruz, bundan dolayı cevap
vermeyeceğiz. (AK PARTİ sıralarından alkışlar)
OSMAN
AŞKIN BAK (Rize) – Çok zayıf bir konuşmaydı, performansı iyi değildi. 
BAŞKAN
– Teşekkür ediyorum. 
Hiçbir
milletvekilinin teklifini ahlaksız olarak nitelendirmek doğru değildir, ne
olursa olsun. 
EJDER
AÇIKKAPI (Elazığ) – Yazıklar olsun!
ENGİN
ALTAY (İstanbul) – Sayın Başkan…
BAŞKAN
– Buyurun. 
ENGİN
ALTAY (İstanbul) – Yani, bu 64’ü çok hatırlatıyoruz. Burada bir çalışma, mesai
arkadaşlığı vesilesiyle özel hukuk var diye de sizi üzmek istemiyoruz ama
mütemadiyen 64’üncü maddeyi ihlal ediyorsunuz, bu bir. 
İkincisi:
Hatibimizin kastettiği siyasi ahlaktır. Siyasi ahlaka herkes herkesi her zaman
davet eder Sayın Başkan. 
Teşekkür
ederim. 
OSMAN
AŞKIN BAK (Rize) – Siyasi etiğe davet edelim, siyasi etiğe. 
EJDER
AÇIKKAPI (Elazığ) – Hiç kıvırmayın, hiç kıvırmayın. 
FUAT
KÖKTAŞ (Samsun) – O zaman ifade etsin.
BAŞKAN
– Sayın milletvekilleri…
Sayın
Altay, bu teklifin altında benim de imzam vardı, bunu da izah etmek isterim;
lütfen. 
ENGİN
ALTAY (İstanbul) – Oturumu yönettiğiniz esnada, sürede bu teklifteki imzanızın
bir değeri yoktur Sayın Başkan, bunu hatırlatırım. 
EBUBEKİR
GİZLİGİDER (Nevşehir) – Olur mu canım? Haydi canım!
BAŞKAN
– Sayın milletvekilleri, şimdi önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Genel
Kurulda görüşülecek olan 446 sıra sayılı Kanun Teklifi’nin 13’üncü maddesinin
teklif metninden çıkarılmasını arz ve teklif ederim. 
05/01/2017
 Meral
Danış Beştaş
 Adana
BAŞKAN
– Komisyon okunan önergeye katılıyor mu? 
ADALET
KOMİSYONU SÖZCÜSÜ MURAT ALPARSLAN (Ankara) – Katılamıyoruz Sayın Başkanım. 
BAŞKAN
– Hükûmet? 
ADALET
BAKANI BEKİR BOZDAĞ (Yozgat) – Katılmıyoruz Başkanım. 
BAŞKAN
– Gerekçeyi okutuyorum.
Gerekçe:
Yapılan
düzenleme askerî yargıya dair nispeten olumlu değişiklikler içeriyor ise de
kanun teklif metninin bütünüyle birlikte değerlendirildiğinde bir işlev
sağlamayacağı açıktır ve bu bahisle de kaldırılması gereklilik arz etmektedir. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Böylece
13’üncü madde üzerindeki görüşmeler tamamlanmıştır. 
Şimdi,
maddenin gizli oylaması yapılacaktır. 
ENGİN
ALTAY (İstanbul) – Sayın Başkan…
BAŞKAN
- Sayın Altay, söz talebiniz var mı?
ENGİN
ALTAY (İstanbul) – Var. 
Aynı
talebi yineliyorum, oylamanın gizliliğine riayet konusunda Divandan -kâtip
üyelerden özellikle bu sefer- yüksek hassasiyet rica ediyorum. Şu bakımdan,
sizin oradan sağlı sollu kontrol etme şansınız yok ama katip üyeler, sizin
solunuzda oturan sol tarafı, sağınızda oturan sağ tarafı rahatlıkla takip
ederek gizli oy kuralına riayet etmeyen milletvekillerini size bildirir, siz de
o milletvekillerini uyarırsanız daha iyi bir sonuç alınır. Ama peşimden hemen
Elitaş konuşacak, biliyorum. 
BAŞKAN
– Teşekkür ederim. 
MUSTAFA
ELİTAŞ (Kayseri) – Sayın Başkan, 13’üncü maddenin oylamasına geldik. 
ENGİN
ALTAY (İstanbul) – Tutanağa konuşma Sayın Elitaş, tutanağa konuşma.
MUSTAFA
ELİTAŞ (Kayseri) – Geneli de dâhil olmak üzere, bu ana kadar gelen 12 madde de
AK PARTİ Grubu olarak İç Tüzük’ün 148’inci maddesine uygun oylamalar
yapmaktayız. Bu konuyu Genel Kurulun bilgisine sunuyorum. 
BAŞKAN
– Teşekkür ediyorum. 
Sayın
milletvekilleri, Başkanlık Divanı olarak zaten bu hassasiyeti, sizin
hassasiyetinizi bizler de muhafaza etmek durumundayız. 
ENGİN
ALTAY (İstanbul) – Bazen atlıyorsunuz. 
BAŞKAN
– Kâtip üyesi arkadaşlarımızla birlikte, Başkanlık Divanı tüm üyelerimizle
birlikte inşallah bu gizli oylamanın her zamanki gibi usulüne uygun bir şekilde
yapılması için yine gayret sarf edeceğiz ve bu konudaki hassasiyetinizden
dolayı da tüm milletvekillerine teşekkür ediyoruz. 
Öncelikle,
Hükûmet ve komisyon sıralarını görevli arkadaşlarımıza bırakalım lütfen, o
alanı. Görevli arkadaşlarımızla birlikte aynı zamanda Başkanlık Divanı
üyelerimiz refakat edeceklerdir. 
Şimdi,
gizli oylamanın ne şekilde yapılacağını arz ediyorum: Sayın milletvekilleri, ad
okumak suretiyle oy kullanılmaya başlanacak. Adı okunan milletvekilini ad
defterinden işaretleyerek kendisine biri beyaz, biri yeşil, biri de kırmızı
olmak üzere 3 yuvarlık pul ile bu oylamaya özel mühürlü zarf verilecektir.
Milletvekilleri Başkanlık kürsüsünün sağında ve solunda yer alan kabinlerden
başka yerde oylarını kullanamayacaklardır. Vekâleten oy kullanacak bakanlar da
yerine oy kullanacakları bakanın ilinin bulunduğu bölümde oylarını
kullanacaklardır. 
Bildiğiniz
üzere, bu pullardan beyaz kabul, kırmızı ret, yeşil olan çekimseri ifade
ediyor. Oyunu kullanacak sayın üye, adını ad defterine işaretlettikten ve kâtip
üyeden 3 yuvarlak pul ile oylamaya özel basılan mühürlü zarfı aldıktan sonra
kapalı oy verme yerine girecek, oyunu kullanacak ve oy verme yerinden çıkarak
oy pulunun bulunduğu zarfı Başkanlık Divanının önündeki kutulara atacaktır. Adı
okunmayan milletvekiline zarf ve pul verilmeyecektir. 
Şimdi
Adana ilinden gizli oylamaya başlıyoruz. 
Buyurun.

(Oyların
toplanmasına başlandı)
BAŞKAN
– Evet sayın milletvekilleri, gösterdiğiniz hassasiyet için teşekkür ediyoruz.
Usulüne uygun bir şekilde kullanmaya devam ediyoruz lütfen.
(Oyların
toplanmasına devam edildi)
BAŞKAN
– Oyunu kullanmayan sayın üye var mı?
Oy
verme işlemi tamamlanmıştır.
Oy
kupaları kaldırılsın ve oy sayım ve döküm işlemine Başkanlık Divanı üyelerimiz
hemen başlasın.
(Oyların
ayrımı yapıldı)
BAŞKAN
– Sayın milletvekilleri, Türkiye Cumhuriyeti Anayasasında Değişiklik
Yapılmasına Dair Kanun Teklifi’nin 13’üncü maddesinin gizli oylama sonucu:
“Kullanılan
oy sayısı  : 482
Kabul : 343
Ret : 133
Çekimser : 1
Boş : 3
Geçersiz
 : 2
 Kâtip
Üye Kâtip Üye
 Özcan
Purçu Mustafa Açıkgöz
 İzmir Nevşehir”
Birleşime
on dakika ara veriyorum. 
Kapanma Saati: 22.33
BEŞİNCİ OTURUM
Açılma Saati:
22.48
BAŞKAN: Başkan
Vekili Ahmet AYDIN
KÂTİP ÜYELER:
Mücahit DURMUŞOĞLU (Osmaniye), Ali Haydar HAKVERDİ (Ankara)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 58’inci Birleşiminin
Beşinci Oturumunu açıyorum. 
447
sıra sayılı Kanun Teklifi’nin görüşmelerine devam ediyoruz. 
Komisyon
ve Hükûmet yerinde.
Şimdi,
14’üncü maddeyi okutuyorum:
MADDE 14- 2709
sayılı Kanunun 159 uncu maddesinin başlığı ile birinci ve dokuzuncu
fıkralarında yer alan “Yüksek” ibareleri madde metninden çıkarılmış; iki, üç,
dört ve beşinci fıkraları aşağıdaki şekilde değiştirilmiş; altıncı fıkrasında
yer alan “asıl” ibaresi madde metninden çıkarılmış; dokuzuncu fıkrasında yer
alan “kanun, tüzük, yönetmeliklere ve genelgelere” ibaresi “kanun ve diğer
mevzuata” şeklinde değiştirilmiştir.
“Hâkimler ve Savcılar Kurulu onüç üyeden oluşur; iki daire halinde
çalışır. 
Kurulun Başkanı Adalet Bakanıdır. Adalet Bakanlığı Müsteşarı Kurulun
tabiî üyesidir. Kurulun, üç üyesi birinci sınıf olup, birinci sınıfa ayrılmayı
gerektiren nitelikleri yitirmemiş adlî yargı hâkim ve savcıları arasından, bir
üyesi birinci sınıf olup, birinci sınıfa ayrılmayı gerektiren nitelikleri
yitirmemiş idarî yargı hâkim ve savcıları arasından Cumhurbaşkanınca; üç üyesi
Yargıtay üyeleri, bir üyesi Danıştay üyeleri, üç üyesi nitelikleri kanunda
belirtilen yükseköğretim kurumlarının hukuk dallarında görev yapan öğretim
üyeleri ile avukatlar arasından Türkiye Büyük Millet Meclisi tarafından
seçilir. Öğretim üyeleri ile avukatlar arasından seçilen üyelerden, en az
birinin öğretim üyesi ve en az birinin de avukat olması zorunludur. Kurulun
Türkiye Büyük Millet Meclisi tarafından seçilecek üyeliklerine ilişkin
başvurular, Meclis Başkanlığına yapılır. Başkanlık, başvuruları Anayasa ve Adalet
Komisyonları Üyelerinden Kurulu Karma Komisyona gönderir. Komisyon her bir
üyelik için üç adayı, üye tamsayısının üçte iki çoğunluğuyla belirler. Birinci
oylamada aday belirleme işleminin sonuçlandırılamaması halinde ikinci oylamada
üye tamsayısının beşte üç çoğunluğu aranır. Bu oylamada da aday belirlenemediği
takdirde, her bir üyelik için en çok oyu alan iki aday arasında ad çekme usulü
ile aday belirleme işlemi tamamlanır. Türkiye Büyük Millet Meclisi, Komisyon
tarafından belirlenen adaylar arasından, her bir üye için ayrı ayrı gizli oyla
seçim yapar. Birinci oylamada üye tamsayısının üçte iki çoğunluğu; bu oylamada
seçimin sonuçlandırılamaması halinde, ikinci oylamada üye tamsayısının beşte üç
çoğunluğu aranır. İkinci oylamada da üye seçilemediği takdirde en çok oyu alan
iki aday arasında ad çekme usulü ile üye seçimi tamamlanır. 
Üyeler dört yıl için seçilir. Süresi biten üyeler bir kez daha
seçilebilir. 
Kurul üyeliği seçimi, üyelerin görev süresinin dolmasından önceki otuz
gün içinde yapılır. Seçilen üyelerin görev süreleri dolmadan Kurul üyeliğinin
boşalması durumunda, boşalmayı takip eden otuz gün içinde, yeni üyelerin seçimi
yapılır.”
BAŞKAN
– 14’üncü madde üzerinde gruplar adına ilk söz, Cumhuriyet Halk Partisi Grubu
adına Nurhayat Altaca Kayışoğlu, Bursa Milletvekili. 
Buyurun
Sayın Altaca Kayışoğlu. (CHP sıralarından alkışlar) 
CHP
GRUBU ADINA NURHAYAT ALTACA KAYIŞOĞLU (Bursa) – Teşekkür ediyorum. 
Sayın
Başkan, değerli milletvekilleri; üzerinde konuştuğumuz 447 sayılı Anayasa
Değişikliği Teklifi bütünüyle Anayasa’ya aykırıdır. O yüzden, madde üzerinde
çok teknik konuşma yapmayacağım. Zaten 2010 yılında yapılan değişiklik ve
sonrasında yaşadığımız 15 Temmuz, söylenen şeylerin anlamsız kaldığını ortaya
koyuyor. 
Anayasa’nın
değiştirilmesi teklif dahi edilemeyecek ilk 3 maddesini ve dolayısıyla da
4’üncü maddesini dolaylı olarak bu teklif değiştiriyor. Biraz önce yapılan
itirafta da resmen ve şeklen de değiştirmenin düşünüldüğü açıkça anlaşılıyor. 
Peki,
nasıl değiştiriyor Anayasa’nın ilk 4 maddesini? Öncelikle Anayasa’mızın
“Başlangıç”ta belirtilen temel ilkelerinden kuvvetler ayrılığı ilkesi, bütün
güçler tek elde toplanmak suretiyle yok ediliyor. Bu teklif geçerse kuvvetler
tek elde birleşecek. Milletvekili listelerini cumhurbaşkanı adayı belirleyeceği
için yasama çoğunluğu elinde olacak; bu bir. 
İki:
Sorgusuz sualsiz Meclisi feshetme hakkı olacağı için fesih tehdidi altında
fiilen yasama tahakküm altında tutulacak. 
Üç:
Beğenmediği yasayı veto edecek, ısrar edilirse yine Meclisi feshederek yasa yapma
yetkisini fiilen cumhurbaşkanı engelleyebilecek. 
Dört:
Kararname çıkaracak kanun gücünde ve onu denetleyecek etkili bir Anayasa
Mahkemesi maalesef olamayacak. 
Yasamada
durum nasıl peki? Yasama gibi yürütme de aynı şekilde tek bir kişiye veriliyor.
Bütün üst düzey kamu görevlileri cumhurbaşkanı tarafından atanıyor. İstediği
gibi kamu tüzel kişiliği kurabiliyor, cumhurbaşkanı yardımcılarını istediği
sayıda atayabiliyor, kaldırabiliyor, bakanlıklar aynı şekilde. Hiçbir şekilde
etkili denetim mekanizması yok. Yürütme mutlak bir şekilde tek kişinin elinde
bulunacak ve cumhurbaşkanına soru dahi sorulmayacak. Günlerdir Sayın Adalet
Bakanı diyor ki: “Cumhurbaşkanına siyasi sorumluluk getirdik.” Ama bahsedilen
denetim yolları siyasi bir denetim değil, sadece bilgi edinme kapsamındaki
birkaç kurum kalmıştır bu hâliyle Anayasa’da. 
Peki,
yargıda durum ne olacak? Anayasa Mahkemesinin doğrudan ve dolaylı bütün
üyelerini cumhurbaşkanı atayacak, üzerinde konuştuğumuz bu maddeyle
cumhurbaşkanı “yüksek”i kalkmış olan Hâkimler ve Savcılar Kurulunun üyelerinin
tamamını doğrudan ve dolaylı olarak belirleyecek ki bu kurul bütün hâkim ve
savcıların atanmaları, istenilen mahkemeye gönderilmeleri, idari işlemleriyle
ilgilenecek ve bu yüzden diyoruz ki her gün Goebbels’in taktiğiyle, soyut bir
şekilde “Kuvvetler ayrımı güçleniyor.” demekle kuvvetler maalesef ayrılmıyor
değerli milletvekilleri. Gerekçelerini somut bir şekilde sıraladığımız gibi,
egemenlik bu teklifle kayıtsız şartsız tek bir kişiye devrediliyor; yasama,
yürütme, yargı tek bir kişide birleşiyor. 
Değerli
milletvekilleri, bu teklifle Anayasa’mızın 2’nci maddesindeki cumhuriyetin
nitelikleri de yok ediliyor. Demokratik devlet ve hukuk devleti ilkesi fiilen
ortadan kaldırılıyor. Çoğumuz hukuk fakültesi sıralarından geçtik. Demokratik
bir devletten bahsedebilmek için öncelikle tüm vatandaşların temel haklarının
düzenlenmiş olması ve güvence altına alınmış olması gerektiğini biliyoruz. Oysa
bu rejimde yargı bağımsızlığı yok, kimsenin can, mal güvenliği yok, iş güvencesi
yok, idarenin işlemlerine karşı vatandaşların gidebileceği etkili bir yargı
yolu yok. O hâlde nasıl demokratik olacağız? 
Peki,
getirilen bu teklifte zaten hiçbir zaman tam olarak tesis edemediğimiz hukuk
devleti ilkesi tesis edilecek mi? Maalesef hayır. Çünkü hukuk devletinin
gereklerinden hiçbiri kalmıyor, vatandaşın hukuki güvenliği ortadan
kaldırılıyor. Örneğin, vatandaş yarın sabah kalkınca nasıl bir kararnameyle
karşı karşıya kalacağını hiçbir zaman bilemeyecek. Mülkiyet hakkı
sınırlandırılabilecek bu kararnamelerle, sosyal güvenlik hakkı, emeklilikle
ilgili haklar; buralarda hiçbir kısıtlama yok, diğer haklarla ilgili de etkili
bir denetim yok maalesef. Örneğin, Cumhurbaşkanı, bir sabah kalkıp “Emekli
maaşı alanlar teröristtir, yattıkları yerden maaş alıyorlar.” dese ve bütün
emekli maaşlarını kesse bunu engelleyecek hiçbir denetim mekanizması yok. (CHP
sıralarından alkışlar)
İçinizden
“O kadar da değil…”
SEBAHATTİN
KARAKELLE (Erzincan) – Ne alakası var?
NURHAYAT
ALTACA KAYIŞOĞLU (Devamla) – Evet “Ne alakası var?” diyorsunuz, ben de diyorum
ki: Doları olana “teröristtir” demek ne kadar alakalıysa, işte benim bu
söylediğim de o kadar mantıklı ve alakalıdır. (CHP sıralarından alkışlar)
Tabii,
biliyoruz, siz yine Goebbels usulü, soyut bir şekilde günde kırk kere,
cumhuriyetin değişmediğini, 1923’te bu tartışmaların kapandığını
söyleyeceksiniz ama 29 Ekim Cumhuriyet Bayramlarında nedense hiçbirinizi
göremiyoruz. (CHP sıralarından alkışlar) Bu yüzden sizin cumhuriyeti
sahiplenmek gibi bir niyetinizin olmadığını biliyoruz. 
Değerli
milletvekilleri, Komisyon çalışmalarında bu teklifle ilgili anayasa hukuku
açısından ilkesel olarak günlerce değerlendirmeler yaptık. “Bu, kesinlikle bir
rejim değişikliğidir.” dedik. “Demokratik olmayan bir rejimdir.” dedik. “Her kim
seçilirse seçilsin, hangi partiden olursa olsun bu kesinlikle bir
diktatörlüktür.” dedik. Dünyada yaşanmış örneklerini anlattık; “Almanya,
Portekiz, İsrail, Finlandiya, Yunanistan, Moldova.” dedik. Bunlar
cumhurbaşkanlarına, başkanlarına yetkiler vermişler fakat sonra görmüşler ki
istikrarsızlık var, diktatörlük geliyor, tekrar parlamenter rejime geri
dönmüşler, parlamenter sistemi güçlendirmişler. Gelin, değerli milletvekilleri,
sizler de yol yakınken bizi bir maceraya sürüklemeyin.
Değerli
milletvekilleri, bu teklifi verenlerin en temel gerekçelerinden birisi
istikrar. Buna da “pes” diyoruz. Neden mi? On beş yıldır tek başına
iktidardasınız. Evet, bu ülkeye istikrar geldi; hangi alanlarda geldi,
sayıyorum: Maalesef, istikrarlı olarak şehit cenazeleri geldi, çocuklarımıza
cemaat yurtlarında istismar yönünden istikrar geldi, dış politikada geri adım
konusunda istikrar geldi, taşerona kadro sözü tutulmadı, asgari ücretli açlık
sınırının altında, yoksulların yoksulluğa mahkûmiyeti konusunda çok
istikrarlısınız, terör sizinle birlikte istikrarlı bir şekilde tırmanıyor,
bütün yetkileri tek elde toplama konusunda istikrar var ama bu istikrarların
vatandaşın cebine, malına, canına maalesef hiçbir faydası yok.
Yine
diyorsunuz ki “Bu teklifle koalisyonlar dönemi bitiyor.” Aslında, milletin
iradesine bu açıklamalarınızla ipotek koyuyorsunuz. Bunları uzun uzun
açıklamıştık Komisyon çalışmalarında. Örneğin, ilk turda cumhurbaşkanı
seçilemezse, Parlamentoda yasama yapma çoğunluğu tek bir partide olmazsa,
ikinci turda başka bir partiden cumhurbaşkanı seçilirse o zaman en azından
yasama bakımından koalisyonla çalışma zorunluluğu doğmayacak mı? Şimdiden
milletin iradesine nasıl ipotek koyabiliyorsunuz değerli arkadaşlar? 
Evet,
aynı zamanda, koalisyonları da bu anlamda kötülemek doğru değil. Biliyoruz ki
hepimizin altındaki arabaları üreten Almanya, yıllardır dünyanın en güçlü
ekonomilerinden bir olan Almanya koalisyonla yönetiliyor. Eğer bizler de
dünyada güçlü markalar yaratmak istiyorsak, yüksek teknoloji üretmek istiyorsak,
kutuplaşmadan, uzlaşmayı öğrenerek, liyakati esas tutarak ve ancak bu şekilde
istikrar getireceğini bu çalışmaların bilmemiz gerekir. Ve bu teklifle
yapıldığı gibi bizden sonraki nesillere yeni yeni rejim tartışmaları
bırakmamak, istikrarsızlık bırakmamak için değerli milletvekilleri, yüreklice,
cesurca bu teklife “hayır” dememiz gerektiğini düşünüyorum.
Bir
de tutturmuşsunuz “Vesayet rejimi kalkacak.” diye. Hangi vesayet Allah aşkına,
bir tane somut örnek verebilir misiniz? Şu anda demokrasi üzerinde bir vesayet
varsa o da bir tek kişinin vesayetidir. Doksan yıl önce bugünleri gören Büyük
Önder Atatürk’ün dediği gibi, aziz vatanın bütün kaleleri zapt edilmiş, bütün
tersanelerine girilmiş, bütün orduları dağıtılmış ve memleketin her köşesi
bilfiil işgal edilmiş; bütün bu şeraitten daha elim ve daha vahim olmak üzere,
memleketin dâhilinde, iktidara sahip olanlar gaflet ve dalalet ve hatta hıyanet
içinde bulunurken, hatta iktidar sahipleri şahsi menfaatlerini müstevlilerin
siyasi emelleriyle tevhit etmişken ve millet fakruzaruret içinde harap ve bitap
düşmüşken hangi vesayetten bahsediyorsunuz? Ki bütün bu gerçekleri 15 Temmuzda
daha somut bir şekilde yaşadık.
Değerli
milletvekilleri, kula kulluk dönemi aslında sizin hissetmeden, şeklen
söylediğiniz ama bizim inanarak yürekten söylediğimiz gibi 29 Ekim 1923’te
bitmiştir. Saray sakininin bugün yarış içine girdiği Mustafa Kemal’in asıl
kahramanlığı da işte, bu çatısı altında bulunduğumuz yüce Meclistir. Kendisine
verilmek istenen yetkileri reddederek halkın egemenliğini müjdeleyen
demokratik, laik hukuk devletini inşa etmesidir Atatürk’ü büyük kılan, Atatürk
o yüzden büyüktür, onunla yarışılmaz. 
Bu
teklifle de hiçbir şekilde bu millete hayır gelmez, o yüzden “hayır” diyoruz. 
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkür ediyorum.
Şimdi,
şahıslar adına ilk söz, Adıyaman Milletvekili Adnan Boynukara’ya aittir.
Buyurun
Sayın Boynukara. (AK PARTİ sıralarından alkışlar)
ADNAN
BOYNUKARA (Adıyaman) – Sayın Başkan, değerli milletvekilleri; Anayasa
değişikliğini konuşuyoruz. 
Siyasetin,
kimi siyasetin en temel araçlarından birisi korkutmadır çünkü korkutmak zaman
zaman işe yarıyor. Hatırlamakta fayda var: 1930’lu ve 1940’lı yıllarda “irtica”
kavramı üzerinden korkutulduk. 1950’li yıllarda Stalin’in Türkiye üzerine
emelleri olduğu, Türkiye’yi işgal edeceği dedikodusu üzerine korkutulduk.
1950’li yılların sonunda, Menderes’in gençleri kıyma makinesinden geçirdiği,
hilafeti getirmek istediği korkuları üzerinden korkutulduk. 1970’li yıllarda
ise korkuların en şiddetlisini yaşadık; korku “Bu kış komünizm gelecek.”
ifadesi üzerinden yayıldı, gençlerimiz silahlandırıldı, binlerce insanımız
öldürüldü ve 12 Eylül darbesi, 1990’lı yıllarda tekrar “irtica” kavramı ve 28
Şubat darbesi. 
Değerli
milletvekilleri ve düzenli olarak korkutulup bazı şeylere razı edilmek istenen
milletin tüm fertleri, şimdi yeni korkular var, yeni korkular üretiliyor:
“Diktatör”, “dikta”, “tek adam rejimi”, “rejim değişikliği”, “yaşam tarzına
saldırı”, “sivil darbe” diyerek; “Misyonerlik”, “Alevicilik”, “Kürtçülük”,
“Türkçülük”, “İslamcılık”, “mezhepçilik” diyerek korkutuluyoruz. Öyle ki
herkese, her zekâya uygun birkaç korku var. Hepsinin toplamında ise bizlere
“Size dayatılan küçük yaşam ve düşünme biçimlerinin ötesine geçmeyin ve
korkun.” diyorlar. “Birbirimizden, gençlerimizden, başörtülümüzden, başı açık
olandan, Kürt’ten, Türk’ten, Ermeni’den, Süryani’den, Rum’dan korkun,
gölgenizden korkun, kısacası hayatınızda korku eksik olmasın.” diyorlar. Yeter
ki biz birbirimize güvenmeyelim, herkes birbirini tehdit olarak görsün ve öyle
davransın. Düşünmeden, sorgulamadan, anlamadan, dinlemeden, kin duyan, linç
eden bir nesil hâline gelelim. 13 milyonken korkmayan bu ülke insanını bugün
gölgesinden korkar hâle getirmek isteyenler var. Esas komplo budur, bu
topraklara dönük en tehlikeli tuzak budur. Unutmayalım, korku yayanların bir
kısmı antiemperyalist, bir kısmı antisiyonist, bir kısmı antiamerikancı
görünebilir ama emin olun ki hepsinin sicilinde bir gladyo izi var. 
Ülke
dört bir yandan istila edilirken, devlet başkentini terk edip Anadolu içlerine
çekilirken, para yokken, ekmek yokken, ilaç yokken bile korkmayan insanımızı
getirmek istedikleri yer korkudur.
Değerli
arkadaşlar, mesele, üretilen korkuları ve güvensizliği nasıl bir toplumsal
algıyla karşıladığımız ve ne tür bir ruh hâliyle cevap verdiğimizdir. Mesele,
korkulardan, korkutuculardan kurtulmak meselesidir. Mesele, korkmamayı
öğrenmektir. Mesele, gerçekten milletin iktidar kılınması meselesidir çünkü
korkmayan bir millete tarihin hiçbir komplosu ve oyunu zarar vermez. İlla bir
şeyden korkacaksak, bizi bir şeylerden korkutmaya çalışanlardan korkalım.
Unutmayalım ki bu ülkeye asıl kalıcı zararı verecek olanlar onlardır. Artık,
buna bir son verelim, korku tacirlerinin maskesini yırtalım. Mücadele edeceksek
umutlarımız için, hayallerimiz için, ideallerimiz için, ülkümüz için mücadele
edelim. İnsanımıza ve milletimize güvenelim. Bu ülke ve bu millet bölünmez. Bu
topraklar hiçbir zaman mürteci yuvası olmadı, olmaz. Kürt’ümüzün ezici bir
çoğunluğu bölücünün karşısındadır. Alevi’miz bütün manipülasyonlara rağmen
Sünni’yle kardeştir. Hepsi tabii hâliyle bizim farklı renklerimiz, düşünme ve
yaşam biçimlerimizdir ama “cı” ve “cu” ekleri eklendiğinde Türkçü, Kürtçü,
Alevici, dinci, solcu olunca korku yasası devrede demektir. 
Evet,
sorunlarımız çoktur ama çözümlerimiz de çoktur. Yeter ki çatışmalardan beslenen
ve dumanlı havalarda ortaya çıkanlara kanmayalım. Unutmayalım, tarihin yüzü bu
topraklara dönmüştür. Yaşadıklarımız sadece ayağa kalkışın sancılarıdır. İşte,
olan bitene bu ufukla bakanlar kazanacaktır; korkanlar, korkutanlar ise tarihin
çöplüğünde unutulacaktır, bundan hiç kimsenin şüphesi olmasın.
(Mikrofon
otomatik cihaz tarafından kapatıldı)
ADNAN
BOYNUKARA (Devamla) – Başkanım, tamamlayayım.
BAŞKAN
– Tamamlayın lütfen.
ADNAN
BOYNUKARA (Devamla) – Ara sırasında Tuncay Özkan’la Meclis binasının yapılış
biçimini konuşmuştuk. Meclis binasını dahi halkı kucaklayan, halkı seven,
halkın hepsini bir gören, bunu bir arada toplama aracı olarak kurgulayan bir
milletin bugün farklı gerekçelerle, farklı kavramlarla korkutulmasına hepimizin
karşı çıkması lazım diyorum, Anayasa değişikliğinin hayırlı olmasını temenni
ediyorum. (AK PARTİ sıralarından alkışlar)
BAŞKAN
– Teşekkür ediyorum.
Şahısları
adına ikinci söz, İstanbul Milletvekili İlhan Cihaner’e aittir.
Buyurun
Sayın Cihaner…
MUSTAFA
ELİTAŞ (Kayseri) – Sayın Başkan, şahsı adına yoksa…
BAŞKAN
– Şahsı adına konuşmalar yoksa soru-cevap işlemine geçeceğiz. 
MUSTAFA
ELİTAŞ (Kayseri) – Sayın Başkan, şahsı adına ben talep ettim. 
LEVENT
GÖK (Ankara) – Var, var. Sayın Özgür Özel. 
ÖZGÜR
ÖZEL (Manisa) – Ben konuşacağım. 
BAŞKAN
– Buyurun Sayın Özel. 
ÖZGÜR
ÖZEL (Manisa) – Sayın Başkan, değerli arkadaşlar; hepinizi saygıyla
selamlıyorum. 
Tabii,
her ne kadar eleştirdiğimiz, şiddetle karşı çıktığımız bir Anayasa değişikliği
de olsa birtakım karşıtlıklara, birtakım yaşanmışlıklara rağmen, bu
Parlamentoda 550 milletvekili halktan aldığı yetkiyle ve bir bütün olarak halkı
temsil ediyor olmalarından dolayı, birbirlerinin acılarından, birbirlerinin
hüzünlerinden, yaslarından doğrudan etkileniyor.
Şu
anda çok ağır bir havayla karşı karşıyayız. Değerli Milletvekilimiz Saffet
Sancaklı büyük bir üzüntü yaşıyor. Cumhuriyet Halk Partisi olarak bu acı
durumdan büyük bir kaygı duyduğumuzu, dualarımızın Milliyetçi Hareket Partisi
Grubuyla, Saffet kardeşimizle, evlatlarıyla ve değerli eşiyle olduğunu ifade
etmek isteriz. 
Tabii,
bu süreçte Anayasa üzerine yapılan konuşmalarda -HDP bugün yok, Milliyetçi
Hareket Partisinin de bundan sonraki süreçte, bu atmosfer altında konuşmalarını
yapamayacak durumda olmalarını da gayet mantıklı bir şekilde anlıyoruz ve son
derece normal buluyoruz- ileriye doğru, gelecekteki tutanaklara doğru
konuşuyoruz. Bu maddelerde Cumhuriyet Halk Partisi ne düşünüyor, elbette
bunları ifade etmek durumundayız.
Bundan
sonra, esas olarak birinci tur görüşmeleri tamamlandıktan ve Anayasa’daki
bekleme, serinleme süresi verildikten sonra ikinci tur oylamalarına geçilecek.
İlk turda oylamalar üzerinde ilk maddelerde yaşanan birtakım sıkıntılar,
yapılmakta olan işin zaten meşruiyet tartışması ciddi bir boyutta varken,
Türkiye’deki Parlamentoyu dünyanın gözünde de sıkıntıya sokabilecek
nitelikteydi. Bütün itirazlarımızı bunun üzerine kurduk. İlerleyen turlarda…
Hâlihazırda gizli oylamanın alenileştirilmesi gibi bir sıkıntıyı yaşıyoruz,
gözlüyoruz ama daha makul bir duruma geldi. İkinci tur oylamalarda sayın Meclis
başkan vekilinin, grup başkan vekillerinin, idare amirlerinin dikkatine ve
herkesin kendi üzerine düşeni yapacağına inanıyoruz. Burada eğer bir Anayasa
değişikliği yapılıyorsa ve Anayasa’da “gizli oy” yazıyorsa, milletvekilleri
bunun üzerine namusları ve şerefleri üzerine yemin etmişse milletvekillerinin
buna uymaması düşünülemez. Ama, oradaki birtakım “Nasıl olsa oyumdan eminim,
nasılsa ben farklı bir davranış içinde olmayacağım.” görüntüsü dışarıdan
aslında, bir grubun birbirine güvenmediği, birbirini denetlemek zorunda olduğu
ve sanki halktan alınan temsil yetkisinin birileri tarafından baskı altında
tutulduğu görüntüsünü veriyor ki bu, Parlamentoya ağır bir darbe vuruyor.
İkinci turda bu tip görüntülerin oluşmaması, bu tip görüntülerin oluşması
durumunda bunun tespiti için ortaya çıkan görüntülerin oluşmaması hepimizin
ortak sorumluluğudur, bunu özellikle ifade etmek durumundayız. 
Bugün,
Cumhuriyet Halk Partisi olarak bu kürsüye başka duygularla geldik tabii, başta
da ifade ettim ama herkese bu kürsüye ilk gelişini hatırlatmak isterim. Bu
kürsüye ilk gelişiniz de ilk milletvekili seçildiğinizdeki yemininiz içindir.
Kürsüye gelirken istediğiniz kadar iyi hatip olun, bambaşka kürsülerin en mahir
konuşmacısı olun, istediğiniz herhangi bir örgütte, teşkilatta en güçlü olun,
buraya gelirken yüreğiniz küt küt eder, ağzınız hiçbir zaman olmadığı kadar kurur,
neredeyse ayaklarınız birbirine dolaşacak olur ve şuraya geldiğinizde aklınıza
ilkokul öğretmeniniz, aklınıza geçmişte sizi yetiştirenler, kaybettiğiniz
anneanneniz, babaanneniz ve onların torunu, onların öğrencisi nereye geldi ve
şimdi ne yapıyor diye, hani kendi kendinden gurur duymak değil ama onların
sizinle duyduğu gururu yüreğinizde, bağrınızda hissedersiniz ve yemini
başardıktan sonra -aslında hiç zor olmayan bir şeyi başarmışsınızdır- buradan
oraya uçarak gidersiniz ve genel başkanınızın elini sıkmak büyük bir onurdur
sizin için. Bunları yaşamış birilerinin, bu kürsüde bir rejim değişikliği varsa
bu kürsüden bu sefer ayakları geri geri gider, oralara geri geri gider. 
Hangi
sorumlulukta olduğumuzu, ne yaptığımızı, halktan hangi emaneti aldığımızı ve
Atatürk'ün vasiyetini hiç unutmadan bu Meclise sahip çıkacağınızı biliyorum.
Hepinize
saygılar sunuyorum. (CHP sıralarından alkışlar) 
BAŞKAN
– Teşekkür ediyorum.
Şimdi
soru-cevap işlemini gerçekleştireceğiz.
Sisteme
giren sayın milletvekillerine soru sormaları için beş dakika süreyle söz
vereceğim.
Sayın
Gaytancıoğlu…
OKAN
GAYTANCIOĞLU (Edirne) – Teşekkür ederim Sayın Başkan.
Üye
sayısı 15’e düşürülen yüksek mahkemenin 3 üyesini Cumhurbaşkanının kontrol
ettiği Meclis seçecektir. 3 üyesi üyelerini Cumhurbaşkanının belirlediği YÖK
tarafından önerilecek ve Cumhurbaşkanı tarafından seçilecektir. 4 üyesi belli
kategori isimleri arasından doğrudan Cumhurbaşkanınca seçilecektir. Kalan 5 üye
de Yargıtay ve Danıştayın gösterdiği adaylar arasından yine Cumhurbaşkanı
tarafından seçilecektir.
Kısacası,
getirilen bu Anayasa değişikliği teklifi geçerse bir Cumhurbaşkanı seçilecek ve
geri kalan herkesi bu Cumhurbaşkanı seçecektir. Anayasa Mahkemesinin neredeyse
tüm üyelerinin bir şekilde Cumhurbaşkanı tarafından seçilmiş ve atanmış olması,
Yüce Divan görevini tarafsız ve bağımsız bir şekilde yapması beklenen Anayasa
Mahkemesi adına etik bir durum mudur?
BAŞKAN
– Sayın Akyıldız…
ALİ
AKYILDIZ (Sivas) – Teşekkür ediyorum Sayın Başkanım.
Yargının
yasama ve yürütmeyi denetleme imkânı kaldırılıyor. Yargı tamamen siyasetin
emrine giriyor. Güçler ayrılığı ve denge denetleme mekanizmalarının en önemli
unsuru olan bağımsız yargı denetimi fiilen imkânsız hâle getiriliyor. Nasıl mı?
Hakimler ve Savcılar Kurulunun 13 üyesinden 6’sını Cumhurbaşkanı doğrudan,
kalan 7 üyesini de “parti başkanı” sıfatıyla kontrol ettiği Meclis aracılığıyla
belirleyecektir. Böylece, bütün yargı örgütünün başı olan Hakimler ve Savcılar
Kurulu, Cumhurbaşkanı ve onun siyasi anlayışına uygun olacaktır.
Yine,
Cumhurbaşkanı, Anayasa Mahkemesinin 15 üyesinin 12 üyesini bizzat kendisi, 3
üyesini de partisi aracılığıyla kontrol ettiği Meclis eliyle belirleyecektir.
Böyle bir yargının bağımsızlığından bahsetmek olsa olsa milletin aklıyla alay
etmek olacaktır. Bu Meclis derhâl bu tasarıyı geri çekmelidir diye düşünüyorum.

Saygılarımı
sunuyorum. 
BAŞKAN
– Sayın Gürer…
ÖMER
FETHİ GÜRER (Niğde) – Teşekkür ederim Sayın Başkan.
Hâkimler
ve Savcılar Yüksek Kurulunun 2010’da değiştirilmesinin sonucunda o süreç darbe
üretti. Bu kere yeniden değiştirilen madde, düşünülen felsefe ve siyasi arka
planın da bir yerde göstergesi. Anayasa düzeninin, hukukun, yargının ve tüm
temel hak ve özgürlüklerin yerinin ne olabileceği konusunda fikir veriyor. Yeni
düzenlemeyle kuvvetler ayrılığı prensibine uygun olarak işleyen ve özellikle de
yürütmenin ezici kuvvetine karşı vatandaş için bir güvence mekanizması olan
kuvvet olmaktan uzaklaştırılıyor ve âdeta yürütmeye tabi olan bürokratik bir
organa dönüştürülüyor. Yargı kuvvetinin niteliğini vurgulamak amacıyla,
Anayasa’nın niteliğini vurgulamak amacıyla Anayasa’nın 9’uncu maddesine
“tarafsız” kelimesi eklenerek verilmek istenen mesajla bu durum bağdaşıyor mu? 
Ayrıca,
ben de Saffet Sancaklı kardeşimize geçmiş olsun dileklerimi iletiyorum.
BAŞKAN
– Sayın Gözgeç…
EMİNE
YAVUZ GÖZGEÇ (Bursa) – AK PARTİ, her sorunun çözümünde milleti hakem tayin
etmiş bir partidir. Milletten korkanlar elbette ki “Millete güvenmiyoruz.”
demek yerine başka korkular ihdas etmektedirler. Sayın Abdullah Gül’ün Meclis
tarafından seçilmesine karşı çıkıp 367 krizini yaratanlar o gün de aynı
argümanları kullanmışlardı: “Cumhuriyet elden gidiyor.” Gitmekte olan
cumhuriyet midir yoksa gitmekte olan bürokratik oligarşi, millete rağmen
vesayet odakları kurma hayalleri midir? Bu teklif vesayet odaklarını ortadan
kaldıran, millet iradesini esas alan bir teklif midir?
Teşekkür
ediyorum.
BAŞKAN
– Sayın Hürriyet…
FATMA
KAPLAN HÜRRİYET (Kocaeli) – Teşekkür ediyorum Sayın Başkan.
Öncelikle
şunu ifade etmek istiyorum: Bir kadın dünyayı değiştirebilir mi? Elbette
değiştirebilir. O annenin yetiştirdiği evlat özgürlüğü isteyen tüm milletlere
cesaret verdi, örnek oldu ve onu kimse kandıramadı. O evladı yetiştiren,
Ata’mızın annesi Zübeyde Hanım’ı ölüm yıl dönümünde saygı ve minnetle anmak
istiyorum. 
Sayın
Bakan, öncelikle şunu sormak istiyorum: İlk 4 madde tarafınızdan
değiştirilecekse eğer ilk olarak bayrağımızdan mı, millî marşımızdan mı
başlamayı düşünüyorsunuz. Malum, doları olan artık teröristten farksız, dolar
terör örgütünün uyuyan hücreleri var mıdır sizce? Dolar terör örgütü üyelerini
kendisini patlatmadan yakalamayı düşünüyor musunuz? Terör yuvası olan döviz
bürolarını kapatmayı düşünüyor musunuz? Ülkeye dolarla yatırım yapmak isteyen
yatırımcıya müdahaleniz olacak mıdır?
Bu
sorularımı ciddiye alacak mısınız Sayın Bakan?
Teşekkür
ediyorum.
BAŞKAN
– Son olarak, Sayın Atıcı…
AYTUĞ
ATICI (Mersin) – Teşekkür ederim Sayın Başkan.
Değerli
arkadaşlar, bir an için 15 Temmuz darbe girişiminin başarılı olduğunu düşünün.
O darbe girişimi başarılı olsaydı ve şu anda FETÖ’cülerin başı Türkiye’de
olsaydı ve bir Anayasa değişikliği yapmak isteseydi, acaba şimdi yapılan
Anayasa’dan farklı ne yapardı? Eminim ki bütün yetkileri tek başına kendi
elinde toplardı. Eminim ki Parlamentoda bulunan milletvekillerinin büyük
çoğunluğunu kendisi seçmek isterdi. Yine eminim ki bu adam yargıya talimat
verecek şekilde bir dizayn yapardı ve yine eminim ki bu adam basını da elinde
tutardı ve bütün bu yetkileri kullanırken de sakalını bir şekilde sıvazlarken
bıyık altından da gülerdi, tıpkı şu anda bakıp bize güldüğü gibi.
BAŞKAN
– Evet, soruları cevaplandırmak üzere şimdi sözü Sayın Bakana bırakıyorum,
Maliye Bakanı Sayın Naci Ağbal’a.
Buyurun
Sayın Ağbal.
MALİYE
BAKANI NACİ AĞBAL (Bayburt) – Sayın Başkan, teşekkür ediyorum.
Üzerinde
görüştüğümüz maddeyle esasen Hâkimler ve Savcılar Kurulunun yapısı yeniden
düzenlenmektedir. Anayasa değişikliğinin geneline uygun olarak da Hâkimler ve
Savcılar Kurulunun hem yapısı hem de buraya seçilecek üyelere ilişkin esaslar
bu maddede düzenlenmektedir. Vekillerimizin çoğunluğu aynı konuya değindikleri
için ben de maddede yapılan değişiklik hakkında kısaca bilgi vermek istiyorum.
Şu
anda Hâkimler ve Savcılar Yüksek Kurulu 22 asıl ve 12 yedek üyeden
oluşmaktadır, daire sayısı 3’tür. Bu, mevcut durum. Burada yapılan değişiklikle
Kurulun üye sayısı 22’den 13’e indirilmekte, daire sayısı da 3’ten 2’ye
düşürülmektedir ve yedek üyelik uygulamasına da son verilmektedir. Kurulun 3
üyesi birinci sınıf olup birinci sınıfa ayrılmayı gerektiren nitelikleri
yitirmemiş adli yargı hâkim ve savcıları arasından, 1 üyesi birinci sınıf olup
birinci sınıfa ayrılmayı gerektiren nitelikleri yitirmemiş idari yargı hâkim ve
savcıları arasından Cumhurbaşkanınca; 3 üyesi Yargıtay üyeleri, 1 üyesi
Danıştay üyeleri, 3 üyesi öğretim üyeleri ve avukatlar arasından Türkiye Büyük
Millet Meclisince seçilecektir. Böylece Kurula Türkiye Büyük Millet Meclisinin
de üye seçmesinin önü açılmıştır, özellikle bu hususu vurgulamak istiyorum.
Dolayısıyla, sayın vekillerimizden bazılarının Hâkimler ve Savcılar Kurulunun
seçim esas ve usullerine ilişkin yapmış olduğu eleştirilerin hiç de doğru
olmadığı getirilen madde düzenlemesinden açık bir şekilde görülmektedir.
Yine,
eğer vekillerimiz fırsat bulurlarsa, incelerlerse farklı ülke uygulamalarında
da farklı kaynaklardan hâkimler savcılar kurullarına üye seçimi yapılmaktadır.
Burada, Hollanda’da, İsveç’te buna benzer seçim yöntemleri vardır, onu da
açıkça ifade edeyim.
Burada,
seçilecek üyeliklere ilişkin Meclis Başkanlığına yapılacak başvurular üzerine
Anayasa ve Adalet Komisyonları üyelerinden kurulu Karma Komisyon her bir üyelik
için 3 adayı belirler. Türkiye Büyük Millet Meclisi Komisyon tarafından
belirlenen adaylar arasından her bir üye için ayrı ayrı gizli oyla seçim yapar.
Burada, herhangi bir şekilde, getirilen yeni yapının Hâkimler ve Savcılar
Kurulunun tarafsızlığına ilişkin bir yanlış sonuç doğurması asla söz konusu
değildir. Sayın Cumhurbaşkanının, Türkiye Büyük Millet Meclisinin yaptığı seçim
sonucunda bu görevi deruhte edecek olan Kurul üyelerinin hepsi Anayasa’ya göre
kendilerine verilen görevleri tam bir tarafsızlık içerisinde de
yürüteceklerdir. Bu açıdan da getirilen eleştirilerin doğru olmadığını
düşünüyorum. 
Diğer
taraftan, baştan itibaren söylüyoruz, bu getirilen düzenlemeler, gerçekten,
yargının tarafsız bir şekilde işlev icra etmesi ve çalışmasına da büyük katkı
sağlayacaktır.
Diğer
taraftan, Sayın Hürriyet Anayasa değişikliğine ilişkin olarak, hiçbir şekilde
tasvip edemeyeceğimiz, asla kabul edemeyeceğimiz birtakım isnatlarda
bulunmuştur. Bizim, herhangi bir şekilde, şu andaki mevcut Anayasa’mızda ortaya
koyulan ve ilk 4 maddesinde ifadesini bulan rejim konusunda hiçbir tereddüdümüz
yok. Bu, hepimizin millet olarak sahip çıktığı bir genel çerçevedir ve sonuna
kadar da bu çerçeveye sahip çıkacağız, onu da ifade edeyim.
Diğer
taraftan, yine, ekonomiyle ilgili…
Sayın
Hürriyet, yani hiçbir şekilde doğru olmayan birtakım ifadeleri varmış gibi
kabul ettiniz. Burada mevzubahis olan şu: İster eliniz…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
Teşekkür
ediyoruz.
MALİYE
BAKANI NACİ AĞBAL (Bayburt) – Burada, dolar konusunda ifade edilen düşüncelere
de asla katılmamız söz konusu değildir. Yapmış olduğunuz yorumlar da temelden
yoksundur.
Teşekkür
ederim.
BAŞKAN
– Teşekkür ediyorum.
TAHSİN
TARHAN (Kocaeli) – Cumhurbaşkanına katılmıyor musunuz?
FATMA
KAPLAN HÜRRİYET (Kocaeli) – Cumhurbaşkanına katılmıyor musunuz? Cumhurbaşkanına
aykırı bir beyanda bulundunuz.
V.- OTURUM BAŞKANLARININ KONUŞMALARI (Devam)
5.- Oturum Başkanı TBMM Başkan Vekili Ahmet Aydın’ın, Kocaeli
Milletvekili Saffet Sancaklı’nın eşine geçmiş olsun dileğinde bulunduğuna
ilişkin açıklaması
BAŞKAN
– Sayın milletvekilleri, biz de az önce öğrendik, Milliyetçi Hareket Partisi
Kocaeli Milletvekili, çok değerli siyasetçi ve aynı zamanda spor dünyasına çok
ciddi katkısı olan Sayın Saffet Sancaklı’nın değerleri eşleri için buradan
dualarımızı gönderiyoruz, Allah’tan hayırlı, acil şifalar diliyoruz. Rabb’im,
inşallah tez zamanda eşine, ailesine, çocuklarına inşallah, tekrardan aramıza
kavuştursun diye dualarda, niyazlarda bulunuyoruz. Tekrardan geçmiş olsun
diyoruz, Allah’tan şifalar diliyoruz.
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447) (Devam)
BAŞKAN
– Sayın milletvekilleri, şimdi 14’üncü madde üzerindeki önerge işlemine
geçiyoruz.
14’üncü
madde üzerinde beşi aynı mahiyette olmak üzere yedi adet önerge vardır. Aynı
mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan (2/1504) esas numaralı Kanun Teklifi’nin 14’üncü maddesiyle 2709 sayılı
Kanun’un değiştirilen 159’uncu maddesinin değiştirilen üçüncü fıkrasında yer
alan “belirtilen” ibaresinin “düzenlenen” olarak değiştirilmesini arz ve teklif
ederiz.
 Gökcen
Özdoğan Enç
 Antalya
Aynı
mahiyetteki diğer önergelerin imza sahipleri:
 Mustafa Serdengeçti
 Aksaray
 Salih Fırat
 Adıyaman
 Hamza Dağ
 İzmir
 Mustafa Yel
 Tekirdağ
MEHMET
NACİ BOSTANCI (Amasya) – Çekiyoruz Sayın Başkanım.
BAŞKAN
– Aynı mahiyetteki önergeler çekilmiştir.
Diğer
önergeleri okutuyorum:
Türkiye Büyük Millet Meclisi Başkanlığına
Genel Kurulda
görüşülecek olan 447 sıra sayılı Kanun Teklifi’nin 14’üncü maddesinin teklif
metninden çıkarılmasını arz ve teklif ederim. 5/1/2017
 Meral
Danış Beştaş
 Adana
Türkiye Büyük Millet Meclisi Başkanlığına 
Görüşülmekte
olan 447 sıra sayılı Türkiye Cumhuriyeti Anayasasında Değişiklik Yapılmasına
Dair Kanun Teklifi’nin 14’üncü maddesinin Anayasa’ya aykırı olduğu gerekçesiyle
metinden çıkarılmasını arz ederiz. 
 Engin
Altay Levent Gök Özgür
Özel
 İstanbul Ankara Manisa
 Tekin
Bingöl Ali Haydar Hakverdi Haluk
Koç
 Ankara Ankara Ankara
BAŞKAN
– Komisyon son okunan önergeye katılıyor mu?
ANAYASA
KOMİSYONU SÖZCÜSÜ MARKAR ESEYAN (İstanbul) – Katılmıyoruz Sayın Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Sayın Başkanım, biz de önergeye katılmıyoruz.
Bu
arada, müsaade ederseniz, Milliyetçi Hareket Partisi Milletvekilimiz Sayın
Saffet Sancaklı’nın bugün yaşadığı ve derinden bizi de üzen gelişmeden dolayı
ben de üzüntülerimi ifade etmek istiyorum. Değerli eşlerine başsağlığı
diliyorum.
BAŞKAN
– Hayırlı şifalar…
MALİYE
BAKANI NACİ AĞBAL (Bayburt) – Allah rahmet eylesin diyorum. 
Teşekkür
ediyorum.
Geçmiş
olsun Saffet Bey’e.
BAŞKAN
– Şimdi, önerge üzerinde söz isteyen Ankara Milletvekili Ali Haydar Hakverdi konuşacaktır.
Buyurun
Sayın Hakverdi.
ALİ
HAYDAR HAKVERDİ (Ankara) – Sayın Genel Kurul, ben de hepinizi saygıyla
selamlıyorum.
Saffet
Ağabey’in eşine de şimdiden geçmiş olsun dileklerimi iletiyorum buradan grubum
adına.
Gecenin
bu saatinde biz rejim değişikliğini görüşüyoruz ancak halkımızın burada olan
bitenden maalesef haberi yok. Yapılan bir araştırmada, yüzde 70 oranında,
halkımızın burada görüşülen rejim değişikliğine ilişkin sağlıklı bir bilgisi
yok. Şimdi, halkımız haberdar değil. Televizyonu kapatmışsınız, burada
görüşülen konuları halkımız izleyemiyor. Dışarıda OHAL var, insanlar sokağa
çıkıp bunu anlatmaya çekiniyor ve korkuyor maalesef. Şimdi, gerçeği bilmeyen
bir halka ya da gerçeği öğrenme hakkını engellediğiniz bir halka buradan sonuç
alıp gitmeyi düşünüyorsunuz. Öncelikle, onlara gerçeği öğrenme, bu konuda bir
fikir edinme hakkını sağlamamız gerektiğini düşünüyorum bu kadar önemli bir
konuda.
Peki,
neden bunu yapıyorsunuz?
Bence
nedeni çok açık; şöyle düşünüyorsunuz: Seçmen en son verdiği refleksi
tekrarlayacak. Böyle düşünüyorsunuz. Yani seçmen, AKP ve MHP’ye oy verdi, işin
esasını öğrenmeden, şu gece gece geçirilmeye çalışılan rejim teklifinin
içeriğini öğrenmeden son refleksini tekrarlayacak ve bu rejim değişikliği
seçmen tarafından onaylanacak diye düşünüyorsunuz. Bence yanlış düşünüyorsunuz
çünkü seçmen size oy verdi ama bir sonraki oyunun tapusunu vermedi. 
Şimdi,
yasamayı, yürütmeyi ve yargıyı bir kişiye bağlamaya çalışıyorsunuz, çok ciddi
sakınca var burada sayın vekil arkadaşlarım. Ben şunu söylüyorum: PKK’nın
kandırdığı, FETÖ’nün kandırdığı, Amerika’nın kandırdığı birine -sevebilirsiniz-
bu kadar yetkiyi verdiğiniz zaman çok büyük bir riski de ona vermiş oluyoruz ve
yarın yine kandırıldığında size hiçbir şey olmuyor ama olan gariban, yoksul
halkımıza oluyor. Gelin, bu ülkeye kıymayın diyorum ben. Biz, bu ülkeyi
canımızla, kanımızla, bedel ödeyerek hep beraber kurduk; gelin, bu birliğimizi
bozmayın diyorum. 
7
Haziranda bir seçim yaşadık, beğenmediniz, dediniz ki: “400 vekil vermezseniz
kaos olur.” Vatandaşı tehdit ettiniz. Bugün, burada “Bu rejim değişikliği
geçmezse seçime gideriz.” diyorsunuz, milletvekillerimizi tehdit ediyorsunuz.
Değerli
arkadaşlarım, vatan elden gittikten sonra milletvekili olsak ne olur, olmasak
ne olur? 
ORHAN
DELİGÖZ (Erzurum) – Vatan niye elden gidiyor? 
ALİ
HAYDAR HAKVERDİ (Devamla) - Bu akşam vekilimiz niyetinizi açıkladı: “Rejimi
değiştiriyoruz.” diyorsunuz, cumhuriyete ve demokrasiye kastediyorsunuz, bunun
adına da “rejim değişikliği” değil “sistem değişikliği” diyorsunuz. 
Bakın,
başkanlığı getirip aslında buna da “cumhurbaşkanlığı sistemi” diyorsunuz ama
hepinizin bildiği bir hikâyeyi sizinle burada paylaşmak istiyorum: Hazreti Ali
taraftarı bir Kufeli Şam’a gidiyor erkek bir deveyle. Şam’da, Muaviye taraftarı
bir vatandaş bu devenin dişi olduğunu iddia ediyor ve deveyi sahiplenmeye
çalışıyor “Deve benimdir.” diyor. Olay büyüyor, Muaviye’ye kadar gidiyor.
Muaviye bir ders vermek için topluyor 10 bin kişiyi “Bunu halka soralım.”
diyor, yandaşlarına soruyor ve onlara devenin dişi olduğunu kabul ettirip
deveyi kendi yandaşına peşkeş çekiyor.
Değerli
arkadaşlar, bunun adı “rejim değişikliği”dir. Deve erkektir ve Kufelinindir.
Deve erkektir ve Kufelinindir, bunun adı da “rejim değişikliği”dir değerli
arkadaşlar.
Değerli
arkadaşlar, Sayın Devlet Bahçeli, Sayın Genel Başkan, sayın milletvekillerimiz;
bu iş parti işi değildir, bu iş ülke işidir. Gelin, bu ülkeye kıymayın.
OKTAY
ÖZTÜRK (Mersin) – Biz ülkeyi düşünürken sen kısa pantolonla geziyordun.
ALİ
HAYDAR HAKVERDİ (Devamla) – Sayın Başbakanımız buradaki konuşmasında… 
ORHAN
DELİGÖZ (Erzurum) - Çok biliyorsun ya.
ALİ
HAYDAR HAKVERDİ (Devamla) – Evet, siz de çok biliyorsunuz.
Sayın
Başbakanımız buradaki konuşmasında aynen şu ifadeyi kullandı, dedi ki: “Bir Ali
değil, bin Ali Cumhurbaşkanımıza feda olsun.” Sanki babasının koltuğu da,
birine teslim ediyor.
OKTAY
ÖZTÜRK (Mersin) - Onları biz biliyoruz, seninkilere konuş.
ALİ
HAYDAR HAKVERDİ (Devamla) – Ben güzel ülkemi çok seviyorum, en az sizin kadar
seviyorum, biz güzel ülkemizi çok seviyoruz. O zaman ben de buradan diyorum ki:
Güzel ülkeme ve halkıma bir Ali Haydar değil, bin Ali Haydar feda olsun.
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Buyurun
Sayın Elitaş.
IV.- AÇIKLAMALAR (Devam)
48.- Kayseri Milletvekili Mustafa Elitaş’ın, Kocaeli Milletvekili Saffet
Sancaklı’nın eşine geçmiş olsun dileğinde bulunduğuna ilişkin açıklaması
MUSTAFA
ELİTAŞ (Kayseri) – Sayın Başkan, teşekkür ediyorum.
Biraz
önce sizin de ifade ettiğiniz gibi, Cumhuriyet Halk Partisinden arkadaşımızın
ve Sayın Bakanın da söylediği gibi, değerli dostumuz Kocaeli Milletvekili, hem
siyaset dünyasının hem de spor dünyasının kaliteli, çok değerli arkadaşımız
Saffet Sancaklı Bey’in eşi bir kaza, hastalık durumuyla karşı karşıya.
İnşallah, ümit ediyoruz, sağlığına kavuşacaktır. Hep birlikte Saffet
Sancaklı’nın eşine dua ediyoruz. Rabbim inşallah sağlığına kavuşturur. Hem Milliyetçi
Hareket Partisi camiasına hem de Saffet Sancaklı ailesine geçmiş olsun
dileklerimizi AK PARTİ Grubu adına iletiyoruz.
BAŞKAN
– Teşekkür ediyorum.
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447) (Devam)
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
Genel
Kurulda görüşülecek olan 447 sıra sayılı Kanun Teklifi’nin 14’üncü maddesinin
teklif metninden çıkarılmasını arz ve teklif ederim.
 Meral
Danış Beştaş 
 Adana
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ MARKAR ESEYAN (İstanbul) – Katılmıyoruz Sayın Başkan. 
BAŞKAN
– Hükûmet? 
MALİYE
BAKANI NACİ AĞBAL (Bayburt) – Katılmıyoruz Sayın Başkanım. 
IV.- AÇIKLAMALAR (Devam)
49.- Maliye Bakanı Naci Ağbal’ın, Kocaeli Milletvekili Saffet
Sancaklı’nın eşine acil şifalar dilediğine ilişkin açıklaması
MALİYE
BAKANI NACİ AĞBAL (Bayburt) – Müsaadenizle bir hususu da belirteyim. Biraz önce
belki yanlış anlaşıldı. Ben, Sayın Saffet Sancaklı’nın değerli eşlerinin şu
anda ameliyatta olduğunu ama çok yakın bir süre içerisinde çıkacağı bilgisini
edindim. Tekrar kendilerine geçmiş olsun diliyorum, Allah’tan acil şifalar
diliyorum. 
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447) (Devam)
BAŞKAN
– Gerekçeyi okutuyorum: 
Gerekçe:

HSYK'nın
mevcut yapısı, 2010 Anayasa referandumuyla başlamak suretiyle, ilgili
kanunlarda yapılan değişikliklerle çeşitli kereler ele alınmış olup yürütmeye
bağlanmıştı. HSYK'da yapılan değişikliklerde Adalet Bakanı ve Müsteşarının yeri
güçlendirilerek olduğu gibi korunmuştur. Cunta anayasası dahi, 159’uncu maddede
Anayasa koyucunun öncelikle kurulu, yerine getirdiği hassas fonksiyon nedeniyle
klasik bir idari kurum olarak görmediği ve olağan bürokratik hiyerarşiden
ayırmakta, ardından da kurula Adalet Bakanlığı ve siyasi iradeden bağımsız
kendi inisiyatifiyle kullanabileceği özerk bir irade tanımayı amaçlıyordu.
Ancak, işbu kanun teklifi kurulu, Cumhurbaşkanının tekelinde bir yapıya
indirgemekte ve dahası yargı bağımsızlığı ilkesini hiçe saymaktadır. Kuvvetler
ayrılığı ilkesini yok sayan ve yargıyı bağımlı kılan bu düzenlemenin kabulü
mümkün değildir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Böylece,
14’üncü madde üzerindeki görüşmeler tamamlanmıştır. 
Şimdi
maddenin gizli oylamasını yapacağız. 
Gizli
oylamanın usul ve yöntemleri bellidir. Aynı usul ve yöntemle ve aynı
hassasiyetle 14’üncü maddenin gizli oylamasını hep birlikte yine yapacağız. 
Şimdi
Hükûmet ve Komisyon sıralarını görevli arkadaşlarımıza bırakıyoruz. 
Sayın
milletvekilleri, adı okunan milletvekili ad defterinden işaretlenerek kendisine
biri beyaz, biri yeşil, biri kırmızı olmak üzere 3 yuvarlak pul verilecektir.
Bu pulların zarfa konulması, oyların kabinlerde kullanılması, kabinlerden sonra
da gelip oyların oy kutularına atılması usulünü hepiniz çok iyi biliyorsunuz.
Ben buna tekrar tekrar girmeyeceğim. 
Dolayısıyla,
oylamanın, bu saate kadar yaptığımız şekilde, İç Tüzük hükümlerine ve usulüne
uygun bir şekilde yapılacağı noktasında en ufak bir tereddüdümüz yok. 
Adana
ilinden başlamak üzere gizli oylamaya başlıyoruz. 
(Oyların
toplanmasına başlandı) 
KEMAL
ZEYBEK (Samsun) – Kimse kabine girmiyor Sayın Başkan. 
(Oyların
toplanmasına devam edildi) 
BAŞKAN
- Oyunu kullanmayan sayın üye var mı?
Oy
verme işlemi tamamlanmıştır. 
Oy
kupaları kaldırılsın ve oy sayım ve döküm işlemi için Başkanlık Divanı
üyelerimizi kürsünün sağına ve soluna davet ediyorum, kolaylıklar diliyorum. 
(Oyların
ayrımı yapıldı)
BAŞKAN
– Sayın milletvekilleri, Türkiye Cumhuriyeti Anayasasında Değişiklik Yapılmasına
Dair Kanun Teklifi’nin 14’üncü maddesinin gizli oylama sonucu:
“Kullanılan oy
sayısı  : 483
Kabul : 341
Ret : 133
Çekimser : 1
Boş : 4
Geçersiz  : 4
 Kâtip
Üye Kâtip Üye
 Özcan
Purçu Mücahit Durmuşoğlu
 İzmir Osmaniye”
Birleşime beş
dakika ara veriyorum. 
Kapanma Saati: 00.17
ALTINCI OTURUM
Açılma Saati:00.31
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Özcan
PURÇU (İzmir)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 58’inci Birleşiminin
Altıncı Oturumunu açıyorum. 
447
sıra sayılı Kanun Teklifi’nin görüşmelerine devam ediyoruz. 
Komisyon
ve Hükûmet yerinde.
ENGİN
ALTAY (İstanbul) – Sayın Başkan…
BAŞKAN
– Buyurun Sayın Altay.
IV.- AÇIKLAMALAR (Devam)
50.- İstanbul Milletvekili Engin Altay’ın, Kocaeli Milletvekili Saffet
Sancaklı’nın eşine acil şifalar dilediğine, Milliyetçi Hareket Partisinin
yaşadığı acı nedeniyle görüşmelere aktif katılımdan vazgeçmiş olduğuna ve bu
şartlarda görüşmelere ara verilmesi yönündeki düşüncelerini paylaşmak istediğine
ilişkin açıklaması
ENGİN
ALTAY (İstanbul) – Sayın Başkan, yaklaşık bir saat önce aldığımız bir haberle
siz dâhil bütün milletvekilleri Parlamentoda derin bir üzüntü içinde ama
Milliyetçi Hareket Partisi Grubu daha doğal olarak derin endişeli bir durumda.
Milletvekilimiz Saffet Sancaklı’nın eşinin durumuyla ilgili, sizin de
gördüğünüz gibi Milliyetçi Hareket Partisi teklifle ilgili konuşmalarını da
geri çekmek suretiyle bir acı yaşıyor, biz de yaşıyoruz şüphesiz ama Milliyetçi
Hareket Partisi bu acıyı daha derin, daha yakından yaşıyor. Kaldı ki aylardır
burada birlikte çalıştığımız mesai arkadaşımız Saffet Sancaklı İstanbul’da.
Yani, onun acısının paylaşılması noktasında… Çok da önemli bir kanun
görüşüyoruz. Belli ki Milliyetçi Hareket Partisi kanunun görüşmelerine aktif
katılımdan vazgeçmiş gibi duruyor. Tabii, Milliyetçi Hareket Partisi bu noktaya
gelince, teklif sahibi parti de kanunun görüşmeleriyle ilgili konuşmalarını
çekiyor. Tabii, böyle bir durumda insani olan, günler çuvala girmedi, bu gece
çalışmalara ara vermek, teklife pazartesi günü devam etmek gibi görünüyor.
Tabii, bu, çoğunluk partisinin takdirine bağlı. Ama, “Hayır, biz devam
edeceğiz. Hazır MHP önergeleri, konuşmaları çekmişken biz de çekiverelim, bu
teklifi de bu gece hızlı bir şekilde görüşüverelim.” mantığının ne kadar doğru
olduğunu sayın Genel Kurulun ve kamu vicdanının takdirine bırakıyorum. Ama biz,
böyle, insani olarak çok yüksek refleks göstermemiz gereken bir yerde siyasi
reflekslerimizi öncelersek bunun yakışık alacağını doğrusu düşünmüyoruz ve
kamuoyunca da hoş karşılanacağını zannetmiyoruz.
Şöyle
bir durum da var: Teklif sahibi partinin her maddeyle ilgili anlayışını Genel
Kurula, dolayısıyla kamuoyuna da nakletmesi lazım. “Nakletmem ben kardeşim,
bunu bitiriverelim.” demek… Bütün hatipler, bu görüştüğümüz teklifin tarihî bir
teklif olduğunu, Cumhuriyet tarihinin en kapsamlı, en ciddi Anayasa reformu
yapıldığını söylediler. Şimdi, bu kadar ciddi, bu kadar kapsamlı, tarihî bir
teklifi Türkiye Büyük Millet Meclisinde görüşmesiz oylamak, bana çok ahlaki
gelmiyor. Eğer, çoğunluk partisine ve diğer partilere ahlaki geliyorsa
söyleyecek bir lafımız yok.
Bu
anlayışımızı, düşüncemizi ve önerimizi Sayın Genel Kurulla ve Başkanlık
Divanıyla paylaşmak istedik. 
(Mikrofon
otomatik cihaz tarafından kapatıldı) 
ENGİN
ALTAY (İstanbul) – Hemen toparlıyorum müsaade ederseniz.
BAŞKAN
– Toparlayın lütfen. 
ENGİN
ALTAY (İstanbul) - Bu vesileyle, tekrar, Milliyetçi Hareket Partisi
Milletvekili Sayın Saffet Sancaklı’nın eşine Allah’ımdan acil şifa diliyorum.
İnşallah hayata yeniden kavuşur, güzel günlerine yeniden döner. Ama, böyle bir
tablonun insani yönüyle yüce Meclisimizce öncelenmesi, siyasi mülahazaların,
siyasi değerlendirmelerin ikinci, üçüncü plana bırakılması gerekir. Bu Meclis
güçlü bir meclistir ama bu Meclis bir makine değildir. Bu Meclisteki 550 sayın
milletvekilinin de ben, insani yönü siyasi yanından daha öncedir, insaniliği
daha önceleyecektir diye düşünmekteyim. 
Keyfiyeti
Genel Kurula ve Divana arz ederim. 
BAŞKAN
– Teşekkür ediyorum Sayın Altay. 
Sayın
Bostancı, buyurun. 
51.- Amasya Milletvekili Mehmet Naci Bostancı’nın, Kocaeli Milletvekili
Saffet Sancaklı’nın eşine geçmiş olsun dileğinde bulunduğuna ve bir müddet daha
çalışmanın uygun olacağı düşüncesinde olduklarına ilişkin açıklaması
MEHMET
NACİ BOSTANCI (Amasya) – Sayın Başkanım, Sayın Saffet Sancaklı’nın eşine bir
kez daha geçmiş olsun dileklerimizi iletiyoruz. 
Acıların
siyasi sınırları olmaz, acıları paylaşırız. Meclis, tabii, bu saatlerde ilk
defa çalışmıyor, daha önceki dönemlerde de yoğun mesai sarf ettiği zamanlar
oldu. Çalışmalara partiler nasıl katılacaklarını kendileri takdir ediyorlar.
Esasen, şahsa ilişkin burada, kürsüde görüşler açıklanırken orada da partiler
kendi duruşlarını ifade ediyorlar, başka mecralarda da ortaya koyuyorlar. Biz,
mevcut şartlarda bir müddet daha çalışmanın uygun olacağı düşüncesindeyiz. 
Çok
teşekkür ediyorum. 
BAŞKAN
– Teşekkür ediyorum. 
MUSTAFA
ELİTAŞ (Kayseri) – Sayın Başkanım…
BAŞKAN
– Sayın Elitaş…
52.- Kayseri Milletvekili Mustafa Elitaş’ın, Kocaeli Milletvekili Saffet
Sancaklı’nın eşinin çocuklarına ve hayatına kavuşacağını ümit ettiğine ilişkin
açıklaması
MUSTAFA
ELİTAŞ (Kayseri) – Sayın Başkan, teşekkür ediyorum. 
Değerli
Milletvekilimiz Saffet Sancaklı’nın eşinin durumuyla ilgili biraz önce bilgi
aldık. Ameliyattan çıktığı andan itibaren yoğun bakımda, hâlâ yoğun bakımda.
İlk çıktığı anda tansiyon 4 civarındaydı, şimdi aldığımız bilgi çerçevesinde
tansiyon 8’e doğru çıkmış, normalleşiyor. Sayın Sancaklı ve çocukları da
yanında. İnşallah dualarımız tutacak, Sayın Sancaklı’nın eşi çocuklarına ve
hayatına kavuşacak diye ümit ediyoruz. 
Tekrar
geçmiş olsun dileklerimizi iletiyoruz. 
BAŞKAN
– Teşekkür ediyoruz. 
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447) (Devam)
BAŞKAN
– Şimdi 15’inci maddeyi okutuyorum… 
AKİF
EKİCİ (Gaziantep) – Hâlâ “15’inci madde. diyor ya! Bütün dünyayı
güldürüyorsunuz bize.
BAŞKAN
– Sayın Ekici, yakışmıyor, lütfen oturunuz yerinize. Oturunuz yerinize.
AKİF
EKİCİ (Gaziantep) – Bütün dünyayı güldürüyorsunuz Türkiye’ye. Neyi
kaçırıyorsunuz? Yangından mal mı kaçırıyorsunuz? Gecenin bu saatinde bu
rezaleti yaşatıyorsunuz bu yüce Meclise. Yüce Meclise bu saatte bu rezaleti
yaşatıyorsunuz, bütün dünyayı güldürüyorsunuz. Yazıklar olsun! Yazıklar olsun
hepinize, hepinize yazıklar olsun! Sana da hepinize de yazıklar olsun!
OKTAY
ÇANAK (Ordu) – Sana yazıklar olsun!
BAŞKAN
– Size yazıklar olsun Sayın Ekici!
Maddeyi
okutuyorum:
MADDE 15- 2709
sayılı Kanunun 161 inci maddesi başlığıyla birlikte aşağıdaki şekilde
değiştirilmiştir.
“A. Bütçe ve kesinhesap
MADDE 161- Kamu idarelerinin ve kamu iktisadî teşebbüsleri dışındaki
kamu tüzel kişilerinin harcamaları yıllık bütçelerle yapılır.
Malî yıl başlangıcı ile merkezi yönetim bütçesinin hazırlanması,
uygulanması ve kontrolü ile yatırımlar veya bir yıldan fazla sürecek iş ve
hizmetler için özel süre ve usuller kanunla düzenlenir. Bütçe kanununa, bütçe
ile ilgili hükümler dışında hiçbir hüküm konulamaz. 
Cumhurbaşkanı bütçe kanun teklifini, malî yılbaşından en az yetmişbeş
gün önce, Türkiye Büyük Millet Meclisine sunar. Bütçe teklifi Bütçe
Komisyonunda görüşülür. Komisyonun ellibeş gün içinde kabul edeceği metin Genel
Kurulda görüşülür ve malî yılbaşına kadar karara bağlanır.
Bütçe kanununun süresinde yürürlüğe konulamaması halinde, geçici bütçe
kanunu çıkarılır. Geçici bütçe kanununun da çıkarılamaması durumunda, yeni
bütçe kanunu kabul edilinceye kadar bir önceki yılın bütçesi yeniden değerleme
oranına göre artırılarak uygulanır. 
Türkiye Büyük Millet Meclisi üyeleri, Genel Kurulda kamu idare bütçeleri
hakkında düşüncelerini her bütçenin görüşülmesi sırasında açıklarlar, gider
artırıcı veya gelirleri azaltıcı önerilerde bulunamazlar.
Genel Kurulda kamu idare bütçeleri ile değişiklik önergeleri, üzerinde
ayrıca görüşme yapılmaksızın okunur ve oylanır.
Merkezî yönetim bütçesiyle verilen ödenek, harcanabilecek tutarın
sınırını gösterir. Harcanabilecek tutarın Cumhurbaşkanlığı kararnamesiyle
aşılabileceğine dair bütçe kanununa hüküm konulamaz.
Carî yıl bütçesindeki ödenek artışını öngören değişiklik teklifleri ile
carî ve izleyen yılların bütçelerine malî yük getiren tekliflerde, öngörülen
giderleri karşılayabilecek malî kaynak gösterilmesi zorunludur.
Merkezî yönetim kesinhesap kanunu teklifi, ilgili olduğu malî yılın
sonundan başlayarak en geç altı ay sonra Cumhurbaşkanı tarafından Türkiye Büyük
Millet Meclisine sunulur. Sayıştay genel uygunluk bildirimini, ilişkin olduğu
kesinhesap kanun teklifinin verilmesinden başlayarak en geç yetmişbeş gün
içinde Meclise sunar.
Kesinhesap kanunu teklifi ve genel uygunluk bildiriminin Türkiye Büyük
Millet Meclisine verilmiş olması, ilgili yıla ait Sayıştayca
sonuçlandırılamamış denetim ve hesap yargılamasını önlemez ve bunların karara
bağlandığı anlamına gelmez.
Kesinhesap kanunu teklifi, yeni yıl bütçe kanunu teklifiyle birlikte
görüşülür ve karara bağlanır.”
BAŞKAN
– Madde üzerinde gruplar adına ilk söz Cumhuriyet Halk Partisi Grubu adına
İstanbul Milletvekili Bihlun Tamaylıgil’e ait.
LEVENT
GÖK (Ankara) – Gruplar adına ilk ve son söz…
BAŞKAN
– Buyurun Sayın Tamaylıgil. (CHP sıralarından alkışlar) 
CHP
GRUBU ADINA BİHLUN TAMAYLIGİL (İstanbul) – Sayın Başkan, değerli
milletvekilleri; öncelikle, sevgili kardeşim, değerli hemşehrim Saffet’in
eşinin iyilik haberlerini beklediğimizi ve dualarımızın onunla olduğunu
paylaşarak sözlerimi başlatmak istiyorum. 
Tabii,
dilerdim ki bugün burada, gruplar adına ilk ve son söz sahibi ben olmayayım.
Dilerdim ki bütçe hakkı gibi parlamentoların temel kanunu olan, parlamentoların
namusu olan bir kanunu, hep beraber, üzerinde yapılan değişiklikte beraberce
konuşalım ama bugün olmuyorsa şart değildi, bugün olmuyorsa iki gün sonra
olabilirdi ama keşke hep beraber düşünceleri paylaşma imkânına sahip
olabilseydik. 
Değerli
arkadaşlar, görüştüğümüz Anayasa değişikliğinin bütçe hakkıyla ilgili olan
maddesi, bir sonraki maddede torba hâlinde yürürlükten kaldıracağınız
maddelerin içerisinden kurgulamaya çalıştığınız yeni yönetim modelinin bütçe
kısmını tanımlıyor. “Bütçe hakkı nedir?” diye baktığınızda, tarihsel bir
gelişimi var. Bütçe hakları, devletin geleceğini ve o gelecek belli bir
süredeki gelir-giderlerinin oluşmasını ve oluşan bu bütçeden de yasama
organının, halk adına; tekrarlıyorum, halk adına, yasama organının, kamu
gelirlerini toplayıp yine halk adına bu gelirleri harcamasıdır. Bütçe hakkı, ta
Magna Carta’dan beri var olan yani ilk 1215 yılında ortaya çıkan, daha sonra
Haklar Dilekçesi, Haklar Yasası, Amerika’nın bağımsızlığı (1783) ve Fransız
İhtilali’yle beraber baktığınızda, bütçe hakkının halkın temsilcileri
tarafından kullanımının vurgulandığı bir yasal düzenlemedir. 
Osmanlı’da
da bu çok erken zaman içerisinde kendini göstermeye başlamıştır. Baktığımız
zaman, Osmanlı’nın Meclis-i Vala-yı Ahkâm-ı Adliye adlı oluşturulan meclisi
yani Tanzimat’tan sonra padişahın bütçesel yükümlülüklerle ilgili karar
almadaki yetkilerini kısıtlamıştır ve Birinci Meşrutiyet’in ilanıyla beraber,
1876’da Kanun-i Esasi’yle bütçe hakkı, ilk kez, halk temsilcilerinin de
katıldığı meclis olan Meclis-i Umumiyle halkın temsiline verilmiştir. Şimdi, daha
sonraki süreçte, cumhuriyetin ilanıyla beraber 1924 Anayasası, daha sonraki
anayasalarda bütçe hakkı ve kullanımı tarihsel olarak geliştirilmiş ve içindeki
tanımlar daha netleştirilmiştir.
Peki,
biz bugün ne yapıyoruz? 162, 163, 164 ve başta tabii 161’i birlikte ortadan
kaldırıp bir yeni 161’i yaratmış oluyoruz. Peki, bu görüştüğümüz 15’inci madde
içerisindeki tanımlanan bütçe hakkı içinde geçmişle karşılaştırdığımızda önemli
değişikliklerin yapıldığının farkında mısınız? Yani ben yapılan bu Anayasa değişikliğinin
geneliyle ilgili farkındalığınızdan çok şüpheliyim. Bu ülkede cumhuriyet, hukuk
devleti, demokrasi ve demokratik haklarla ilgili bir irade devri söz konusuyken
boş kâğıda imzayla bu irade cirantasını da sizler yaptınız. 
Şimdi,
bizim bir sözümüz vardır Anadolu’da, halkım çok güzel söyler; sel değirmeni
götürmüş, ben ise sizinle, onun şakşağını arayan bir söylem içerisinde bazı
gerçekleri paylaşmaya çalışıyorum. (CHP sıralarından alkışlar) Tabii, şu da
var: Ben bunu konuşma ihtiyacını neden duyuyorum? Çünkü söylemesem içimde ağır
yük, söylesem kim anlayacak. 
Değerli
arkadaşlar, bu madde içerisinde, yapılan değişiklik teklifiyle beraber,
tanımlanan bir Cumhurbaşkanının kanun teklifi verme yetkisi var. Yahu, 88’inci
maddede “Kanun teklifini milletvekili verir.” diyoruz, geliyoruz
Cumhurbaşkanının görevlerini tanımlıyoruz, arkasından “Kanun teklifini
Cumhurbaşkanı verir.” diyoruz; bu ne birbiriyle uyumdur, bu ne birbiriyle
alakadır?
Arkasından,
bu teklifin görüşmeleriyle ilgili olan süreçte, bundan önce Anayasa Mahkemesine
verip de Anayasa Mahkemesinin iptal kararlarına dayanak teşkil eden konularda
madde içeriğinden çıkardığımız bir konu var, bilmem farkında mısınız? Orada da
diyor ki: “Bakanlar Kurulu tarafından kanun hükmünde kararnameyle bütçede değişiklik
yapma yetkisi olmaz.” Tamam, Bakanlar Kurulunu kaldırdık ama bütçede değişiklik
yapma yetkisini de kaldırıyoruz. O zaman ne? Bütçenin büyüklüğünü
değiştiremeyiz madde içinde ama içerisindeki oradan oraya aktarma konusunda
kanun hükmünde kararnameyle her şey yapılabilir.
Peki,
Plan ve Bütçe Komisyonu Anayasa’yla kurulmuş olan bir komisyondur. Plan ve
Bütçe Komisyonu, ortadan kaldıran bu değişiklikten sonra nasıl kurulacak; İç
Tüzük’le mi kurulacak, yoksa kararnameyle mi kurulacak? Onu da geçtik, bütçe
onaylanmazsa, bütçe geçmezse ne olacak? Denmiş ki: “Geçici bütçe, olmadı, bir
önceki bütçe yeniden değerleme oranında artırılır, uygulanır.” Değerli
arkadaşlar, bu, bütçe kanunu basit bir kanun değildir. Bütçe onaylanmazsa, o
kurulan hükûmet güvenoyu almamış demektir. Ve bunun neticesinde olacak nihai
karar nedir, belli değildir. 
Diğer
taraftan, bizim bütçelerimizin içerisinde millî bütçe tahmini programı vardır,
o da kaldırılmış. O da bir geleneksel bütçe tanımının içerisindeki çağdaş
gelişmelere uygun, bilime dayalı tahminlerle birleştirilen bir rapordur, bu da
kaldırılmış. 
Yapılmaya
çalışılan, bizim Anayasa’mızın en önemli maddelerinden biri olan, 7’nci
maddesinde var olan yasama yetkisinin devridir. Maalesef, yapılmış olan bu
değişiklikle en temel kanunlardan biri olan bütçe hakkını ortaya koyan bütçe
kanunuyla ilgili de bir yasama yetkisinin devrini açık olarak görüyoruz. 
Değerli
arkadaşlarım, değerli parlamenterler; bakın, biraz önce söyledim: Hani “Neler
anlatılıyor, dünyada ne oluyor ve yaptığımız yasal düzenlemenin dayanaklarıyla
karşımıza çıkan sonuçlar nedir?”i sorgulayacak belli çalışmalar var, bilimsel
çalışmalar var. Ben size onların örneğini vereceğim. Bakın, dünyada, Birleşmiş
Milletler çatısı altındaki ülkelerle ilgili çeşitli parametrelerde endeks
çalışmaları yapılmış. Ha, bunu biz söyleyip de yapmıyorlar; bunu yandaş, yakın
olanlar yapmıyor, bunu uluslararası geçerliliği, kredibilitesi olan kuruluşlar
yapıyor. Hepsini toparlıyorlar ve karşımıza bir sonuç çıkıyor.
Değerli
arkadaşlar, bakın, sizinle onları paylaşacağım yani size bir şeyler anlatmaya
çalışacağım. Hani diyorum ya, anlatmasam bana dert ama anlatsam da siz
dinlemiyorsunuz, belki burada dinlersiniz. 
Bakın,
Siyasi Hak ve Özgürlükler Endeksi var, 200 ülke içinde yapılmış. En yüksek
derecede 20 ülkenin 18’i parlamenter. Demokrasi sıralaması var. Yine, 113
ülkenin içinde ilk 20 ülkenin 17’si parlamenter sistemle yönetiliyor. Diğer
taraftan, İyi Ülke Endeksi var. Orada da 20 ülkenin 18’i parlamenter rejimli.
Yoksulluk ve Yolsuzluk Algı Endekslerine bakılmış.
(Mikrofon
otomatik cihaz tarafından kapatıldı)
BİHLUN
TAMAYLIGİL (Devamla) – Başkanım, çok önemli, toparlayacağım, bir dakika…
BAŞKAN
– Tamam, bir dakika veriyorum.
Tamamlayın
lütfen. 
BİHLUN
TAMAYLIGİL (Devamla) – Yolsuzluk Algı Endeksi’nde, yine, baktığımızda, en üst
seviyede olan yani en temiz olan 20 ülkenin 18’i parlamenter rejimle idare
ediliyor. Ekonomik Özgürlük Endeksi, İnsani Gelişme Endeksi, Basın Özgürlüğü
Endeksi, buradaki sağlık çalışanlarının sayısı, Küresel Barış Endeksi; bunları
tek tek okumuyorum çünkü 20’nin içinde ya 17 ya da 18’i parlamenter rejimle
idare ediliyor. Hukukun Üstünlüğü Endeksi… Ve bu arada, Türkiye’nin rakamlarını
da söylemiyorum, vakit olduğunda onları da beraberce tartışacağız. Yürütmenin
Sınırlanması Endeksi… Bu çok önemli. Bu neden önemli biliyor musunuz? O çift
başlılıktan tek başlılığa geçme dayanaklarınız var ya, hepsini çürüten endeks
bu endeks. Orada da, yine, 14-15’inin parlamenter rejim olduğunu görüyoruz. Ve
yine, Kırılgan Ülkeler Endeksi… Ekonomik, sosyal, kültürel pek çok başlığı
içine alıp not veren bir endeks. Bakın, bunları -yine söylüyorum- ben
yapmıyorum.
(Mikrofon
otomatik cihaz tarafından kapatıldı)
BİHLUN
TAMAYLIGİL (Devamla) – Bunları yandaş bilinen kimse yapmıyor; bunları uluslararası
kuruluşlar yapıyor ve şunu görüyoruz: Bizim gibi parlamenter rejimle idare
edilen hiçbir ülke yönetim modelini değiştirmeye çalışmıyor. O zaman bunun
içinde istikrarsızlık, bunun içinde çift başlılık yok.
BAŞKAN
– Tamamlayın lütfen.
BİHLUN
TAMAYLIGİL (Devamla) – Bunun içinde laik, demokratik, sosyal hukuk devleti olan
Türkiye Cumhuriyeti’yle hesaplaşma ve rövanş alma ihtiyacı ve isteği var. O
yüzden, dayanakları olmadan, çift başlılıkta çözüm dediğiniz Cumhurbaşkanının
seçimle çıkması değil -ona bağlı oluşan çift başlılık değil, kusura bakmayın-
yürütmeye hâkim olma noktasındaki eksik kalışın getirdiği bir hırsla gelen bir
değişim ihtiyacı. 
Sayın
Başkan, değerli milletvekilleri; o yüzden diyorum ki bu yaptığımız anayasal
değişiklikleri ve bunlar içerisinde ortaya çıkan sonuçları yarınlarımız,
çocuklarımız ve geleceğimiz için yaptığımızı unutmayalım. Emin olun ki bugün,
siz adaletten hızlı koşabilirsiniz ama zamandan asla hızlı koşamazsanız. Zaman,
sizi haksız çıkaracak ve yapılan bu yanlıştan dönülmezse size verdiği her şeyi
bir gün geri alacak. 
Saygılar
sunuyorum. (CHP sıralarından alkışlar) 
BAŞKAN
– Teşekkür ediyorum. 
Şahıslar
adına ilk söz, İstanbul Milletvekili Markar Eseyan’a aittir. 
Buyurun
Sayın Eseyan. (AK PARTİ sıralarından alkışlar) 
MARKAR
ESEYAN (İstanbul) – Sayın Başkan, değerli üyeler; ben de çok fazla
konuşmayacağım, sadece bir temennimi iletmek için kürsüye geldim. 
Değerli
milletvekili arkadaşımız Saffet Sancaklı’nın eşine ben de grubum ve şahsım
adına acil şifalar diliyorum. En yakın zamanda ailesine sağlıkla kavuşmasını
diliyorum. 
Halk
iradesinin kurumsallaştırılmasını sağlayacak olan bu cumhuriyet tarihinin en
önemli Anayasa değişikliğinin ülkemize, halkımıza hayırlı olmasını diliyorum.
Millet iradesinden korkulmaz. Millet iradesinden kimseye zarar gelmez. Üsttenci
söylemlerle, kibirli söylemlerle bu değişikliğin değeri asla hafifletilemez. 
Hepinize
hayırlı akşamlar diliyorum. (AK PARTİ sıralarından alkışlar) 
BAŞKAN
– Teşekkür ediyorum. 
Şahıslar
adına ikinci söz, İstanbul Milletvekili Zeynel Emre’ye aittir. 
Buyurun
Sayın Emre. (CHP sıralarından alkışlar) 
ZEYNEL
EMRE (İstanbul) – Sayın Başkan, değerli milletvekilleri; hepinizi saygıyla
selamlıyorum. 
Değerli
arkadaşlar, hata yaptığınızda sizi uyaran, size doğru yolu gösteren birinden
daha öte dost yoktur. Şimdiye kadar muhalefete kulaklarınızı hep tıkadınız, en
yapıcı eleştirilerimizi dahi düşmanlık saydınız ancak değerli arkadaşlar, bu
defa farklı. Geçmişte yaptığınız hataların bedelini hep birlikte ödedik,
ödüyoruz. Ancak şimdi yapmaya hazırlandığınız Anayasa değişikliği sonrasında
ortaya çıkacak hatanın bedeli çok daha ağır olabilir, dolayısıyla bu defa
muhakkak bize kulak vermelisiniz. Tüm eksikliklerine rağmen, ülkemizin tam
demokratik, çağdaş ve gelişmiş bir hukuk devleti olma potansiyeli hep sürdü.
Askerî darbeler dahi bu potansiyeli ortadan kaldıramadı. Fakat şu an teşebbüs
ettiğiniz Anayasa değişikliğinin bu potansiyeli tümüyle ortadan kaldırması söz
konusu. Yaklaşık iki yüz yıllık bir yürüyüşe nokta koymak üzeresiniz. Basit bir
yasal değişiklikten bahsetmiyoruz, Türkiye gemisinin rotasında esaslı bir
değişiklikten bahsediyoruz, ışıkların tümüyle kapanmasından, ülkemizin bir Asya
tiranlığına dönmesinden bahsediyoruz.
Bakın,
okuduğunuz gazetelerde sizi uyaracak hiç kimse yok. Kendi dünyanızın aydınları
sizi alkışlama yarışı içerisinde. En yakınınızdaki iş insanları ya menfaat ya
korkuyla tamamen paralizi olmuş durumdalar. Bizden başka sizi uyaracak hiç
kimse yok. Bizi götürmek istediğiniz yerde hukuk devletinin, demokrasinin,
laikliğin, özgürlüğün olmadığını ve olamayacağını size bizden başka
anlatabilecek hiç kimse yok.
Geleceğimize
kıymadan bir kez daha düşünün, biz bu değişikliği neden yapıyoruz? Konuyu
rasyonel düzlemde tartışabilmek amacıyla şahısları bir kenara koyalım. Önerilen
Anayasa değişikliğinin amacı, yürütmede gücü mutlaklaştırmak ve yoğunlaştırmak.
Peki, buna neden ihtiyaç duyuyorsunuz? Bu şekilde hangi problemi çözeceksiniz?
2002’den beri iktidardasınız. Yürütmenin gücü eksik olduğu için çözmek isteyip
de çözemediğiniz hangi problem var? 
Mesela,
eğitim kalitesini yükseltecektiniz de bu sistem mi engel oldu? Mesela, işsizlik
sorununu çözecektiniz de mevcut sistem mi size sorun çıkardı? Mesela dolar,
Sayın Binali Yıldırım’ın varlığı nedeniyle mi yükseliyor? Mesela terör,
Başbakanlık makamı olduğu için mi Türkiye’de bu kadar şiddetli arttı? 
Değerli
milletvekilleri, biz bu teklife “rejim değişikliği” diyoruz, siz “sistem
değişikliği” diyorsunuz. Teknik detaylar burada çokça tartışıldı, başka bir
sorunun peşindeyim. Hukuk devletinden neden vazgeçmek istiyorsunuz?
Demokrasiden neden vazgeçmek istiyorsunuz? Sizi bu kadar ciddi bir yanlışa
sürükleyen neden ne? İçinizde çok değerli hukukçular var, böyle bir teklife
vicdanen rahat bir şekilde “Evet.” diyeceğine inanmadığım milletvekilleri var.
Şayet “Ben ayrı düşmeyeyim, benim başıma bir şey gelmesin.” endişesi
taşınıyorsa yani bir anlamda “Sürüden ayrılanı kurt kapar.” endişesi hâkimse
şunu unutmayalım arkadaşlar: Koyunları satan da, yiyen de hep çobanlardır.
Çekinmeyin, yanlışa “Yanlış.” diyebilmelisiniz.
Bir
an için sizin dediğiniz üzerinden gidelim, bu teklif bir rejim değişikliği
olmasın, bir sistem değişikliği olsun. Başkanlık sistemi de değil ama hadi öyle
olsun. Gelişmiş demokratik ülkeler arasında parlamenter sistemden başkanlık
sistemine geçen ülke var mı arkadaşlar? Yok. Bakın, ben size söyleyeyim, sadece
Sahra Çölü’nün güneyindeki bazı Afrika ülkelerinde böyle bir geçiş olmuş. Bu
ülkeler de Zimbabve, Gana ve Malavi. Her 3’ünde de büyük acılar yaşanmış ve diktatörlük
kurulmuş. 
Değerli
milletvekilleri, bakın, değerlerimizin yitirildiği bir dönemdeyiz. Bütün
kavramların içinin boşaltıldığı, manipüle edildiği bir dönemde, üstelik OHAL
koşulları altında yaşamsal bir değişikliği tartışıyoruz. Sayın Başbakanın çıkıp
burada Başbakanlığının gereksizliğini ayakta alkışladığı bir durum gerçekten
izaha muhtaçtır. Yetki ile sorumlulukların, sınır ile çerçevenin, millî olan
ile şahsi olanın, ferman ile yasanın, hukuki olan ile fiilî olanın bilerek,
isteyerek karıştırıldığı bir dönemde Anayasa tartışıyoruz. Bu usulden, bu
yöntemden dönün arkadaşlar. Gazi Meclise yakışmayan bu teklife “Hayır.” deyin,
bu yanlışlık, bu ayıp son bulsun diyorum, saygılar sunuyorum. (CHP sıralarından
alkışlar) 
BAŞKAN
- Teşekkür ediyorum.
Şimdi,
İç Tüzük’ün 72’nci maddesine göre verilmiş bir önerge verilmiş bir önerge
vardır, okutup işleme alacağım ve oylarınıza sunacağım.
TBMM Başkanlığına
Görüşülmekte
olan kanun teklifinin 15’inci maddesinin görüşmelerine İç Tüzük’ün 72’nci
maddesinin verdiği imkân dâhilinde devam edilmesini arz ve teklif ederiz. 
 Levent
Gök Engin Altay Özgür
Özel
 Ankara İstanbul Manisa
 Aytuğ
Atıcı Gamze Akkuş İlgezdi
 Mersin İstanbul
III.- YOKLAMA
(CHP
sıralarından bir grup milletvekili ayağa kalktı)
LEVENT
GÖK (Ankara) – Yoklama talebimiz var Sayın Başkan.
BAŞKAN
– Öneriyi oylamadan önce bir yoklama talebi var, bu talebi gerçekleştireceğim.
Sayın
Altay, Sayın Gök, Sayın Atıcı, Sayın Tezcan, Sayın İlgezdi, Sayın Şeker, Sayın
Kayan, Sayın Yiğit, Sayın Yedekci, Sayın Demirtaş, Sayın Hürriyet, Sayın Yalım,
Sayın Gökdağ, Sayın Torun, Sayın Gaytancıoğlu, Sayın Yarkadaş, Sayın Sarıbal,
Sayın Türkmen, Sayın Özdemir, Sayın Akkaya.
Yoklama
için iki dakika süre veriyorum ve yoklama işlemini başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır.
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447) (Devam)
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Şimdi
soru-cevap işlemi gerçekleştireceğiz.
Sisteme
giren sayın milletvekillerine beş dakika süreyle soru sormaları için söz
vereceğim. 
Yalnız
yoklama işlemini gerçekleştirdiğimiz için sayın milletvekillerinden tekrar
sisteme girmelerini istirham ediyorum.
Söz
sıraları: Sayın Atıcı, Sayın Gaytancıoğlu, Sayın Arslan, Sayın Hürriyet, Sayın
Demirtaş, Sayın Tüzün, Sayın Kuyucuoğlu, sıra gelirse Sayın Zeybek.
Evet,
Sayın Atıcı, sizden başlıyorum.
AYTUĞ
ATICI (Mersin) – Teşekkür ederim Sayın Başkan.
Değerli
arkadaşlar, altı gündür Türkiye Büyük Millet Meclisinde çalışıyoruz. Bu süre
içerisinde ben bu Mecliste ibretlik olarak neler gördüm:
1)
AKP’li milletvekilleri büyük çoğunlukla kabinlere girmeyerek gizli oy
kullanmadılar.
2)
Ailesi tarafından aşırı baskılanmış bir evlat gibi davranarak abartılı bir
şekilde oylarını gösterdiler.
3)
Oylar sınırda çıkınca milletvekilleri erken seçimle tehdit edildiler, açıkça
şantaj yapıldı.
Doların
uçması görüşmeleri engelleyemedi.
Kan
ve gözyaşı görüşmeleri engelleyemedi.
Bir
milletvekilinin yaşadığı büyük acı bile dikkate alınmadı. Görüşmeleri erken
bitirmek için bu acıyı nasıl istismar ettiniz, ben hâlâ anlayamıyorum. 
Yani,
Meclis insanlık konusunda sınıfta kaldı. Birisi diyor ki: “Bana başkanlık
lazım, o da bu gece lazım.” (CHP sıralarından alkışlar)
BAŞKAN
– Sayın Gaytancıoğlu…
OKAN
GAYTANCIOĞLU (Edirne) – Teşekkür ederim.
Ülkenin
en yüksek yargısal atama kurulunun üyeleri neredeyse tümüyle iktidar partisi
genel başkanı tarafından belirlenmiş ve atanmış olacaktır. Bu durumun yargı
kuvvetinin niteliğini vurgulamak amacıyla Anayasa’nın 9’uncu maddesine
“tarafsız” kelimesi eklenerek verilmek istenen mesajla bağdaştığını düşünüyor
musunuz? 
Getirilmek
istenen bu maddeyle kurul üyelerinin tamamını bir siyasi partinin genel başkanı
atayacaktır. Yargının tümüyle siyasi iktidarın güdümüne alınacağı böyle bir
ortamda avukatlık mesleğinin yerini almaya çalışacak siyasi iş takipçilerinin
ortaya çıkabileceği ihtimalini nasıl değerlendiriyorsunuz? 
Anayasa’nın
ilk 4 maddesini değiştirmek istiyorsunuz. Buradan uyarıyorum, ateşle
oynuyorsunuz.
BAŞKAN
– Sayın Arslan…
KAZIM
ARSLAN (Denizli) – Soruyorum: Anayasa’da yapacağınız değişikliklerle
“Cumhurbaşkanına hukuki ve cezai sorumluluk getiriyoruz.” diyorsunuz. Anayasa
Mahkemesinde Yüce Divan sıfatıyla yargılanacak bir cumhurbaşkanına karşı
kendisinin atadığı cumhuriyet başsavcısı tarafından dava açılabilir mi? 
Anayasa
Mahkemesinin 15 üyesinin 12’sini atayan bir cumhurbaşkanını Anayasa Mahkemesi
tarafsız bir şekilde yargılayabilir mi? Yürütmenin her türlü eylem ve
işlemlerini denetleme yetkisine sahip olan Danıştayın 1/4 üyesini atayan
Cumhurbaşkanının eylem ve işlemlerini denetleyebilir mi, yaptığı iş ve
işlemleri durdurabilir mi?
Yargılama
sonucu iptal kararı verilebilir mi?
Hâkimler
ve Savcılar Kurulunun 6 üyesini atayan, kalan 7 üyesini de çoğunluk partisinin
seçtiği üyelerden oluşan bir kurul bağımsız olabilir mi?
Yeniden
oluşan Anayasa Mahkemesinden, Danıştaydan, Hâkimler ve Savcılar Yüksek
Kurulundan tarafsız kararlar verilebilir mi? 
Teşekkür
ederim. 
BAŞKAN
– Sayın Hürriyet...
FATMA
KAPLAN HÜRRİYET (Kocaeli) – Teşekkür ediyorum Sayın Başkan.
Ben,
soru sormayacağım. Benim de seçildiğim il olan Kocaeli Milletvekili, aynı
zamanda hemşehrim Sayın Saffet Sancaklı’nın acısını paylaşıyorum, üzüntüsünü
paylaşıyorum, eşine acil şifalar diliyorum. Sevgili Hülya Hanım’ı inşallah
Rabb’im çocuklarına bağışlasın, Allah yardımcıları olsun. Milliyetçi Hareket
Partisi Grubunun da üzüntüsünü buradan paylaştığımı ifade etmek istiyorum,
dualarım sizlerle. 
Teşekkür
ediyorum. 
BAŞKAN
– Sayın Demirtaş...
ÜNAL
DEMİRTAŞ (Zonguldak) – Başarılı spor adamı, siyasetçi Saffet Sancaklı’ya ve
değerli eşlerine geçmiş olsun dileklerimi iletiyor, Allah’tan acil şifalar
diliyorum. 
Sayın
Adalet Bakanı ve AKP temsilcileri, bu tasarıyla Meclisin güçlendirildiğini
iddia ediyorlar. Yapmayın, bari aklınızla alay etmeyin. Ben bu tasarıyı
inceledim ama bir maddede bile Meclisin güçlendirildiğini görmedim, vallahi de
görmedim, billahi de görmedim. 
Bakın,
Meclisin yasama yetkisi Cumhurbaşkanı kararnamesiyle saraya devrediliyor. 
İki:
Meclisin en önemli görevlerinden olan ve 79 milyonun rızkının paylaştırıldığı
bütçe hakkı saraya devrediliyor.
Meclisin
gensoru ve sözlü soru sorma hakkı ortadan kaldırılıyor.
Yüzde
51 ile seçilen 1 kişi, yüzde 100 ile seçilen 600 kişiyi fesih yetkisi alıyor ve
saraya Meclisin çıkardığı kanunları veto yetkileri veriliyor. Bu yetkiler ile
Meclisin içini boşaltıyorsunuz, Meclis tabelaya dönüşüyor. 
(Mikrofon
otomatik cihaz tarafından kapatıldı) 
BAŞKAN
– Sayın Tüzün...
YAŞAR
TÜZÜN (Bilecik) – Teşekkür ediyorum Sayın Başkan.
Sayın
Bakana kanunla ilgili gerçekten çok önemli olan teknik bir soru sormak
istiyorum. Bu teklif, Meclis ve referandum sürecinde kabul edilirse 2019
yılında 2 seçimi birden yapacağız yani öncelikle 600 milletvekili seçilecek,
sonra Cumhurbaşkanlığı sandığı açılacak. Bu 600 milletvekilinin 320’si A
partiden seçilmiş olursa geri kalan 280 milletvekili de muhalefet partilerinden
seçilmiş olacak ancak cumhurbaşkanı adayı 50 artı 1’i dolduramadığından, o
oranı yakalayamadığından ikinci tura kalacak. Peki, şimdi sorum şu: İkinci
turda muhalefet partilerinin desteklediği aday cumhurbaşkanı veya başkan
seçilirse, Mecliste çoğunluğu olmayan bir partinin temsilcileri cumhurbaşkanı
olursa Mecliste çoğunluğu olan bir partiyle nasıl çalışacak? Dolayısıyla….
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum. 
Şimdi
soruları cevaplandırmak üzere sözü Maliye Bakanı Sayın Naci Ağbal’a
bırakıyorum. 
Buyurun.

MALİYE
BAKANI NACİ AĞBAL (Bayburt) – Sayın Başkanım, teşekkür ediyorum. 
Sayın
vekillerimizin sorularına ilişkin olarak genel itibarıyla cevap vermek
gerekirse, öncelikle, getirilen anayasa teklifinde herhangi bir şekilde yargıya
bir müdahale olmadığı gibi, yargının tarafsızlığı açık bir şekilde anayasada
hüküm altına alınmaktadır. Mevcut Anayasa’mızın 104’üncü maddesine göre,
Cumhurbaşkanının Anayasa Mahkemesi üyelerinin bir bölümünü, Danıştay üyelerinin
dörtte 1’ini, Yargıtay Cumhuriyet Başsavcısı ve Yargıtay Cumhuriyet Başsavcı
Vekilini, Askerî Yargıtay üyelerini, Askerî Yüksek İdare Mahkemesi üyelerini ve
Hâkim ve Savcılar Yüksek Kurulu üyelerinden 4’ünü seçme görevi bulunmaktadır.
Teklifle Askerî Yargıtay ve Askerî Yüksek İdare Mahkemesinin kaldırılacak
olması sebebiyle cumhurbaşkanı bu mahkemelere üye seçemeyecektir. Bu durum
dışında teklifle cumhurbaşkanına yargı alanında verilen yeni bir atama yetkisi
ve görevi bulunmamaktadır. Teklifin yasalaşmasından sonra da cumhurbaşkanı,
bugün olduğu gibi, Anayasa’da öngörüldüğü şekliyle Anayasa Mahkemesi üyelerinin
bir bölümünü, Danıştay üyelerinin dörtte 1’ini, Yargıtay Cumhuriyet Başsavcısı
ve Yargıtay Cumhuriyet Başsavcı Vekili ile Hâkimler ve Savcılar Kurulunun 4
üyesini seçmeye devam edecektir. Hatta, mevcut Anayasa’ya göre,
Cumhurbaşkanının Anayasa Mahkemesine Askerî Yargıtay ve Askerî Yüksek İdare
Mahkemesinden üye atama imkânı bulunmakta iken askerî yargının kaldırılmasından
dolayı bu imkân da ortadan kaldırılmaktadır. Görüldüğü üzere, teklifle Cumhurbaşkanının
yargı erkine ilişkin görev ve yetkilerinde herhangi bir artış bulunmamaktadır.
Bu nedenle, teklifin yargı bağımsızlığını yok ettiğine ilişkin iddialar
tamamıyla temelsizdir. 
Diğer
taraftan, Anayasa teklifi içerisinde yasama organının yetkilerinin
güçlendirildiğini baştan itibaren söylüyoruz. Getirilen teklifle Bakanlar
Kuruluna son verilmekte olup yürütme yasamanın içerisinden çıkmayacaktır. Bunun
doğal sonucu olarak güvenoyu, gensoru ve tasarı Anayasa’dan çıkarılmaktadır.
Cumhurbaşkanı
bütçe ve kesin hesap teklifi hariç, kanun teklifi veremeyecek; Anayasa’nın 87
ve 88’inci maddelerinde yapılan düzenlemeyle sadece milletvekilleri kanun
teklifi verebilecektir. Getirilen Hükûmet sistemine bağlı olarak gensoru ve
güvenoyu Anayasa’dan çıkarılmıştır. Böylece, gensoruyu seçimlerde halk verecek,
güvenoyu da halktan alınacaktır. 
Meclisin
var olan bilgi edinme ve denetim yollarından Meclis araştırması, Meclis
soruşturması, genel görüşme ve yazılı soru hayatiyetini devam ettirmektedir.
Daha da önemlisi, Anayasa’nın 87’nci maddesinde düzenlenen Meclisin kanun
koyma, değiştirme ve kaldırma görev ve yetkisi de aynen devam etmektedir.
Bakanlar Kurulunun kaldırılmasına bağlı olarak kanun hükmünde kararname
uygulamasına son verildiğinden, Anayasa’da öngörülen sınırlar çerçevesinde, Cumhurbaşkanının
Cumhurbaşkanlığı kararnamesi çıkarması öngörülmektedir. Cumhurbaşkanı
kararnamesiyle temel hak ve özgürlüklere ilişkin konularda düzenleme
yapılamayacağı gibi, kanunların düzenlediği konularda da Cumhurbaşkanlığı
kararnamesi çıkarılamayacaktır. Mevcut Anayasa’mızın 82 ayrı maddesinde belli
konularda kanunla düzenleme zorunluluğu hüküm altına alınmıştır. Temel hak ve
özgürlükler haricinde bu konularda da Cumhurbaşkanlığı kararnamesi çıkarılması
mümkün değildir. 
Dolayısıyla,
çok açık bir şekilde görülmektedir ki getirilen teklif, yasama organının
yetkilerini bugüne göre hem korumaktadır hem de yasama ve yürütme organları
arasındaki yetki paylaşımlarını açık bir şekilde düzenlemektedir.
Teşekkür
ederim.
BAŞKAN
– Teşekkür ediyorum.
Şimdi,
önerge işlemlerine geçiyoruz. 
Beşi
aynı mahiyette olmak üzere yedi adet önerge vardır. 
Önergeleri
okutuyorum:
Türkiye Büyük Millet Meclisi Başkanlığına
Görüşülmekte
olan (2/1504) esas numaralı Kanun Teklifi’nin 15’inci maddesiyle 2709 sayılı
Kanun’un değiştirilen 161’inci maddesinin onuncu fıkrasında yer alan
“Sayıştayca” ibaresinin “Sayıştay tarafından” olarak değiştirilmesini arz ve
teklif ederiz.
 Orhan
Atalay
 Ardahan
Aynı
mahiyetteki diğer önergelerin imza sahipleri:
 Hasan Basri Kurt
 Samsun 
 Hakan Çavuşoğlu
 Bursa 
 Yılmaz Tunç
 Bartın
 Lütfiye İlksen Ceritoğlu Kurt
 Çorum
MEHMET
MUŞ (İstanbul) – Çekiyoruz. 
BAŞKAN
– Aynı mahiyetteki önergeler çekilmiştir.
Diğer
önergeleri okutuyorum:
Türkiye Büyük Millet Meclisi Başkanlığına
Genel
Kurulda görüşülecek olan 447 sıra sayılı Kanun Teklifi’nin 15’inci maddesinin
teklif metninden çıkarılmasını arz ve teklif ederim. 5/1/2017
 Meral
Danış Beştaş
 Adana
Türkiye Büyük Millet Meclisi Başkanlığına
Görüşülmekte
olan 447 sıra sayılı Türkiye Cumhuriyeti Anayasası’nda Değişiklik Yapılmasına
Dair Kanun Teklifi’nin 15’inci maddesinin Anayasa’ya aykırı olduğu gerekçesiyle
metinden çıkarılmasını arz ederiz. 
 Engin
Altay Levent Gök Özgür
Özel
 İstanbul Ankara Manisa
 Tekin
Bingöl Ahmet Haluk Koç Sibel
Özdemir
 Ankara Ankara İstanbul
BAŞKAN
– Komisyon önergeye katılıyor mu? 
ANAYASA
KOMİSYONU SÖZCÜSÜ MARKAR ESEYAN (İstanbul) – Katılmıyoruz Sayın Başkan. 
BAŞKAN
– Hükûmet? 
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde söz isteyen İstanbul Milletvekili Sibel Özdemir.
Buyurun
Sayın Özdemir. (CHP sıralarından alkışlar)
SİBEL
ÖZDEMİR (İstanbul) – Sayın Başkan, değerli milletvekilleri; Anayasa değişikliği
teklifinin 15’inci maddesi üzerine Cumhuriyet Halk Partisi Grubu adına vermiş
olduğumuz önerge üzerine söz aldım. 
Ben
de öncelikle, Değerli Milletvekilimiz Sayın Saffet Sancaklı’nın eşine acil
şifalar diliyorum ve yüce heyetinizi saygıyla selamlıyorum. 
Haftalarca
üzerinde konuştuğumuz bu Anayasa değişikliği, ülkemizin içinde bulunduğu
güvensizlik, huzursuzluk, ekonomik darboğaz ortamı başta olmak üzere, temel hak
ve özgürlüklerin askıya alındığı darbe dönemlerini aratmayan bir baskı ortamı
ve OHAL döneminde gerçekleşiyor.
Değerli
milletvekilleri, 2014 yılında Cumhurbaşkanının halk tarafından seçilmesiyle
birlikte Anayasa’da belirlenmiş olan yetkilerini aşan ve Anayasa’yı tanımayarak
oluşan hukuk dışı, otoriter fiilî duruma bir anayasal zemin oluşturma
çabalarına şahit olduk. Toplumsal uzlaşıdan uzak bir biçimde iki siyasal
partinin bir araya gelerek hazırladıkları teklifin bir hükûmet sistemi
değişikliği olduğu ileri sürülüyordu. Anayasa Komisyonunda geneli üzerinde
görüşmeler devam ederken Başbakanın milletvekillerini Anayasa değişikliği
maddeleriyle ilgili bilgilendirdiğini ve kendilerine “Teklifin virgülüne dahi
dokunmayacağız.” dediğini duyduk. Komisyonda verilen önergelerle birçok
değişikliğin yapıldığını, iki parti arasındaki uzlaşının çöktüğünü ve bu metnin
çöktüğünü komisyon aşamasında söyledik ama dinlemediniz, ülke bu kadar kaos
içindeyken teklifi aceleyle Genel Kurula getirdiniz ve aceleyle geçirmeye
çalışıyorsunuz. 
Evet,
15’inci madde görüşmelerine geldik, hâlâ bu tasarıyı hazırlayan iki parti
arasında uzlaşmanın sağlanmadığına bugün de Genel Kurulda şahit olduk.
Komisyonda ısrarla, uzun uzun, teknik ve hukuksal bilgilerle biz “İlk 4 madde
değişiyor.” dedik, “Hukuksuzluğa, fiilî duruma anayasal kılıf arama çabasıyla
tek adam dikta yönetiminin taşları döşeniyor.” dedik, “Bu tasarıyla cumhuriyet
rejimi yıkılıyor.” dedik, “Bu tasarı Anayasa’ya aykırı.” dedik, siz
dinlemediniz. Bugün itibarıyla bu Anayasa değişikliğinin bir hükûmet sistemi
değişikliği olmadığı, hedefinin laik, demokratik, bağımsız Türkiye
Cumhuriyeti’ni yıkmak olduğunu Adalet ve Kalkınma Partili bir milletvekilinin
Anayasa’nın ilk 4 maddesinin de değiştirilebileceğini söylemesiyle tescillenmiştir
artık. Hâlâ devlet yönetiminde krizlere engel olmak gerekçesiyle bu tasarıyı
destekleyenler, bizim haklılığımız karşısında ne düşünüyorsunuz? Acaba, gelinen
aşamada bu tasarıya destek vermekteki gerekçeniz olan imkân ve idealleriniz
hâlâ gerçekliğini koruyor mu? 
Değerli
milletvekilleri, benim üzerinde konuşacağım madde Meclisin Anayasa’yla
belirlenmiş bütçe hakkının yine bir tek adamın yetkisine yani Cumhurbaşkanına
devredilmesiyle ilgili bir düzenlemedir. Parlamentonun sahip olduğu en önemli
görev bütçe hakkıdır. Halkın iradesinin tam tecelli ettiği Mecliste görev yapan
biz milletvekilleri halkın bize verdiği yetkiye dayanarak bu kamu gelir ve
harcama kalemlerini yasalara uygun, halkın talep ve beklentilerine uygun
harcanmasını sağlamak için denetim görevimizi yapıyoruz. Parlamentonun bu
yetkisinin elinden alınarak halkın yüzde 51’inin oyuyla görev yapacak bir
partili Cumhurbaşkanına bütçe yetkisini devretmek bu halkın iradesini yok
saymaktır. Devletin gelir kalemlerine katkı sağlayan yüzde 49’un harcama
kalemlerindeki talep ve beklentilerinin yok sayılması demektir.
Değerli
milletvekilleri, Parlamentonun elinden bütçe hakkının alınmasının yanında
ayrıca kamu adına bütçe denetimi yapan Sayıştayın da iyice işlevsiz ve anlamsız
hâle gelmesine neden olacaktır. Üst düzey kurumlar arasında yer alan Sayıştayın
üyelerini de partili Cumhurbaşkanının kendisi belirleyecektir. Zaten
çalıştırılamayan bir kurum olan Sayıştay nasıl olacak da objektif olarak
denetim görevini yapabilecektir? 
Özetle,
millî iradenin tecelli ettiği Meclisten bütçe hakkının alınması aslında bu
anayasa değişikliğinin en önemli gerekçesi olarak vurguladığınız millî iradeyi
işinize gelmeyince nasıl yok saydığınızın da bir ispatıdır.
Evet,
değerli milletvekilleri, Komisyon görüşmelerinde de söylediğim gibi, yüce
Meclis ve yüce milletin önünde yemin ettiğimiz gibi tam demokratik, laik,
sosyal, hukuk devletine ve cumhuriyet rejimine hep birlikte sahip çıkacağız.
(CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Genel Kurulda
görüşülecek olan 447 sıra sayılı Kanun Teklifi’nin 15’inci maddesinin teklif
metninden çıkarılmasını arz ve teklif ederim. 5/1/2017
Meral
Danış Beştaş (Adana) ve arkadaşları
BAŞKAN –
Komisyon önergeye katılıyor mu? 
ANAYASA
KOMİSYONU SÖZCÜSÜ MARKAR ESEYAN (İstanbul) – Katılmıyoruz Sayın Başkan. 
BAŞKAN
– Hükûmet?
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Katılmıyoruz Sayın
Başkan.
BAŞKAN
– Gerekçeyi okutuyorum: 
Gerekçe:
Bütçe ve kesin hesapla ilgili düzenlemede mali organizasyonun tek yetkili
kılınan Cumhurbaşkanına bağlanması ve bu konuda denetleme mekanizması
öngörülmemiş olması nedeniyle maddenin teklif metninden çıkarılmasını
önermekteyiz.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Sayın
Altay, söz talebiniz vardır diye düşünüyorum.
Buyurun.
IV.- AÇIKLAMALAR (Devam)
53.- İstanbul Milletvekili Engin Altay’ın, Anayasa değişiklik teklifinin
bir iki maddesi dışında bütün oylamalarının İç Tüzük’ün gizli oylama şartlarına
göre yapılmadığına, Milliyetçi Hareket Partisinin bir acısı varken, bu gece bir
oldubittiyle bu teklifi geçirmeye çalışmayı ahlaki bulmadığına ve oylamanın
titizliği konusunda Başkanlığın yüksek refleksini beklediğine ilişkin
açıklaması
ENGİN
ALTAY (İstanbul) – Var Sayın Başkan söz talebim.
Şimdi,
biraz sonra 15’inci maddeyi oylayacağız ve her oylamadan önce olduğu gibi benim
peşime de sizin ve Elitaş’ın “Oylamalar usulüne uygun yapılıyor.” ritüelinizin
aksine -ben ısrarla söylüyorum- bir iki madde dışında bütün oylamaların İç
Tüzük’ün istediği şekilde değil, açık oylama şeklinde yapıldığına dünya şahit,
biz de şahidiz. Bunlar belgelendi, bu ayrı bir iş. Benim asıl söylemek
istediğim şu: Bu Parlamentoda, yıllardır, bizim çok karşı olduğumuz kanunların
görüşülmesi esnasında da her şeye rağmen Parlamentonun çalışması lazım. Biz
burada fikrî münakaşalarımızı yaparız. Fiziki münakaşalar asla tasvip
etmediğimiz hususlardır, zaman zaman istenmeden bu hâller de yaşanır ama belli
mutabakatlar da vardır. Bizim şiddetle karşı olduğumuz bir kanunda bile iktidar
muhalefet, diğer muhalefet partileri hep oturulur, belli bir takvim öngörülür,
belli kriterler belirlenir ve bu Anayasa görüşmelerinde de çoğunluk partisi,
teklif sahibi parti günde 3 maddenin makul olduğunu beyan etmişti. Az önce de
söyledim, görüyorum ve üzülüyorum. Milliyetçi Hareket Partisinin, Sayın
Milletvekilinin acısı nedeniyle görüşmelere katılmamasını anlamaya çalışıyorum,
anlamaya çalışıyorum, anlamıyorum ama anlamaya çalışıyorum ama az önce gene
iktidar partisi adına konuşan sayın hatip “Cumhuriyet tarihinin en önemli
Anayasa değişikliği.” dedi; olabilir, doğru, rejim değişiyor çünkü. 
İSMAİL
TAMER (Kayseri) – Rejim değişmiyor.
ENGİN
ALTAY (İstanbul) – İyi ama bu konuda burada söylenecek bir laf yok mudur? Bu
konuda kalan maddeler var, 15’inci madde var, Meclisin bütçe hakkı biraz sonra
oylanacak, ortadan kalkacak, bu nasıl bir iştir anlayamıyoruz. Burada, yani
bazı şeyleri de söylemek istemiyorum. Az önce söylediğimi yine söylüyorum:
Burada çalışanlar makine değil ve burada çalışan herkesin Sayın Başbakan dâhil
-orada oturuyor- insani yanının siyasi yanından önde olduğunu umuyorum,
düşünüyorum. Bir acı üzerinden, bir oldubittiyle, gümrükten mal kaçırır gibi
buradan Anayasa değişikliğini bu gece bitirmeye çalışmak, bu gece geçirmeye
çalışmak bana ahlaki gelmiyor. 
Bu
sebeple de biz oylamanın titizliği konusunda tekrar sizin yüksek refleksinizi
bekliyoruz ve söylüyorum, biz de bu oylamada İç Tüzük’ün öngördüğü şekilde ve
düşünerek oy kullanacağız, düşünerek oy kullanacağız.
Genel
Kurulun takdirine, bilgilerinize arz ediyorum. 
MUSTAFA
ELİTAŞ (Kayseri) – Şimdiye kadar düşünmediniz mi?
İLKNUR
İNCEÖZ (Aksaray) – Şimdiye kadar düşünmeden mi oy kullandılar?
BAŞKAN
– Teşekkür ediyoruz. 
Sayın
Elitaş da söz alır herhâlde bilmiyorum, böyle artık bir ritüel oldu. 
ENGİN
ALTAY (İstanbul) – Almasa şaşarım zaten. 
MUSTAFA
ELİTAŞ (Kayseri) – Sayın Başkan…
BAŞKAN
– Sayın Elitaş…
54.- Kayseri Milletvekili Mustafa Elitaş’ın, Anayasa değişiklik
teklifinin şu ana kadar geçen 14 maddesinde de İç Tüzük’ün 148’inci maddesine
uygun bir oylama gerçekleştirildiğine ilişkin açıklaması
MUSTAFA
ELİTAŞ (Kayseri) – Sayın Başkan, teşekkür ediyorum. 
Şimdi
15’inci maddeyi oylayacağız. Bütünü dâhil olmak üzere, bugüne kadar, bu ana
kadar geçen 14 maddede İç Tüzük’ün 148’inci maddesine uygun bir oylama
gerçekleştirilmiştir. Biz, çok konuşarak değil, öz konuşarak sonuca ulaşmaya
gayret ediyoruz; laf üstüne laf değil, taş üstüne taş koyarak icraatımıza devam
ediyoruz. 
Saygılar
sunuyorum. (AK PARTİ sıralarından alkışlar) 
ENGİN
ALTAY (İstanbul) – Duyamıyorum, ben anlamadım.
BAŞKAN
– Bir şey demedi size Sayın Altay. 
Teşekkür
ediyoruz. 
MUHARREM
İNCE (Yalova) – Sayın Başkan…
BAŞKAN
– Buyurun Sayın İnce. 
MUHARREM
İNCE (Yalova) – Bu kanun teklifi kaç imzayla Meclis Başkanlığına verildi?
MUSTAFA
ELİTAŞ (Kayseri) – Sayın Başkan, böyle bir tartışmanın zamanı değil. 
BAŞKAN
– Bir saniye, usule geçtik Sayın İnce, böyle bir usul yok. 
MUHARREM
İNCE (Yalova) – Bir dakikanızı alabilir miyim. 
Okumadan
imza attığınız için, 1’inci sayfada İsmet Yılmaz’ın imzası var...
MEHMET
ERDOĞAN (Gaziantep) – Olabilir. 
MUHARREM
İNCE (Yalova) – …2’nci sayfada İsmet Yılmaz’ın imzası var… 
MEHMET
ERDOĞAN (Gaziantep) – Olabilir. 
İLKNUR
İNCEÖZ (Aksaray) – Olabilir. 
MUHARREM
İNCE (Yalova) – Fatma Betül Sayan Kaya’nın imzası var…
MEHMET
ERDOĞAN (Gaziantep) – Olabilir. 
MUSTAFA
ELİTAŞ (Kayseri) – Meclise yeni geldiği için farkında değil Sayın Başkan,
bunların tartışmaları yapıldı zamanında. 
MUHARREM
İNCE (Yalova) – …17’nci sayfada Fatma Betül Sayan Kaya’nın imzası var. 
BAŞKAN
– Teşekkür ediyorum Sayın İnce.
MUHARREM
İNCE (Yalova) – Yani, bir dakika, bir dakika Sayın Başkan.
İLKNUR
İNCEÖZ (Aksaray) – Bağırma ya, hayret bir şey ya!
MUSTAFA
ELİTAŞ (Kayseri) – Başkandan izin almadan kimse konuşamaz.
BAŞKAN
– Bir saniye Sayın İnce, bu nasıl üslup? Bu hangi usul?
MUHARREM
İNCE (Yalova) – Bir dakika… Yani, siz kamuoyuna…
İLKNUR
İNCEÖZ (Aksaray) – Meclis Başkan Vekiliyle böyle bir üslupla konuşmayı kabul
etmiyoruz. 
MEHMET
ERDOĞAN (Gaziantep) – Şimdiye kadar neredeydiniz?
MUHARREM
İNCE (Yalova) – …kamuoyuna 316 imzayla teklif verdiğinizi söylüyorsunuz. Burada
319 imza var. Başlarken yanlış başlamışsınız. Boş kâğıtlara imza atmışsınız.
İşte bakın burada belgeleri. 
MEHMET
ERDOĞAN (Gaziantep) – Peki, siz 15 maddedir neredeydiniz?
BAŞKAN
– Sayın İnce, mükerrer 3 imza düştükten sonra 316 imzayla verilmiş. 
MEHMET
ERDOĞAN (Gaziantep) – Kendisi neredeymiş, 15 madde geçmiş. 
MUHARREM
İNCE (Yalova) – 1 bakan, 2 bakan, 2 imzayla girmişler buraya. 
BAŞKAN
– Teşekkür ediyorum. 
MUSTAFA
ELİTAŞ (Kayseri) – Sayın Başkan, böyle bir usul yok.
MUHARREM
İNCE (Yalova) – Yani boş kâğıda imza attığınızın tescilidir bu. (CHP
sıralarından alkışlar) 
BAŞKAN
– Teşekkür ediyorum Sayın İnce.
SIRRI
SÜREYYA ÖNDER (Ankara) – Sayın Başkan, grup adına konuşacağım. 
BAŞKAN
– Buyurun Sayın Önder. 
55.- Ankara Milletvekili Sırrı Süreyya Önder’in, Kocaeli Milletvekili
Saffet Sancaklı’nın eşine acil şifalar dilediğine, ülke tarihindeki en önemli
kırılma ve dönüşüm noktalarından birisi bu olan bu Anayasa değişiklik
teklifinde milletvekilini sıradan bir oy verme enstrümanı gibi gören anlayışı
şiddetle reddettiğine ve diğer maddelerde konuşma haklarını kullanacaklarına
ilişkin açıklaması
SIRRI
SÜREYYA ÖNDER (Ankara) – Sayın Başkan, değerli arkadaşlar; önce, milletvekili
arkadaşımıza geçmiş olsun dileklerimizi iletiyorum grup adına, acil şifalar
diliyorum.
Bu
şekilde Anadolu’da amiyane bir tabir vardır “boyacı küpü” derler böyle aceleye
getirilen işler için. Bu ülkenin tarihinde en önemli kırılma ve dönüşüm
noktalarından birisinde milletvekilini sıradan bir oy verme enstrümanı gibi
gören bu anlayışı şiddetle reddediyoruz. Burada derinlemesine tartışmak,
itirazları dile getirmek, bunları sindirerek bütün halkın da haberdar olmasını
sağlamak…
İSMAİL
TAMER (Kayseri) – Kaç aydır tartışıyoruz.
SIRRI
SÜREYYA ÖNDER (Ankara) – “Kaç aydır tartışıyoruz.” değil, kaç aydır sizin bile
haberiniz yoktu ne geleceğinden sayın milletvekili. Daha bundan, bu metnin
içeriğinden haberdar olalı şunun şurasında iki haftayı geçmedi. İki haftada bir
metni bile anlayamaz bir insan derinlemesine. Böyle bir şey var mı? Kaç aydır
tartıyormuşsunuz? Kaç ay değil, üç yıl yeni anayasa yazım komisyonu çalıştı,
burada da hep iktidar partilerinin mükerrer bir yanlış yaklaşımı var. Şöyle bir
şey sıklıkla dile getiriliyor: “Efendim, bizim şu kadar vekilimiz vardı, sizin
şu kadar, CHP’nin bu kadar, MHP’nin bu kadar ama biz herkesin eşit sayıda
katıldığı bir komisyon düzenledik.” diye. Bunu söyleyen arkadaşların içerisinde
grup başkan vekilleri de var. 
Arkadaşlar,
bunun adı “Uzlaşma Komisyonu” idi. Uzlaşma Komisyonunun temel esprisi, ruhu,
herhangi bir konuda uzlaşma sağlanmadığı zaman onun butlan olması, geçersiz
olması manasındadır yani siz yüz temsilciyle de katılsanız adı “Uzlaşma
Komisyonu” ise aranacak şey…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. 
SIRRI
SÜREYYA ÖNDER (Ankara) - …oy çokluğu ya da oy sayısı değil, uzlaşma sağlanıp
sağlanamadığıdır. Herhangi bir parti ya da katılımcı “yok” dediğinde bu şart
yerine gelmemiş olur. Yani babanızın bostanını bağışlamış gibi sürekli bunu
diğer muhalefet partilerinin başına kakınç yapmanızın da manasızlığını bu
vesileyle belirtmek istedim. 
Kısacası,
arkadaşlarımızın insani mazeretleri olabilir; bunu anlamak mümkün, anlamalıyız
da. Buna uygun bir düzenleme yapılır. Türkiye kaçmıyor, Türkiye burada, sizler
de buradasınız. Bu telaş bambaşka korkuların, paniklerin eseri olarak tercüme
ediliyor. Buna mahal yok, vermeyelim derim. 
Genel
Kurulu saygıyla selamlıyorum. 
Diğer
maddelerde de konuşacağız.
BAŞKAN
– Teşekkür ediyorum. 
ABDULKADİR
AKGÜL (Yozgat) – Karar verin; var mısınız, yok musunuz? 
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447) (Devam)
BAŞKAN
– 15’inci madde üzerindeki görüşmeler tamamlanmıştır. 
Şimdi
maddenin gizli oylaması yapılacaktır. 
Hükûmet
ve Komisyon sıralarındaki arkadaşlarımızın yerlerini görevli arkadaşlarımıza
bırakmalarını istirham ediyorum. 
Değerli
arkadaşlar, gizli oylamanın ne şekilde yapılacağını bir kez daha arz ediyorum,
biliyorsunuz zaten: Adı okunan milletvekillerine ilgili maddeyle ilgili zarf ve
oy pusulaları verilecek. Bunların hangi anlama geldiğini çok iyi biliyorsunuz.
Oyunu gizli bir şekilde kullandıktan sonra kürsünün önündeki oy kutularına
atacaklar. Oylamada adı okunmayanlara zarf ve pul verilmeyecektir. 
Şimdi
gizli oylamaya Adana ilinden başlıyoruz.
Saygıdeğer
milletvekillerinin de yerlerine oturmalarını, sırası geldikçe kalkıp oylarını
kullanmalarını bir kez daha istirham ediyorum. 
(Oyların
toplanmasına başlandı)
CEYHUN
İRGİL (Bursa) – Kabine girmiyorlar Sayın Başkan. 
ÜNAL
DEMİRTAŞ (Zonguldak) – Hiçbiri kabine girmiyor.
İBRAHİM
ÖZDİŞ (Adana) – Gizliliği ihlal ediyorlar. 
(Oyların
toplanmasına devam edildi)
BAŞKAN
– Sayın milletvekilleri, adı okunan her bir milletvekilli gelip oyunu
kullanabilir. Oylama usulüne uygun bir şekilde… Hassasiyetle oylar
kullanılıyor, kullanılmaya devam edilmesi lazım.
ÜNAL
DEMİRTAŞ (Zonguldak) – Başkan, doğru söylemiyorsun, yalan söylüyorsun. Kimse
kabine girmiyor.
CEHHUN
İRGİL (Bursa) - Gizli oy kullanılmıyor. 
ÜNAL
DEMİRTAŞ (Zonguldak) – Anayasa ve İç Tüzük ihlal ediliyor.
(Oyların
toplanmasına devam edildi)
MUSTAFA
ELİTAŞ (Kayseri) – Bizimkiler dışarıda oy kullanmak zorunda kalıyor. Lütfen
gizliliği ihlal etmeyin. Kabinleri işgal etmeyelim, lütfen. 
(Oyların
toplanmasına devam edildi)
MUSTAFA
ELİTAŞ (Kayseri) – Lütfen, kabinleri işgal etmeyelim arkadaşlar.
BAŞKAN
– Sayın Özel, lütfen oy kullanmasına engel olmayın, oyunu kulansın. Buyurun,
buyurun bu tarafa.
(Oyların
toplanmasına devam edildi)
MUSTAFA
ELİTAŞ (Kayseri) – Sayın Başkan, bütün milletvekilleri telefonla içeri giriyor.
Muhtemelen kendi oylarını grup başkan vekillerine tescil ettirecekler
anlaşılan.
ÖZGÜR
ÖZEL (Manisa) – Sayın Başkan, Sayın Elitaş’ın dedikleri iftiradan ibarettir.
Kimse oyunu telefonla çekmez. Bizi kendileriyle karıştırıyorlar.
(Oyların
toplanmasına devam edildi)
BAŞKAN
– Sayın milletvekilleri, lütfen oy kullanırken başkasının oyunu kullanmasına da
engel olmayalım. Lütfen, sayın milletvekilleri, oylama kurallarına riayet
edelim, oyumuzu kullanalım. Kabinleri işgal etmeyelim, lütfen. Lütfen, işgal
etmeyelim. (AK PARTİ sıralarından alkışlar) 
MUSTAFA
ELİTAŞ (Kayseri) – Sayın Başkan, oy kullanmak isteyen milletvekillerine engel
oluyorlar. Arkadaşlarımız dışarıda oy kullanmaya mecbur bırakılıyor. İçeride
telefonla konuşuyorlar. 
ENGİN
ALTAY (İstanbul) – Düşünüyorum.
SÜREYYA
SADİ BİLGİÇ (Isparta) - Kime soruyorsun telefonla? Kimden emir alıyorsun Sayın
Altay? Kimden talimat alıyorsun telefonla? 
ENGİN
ALTAY (İstanbul) – Usulüne uygun oy kullanıyorum. 
ÖZGÜR
ÖZEL (Manisa) – Sayın Başkan, kabinden çıkan bir arkadaşa sordum: “Kararın çok
netti, içeride ne düşündün?” “Ülkenin ve demokrasinin kaybettiklerini düşündüm.
Ülkenin sürüklendiği felaketi düşündüm.” dedi. 
MUSTAFA
ELİTAŞ (Kayseri) – Anlaşılan o ki 14 maddeye Cumhuriyet Halk Partisi düşünmeden
“ret” vermiş, şu anda düşünerek “evet” deme kararına ulaşıyor arkadaşlar.
BAŞKAN
– Sayın milletvekilleri, kabinlerde eski jetonlu telefonlar gibi telefon
görüşmesi yapılmıyor herhâlde. Lütfen kabinleri işgal etmeyelim. Yani,
gerçekten istirham ediyorum. Tamam, düşünerek kullanın, eyvallah ama makul bir
süresi var bu düşünmenin de. Lütfen, istirham ediyorum. 
ENGİN
ALTAY (İstanbul) – Sayın Başkan, müdahale etmeyin seçimlere. 
(Oyların
toplanmasına devam edildi)
MUSTAFA
ELİTAŞ (Kayseri) – Sayın Başkan, vekillerimiz kabine giremiyor. Bakın, kabinler
boş, bekliyorlar.
GÜLAY
YEDEKCİ (İstanbul) – Cumhuriyet yıkılıyor, düşünerek oy kullanıyoruz. 
(Oyların
toplanmasına devam edildi)
MUSTAFA
ELİTAŞ (Kayseri) – Sayın Başkanım, kâtip üyenin görevidir, okumaya devam eder.
Öyle şey olmaz, kâtip üye ağır çekimde yapamaz bu işi. 
(Oyların
toplanmasına devam edildi)
OĞUZ
KAAN SALICI (İstanbul) – Arkadaşlar, ayıp olmuyor mu çekiyorsunuz? Hayırdır, ne
oldu? Bize “çekmeyin” diyordunuz. Ne değişti? Hayırlı olsun efendim, hayırlı
olsun, ne güzel. Bir AKP’li arkadaşımız Genel Kurulu çekiyor, tebrik ediyorum.
Bravo, tebrik ediyoruz kendisini(!)
MUSTAFA
ELİTAŞ (Kayseri) – Hayır, hayır. Biz röntgenci değiliz.
(Oyların
toplanmasına devam edildi)
BAŞKAN
– Evet, oy kullanmayan sayın üye var mı? (CHP sıralarından “Var” sesleri)
Sayın
üyeler… 
MUSTAFA
ELİTAŞ (Kayseri) – Sayın Başkan, yoklama için belli bir süre veriyorsunuz.
MAHMUT
TANAL (İstanbul) – İç Tüzük’te öyle bir hüküm yok.
BAŞKAN
– Lütfen, sayın üyeler, makul bir sürede oyumuzu kullanalım. Yani bir yere
kadar bunun geçerli… Pasif direnişse, eylemli neyse ama bunu bir yere kadar…
Lütfen, istirham ediyorum. 
(Oyların
toplanmasına devam edildi)
BÜLENT
TURAN (Çanakkale) – Sandıkları kapatalım Sayın Başkan, kapatalım artık.
(Oyların
toplanmasına devam edildi)
MUSTAFA
ELİTAŞ (Kayseri) – Sayın Başkan, bakın, kabinler işgal altında olduğundan
arkadaşlar kabinlere giremiyor. Sayın Başkan, kabinler işgal altında. Sayın
milletvekilleri kabine girip oy kullanamıyor, gizliliği ihlal ettiriyorlar. 
(Oyların
toplanmasına devam edildi)
BAŞKAN
– Sayın milletvekilleri, istirham ediyorum, yani her şeyin bir makul süresi
var, lütfen makul sürede bu işi bitirelim. 
GÜLAY
YEDEKCİ (İstanbul) – “Makul süre” ne Sayın Başkan?
BAŞKAN
– Kabinleri işgal etmeyelim, çünkü, bir sonraki sayın milletvekilinin oy
kullanmasına engel olmayalım lütfen.
ÖMER
FETHİ GÜRER (Niğde) – Başkan, kabinlerin ne işe yaradığını gösteriyoruz.
BAŞKAN
– Sizin hakkınızı savunuyorum, sırada bekliyorsunuz, bakın, kabini işgal etmiş
içerideki arkadaş, sizin oy kullanmanıza engel oluyor. Ben bu oylamada düzeni
sağlamakla mükellefim.
LEVENT
GÖK (Ankara) – Oylama son derece düzenli gidiyor. 
CEMAL
OKAN YÜKSEL (Eskişehir) – Sayın Başkan, sayın milletvekillerinin itirazı varsa
zapta geçirin, sıradakilerin bir itirazı olduğunu zannetmiyorum. 
BAŞKAN
– Bunun bir süresi var, makul bir şekilde bitirelim lütfen.
MAHMUT
TANAL (İstanbul) – Sayın Başkan, irademizin üzerinde baskı kuruyorsunuz. Sizin
orada tarafsız olmanız gerekir.
BAŞKAN
– Ben sizin iradenizi uygun bir şekilde kullanmanız için zemin hazırlıyorum
Sayın Tanal.
MAHMUT
TANAL (İstanbul) – Yok yok, orada gayet de tarafınızı ilan ediyorsunuz. 
(Oyların
toplanmasına devam edildi)
BÜLENT
TURAN (Çanakkale) – Sayın Başkan, artık süre verebilir misiniz?
MEHMET
MUŞ (İstanbul) – Sayın Başkan, bu, bir hakkın suiistimalidir. Lütfen… Böyle bir
şey yok. Oy kullanamıyorsa nasıl milletvekili olmuş?
BAŞKAN
– Sayın milletvekilleri, bakın, tüm milletvekillerinin isimleri uzun zamandan
beri okundu ve burada herkesin süresi içerisinde makul bir zamanda oyunu kullanması
gerekiyor. 
FATMA
KAPLAN HÜRRİYET (Kocaeli) – Makul süre işte. 
BAŞKAN
– Lütfen…
FATMA
KAPLAN HÜRRİYET (Kocaeli) – Sayın Gündoğdu, oradan çekim yaptı, müdahale
etseydiniz, neden engellemediniz? Tahrik ediyor. 
(Oyların
toplanmasına devam edildi) 
BÜLENT
TURAN (Çanakkale) – Hakkın suistimaline izin vermeyin Sayın Başkan. 
MUSTAFA
ELİTAŞ (Kayseri) – Sayın Başkanım, her şeyde bir süre vardır. Bakın, yoklamada
zaman durduğu an, koşan milletvekilinin pusulasını almıyorsunuz. Burada oy
kullanmada bir süre var. Kâtip üye olağanüstü yavaş okumasına rağmen, hâlâ oy
kullanan üye var.
MEHMET
MUŞ (İstanbul) – Kâtip tarafsız davranmıyor, böyle görev yapamaz. 
Böyle
görev yapamazsınız. 
MUSTAFA
ELİTAŞ (Kayseri) – Kâtip üyelerin okuması bittikten sonra belli bir zaman
vermek zorundasınız. Aksi hâlde, bu uygulama, demokrasiye ve oy kullanma
hakkına yapılan bir engeldir.
ÖZGÜR
ÖZEL (Manisa) – Sırada bekleyen milletvekilleri var.
LEVENT
GÖK (Ankara) – Oy kullanılan bütün her yerde sandık başında bekleyen seçmen var
ise bitene kadar oy kullanılır. Başkan ikaz eder “Oy kullanmayan var mı?” diye,
ondan sonra beş dakika süre verir, on dakika süre verir. 
BAŞKAN
– Oy kullanmayan sayın üye var mı? (CHP sıralarından “Var, var.” sesleri)
Niye
bekliyorsunuz?
MUHARREM
ERKEK (Çanakkale) – Sıra var Başkanım.
BAŞKAN
- Buyurun kullanın, bekliyoruz. (CHP sıralarından “Sıra var, sıra.” sesleri)
GÜLAY
YEDEKCİ (İstanbul) – Sıra var, sıra.
FATMA
KAPLAN HÜRRİYET (Kocaeli) – Çok güzel Anayasa yapmışsınız, düşünmeden edemedik,
ne yapalım.
BAŞKAN
– Arkadaşlar, lütfen…
MEHMET
UĞUR DİLİPAK (Kahramanmaraş) – Sayın Başkan, oylarını nasıl kullanacaklarını
bilmiyormuş arkadaşlar, tekrar ederseniz daha rahat kullanırlar herhâlde.
(Oyların
toplanmasına devam edildi)
BAŞKAN
– Arkadaşlar, düşünmediniz mi daha? İçerideki arkadaşlar…
BARIŞ
YARKADAŞ (İstanbul) - Anayasa değişikliği… Düşüneceğiz Sayın Başkan. 
BAŞKAN
– Peki, bundan önceki oylarınızı düşünmeden mi attınız? Niye arkadaşlar ya? (AK
PARTİ sıralarından alkışlar) 
BARIŞ
YARKADAŞ (İstanbul) – Başkanım, biz arkadaşlarımızın da düşünmesi için onlara
süre tanıyoruz, pay tanıyoruz. Hızlı hızlı kullanmasınlar, düşünerek
kullansınlar. Süre veriyoruz onlara. AKP’lilere süre veriyoruz düşünebilsinler
diye. 
(Oyların
toplanmasına devam edildi)
HİLMİ
BİLGİN (Sivas) – Sayın Başkan, oturuyorlar; oturamazlar. 
BAŞKAN
– Sırada beklemeniz lazım Sayın Tanal, oturursanız sizinki yok sayılır, ona
göre. 
MAHMUT
TANAL (İstanbul) – Anayasa’yı bize uydurun, öyle yapın. Fiilî durum işte bu,
fiilî durum, bize uydurun. 
BAŞKAN
– Sayın milletvekilleri, oyunu kullanmayan üyeler lütfen oylarını kullansınlar.
Makul bir süre içerisinde oylama işlemini tamamlamamız lazım. Lütfen… 
BÜLENT
TURAN (Çanakkale) – Sayın Başkan, oturuyorlar orada. Uyarır mısınız
arkadaşları. 
ŞAHİN
TİN (Denizli) – Buraya oturmaya gelmişler herhâlde. Çalışacağız.
(Oyların
toplanmasına devam edildi)
BAŞKAN
- Sayın milletvekilleri, bekliyoruz sizleri. Lütfen, kabinleri işgal etmeyelim.
Lütfen, bir an önce bu oylamayı bitirelim. Oy vermeyen sayın milletvekillerinin
oyunu kullanması lazım.
GÜLAY
YEDEKCİ (İstanbul) – Düşünün arkadaşlar düşünün, hemen çıkmayın, düşünün.
BAŞKAN
– Evet, sayın milletvekilleri, oy kullanmak için zemin müsait, sıra yok. Lütfen
oyunuzu kullanın. 
(Oyların
toplanmasına devam edildi) 
BAŞKAN
– Sayın milletvekilleri, önceki oylamalara göre verilen makul süreyi çok çok
aştık, bunun farkındayız, biliyoruz, görüyoruz. Sizlerden bir an önce
-oylarınızı kullanmak istiyorsanız eğer, tabii bir zorlama yok- özgür
iradenizle oyunuzu kullanmanızı arzu ediyoruz, istirham ediyoruz.
BÜLENT
TEZCAN (Aydın) – Sayın Başkan, kabin temin edin, yeni kabin temin edin, yeterli
kabin yok.
BÜLENT
TURAN (Çanakkale) – İşi bitirelim artık Sayın Başkan, işi bitirelim artık. Oy
kullanmıyorlar, bekliyorlar. 
BÜLENT
TEZCAN (Aydın) – Kabin dolu, nerede kullanacağız?
HAKAN
ÇAVUŞOĞLU (Bursa) – Sayın Başkanım, hindiler bile bu kadar düşünmemiştir.
BAŞKAN
– Kâtip üyelerimiz kabinleri kontrol edebilir, oylamada görevli olduğu için. 
BÜLENT
TURAN (Çanakkale) – Doktor çağıralım, baksınlar içeride ne var ne yok. 
İLYAS
ŞEKER (Kocaeli) – Sayın Başkanım, sağlık ekibini çağırır mısınız, kabinden
çıkan yok. Sayın Başkanım, sağlık ekibini çağırın, arkadaşların hayatlarından
endişe ediyoruz.
(Oyların
toplanmasına devam edildi)
BAŞKAN
– Sayın milletvekilleri, geçerli bir mazeret olmamasına rağmen oy kullanma
işleminin özel olarak geciktirildiğini görüyoruz.
TANJU ÖZCAN (Bolu) – Nereden çıkarıyorsunuz?
BAŞKAN – Lütfen, istirham ediyorum, makul bir süre
içerisinde oylarımızı kullanalım. 
MURAT
EMİR (Ankara) – Sayın Başkan, bir defa da özel olarak açık kullanıldığını
göremediniz. 
FATMA
KAPLAN HÜRRİYET (Kocaeli) – Düşünüyorsak o hâlde varız Sayın Başkan.
GÜLAY
YEDEKCİ (İstanbul) – Düşünmek de mi yasak artık yeni başkanlık sistemiyle Sayın
Başkan? Hayır, düşünmeyi de yasakladıysanız bir madde olarak ekleseydiniz.
TANJU
ÖZCAN (Bolu) – Sayın Başkan, bizim oylamayı geciktirdiğimizi nereden
düşündünüz? Niyet mi okuyorsunuz?
GÜLAY
YEDEKCİ (İstanbul) – Neyse… En azından düşünebiliyorlar. 
(Oyların
toplanmasına devam edildi) 
BAŞKAN
– Sayın milletvekilleri, isim okunmasıyla birlikte, aynı zamanda oyun
kullanılması gerekiyor.
FATMA
KAPLAN HÜRRİYET (Kocaeli) – Kullanıyorlar zaten.
CEYHUN
İRGİL (Bursa) – Geldik, bekliyoruz işte.
BAŞKAN
– Bunu hepiniz çok iyi biliyorsunuz. Makul süreyi ne kadar aştığımızı da
görüyoruz ama bunun bir sonucunun olduğunu biliyorsunuz.
CEYHUN
İRGİL (Bursa) – Evet, geldik, bekliyoruz.
EMRE
KÖPRÜLÜ (Tekirdağ) – Kabinler dolu Sayın Başkan, kabinler dolu; kullanamıyor
arkadaşlar. 
BAŞKAN
- Evrensel hukuk kaidesidir, hakkın korunması diye bir şey vardır, iyi niyetle
korunması diye bir şey vardır. Hiçbir hak kötü niyetle kullanılamaz, suistimal
edilemez.
GÜLAY
YEDEKCİ (İstanbul) – Ülkenin korunması esastır, vatanın korunması esastır Sayın
Başkan.
ALİ
ŞEKER (İstanbul) – İyi niyetimizden şüphe edemezsiniz. 
BAŞKAN
– Lütfen, istirham ediyorum. 
GÜLAY
YEDEKCİ (İstanbul) – Siz açık oy kullanırken suistimal etmiyor musunuz?
BAŞKAN
- Bunun bir süresi var ve bu sürede mutlaka makul bir şekilde bitirelim.
BÜLENT
TEZCAN (Aydın) – Sayın Başkan, bunun bir süresi yok.
FATMA
KAPLAN HÜRRİYET (Kocaeli) – Nerede yazıyor o süre? Söyleyin, biz de bilelim
Sayın Başkan.
BAŞKAN
- Yoksa “Oylama bitti.” dediğim anda oylama biter, bunu biliyorsunuz. Lütfen…
(AK PARTİ sıralarından alkışlar, CHP sıralarından gürültüler) 
ALİ
ŞEKER (İstanbul) – Biz bitti demeden bitmez. 
BÜLENT
TEZCAN (Aydın) – Sayın Başkan, oy kullanmak için bekleyen milletvekili varsa
bitiremezsiniz. Sırada bekliyor herkes pusulasını almak üzere. Yeterli kabini
sağlarsınız öyle çözersiniz. 
BAŞKAN
– Nasıl yaptığımızı biliyoruz. Lütfen, istirham ediyorum… Bakın, anlıyorum,
pasif direniş olabilir, şöyle bir şey olabilir ama bunun da bir süresi var, bu
işi artık çözelim lütfen. 
FATMA
KAPLAN HÜRRİYET (Kocaeli) – Nerede yazıyor süre?
GÜLAY
YEDEKCİ (İstanbul) – “Bir gün içinde işi bitirin.” mi dediler size Sayın
Başkan?
HİLMİ
BİLGİN (Sivas) – Neden iktidar olamadığınızı anlıyor musunuz? Neden yüzde 25’i
geçemediğinizi anlıyor musunuz?
GÜLAY
YEDEKCİ (İstanbul) – Siz kendinize bakın. Siz nasıl iktidar oldunuz, ona bakın.
HİLMİ
BİLGİN (Sivas) – Oy vermeyi beceremiyorsunuz ya.
BAŞKAN
– Arkadaşlar, rahat olun; düşünüyorlar, düşünsünler iyice, kararlarını
versinler, demek ki karar verememişler.
(Oyların
toplanmasına devam edildi)
SABRİ
ÖZTÜRK (Giresun) – Ne yaparsanız yapın, çatlasanız da patlasanız da bunu
geçireceğiz. (AK PARTİ sıralarından alkışlar)
ÜNAL
DEMİRTAŞ (Zonguldak) – Sen çatla, sen!
FATMA
KAPLAN HÜRRİYET (Kocaeli) – Çatlayan siz olacaksınız, emin olun. 
(Oyların
toplanmasına devam edildi)
MEHMET
DEMİR (Kırıkkale) – Aynı robot gibisin.
MAZLUM
NURLU (Manisa) – Sensin robot.
MEHMET
DEMİR (Kırıkkale) – Aynı robot gibisin.
MAZLUM
NURLU (Manisa) – Sensin robot.
MEHMET
DEMİR (Kırıkkale) – Robot gibisin aynı.
MAZLUM
NURLU (Manisa) – Sensin… 
El
hareketi yapma!
EMRULLAH
İŞLER (Ankara) – Geç yerine.
MAZLUM
NURLU (Manisa) – Yapma lan!
GENÇLİK
VE SPOR BAKANI AKİF ÇAĞATAY KILIÇ (Samsun) – O provokasyona gelinmeyecek,
zorlamayın. 
(Oyların
toplanmasına devam edildi)
BAŞKAN
– Sayın milletvekilleri, oy kabinlerinde telefonla konuşulması, periskopla
yayın yapılması… Lütfen, istirham ediyorum. 
Bakın,
bu işin bir usulü vardır, bir yere kadardır, bu usule hepimiz riayet etmek
durumundayız. İstirham ediyorum, bakın, 01.15’te başladık bu oylamaya, ciddi
bir süre verdik ama lütfen, bunu sonuçlandıralım. 
Bu
Parlamentoda çok önemli bir meselede kararımızı verirken…
GÜLAY
YEDEKCİ (İstanbul) – Düşünmemiz lazım.
BAŞKAN
– …muhakkak ki düşünerek karar vereceğiz ama bütün direnişler de makul bir
süreyle hoş karşılanabilir, emin olun belli bir süreden sonra hiç de hoş
karşılanmaz. Dolayısıyla, bunu bir an önce neticelendirmemiz lazım, lütfen,
istirham ediyorum.
BÜLENT
TEZCAN (Aydın) – Sayın Başkan, yani söylediklerinizi ilk anda dinleyince makul
gibi geliyor ancak öyle bir tablo var ki siz bir program yapmışsınız ve
diyorsunuz ki “Herkes bu programa uysun.” 
BURHAN
KUZU (İstanbul) – Allah Allah! Buranın bir kuralı var Bülent ya.
BÜLENT
TEZCAN (Aydın) – Yani, bugüne kadar çalışılan sistemde üçer madde, üçer madde
geçti, şimdi herkes bu programı… O zaman siz de burada 8 kabin var, 16 kabin
yapın, kabinlere girsin kullansın insanlar, milletvekilleri. Böyle bir şey olur
mu?
YUSUF
BAŞER (Yozgat) – Hadi be! Utan be! Koca koca adamsınız ya.
BAŞKAN
– Sayın Tezcan, 8 değil 3 kabinde bile biterdi şimdiye kadar. Bu kararı biz
vermemişiz, Genel Kurulun kararı. Çalışma saatleri Genel Kurul tarafından karar
altına alınıyor ve ona uymakla mükellefiz, bizim Başkanlık Divanı olarak
yapabileceğimiz bir şey yok.
MEHMET
NACİ BOSTANCI (Amasya) – Sayın Başkanım, buradaki 4 kabin şu 15’inci oylamaya
gelinceye kadar mevcuttu, bu süre içerisinde herkes makul bir şekilde oyunu
kullanıyordu. Öyle anlaşılıyor ki CHP’li arkadaşlar bir pasif direniş
sergilemek istiyorlar, mümkündür, yapabilirler ama pasif direnişi hak ihlaline
götürecek olan makuliyet süresinin geçmesidir. Şu anda o makuliyet süresi
kesinlikle geçmek üzeredir. 
TANJU
ÖZCAN (Bolu) – Sayın Başkan, oy kullanan arkadaşlarımızın insicamı bozuluyor,
lütfen...
MEHMET
NACİ BOSTANCI (Amasya) – Burada Başkanlık Divanının karar alıp artık bir hak
ihlaline dönüşen bu duruma son vermesi gerekiyor.
TANJU
ÖZCAN (Bolu) – Sayın Başkan, arkadaşlarımız rahatsız oluyor, oy kullananlar,
kafaları karışıyor.
MAHMUT
TANAL (İstanbul) – Sayın Başkan, şu anda oylama devam ediyor. Bu şekilde, orada
sizin konuşmanız, grup başkan vekillerine söz vermeniz oy kullanan
milletvekillerini etkileyebilir.
BAŞKAN
– Kimseye söz vermediğim gibi size de söz vermedim ama siz de konuşuyorsunuz
Sayın Tanal, ne yapayım ben?
(Oyların
toplanmasına devam edildi)
EMRE
KÖPRÜLÜ (Tekirdağ) – Sayın Başkanım, daha arkadaşlar oy kullanmadı ki. Daha
kâtip üyeler oy kullanmadı, sadece Cumhuriyet Halk Partili milletvekillerini
beklemiyoruz, daha kâtip üyeler de oy kullanmadı. 
İLYAS
ŞEKER (Kocaeli) – Sayın Başkanım, oy verenle konuşuyorlar, dışarıdan müdahale
ediyorlar. 
BAŞKAN
– Sayın Köse, müdahale etmeyelim oy kabinine. 
İLYAS
ŞEKER (Kocaeli) – Müdahale ediyorlar Sayın Başkanım. 
BAŞKAN
– Sayın milletvekilleri, lütfen, arkadaşlar oylarını kullanıyorlar. 
İLYAS
ŞEKER (Kocaeli) – Sayın Başkanım, kabinde bir insan bu kadar düşünemez; kaç
kişi var acaba, baktırabilir misiniz?
ORHAN
SARIBAL (Bursa) – Merak ediyorsan gel. 
YUSUF
BAŞER (Yozgat) – Sen gel buraya. Karar veremiyorsun sen, gel. 
İBRAHİM
AYDEMİR (Erzurum) – Gelsen ne yapacaksın?
(Oyların
toplanmasına devam edildi)
BAŞKAN
- Kâtip üyeler oylarını kullandı mı? 
Oy
vermeyen sayın üye var mı?
ZİYA
PİR (Diyarbakır) – Var; Selahattin Demirtaş, getirin de kullansın.
MERAL
DANIŞ BEŞTAŞ (Adana) – Figen Yüksekdağ…
BAŞKAN
– Oy verme işlemi tamamlanmıştır. 
Oy
kupaları kaldırılsın. 
(Oyların
ayrımına başlandı) 
ŞAHAP
KAVCIOĞLU (Bayburt) - Selahattin Demirtaş iradesini kullanıp da gelseydi.
MERAL
DANIŞ BEŞTAŞ (Adana) - Oyunu kullanamayan 11 milletvekili var, cezaevinde olan
11 milletvekili var.
ŞAHAP
KAVCIOĞLU (Bayburt) - Sen buradasın, verdin mi ki oyu? O da gelsin, versin. Sen
verdin mi? Niye vermiyorsun? Önce sen ver. Niye vermiyorsunuz?
FİLİZ
KERESTECİOĞLU DEMİR (İstanbul) – “Sen” diye biri mi var?
MERAL
DANIŞ BEŞTAŞ (Adana) - Onlar gelince biz de vereceğiz.
BURCU
ÇELİK (Muş) - Onlar gelmediği için vermediğimizi ilk günden beri söylüyoruz,
biraz dinleyin isterseniz.
FİLİZ
KERESTECİOĞLU DEMİR (İstanbul) - Biraz saygı, saygı.
MERAL
DANIŞ BEŞTAŞ (Adana) - Onlar cezaevinde olduğu müddetçe oy kullanmayacağız.
(Oyların
ayrımına devam edildi)
BAŞKAN
– Başkanlık Divanı üyelerimiz burada tasnif işlemine başladılar.
Verilen
arada tasnif gerçekleştirilecektir.
On
dakika ara veriyorum. 
Kapanma Saati: 02.46
YEDİNCİ OTURUM
Açılma Saati: 02.59
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Özcan
PURÇU (İzmir)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 58’inci Birleşiminin
Yedinci Oturumunu açıyorum. 
Tasnif
işlemine Başkanlık Divanı üyelerimizce devam edilmektedir, bittiği anda sonucu
sizlerle paylaşacağım.
(Oyların
ayrımına devam edildi)
LEVENT
GÖK (Ankara) – Sayın Başkan, mikrofonu açar mısınız? 
YAŞAR
TÜZÜN (Bilecik) – İşlem devam ediyorsa niye ara verdiniz Başkan?
LEVENT
GÖK (Ankara) – Sayın Başkan, açar mısınız lütfen? 
BAŞKAN
– Sayın Gök, tasnif işlemi tamamlandıktan sonra dilerseniz size söz verelim.
LEVENT
GÖK (Ankara) – Tamam, açtınız, kapattınız; bir beyanda bulunayım, onu daha
sonra söyleyeceğim zaten, izin verirseniz eğer.
BAŞKAN
– Buyurun.
IV.- AÇIKLAMALAR (Devam)
56.- Ankara Milletvekili Levent Gök’ün, 447 sıra sayılı Anayasa
Değişiklik Teklifi’nin 15’inci maddesinin oylamasında tasnif ve ayırım işlemine
Genel Kurula verilen arada devam edilmesinin İç Tüzük’e aykırı olduğuna ilişkin
açıklaması
LEVENT
GÖK (Ankara) – Sayın Başkan, az önce yapılan oylama işlemi sonuçlandıktan
sonra, ama tasnif işlemi ve sayım işlemi sonuçlanmadan önce Sayın
Başkanlığınızca bir işlem tesis edildi ve bir ara verdiğinizi ifade ettiniz ve
kürsüyü terk edip giderek salondan çıktınız ama bu arada kupaların
toplanmasıyla birlikte Divanda da sayım işlemi başladı. Şimdi Sayın
Başkanlığınızın ve Başkanlık Divanının görevi oy kullanılmasına nezaret etmek,
sadece onunla sınırlı değil, ondan sonraki oy tasnif ve sayım işlemine de
nezaret etmek. Dolayısıyla, böyle bir usulün olmadığı gerekçemizde oy verme
işlemi tamamlandıktan sonra ama tasnif ve sayım yapılmadan ara verdiğiniz hâlde
tasnif ve sayıma devam edilmesi İç Tüzük’e aykırıdır. 
GÖKCEN
ÖZDOĞAN ENÇ (Antalya) – Tuvalete gitti belki. 
LEVENT
GÖK (Ankara) – Bu nedenle bu oylama işlemi sakatlanmıştır. Bu verilen arayla
birlikte yapılan işlemin hem İç Tüzük’ümüzde hem de Meclis geleneklerinde yeri
olduğunu düşünmüyoruz. Bu nedenle yapmış olduğunuz işleme itiraz ediyoruz ve bu
konuda da bir usul tartışması açmak istiyoruz Sayın Başkanım.
BÜLENT
TURAN (Çanakkale) – Lehte… Açarsanız.
BAŞKAN
– Oylama bitsin biz onu konuşalım, varsa usul tartışması da açarız.
MUSA
ÇAM (İzmir) – Oylama devam ederken kapattınız Sayın Başkan.
LEVENT
GÖK (Ankara) – Peki.
BAŞKAN
- Ama Sayın Gök şunu ifade edeyim: Geçenki oylamada, tasnifi de bırakın
oylamayı yarım bıraktık, arkaya geçtik. “Daha sonra dilerseniz oylamaya başlayabilirsiniz.”
dediniz ve emanet ettik Başkanlık Divanı üyelerine ve burada da arayı vermeden
önce Başkanlık Divanı üyelerini çağırdım, oy kupaları buraya getirildi. Tamamen
Başkanlık Divanı üyeleri bu oylamayı yapıyor, kâtip üyeler yapıyor İç Tüzük gereği
ve daha önceki uygulamalarımız da hep bu yönde aslında. Yani hatta bir tarafta
oylama yapılırken kanun görüşmelerine de devam edilmiş. 
LEVENT
GÖK (Ankara) – Sayın Başkan…
BAŞKAN
– Tamam, oylama bitsin, biz daha sonra konuşuruz.
LEVENT
GÖK (Ankara) – Bu taleplerimiz kayıtlara girsin. Daha sonra açıklayacağınız
konu hakkında da taleplerimiz olacak.
BAŞKAN
– Peki, oylama bitsin konuşuruz, tamam.
LEVENT
GÖK (Ankara) – Biz oylamanın usulsüz olduğunu, bunun tartışılmasının dahi
gerekmediğini ve bu işlemin iptal edilerek yeniden oylama işleminin yapılması
gerektiğini ifade etmek istiyoruz.
BAŞKAN
– Teşekkür ediyorum, oylama bitsin.
SÜREYYA
SADİ BİLGİÇ (Isparta) – Sayın Başkan, oylama bitti.
BÜLENT
TURAN (Çanakkale) – Sayın Başkan, daha eski uygulamalarınızda da buna benzer
örnekler var.
BAŞKAN
– Sayım için zaten ara vermiştik, “Tasnif işlemi arada devam edecek.” demiştim
kapatmadan önce.
BÜLENT
TURAN (Çanakkale) – Kaldı ki Divan kâtipleri arasında CHP’li arkadaşlarımız
var, aynı şekilde idare amirleri arasında CHP’li arkadaşlarımız var. Sayın
Gök’ün kendi arkadaşına güveniyor olması lazım. Daha önceki teamüllere
baktığımızda da benzer uygulamaların olduğu kanaatindeyiz.
LEVENT
GÖK (Ankara) – Bir örnek gösterebilir misiniz?
BÜLENT
TURAN (Çanakkale) – Göstereceğim.
LEVENT
GÖK (Ankara) – Sayın Başkan, bu arada İç Tüzük’ten ve eski teamüllerden
kaynaklanan bir örneği de Sayın Bülent Bey ifade etti, varsa biz de görmek
istiyoruz.
BÜLENT
TURAN (Çanakkale) – Sayın Başkan, siz daha iyi biliyorsunuz. Bununla ilgili
eski uygulamalarda benzer örnekler var. Zaman zaman oylamanın yarıda kesildiği
de var, onun ötesinde aynı işlem yaptığınız örnekler de var. Hatta bazı
konularda oylama devam ederken diğer maddeye geçme imkânı da var. 
YAŞAR
TÜZÜN (Bilecik) - Ama oturum kapanmaz. 
LEVENT
GÖK (Ankara) – Sayın Başkan, bu oylama işleminin iptal edilip yeniden oylama
yapılmasıdır talebimiz.
TAHİR
ÖZTÜRK (Elâzığ) – Hadi canım!
LEVENT
GÖK (Ankara) – Evet, arkadaşlar, kusura bakmayın.
MEHMET
ERDOĞAN (Gaziantep) – Levent Bey, daha önce sayım yapılırken öbür oylamaya da
geçildi, bir sonraki maddeye.
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447) (Devam)
(Oyların
ayrımına devam edildi)
BAŞKAN
– Sayın milletvekilleri, Türkiye Cumhuriyeti Anayasasında Değişiklik
Yapılmasına Dair Kanun Teklifi’nin 15’inci maddesinin gizli oylama sonucu:
“Kullanılan
oy sayısı  : 483
Kabul : 341
Ret : 134
Çekimser :
 1
Boş 
:  5
Geçersiz
 : 2
 Kâtip
Üye Kâtip Üye
 Özcan
Purçu Mücahit Durmuşoğlu
 İzmir Osmaniye”
(AK
PARTİ sıralarından alkışlar)
Sayın
Gök, şimdi sizi dinliyorum.
ENGİN
ALTAY (İstanbul) – Anlaşıldı meram, oylama geçersiz.
BAŞKAN
– Yani, bakın, gizli oylama sonucu da burada, burada kâtip üyelerin imzası var,
Meclis başkan vekilinin değil ve bu oylamanın kim tarafından yapılacağı da İç
Tüzük tarafından çok net bir şekilde ortada...
BÜLENT
TURAN (Çanakkale) – Gündeme devam edelim Sayın Başkan.
BAŞKAN
– …ve kâtip üyelere bunu emanet ederek gittik. Dolayısıyla, oylamada zaten
problem yoktu, tasnifte ve oy sayımında hiçbir problem yoktur Sayın Gök.
MUHARREM
İNCE (Yalova) – Divan düşmüştür, Divan düşmüşse oylama sakattır, Divan teşekkül
etmemiş.
LEVENT
GÖK (Ankara) – Sayın Başkan, ben az önce talebimi ifade ettim. Sizin başından
beri oy verme işleminin sayımına nezaret etmeniz gerekir.
BAŞKAN
– Tamam efendim, usul tartışması talebinizi karşılıyorum.
Buyurun.
MEHMET
DOĞAN KUBAT (İstanbul)- Lehte…
BÜLENT
TURAN (Çanakkale) – Lehte…
LEVENT
GÖK (Ankara) – Hayır, ben usul tartışması açmıyorum Sayın Başkan.
BAŞKAN
– Usul tartışması talebiniz yok muydu sizin?
LEVENT
GÖK (Ankara) – Hayır, yok efendim. 
OSMAN
AŞKIN BAK (Rize) – Vardı, tutanaklara bakın efendim, “Usul tartışması talep
ediyorum." dedi.
LEVENT
GÖK (Ankara) – Ben yaptığınız işlemin İç Tüzük’e ve usule aykırı olduğunu ifade
ediyorum, bunu tutanaklara geçiriyorum. 
HİKMET
AYAR (Rize) – Bin tane yalan konuşuyor ya!
İLKNUR
İNCEÖZ (Aksaray) – “Usul tartışması istiyorum.” dediniz ama.
OSMAN
AŞKIN BAK (Rize) – Usul tartışması talebini söyledi başında efendim,
tutanaklara bakalım. 
LEVENT
GÖK (Ankara) – Sayın Başkan, ben usulsüz bir işlemi tutanağa geçirttim.
BAŞKAN
– Buyurun usul tartışması…
MEHMET
DOĞAN KUBAT (İstanbul)- Lehte…
BÜLENT
TURAN (Çanakkale) – Lehte…
LEVENT
GÖK (Ankara) – Hayır efendim, açmıyoruz. 
BAŞKAN
– Talep yok mu?
LEVENT
GÖK (Ankara) – Talebim yok efendim.
BAŞKAN
– Tamam, usul tartışması talebi yoksa…
BÜLENT
TURAN (Çanakkale) – Sayın Başkan, ilk görüşmede…
İLKNUR
İNCEÖZ (Aksaray) – Biz açıyoruz, biz açıyoruz. 
LEVENT
GÖK (Ankara) – Talebim yok. Efendim, talebim olmayan bir şeyi burada niye şey
yapıyorsunuz? Yok talebim. 
BÜLENT
TURAN (Çanakkale) – Sayın Başkan, ilk konuşmasında Levent Gök ısrarla usul
tartışması açmak istedi. 
LEVENT
GÖK (Ankara) - Hayır, ben öyle bir şey söylemedim. 
BÜLENT
TURAN (Çanakkale) – Zabıtlarda var. 
İLKNUR
İNCEÖZ (Aksaray) – Söyledin, söyledin. 
OSMAN
AŞKIN BAK (Rize) – Tutanakta var, tutanakta. 
LEVENT
GÖK (Ankara) – Efendim, desem ne olur, demesem ne olur. 
BÜLENT
TURAN (Çanakkale) – Açmıyorsa biz talep ediyoruz Sayın Başkan, biz talep
ediyoruz. 
Lehte…
BAŞKAN
– O zaman tutumumda bir problem görmüyor.
LEVENT
GÖK (Ankara) – Peki. 
BAŞKAN
- Tutumum usulüne uygun, İç Tüzük’e uygun bir tutumdur. (AK PARTİ sıralarından
alkışlar) Çünkü İç Tüzük’ün 16’ncı maddesi de bunu kâtip üyelere veriyor.
Dolayısıyla, tutumumda bir problem görmedikleri için, usul tartışması da
açmadıkları için bir problem yok. Olması gereken bir yöntemdi. 
Şimdi,
sayın milletvekilleri, birleşime beş dakika ara veriyorum. 
Kapanma saati: 03.08
SEKİZİNCİ OTURUM
Açılma Saati:
03.18
BAŞKAN: Başkan
Vekili Ahmet AYDIN
KÂTİP ÜYELER:
Mücahit DURMUŞOĞLU (Osmaniye), Emre KÖPRÜLÜ (Tekirdağ)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 58’inci Birleşiminin Sekizinci
Oturumunu açıyorum.
447 sıra sayılı
Kanun Teklifi’nin görüşmelerine devam ediyoruz. 
Komisyon ve
Hükûmet yerinde. 
16’ncı maddeyi
okutmadan önce Sayın Önder’e söz veriyorum, söz talebi var.
Buyurun Sayın
Önder. 
IV.- AÇIKLAMALAR (Devam)
57.- Ankara Milletvekili Sırrı Süreyya Önder’in, oylama işlemi bitmeden
ara verilerek Başkanlık makamının boş bırakıldığına, bu itibarla yapılan
işlemin sakatlandığına ve Başkanlık Divanı üyesi olarak bu işlemin
yenilenmesini talep ettiğine ilişkin açıklaması
SIRRI SÜREYYA
ÖNDER (Ankara) – Sayın Başkan, İç Tüzük madde 55’i okumak istiyorum, birleşimin
açılması ve kapanmasıyla ilgili.
“Madde 55-
Başkan oturumu açar ve gerekirse kapatır. Oturumun devamınca Başkanlık makamı
ve kâtip üyelikler boş kalamaz.” Tekrar ediyorum: “Oturumun devamınca Başkanlık
makamı ve kâtip üyelikler boş kalamaz.” 
Şimdi, sayın
grup başkan vekili “Oylama yapıldığı zaman başka bir gündeme geçilebilir.”
dedi. Doğrudur, geçilebilir çünkü Başkanlık makamı boş değil, Başkan orada.
Dolayısıyla, sizin Başkanlık makamını boşaltmanız yapılmakta olan işlemi,
oturumu kapatma anlamına geliyor. Bu itibarla, sakatlanmıştır yapılan işlem.
Başkanlık Divanı üyesi olarak bunun yenilenmesini talep ediyorum, bu şekilde
kayda geçmesini talep ediyorum. 
Teşekkür
ediyorum. 
BAŞKAN – Sayın
Önder, az önceki oturumda bu konu dile getirildi. Tutumumun yerinde olduğunu ve
İç Tüzük’ün 16’ncı maddesi gereğince oyları sayma görevinin kâtip üyelere ait
olduğunu, ara vermeden önce de tasnif işlemi için kâtip üyeleri davet ettiğimi
ifade ettim ve ara verme esnasında da bu tasnif işleminin devam edeceğini, görüşmelerin
yerine tasnif işleminin devam edeceğini söyledim ve tasnif işlemi de usulüne
uygun yapıldı, tekrar oturumu açarak bunu da kâtip üyelerin imzasından oluşan
sonuç tutanağını sizlerle paylaştım. Dolayısıyla, tutumumda bir problem yok. 
Teşekkür ediyorum.

SIRRI SÜREYYA
ÖNDER (Ankara) – Sayın Başkan, tekrar bir söz alabilir miyim bir cümle… 
BAŞKAN
– Sayın Önder, usul tartışması talebiniz varsa karşılayalım. 
SIRRI
SÜREYYA ÖNDER (Ankara) – Hayır, yok. Eksik bir bilgi verdiniz de onun hakkında
bir açıklama yapmak istiyorum.
BAŞKAN
– Buyurun, tamamlayın lütfen. 
SIRRI
SÜREYYA ÖNDER (Ankara) – Sayın Başkan, sizin dün Divan kâtip üyelerine
yaklaşımınızda bugünkü inisiyatiften eser yoktu. “Ben yoksam siz bir hiçsiniz.”
mealinde…
BAŞKAN
– Estağfurullah. 
SIRRI
SÜREYYA ÖNDER (Ankara) – “Mealinde” dedim. 
BAŞKAN
– Siz kâtip üyelere demek ki güvenmiyorsunuz, benim öyle bir şeyim yok. Öyle
bir meal bile doğru bir meal değil yani. 
SIRRI
SÜREYYA ÖNDER (Ankara) – “Mealinde” dedim.
HASAN
TURAN (İstanbul) – Siz nereden geldiniz ya? Kim çağırdı sizi?
SIRRI
SÜREYYA ÖNDER (Ankara) – Ama “Tamamen beni temsil ediyorsunuz ve ben yokken
hiçbir yetkiniz ve inisiyatifiniz yok.” dediniz. Onun için, dün kâtip üyeler
hakkında böyle söyleyip bugün tam yetkili olarak bir yeterlilik gerekçesi
saymanız kendi içinde bir çelişki. 
Bence
şu olabilirdi: Yani, bir mazeret beyan edebilirdiniz, Genel Kurul da buna
anlayış gösterebilirdi ya da salonda olan bir başka başkan vekili arkadaşa bunu
devredebilirdiniz ama gerçekten bu hâliyle oturumu kapatmış oldunuz Sayın
Başkan.
BAŞKAN
– Teşekkür ediyorum.
SIRRI
SÜREYYA ÖNDER (Ankara) – Rica ederim.
BAŞKAN
– Kâtip üyelere güvenimiz tamdır. 
SIRRI
SÜREYYA ÖNDER (Ankara) – Bizim de tamdır, onda bir sorun yok.
BAŞKAN
– İç Tüzük’ün 16’ncı maddesinin 5 numaralı bendi de sayma görevini kâtip
üyelere vermiştir ve bu arada da kâtip üyeler görevlerini yerine getirmiş,
sayma işlemini yapmış ve idare amirleri tarafından da nezaret edilmiştir bu
sayma işlemine, bütün partilere ait kâtip üyeler ve idare amirleri tarafından.
Dolayısıyla, bir problem yok. 
Tekrardan
teşekkür ediyorum. 
MUSA
ÇAM (İzmir) – Sayın Başkan, idare amirleri yasama işine karışmazlar. Yasama
resmen kapanmıştır.
BAŞKAN
– Sayın Altay…
58.- İstanbul Milletvekili Engin Altay’ın, oy sayım dökümü ve sonucunun
ilanının aynı oturumda yapılması gerektiğine ilişkin açıklaması
ENGİN
ALTAY (İstanbul) – Teşekkür ederim Sayın Başkan.
Asıl
meramıma geçmeden önce, bu topa ben de şöyle hafif bir girmek istiyorum.
“Oyların sayımı ve dökümü kâtip üyelerce yapılır ve tutanakla tespit edilen
sonuç aynı oturumda Başkan tarafından ilan olunur.” Yani, oy sayım dökümü ve
sonucunun aynı oturumda zatıalinizce ilanı gereklidir. Bu da İç Tüzük 144, 55’e
ilaveten. Neyse, bunlar tutanaklara geçti, bu bakılır edilir. 
Şimdi,
sanıyorum, siz kanunun görüşmesine geçtiniz, öyle anlıyorum, değil mi?
BAŞKAN
– Bu söylediğiniz açık oylamaya ilişkin olan bir husus 144’ün başlığı. 
ENGİN
ALTAY (İstanbul) – Açık oylama ama bu onu “kapalıda olmaz” diye bir hüküm yok
orada. Neyse, bunda bir usul talebimiz yok da şimdi 16’ncı maddeyle ilgili bir
meramımız var Cumhuriyet Halk Partisi Grubunun. 16’ncı maddenin görüşmelerine
başlanmadan önce bir meramımız var, bunu uygun görürseniz Komisyon grup
başkanımız Sayın Bülent Tezcan arz edecek. Olur mu efendim? Bir meramımız var
ana muhalefet partisi olarak.
BAŞKAN
– Buyurun, meramınıza aynı yerden devam edin.
59.- Aydın Milletvekili Bülent Tezcan’ın, 447 sıra sayılı Anayasa
Değişiklik Teklifi’nin 16’ncı maddesiyle Anayasa’nın 58 ayrı maddesinde
düzenleme yapıldığına, bunun yasa yapım tekniğine aykırı olduğuna ve Komisyona
iade edilmesi gerektiğine ilişkin açıklaması
BÜLENT
TEZCAN (Aydın) – Sayın Başkan, Anayasa değişiklik teklifinin 16’ncı maddesinde
bir torba Anayasa değişikliği usulü getirilmektedir, torba kanun gibi torba
Anayasa değişikliği usulü getirilmektedir. Maddede (A), (B), (C), (Ç), (D), (E)
diye 6 ayrı bentte 58 ayrı husus düzenlenmektedir Anayasa’nın 6 ayrı bent
hâlinde 58 ayrı maddesinde düzenleme yapılmaktadır. Bu, yasa yapım tekniğine, yasa
yazım tekniğine aykırıdır, Komisyon aşamasında da bunu söyledik. Bu hususun bir
kere ne görüşülme sırasında milletvekilleri tarafından anlaşılıp takip
edilebilmesi mümkündür ne de geçtikten sonra uygulayıcının bunu takip
edebilmesi mümkündür. Olması gereken şey şudur: Her bir hususun ayrı bir madde
olarak kaleme alınması ve ayrı ayrı müzakeresinin yapılıp ayrı ayrı oylanması
gerekir. Aksi hâlde, bu şekliyle bir torba Anayasa değişikliği, yani 1 maddede
57 ayrı maddenin düzenlemesinin bu şekliyle yapılmasına yol açılması hâlinde,
bu uygulamanın yerleşik hâle gelmesi durumunda, örneğin şu andaki 177 maddelik
Anayasa’yı 2 maddelik bir Anayasa değişikliğiyle değiştirmek mümkündür. Yani
dersiniz ki: “1’inci maddeyle, Anayasa’nın 1, 2, 3, 4, 5… -177’ye kadar sayarsınız-
maddeleri aşağıdaki şekilde değiştirilmiştir.” Altına da alt alta sıralarsınız
“1, 2, 3, 4, 5…” diye. 2’inci maddeye de yürürlük maddesi koyarsınız, 2
maddeyle bir Anayasa değişikliğini yapabilirsiniz. Böyle bir şey mümkün değil,
akla aykırı ama bu uygulamayı yerleştirirseniz, akla aykırı olan bir şeyi usule
aykırı bir biçimde yerleştirmiş olursunuz. Bu nedenle, burada 16’ncı maddenin
her birisinin ayrı ayrı düzenlenerek bu çerçevede ayrı ayrı görüşülüp ayrı ayrı
oylanması gerekir, bu noktada da Komisyona iadesi gerekir diye düşünüyorum.
Teşekkür
ederim.
BAŞKAN
– Sayın Tezcan, Komisyon tarafından bastırılıp dağıtılarak önümüze gelen bu
teklifi bizim yeniden Komisyona iade etme şansımız yok. Kaldı ki daha önce de
benzer uygulamalar var. Anayasa’nın da farklı maddeleri arasında terim birliği
sağlamak ve aynı amaçla mevzuattaki bazı hükümleri yürürlükten kaldırmak
amaçlandığından bir problem yok. Getirilen, Genel Kurulun onayıyla da geçen
grup önerisinde de maddelerin nasıl görüşüleceği bellidir. Komisyon raporu da
ortadadır. Dolayısıyla, bunu bu hâlde görüşmek durumundayız. Bu itirazınıza
benim yapabileceğim bir durum söz konusu değil.
Sayın
Purçu…
BÜLENT
TURAN (Çanakkale) – Sayın Başkan…
FİLİZ
KERESTECİOĞLU DEMİR (İstanbul) – Sayın Başkan…
BÜLENT
TURAN (Çanakkale) – İzin verirseniz, bu konuda eğer ana muhalefet partisinin
bir eleştirisi varsa bunu bir usul tartışmasıyla beraber değerlendirelim, tüm
Genel Kurulun da takdirine sunalım deriz. Biz talep ediyoruz usul tartışmasını
Sayın Başkan.
ENGİN
ALTAY (İstanbul) – Aleyhte Sayın Başkan…
BÜLENT
TURAN (Çanakkale) – Lehte…
MEHMET
DOĞAN KUBAT (İstanbul) – Lehte…
BÜLENT
TEZCAN (Aydın) – Aleyhte…
ÖZGÜR
ÖZEL (Manisa) – Yalnız, konunun önemine binaen sürenin biraz uzun olması lazım,
öyle üç dakikada konuşulacak konu değil.
MERAL
DANIŞ BEŞTAŞ (Adana) – Aleyhte…
FİLİZ
KERESTECİOĞLU DEMİR (İstanbul) – Aleyhte…
BAŞKAN
– Tutumumun lehinde Sayın Doğan Kubat.
Aleyhte…
ENGİN
ALTAY (İstanbul) – Sorduk ya Başkanım, tutanaklara geçti, 2 aleyhte bizde.
BAŞKAN
– …Sayın Bülent Tezcan.
Sayın
Kerestecioğlu mu?
FİLİZ
KERESTECİOĞLU DEMİR (İstanbul) – Meral Danış Beştaş.
BAŞKAN
– Sayın Meral Danış Beştaş.
ÖZCAN
PURÇU (İzmir) – Sayın Başkanım…
BAŞKAN
– Sayın Purçu, usul tartışmasını açtık ama sizin talebiniz…
60.- İzmir Milletvekili Özcan Purçu’nun, Oturum Başkanı TBMM Başkan
Vekili Ahmet Aydın’ın Kâtip Üyeler hakkındaki ifadeleri nedeniyle kendisine
teşekkür ettiğine ilişkin açıklaması
ÖZCAN
PURÇU (İzmir) – Sayın Başkanım, yok, usul tartışmasını sayın grup başkan
vekillerim yapacak ama biraz önce kurduğunuz cümleler benim çok hoşuma gitti,
teşekkür ediyorum öncelikle bize olan güveninizden dolayı. Ama üç gün önce
burada bir şey yaşadık. Biz burada insanüstü bir güçle, özveriyle çalışıyoruz,
elimizden geldiğince de tarafsız oluyoruz hep birlikte. 
BAŞKAN
– Çok teşekkür ediyoruz, biliyorum.
ÖZCAN
PURÇU (İzmir) – Ama gerçekten burada zombi gibi olduk yani sabaha kadar
çalışıyoruz. Ben rüyamda zarf yırtmaya başladım, isim okumaya başladım, artık
rüyalarıma giriyor ama üç gün önce burada bir kardeşimizin, bir değerli
milletvekilimizin ve maalesef sizleri çok sevdiğimiz hâlde sizin ağzınızdan bir
iki cümle çıktı -bizi çok üzdü- tarafsız davranmadığım, suç işlediğimle alakalı
ama bunu bugün düzelttiğiniz için teşekkür ediyorum efendim. 
BAŞKAN
– Teşekkür ediyoruz Sayın Purçu, sizi seviyoruz, gayretinize de teşekkür
ediyoruz.
ÖZCAN
PURÇU (İzmir) – Sağ olun. 
BAŞKAN
– Tüm kâtip üyelerimize, idare amirlerimize -gerçekten bu görüşmeler esnasında
en çok yardımını aldığımız ve en çok da yorduğumuz arkadaşlar- huzurlarınızda
bütün Başkanlık Divanı üyelerimize ben bir kez daha teşekkür ediyorum. (AK
PARTİ ve CHP sıralarından alkışlar) 
Evet,
usul tartışmasını açmıştık. 
İlk
söz…
ENGİN
ALTAY (İstanbul) – Başkanım, geçmeden…
BAŞKAN
– Ama geçtik Sayın Altay.
ENGİN
ALTAY (İstanbul) – Çok değil yani bir cümle…
BAŞKAN
– Tamam, buyurun, tamamlayın lütfen.
ENGİN
ALTAY (İstanbul) – İktidar partisinden böyle bir talebin gelmesi…
BÜLENT
TURAN (Çanakkale) – Hatırınız için Sayın Başkan.
ENGİN
ALTAY (İstanbul) – …yapılan yanlışlığın kabulüdür aynı zamanda bizim bakış
açımızdan. Belli ki böyle bir hata yaptıklarını da itiraf ediyorlar bu
vesileyle. Ancak konu hassas, cumhuriyet tarihimizin en önemli, en kapsamlı
Anayasa değişikliği yapılırken iktidar partisinin usul tartışması açması nadir
görülen bir olaydır. Belli ki Sayın Tezcan’ın itirazlarıyla ilgili kendilerince
söyleyecekleri var. Tabii bizim de var. Dolayısıyla, konunun önemine binaen on
dakikaya kadar da söz verme yetkiniz varken bunu
esirgemeyeceğinizi hem umuyorum hem söz süresinin en azından beş dakika
olmasını talep ediyoruz efendim.
BÜLENT
TURAN (Çanakkale) – Sayın Başkan…
BAŞKAN
– Buyurun.
BÜLENT
TURAN (Çanakkale) - Az önceki tartışma talebimiz şundan dolayıdır: Biz,
Komisyonun uygun şekilde görüşüp, rapora bağlayıp buraya gönderdiği tekliften
hiçbir usul itirazımız, endişemiz yok. Ancak, Sayın Başkanın ısrarla, uzun
ifadelerle, uzun cümlelerle itirazı varmış gibi yapmasından dolayı diyorum ki:
Eğer istiyorlarsa, gerek varsa, bir itirazları varsa istiyoruz; bizim
itirazımız yok. Ancak, bunu sadece zapta geçsin diye ya da “Anayasa
Mahkemesinde gittiğimizde kullanırız, zabıtta olsun.” diye yaklaşımı doğru
bulmuyoruz. O yüzden diyoruz ki itirazları varsa tartışma istiyoruz yoksa bizim
itirazımız yok zaten. 
BAŞKAN
– O zaman, usul tartışması talebiniz var mı arkadaşlar, onu bilmem lazım?
ENGİN
ALTAY (İstanbul) – Var tabii, var. 
Süreyi
ne takdir ettiniz?
BAŞKAN
– Şimdi, Sayın Altay, arkadaşlarımızın hepsi meramını çok kısa bir sürede
anlatabilecek meziyete, maharete, birikime sahip olan arkadaşlar. Dolayısıyla,
pekâlâ üç dakika süre içerisinde anlatabilirler.
ÖZGÜR
ÖZEL (Manisa) – Yapma Başkan bunu!
NURHAYAT
ALTACA KAYIŞOĞLU (Bursa) – Konu çok önemli.
BAŞKAN
- Tutumun lehinde ilk sözü Sayın Bülent Turan’a veriyorum.
Buyurun
Sayın Turan. (AK PARTİ sıralarından alkışlar) 
X.- USUL HAKKINDA GÖRÜŞMELER
1.- Oturum Başkanı TBMM Başkan Vekili Ahmet Aydın’ın 447 sıra sayılı
Anayasa Değişiklik Teklifi’nin 16’ncı maddesinin kanun yapım tekniğine aykırı
olması nedeniyle Komisyona iade edilemeyeceği yönündeki tutumunun İç Tüzük
hükümlerine uygun olup olmadığı hakkında
BÜLENT
TURAN (Çanakkale) – Sayın Başkan, değerli milletvekilleri; gecenin bu saatinde,
sabahın bu saatinde hepinizi saygıyla selamlıyorum.
Şu
an Anayasa değişikliği teklifimizin 16’ncı maddesini görüşüyoruz. 16’ncı
maddenin diğer maddelere nazaran daha uzun bir metin olduğunu, farklı
konuların, başlıkların bir arada olduğunu Sayın Grup Başkan Vekili ifade
ettiler ve biz de o yüzden usul tartışması talebinde bulunduk ve Genel Kurulun
bu konuda kararını alalım istedik. Bizim açımızdan baktığımızda, Anayasa
Komisyonunda usulünce görüşülmüş, yüzlerce vekil konuşmuş, yüzlerce saat
görüşmeler yapılmış, çok makul, hatta daha öte sürelerde şerh imkânı verilmiş;
onun ardından bastırılmış, onun ardından Genel Kurula gelmiş bu teklifin
maddelerinin usul tartışmasına konu olacak hiçbir tarafı olmadığıdır. Bizim
açımızdan, Anayasa değişiklik teklifimizin tüm maddelerinin arkasında olduğumuz
tavrımız, iddiamız devam etmektedir. 16’ncı maddede farklı konuların dizayn
ediliyor olması yeni bir şey değil. Şu anki, mevcut, cari Anayasa’mıza
baktığımızda, meri kanunlara baktığımızda, bir başlık altında çok farklı
konuların da düzenleneceğini görebiliyorsunuz. Eğer mesele üzüm yemekse hiçbir
sorun yok ama sizin derdiniz “Kabinlere girelim, çıkmayalım.”, “Oylamada farklı
işler yapalım, uzatalım.”, “Usul tartışması açalım, daha çok uzatalım.”sa biz
sabrımızı, suhuletimizi, soğuk aklımızı asla kaybetmeyeceğiz. Bu paketin
cumhuriyet tarihi içerisindeki en önemli adımlardan bir tanesi olduğunu
düşünüyoruz. Vesayetten uzaklaşacak, millî iradeyi hâkim kılacak, daha
demokratik bir Türkiye’yi inşa edecek bir teklif olduğunu düşünüyoruz. O yüzden,
tüm gücümüzle, 316 vekilimizle ve diğer partilerimizle beraber arkasında olmaya
devam edeceğiz.
Bizim
açımızdan hiç teknik bir yanlış yok. Bir başlık altında birden fazla kanun da,
Anayasa teklifindeki metinler de düzenlenebilir. Kaldı ki bununla ilgili birçok
arkadaşımızın, bu konuda çalışmış, hukukla ilgili iddiası olan birçok
arkadaşımızın çalışmaları oldu, Kanunlar ve Kararların bu konudaki kanaatleri
alındı, Komisyonda tartışıldı.
GÜLAY
YEDEKCİ (İstanbul) – Tartışılmadı Komisyonda.
BÜLENT
TURAN (Devamla) - Bir daha söylüyorum: Teknik bir yanlış yok ama derdinizin ne
olduğunu biliyoruz. Gelin bu tarz muhalefetten vazgeçin.
ÖZGÜR
ÖZEL (Manisa) – Allah Allah!
ENGİN
ALTAY (İstanbul) – Sana ne ya?
BÜLENT
TURAN (Devamla) – Gelin katkı sağlayın, gelin daha iyisini yapmaya çalışalım
ama bir daha söylüyorum: Kabine gir, dışarı çıkma; bu, muhalefet yapma değil.
MUSA
ÇAM (İzmir) – Ona sen karar veremezsin.
BÜLENT
TURAN (Devamla) - “16’ncı maddeyi Anayasa Mahkemesine götürürüz, dava açarız,
altlığı olsun.” tarzı bir usul tartışmasının ne size faydası ne bize faydası var.
O
yüzden bir daha söylüyorum: Sizin “torba” diye ifade ettiğiniz yasa teklifi
aslında bununla ilgili iyi bir örnek değil ama her şeye rağmen Anayasa’da da,
kanunlarda da başlık altında farklı düzenlemeler yapılabilir. Kaldı ki bu
teklifteki tüm maddeler illiyet içerisinde olan maddelerdir.
Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ediyorum.
ENGİN
ALTAY (İstanbul) – Sayın Başkan…
BAŞKAN
– Sayın Altay…
ENGİN
ALTAY (İstanbul) – Sayın Başkan, şimdi, herkes kendi yoğurdunu yesin, herkes
kendi işine baksın. Bizim muhalefet tarzımızın yapıcı değil… Yani “Yapıcı
muhalefet bu değil, bilmem, yıkıcı muhalefet…” Bunlar çok açık sataşma Sayın
Başkan.
ÖZGÜR
ÖZEL (Manisa) – Tabii, tabii.
BAŞKAN
– Buyurun. (CHP sıralarından alkışlar)
Sataşmadan
dolayı size iki dakika süre veriyorum Sayın Altay.
VIII.- SATAŞMALARA İLİŞKİN KONUŞMALAR (Devam)
12.- İstanbul Milletvekili Engin Altay’ın, Çanakkale Milletvekili Bülent
Turan’ın usul görüşmesi nedeniyle yaptığı konuşması sırasında Cumhuriyet Halk
Partisine sataşması nedeniyle konuşması
ENGİN
ALTAY (İstanbul) – Bizim arkadaşlar usule gelecek. Bizim muhalefet tarzımız bu
Parlamentonun onurunu, şerefini, haysiyetini, geçmişini, geleceğini korumaya
yönelik; bu Parlamentoyu kuranlara, bu memleketi, bu toprakları bize yurt
yapanlara olan gönül ve vefa borcumuzu ödemek ve gelecek kuşaklara tam bağımsız
bir Türkiye bırakmaktan ibarettir. (CHP sıralarından alkışlar) 
BÜLENT
TURAN (Çanakkale) – Kürsüye dokunmayın yeter.
ENGİN
ALTAY (Devamla) - Kıymetli arkadaşlar, sabırsızlığınızı anlıyorum. Suç bizde
değil, suç sizin yöneticilerinizde; bu vesileyle bunu da söyleyeyim. Söylendi
ki “Her gün 3 madde geçiririz.” Güzel, evet, olabilir, bu Parlamento aritmetiği
böyle gerektiriyor, amenna. Bugün, birdenbire sizin yöneticiler rota
değiştirdi, dediler ki: “Efendim, hazır HDP Mecliste yok, oh ne güzel…”
HASAN
TURAN (İstanbul) – Çağırdınız, geldiler. 
ENGİN
ALTAY (Devamla) - “…MHP de bir acı vesilesiyle konuşmaları çekti ama oylamalara
katılıyor -takdirleridir- biz de çekiverelim konuşmaları, bu yasayı sabaha
kadar geçirelim, bitirelim…” 
MUSA
ÇAM (İzmir) – Fırsatçı!
ENGİN
ALTAY (Devamla) - Yani, bize kızmayın. Biz işimizi yapıyoruz. Kızacak…
METİN
BULUT (Elâzığ) – Ne mahzuru var? 
ENGİN
ALTAY (Devamla) – Hiçbir mahzuru yok, eyvallah. O zaman, millet burada oyunu
kullanırken oradan gürültü yapmayacaksınız, gürültü yapmayacaksınız oradan;
öyle yok. (CHP sıralarından alkışlar, AK PARTİ sıralarından gürültüler) 
Şunu
diyorsanız bize: “Biz 300 kişiyiz, sizi buradan döve döve süreriz.“
Yapabilirsiniz.
HASAN
TURAN (İstanbul) – Sabırla yapmıyoruz. 
ENGİN
ALTAY (Devamla) – Yaparsınız, bunu yapabilirsiniz.
İBRAHİM
AYDEMİR (Erzurum) – Yok canım, niye yapalım?
ENGİN
ALTAY (Devamla) - Siz bilirsiniz ama bir şey diyorum ya, bakın, ben samimi bir
şey söylüyorum, aziz milletimize bir şey söylüyorum: Vatandaşlarımız, eskiden
başı sıkışınca Meclise gelirdi, Mecliste çare aranırdı; şimdi, vatandaşlar
başkanın adamlarına ulaşırsa çare bulacaklar. 
Bu
söylediğimi unutmayın.
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ediyoruz. 
Tutumum
aleyhinde ilk söz, Sayın Bülent Tezcan’a aittir. 
Buyurun.
(CHP sıralarından alkışlar) 
X.- USUL HAKKINDA GÖRÜŞMELER (Devam)
1.- Oturum Başkanı TBMM Başkan Vekili Ahmet Aydın’ın 447 sıra sayılı
Anayasa Değişiklik Teklifi’nin 16’ncı maddesinin kanun yapım tekniğine aykırı
olması nedeniyle Komisyona iade edilemeyeceği yönündeki tutumunun İç Tüzük
hükümlerine uygun olup olmadığı hakkında (Devam)
BÜLENT
TEZCAN (Aydın) - Sayın Başkan, değerli milletvekilleri; önce şunu söyleyeyim:
“Olur da Anayasa Mahkemesinde bir dava açılırsa burada alacağımız bir kararla
Anayasa Mahkemesinin vereceği muhtemel kararı boşa çıkarırız.” hesabıyla Adalet
ve Kalkınma Partisi Grup Başkan Vekilinin açtığı usul tartışmasının kendisine
orada bir faydası olmaz; önce, herkes bunu bir bilsin. Eğer siz Genel Kurulda
açıkça Anayasa'ya, İç Tüzük'e, yasa yapma tekniğine aykırı bir uygulama
yapıyorsanız, buradaki parmak hesabıyla hukuku değiştiremezsiniz, arzu
ettiğiniz şekle sokamazsınız; önce, bir kere herkes bunu bilsin. (CHP
sıralarından alkışlar)
Ha,
gelelim, bizim meramımız ne? Bakın, bizim meramımız ne? Tabii ki gideceğimiz
yere kadar gideceğiz, mücadele edeceğiz; burada, burada olmazsa milletin önünde,
Anayasa yargısında; Anayasa'nın, hukukun bize tanıdığı, demokrasinin bize
tanıdığı bütün yolları kullanacağız. Niye? Çünkü Türkiye'de demokratik
cumhuriyeti ve hukuk devletini katlediyorsunuz, buna karşı da elimizden gelen
mücadeleyi, çabayı vereceğiz. (CHP sıralarından alkışlar)
Ha,
şimdi, buna niye itiraz ediyoruz? Bakın, mahkeme kadıya mülk değil; bunun
bugünü var, yarını var. Bugün burada 316 milletvekili sandalyesine sahip
olabilirsiniz ama bu Parlamentonun hukuku bu milletin hukukudur, bu Parlamentonun
hukukunu kendi parmak hesabınız ve sandalye gücünüze göre istediğiniz gibi
şekillendirmeye kalkarsanız ve o gücün size istediğiniz tecavüzü yapma hakkı
verdiğini sanırsanız milletin hukukuna tecavüz etmeye başlarsınız. Bizim
verdiğimiz mücadele budur, milletin hukukunu bu tecavüze karşı korumaya
çalışıyoruz. (CHP sıralarından alkışlar) 
Arkadaşlar,
size bir şey söylüyoruz, diyoruz ki: Torba kanunla bu memlekette hukuku zaten
katlettiniz, şimdi de torba anayasa icat ettiniz. 5 ayrı fıkrada 58 ayrı hususu
düzenliyorsunuz. Birbiriyle irtibatlıymış, Cumhurbaşkanlığı kararnamesi ile
Askerî Yargıtayın ne ilgisi var aynı maddenin içerisinde? Askerî Yüksek İdare
Mahkemesi ile Cumhurbaşkanlığı kararnamesinin ne ilgisi var? Bir maddenin
içinde hepsini birden düzenliyorsunuz.
Bakın,
bu uygulama… Yarın bir başka güç gelir ya da yarın sizin bu gücü nasıl
kullanacağınız belli değil, bir maddeyle 177 maddelik Anayasa’yı bir çırpıda
değiştirmek istersiniz. Bu yanlıştır, bundan kimseye fayda olmaz. 
Teşekkür
ediyorum. (CHP sıralarından alkışlar) 
BAŞKAN
– Teşekkür ediyorum. 
Tutumum
lehinde ikinci söz, İstanbul Milletvekili Mehmet Doğan Kubat’a aittir. 
Buyurun
Sayın Kubat. (AK PARTİ sıralarından alkışlar) 
MEHMET
DOĞAN KUBAT (İstanbul) – Sayın Başkanım, çok değerli milletvekili arkadaşlarım;
açılan usul görüşmesinde, görüşmekte olduğumuz 447 sıra sayılı Anayasa
Teklifi’nin 16’ncı maddesinin 5 fıkrasının ayrı ayrı maddelerde düzenlenmesine
yönelik CHP tarafından yapılan itirazda bu maddenin tek madde olarak da
düzenlenebileceğine dair Başkanlık tutumu lehinde görüşlerimi ifade etmek üzere
söz almış bulunuyorum. Bu vesileyle, yüce heyetinizi saygılarımla selamlarım. 
Değerli
arkadaşlar, Anayasa’nın 148’inci maddesinin ikinci fıkrasında Anayasa
değişikliklerinin şekil yönünden denetimi, teklif ve oylama çoğunluğuna ve
ivedilikle görüşülemeyeceği şartına uyulup uyulmadığıyla sınırlı olarak
tutulmuştur. 
Yine,
Anayasa’nın 175’inci maddesinin ikinci fıkrasında “Anayasanın değiştirilmesi
hakkındaki tekliflerin görüşülmesi ve kabulü, bu maddedeki kayıtlar dışında,
kanunların görüşülmesi ve kabulü hakkındaki hükümlere tâbidir.” denilmektedir. 
Değerli
arkadaşlar, çerçeve 16’ncı maddede Anayasa’nın çeşitli maddelerindeki bir kısım
ibareler çıkarılmakta, bir kısım ibareler değiştirilmekte ve bazı ibareler
eklenmektedir. Biliyorsunuz, bir çerçeve madde birden fazla kanunda
değişiklik öngörüyorsa eğer, o zaman ayrı kanunlarda değişiklik öngören o
fıkralar ayrı bir madde olarak görüşülüyordu. Oysa burada, sadece Anayasa’yla
ilgili olarak, örneğin “Başbakan”, “Bakanlar Kurulu”, “sıkıyönetim”, “tasarı”,
“tüzük” gibi ibarelerle ilgili eklemeler, çıkarmalar ve değişiklikler
yapılmaktadır. 
Hatırlarsınız,
engellilerle ilgili burada bir değişiklik yapmıştık ve tüm mevzuatta, belki
yüzlerce kanunda yer alan “özürlü” olarak ifade edilen kelimelerin “engelli”
olarak değiştirilmesi için bir terim birliği sağlamak amacıyla bu değişikliği
yapmıştık. Yine buna benzer en son 6728 sayılı Kanun’un 12 ve 68’inci
maddelerinde birden fazla değişiklik de yapmıştık. 
Yani
burada eğer madde düzenlemesinde bir amaç birliği, araç birliği varsa,
uygulamada birlik sağlama adına, biraz önce söylediğim gibi, örneğin “Bakanlar
Kuruluna yapılan atıflar mevzuatta Cumhurbaşkanına yapılmış sayılır.” diye
temel olarak mevzuatta uygulama birliği sağlama amacına yönelik yapıldığından
dolayı -bu 16’ncı maddedeki fıkra düzenlemeleri- bunun tek madde olarak
görüşülmesinde ne Anayasa’ya ne İç Tüzük’ün 81’inci maddesine hiçbir aykırılık
yoktur. Buna ilişkin de şu anda elimde 4-5 tane uygulama örneği vardır.
Dolayısıyla, bu maddenin bir madde olarak görüşülmesi Anayasa’ya ve İç Tüzük’e
uygundur diyorum.
Yüce
heyetinizi saygılarımla selamlıyorum. (AK PARTİ sıralarından alkışlar)
BAŞKAN
- Teşekkür ediyorum.
Tutumum
aleyhinde ikinci söz, Sayın Meral Danış Beştaş’a aittir. 
Buyurun
Sayın Danış Beştaş…
ENGİN
ALTAY (İstanbul) – İtiraz etmeyeceğim ama tutanağa göre bizimdi yani oraya hep
iki veriyorsunuz, aslında tutanağa baktığımızda iki aleyhteyi biz almıştık.
FİLİZ
KERESTECİOĞLU DEMİR (İstanbul) – Almayalım o zaman.
ENGİN
ALTAY (İstanbul) – Hayır, sorun etmiyorum ama bu Başkanlığın bir uygulaması
Filiz Hanım. Orada Doğan Bey’in ağzından “Lehte.” çıkmadı bile, otomatikman
vermiş. 
BAŞKAN
– Çıktı, ben öyle duydum, bilmiyorum.
İsterseniz,
ikinci aleyhte ısrar ediyorsanız, bilmiyorum… 
Sayın
Danış Beştaş’ı davet ettim.
ENGİN
ALTAY (İstanbul) – Meral Hanım, sizlik bir şey yok. 
MUSTAFA
ELİTAŞ (Kayseri) – Lehinde konuşacak hâliniz yok herhâlde.
BAŞKAN
– Buyurun Sayın Beştaş.
MERAL
DANIŞ BEŞTAŞ (Adana) – Sayın Başkan, değerli milletvekilleri; doğrusu bu
meseleyi Komisyon aşamasında da yoğunca ifade ettik, itirazlarımızı dile
getirdik ama diğer bütün itirazlarımızda olduğu gibi bu da dikkate alınmadı.
Tartışmalar esnasında aslında bazı meseleler düzeltildi. Mesela şöyle bir husus
vardı: Cumhurbaşkanı yardımcıları ve bakanların seçilme yeterliliğinde hiçbir
ölçü yoktu ilk teklifte; sonra, tartışmalar sırasında önümüze birçok değişiklik
önergesi gibi bu da geldi ve “Milletvekili seçilme yeterliliğine sahip olanlar
arasından seçilir.” diye bir düzeltme geldi. Niye bu örneği verdim? Çünkü bu
Anayasa değişiklik teklifi gerçekten çok aceleye getirilmiş, çok apar topar ve
ısrarla hep şu cümleyi söyledik: Yangından mal kaçırırcasına ve aslında Anayasa
değişiklik usullerine uyulmadan hazırlanmış. Esas belli, ne yapılmak istendiği
belli; Cumhurbaşkanına bütün yetkiler verilecek ama Anayasa’ya uydurulması
gerekiyor. Şimdi, bu madde de aynen böyle bir madde. Şu anda Anayasa Mahkemesi
objektif, tarafsız, adil bir denetim yapsa gerçekten bu değişiklik iptal
edilecek, edilmek zorunda. 57 maddenin tümünü 1 tek maddede Anayasa
değiştiriyor. 
Bir
kere “kanunun, Anayasa’nın ruhu” diye bir mesele vardır. Doğru, burada 148’de
ve 175’te yazıyor ama şöyle bir şey olabilir mi? “1 maddeyle 70 maddeyi
yürürlükten kaldırıyoruz.” dediniz, ne olacak? Nasıl yapacaksınız böyle bir
değişiklik? Böyle bir şey olamaz. Sayın Kubat dedi ki: “Biz kelimeleri
değiştirdik.” Ama, o kelimeler esasa müessirdir yani o kadar basit değil.
“Cumhurbaşkanı”nı değiştiriyorsunuz, “Başbakan” kavramını değiştiriyoruz
vesaire. Bu nedenle, kesinlikle bu usulsüzdür, hepsinin tek tek Komisyonda
görüşülmesi gerekiyor, tek tek bunun oylanması gerekiyor ve usule aykırı olarak
sadece geneli etkilenmesin diye yapılmıştır. Ve artık çorba kanundan çorba
anayasaya geçtik. Yarın öbür gün bu denetimde, inşallah, Anayasa Mahkemesi
tarafsızlığını bir kerecik olsun ortaya koyar -yani genellikle bunu yapamıyor
ama- bunu iptal eder. 
Yani,
burada önemle üzerinde durmak istediğimiz mesele çok acele ediliyor, şu anda da
çok acele ediliyor. Bir halk deyimi vardır ya “Acele işe şeytan karışır.” diye,
gerçekten şeytan karıştı bu işe. Çünkü onlarca önergeyle önümüze geldi ve çok
değişiklik yapıldı. Eminim, bunu yazanlar bir daha bir daha okusa
değiştirilmesi gereken, uygunluk denetimi yapılacak olan birçok madde
göreceklerdir. Bunun gerçekten dikkate alınması gerekiyor diyorum, teşekkür
ediyorum. (HDP sıralarından alkışlar) 
BAŞKAN
– Teşekkürler Sayın Danış Beştaş.
MAHMUT
TANAL (İstanbul) – Sayın Başkan, özür dilerim, sırf tutanaklara geçmesi
açısından söylüyorum.
MUSTAFA
ELİTAŞ (Kayseri) – Sayın Başkanım, sizden izin almadan kimse konuşamaz. 
MAHMUT
TANAL (İstanbul) - Sadece tutanaklara geçmesi açısından... Biraz önce denildi
ki: “Bu Anayasa maddeleri arasında bir bağlantı var.” Siz hukukçusunuz, Anayasa
önünüzde, bakın, birinci bölümde yasama organı düzenlenmiş, dördüncü kısmın
birinci bölümünde Sayıştay... 
BÜLENT
TURAN (Çanakkale) – Tartışmaya açıksa kürsüye o zaman, Sayın Başkan. 
BAŞKAN
– Bir saniye...
MUSTAFA
ELİTAŞ (Kayseri) – Sayın Başkan, CHP Grubu adına o arkadaşımız konuşsaydı,
madem çok biliyor. 
BAŞKAN
- Bitirin, bitirin. 
MAHMUT
TANAL (İstanbul) – ...düzenlenmiş Sayın Başkanım. 
Mesela
91’inci madde de...
BAŞKAN
– Sayın Tanal...
MAHMUT
TANAL (İstanbul) – Bitiyor, son cümle, bitiyor.
BAŞKAN
– Bitirin lütfen. 
MAHMUT
TANAL (İstanbul) – Mesela 91’inci maddede kanun hükmünde kararnameler
düzenlenmiş. Yani Anayasa’mızda yasama, yürütme, yargı, Sayıştay,
Anayasa’nın...
BAŞKAN
– Bir daha böyle olursa grup adına sizi konuşturalım Sayın Tanal. 
MAHMUT
TANAL (İstanbul) – Bitiriyorum, özür...
...farklı
kısım ve farklı bölümlerinde düzenlendiği için...
MUSTAFA
ELİTAŞ (Kayseri) – En iyi bilen o anlaşılan ki onu da konuşturmadılar.
BAŞKAN
– Teşekkür ediyorum Sayın Tanal.
Lütfen...
MAHMUT
TANAL (İstanbul) – ...birbiriyle hiçbir bağlantısı yok. 
Bilgilerinize
arz olunur. 
BAŞKAN
– Teşekkür ediyorum. 
Komisyonun
bir söz talebi var. 
Komisyon
buyurun. 
IV.- AÇIKLAMALAR (Devam)
61.- Anayasa Komisyonu Sözcüsü Zekeriya Birkan’ın, 447 sıra sayılı
Anayasa Değişiklik Teklifi’nin 16’ncı maddesiyle ilgili Komisyon tarafından
değerlendirme yapılarak izlenilen yöntemin Anayasa’ya, İç Tüzük’e ve teamüllere
uygun olduğuna karar verildiğine ilişkin açıklaması
ANAYASA
KOMİSYONU SÖZCÜSÜ ZEKERİYA BİRKAN (Bursa) – Sayın Başkanım, bu husus,
Komisyonumuz tarafından değerlendirilmiş, özellikle de yazılan ve dağıtılan
raporun 37’nci sayfasında ayrıntılı bir şekilde anlatılmış ve sonuç olarak da
“Komisyonumuzun izlediği yöntem, Anayasa’ya, İç Tüzük’e, teamüllere uygundur.”
denilerek Komisyon aşamasında incelenmiş, irdelenmiş ve ayrıntılı bir şekilde
de 37’nci sayfada yazılmıştır. O anlamda da Komisyonumuzun görüşünde bir
değişiklik yoktur efendim. 
BAŞKAN
– Teşekkür ediyorum. 
MAHMUT
TANAL (İstanbul) – Şimdi, Başkanım, torba kanunları bu Meclis yaşadı ama
Anayasa torbasını yaşamadı. 
BAŞKAN
– Sayın Tanal, lütfen, böyle bir usulümüz yok. 
X.- USUL HAKKINDA GÖRÜŞMELER (Devam)
1.- Oturum Başkanı TBMM Başkan Vekili Ahmet Aydın’ın 447 sıra sayılı
Anayasa Değişiklik Teklifi’nin 16’ncı maddesinin kanun yapım tekniğine aykırı
olması nedeniyle Komisyona iade edilemeyeceği yönündeki tutumunun İç Tüzük
hükümlerine uygun olup olmadığı hakkında (Devam)
BAŞKAN
- Meclis Başkanlığına bir çerçeve maddeyle birden fazla maddede değişiklik
öngören maddeleri içeren kanun tasarı ve teklifleri zaman zaman Türkiye Büyük
Millet Meclisine sunulabilmektedir ve bu sunulan teklif ve tasarılara da daha
önce çok şahitlik ettik ve hep birlikte buralarda görüştük.
MAHMUT
TANAL (İstanbul) – Anayasalar ivedilikle görüşülemez ki. 
BAŞKAN
- Bir çerçeve madde içerisinde –Anayasa da bir kanun teklifi şeklinde giriyor,
Anayasa değişiklik teklifi şeklinde- birden fazla maddede değişiklik öngören
bent ve fıkraların bir kanunun farklı maddeleri arasında terim birliği
sağlamayı amaçlaması, bir kanuna ekli bir tablo, cetvel veya tarifenin farklı
bölümlerinde değişiklik öngörmesi, aynı amaçla mevzuattaki bazı hükümlerin
değiştirilmesi ve yürürlükten kaldırılması durumlarında bu bent ve fıkralar tek
bir madde olarak işlem görmektedir. Geçmişte de buna benzer çokça uygulamalar
vardır.
Özetle,
Anayasa değişikliğinin 16’ncı maddesiyle getirilen değişikliklerle Anayasa’nın
farklı maddeleri arasında terim birliğini sağlamak ve aynı amaçla mevzuattaki
bazı hükümleri yürürlükten kaldırmak amaçlandığından söz konusu maddenin tek
bir madde sayılabileceği, bu uygulamada İç Tüzük’e ve teamüllere aykırılık
teşkil etmeyeceği kanaatimi Genel Kurulun tutumuna sunuyorum…
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama talebimiz var efendim. 
MUSTAFA
ELİTAŞ (Kayseri) – Oylamaya… Genel Kurula sunmaz, belki Başkan oylamaya
geçmeyecek, oylama yapmayacak. 
ÖZGÜR
ÖZEL (Manisa) – “Sunuyorum.” dedi…
MEHMET
DOĞAN KUBAT (İstanbul) – Belki ara verecek. 
ÖZGÜR
ÖZEL (Manisa) – “Genel Kurulun oylarına sunuyorum…” dedi. 
MUSTAFA
ELİTAŞ (Kayseri) – Hayır...
BAŞKAN
– Genel Kurulun tutumuna sundum. 
ÖZGÜR
ÖZEL (Manisa) – Evet. 
MEHMET
DOĞAN KUBAT (İstanbul) – “Oyuna” efendim. 
MUSTAFA
ELİTAŞ (Kayseri) – Görüşüne sunuyorsunuz, anlaşıldı, tamam.
ÖZGÜR
ÖZEL (Manisa) – Yani, eğer ayrı oylama yapmayacaksınız otururuz biz
memnuniyetle, oylama yapmayacaksınız otururuz. 
BAŞKAN
– Sayın Tezcan, Sayın Özel, Sayın Kayışoğlu, Sayın Tanal, Sayın Erkek, Sayın
Yalım, Sayın Şeker, Sayın Kayan, Sayın Biçer, Sayın Yedekci, Sayın Demirtaş,
Sayın Hürriyet, Sayın Arık, Sayın Akın, Sayın Özdiş, Sayın Durmaz, Sayın Tüm,
Sayın Özdemir, Sayın Torun, Sayın Zeybek.
Yoklama
için iki dakika süre veriyorum ve yoklama işlemini başlatıyorum. 
(Elektronik
cihazla yoklama yapıldı) 
BAŞKAN
– Toplantı yetersayısı vardır. 
X.- USUL HAKKINDA GÖRÜŞMELER (Devam)
1.- Oturum Başkanı TBMM Başkan Vekili Ahmet Aydın’ın 447 sıra sayılı
Anayasa Değişiklik Teklifi’nin 16’ncı maddesinin kanun yapım tekniğine aykırı
olması nedeniyle Komisyona iade edilemeyeceği yönündeki tutumunun İç Tüzük
hükümlerine uygun olup olmadığı hakkında (Devam)
BAŞKAN
– Tutumumu Genel Kurulun onayına sunuyorum: Kabul edenler… Kabul etmeyenler…
Kabul edilmiştir. 
ÖZGÜR
ÖZEL (Manisa) – Sayın Başkan… (AK PARTİ sıralarından gürültüler) 
MUSTAFA
ELİTAŞ (Kayseri) – Sayın Başkan, artık bitti bu iş. Bir daha usul tartışması
olmaz. 
ÖZGÜR
ÖZEL (Manisa) – Tabii canım.
Arkadaşlar,
tam bu dakikada dile getirilmesi ve yapılması gereken bir tespit var. Hepiniz
hak vereceksiniz.
BÜLENT
TURAN (Çanakkale) – Biz gidelim, yarın gelelim o zaman.
ÖZGÜR
ÖZEL (Manisa) – Yarındayız Bülent Bey sayenizde.
BÜLENT
TURAN (Çanakkale) – Öbür güne gelelim.
ÖZGÜR
ÖZEL (Manisa) – Sayın Başkan, bilindiği gibi Türkiye Büyük Millet Meclisi 2
tane resmî Twitter hesabı kullanmaktadır. Bu hesaplar Twitter’ın ana merkezince
de onaylanmış ve yaygın kullanım dilindeki ifadesiyle “check”li hesaplardır
yani Twitter bu hesabı kullananın, o kişinin ya da o kurumun yetkilileri
olduğunu onaylamıştır. Bu hesap “TBMM Genel Kurulu” ismindedir ve bu hesabın
421.572 takipçisi vardır an itibarıyla. Bu hesapta, siz bu maddenin
görüşmelerine başlarken Cumhuriyet Halk Partisi tarafından bu maddenin
Anayasa’ya uygun şekilde düzenlenmediği, bu yüzden bu maddenin görüşmelerine
geçilemeyeceği… (AK PARTİ sıralarından gürültüler)
BÜLENT
TURAN (Çanakkale) – Allah Allah!
ÖZGÜR
ÖZEL (Manisa) – …bu madde hakkında iade işleminin yapılacağı ifade edilmiş,
usul tartışması konusunu tarafımızdan dile getirilmediği bir anda iktidar
partisi tarafından talep edilmiş, usul tartışması tarafınızdan açılmış ve usul
tartışmasının başladığı dakikalarda “TBMM Genel Kurulu” hesabından tüm
kullanıcılara “16’ncı maddenin görüşmelerine başlandı.” paylaşımı yapılmıştır.
MUSTAFA
ELİTAŞ (Kayseri) – Zaten başlandı, başlandı zaten.
BAŞKAN
– Ben başlarken “16’ncı maddenin görüşmelerine başlıyoruz.” demedim mi?
ÖZGÜR
ÖZEL (Manisa) – Hayır.
Sayın
Başkan, dediyseniz de doğru değil çünkü yapılan usul tartışmasında, bakın,
Genel Kurulun görüşünü aldınız. 
MUSTAFA
ELİTAŞ (Kayseri) – Zaten 16’ya başlandı, sen farkında değilsin ya. Eğer sizin
dediğinize Başkan uysaydı “16’nın A’sı.” diyecekti.
BÜLENT
TURAN (Çanakkale) – Neyi görüşüyoruz şu an o zaman?
ÖZGÜR
ÖZEL (Manisa) – Bravo! Bülent Bey’le ilk kez aynı fikirdeyiz. “O zaman niye
görüş aldık?” diyor. 
Eğer
Genel Kurul deseydi ki… (Gürültüler)
Müsaade
edin bitiriyorum.
BÜLENT
TURAN (Çanakkale) – Görüşmeye başladık diyorum 16’yı.
ÖZGÜR
ÖZEL (Manisa) – Genel Kurul deseydi ki, şu ifadeyi kullansaydı: “Sen bunu
yapamazsın, usulün yanlış.” Ne yapacaktık?
MUSTAFA
ELİTAŞ (Kayseri) – 16/A olacaktı. 16’ncı maddeye başladı…
ÖZGÜR
ÖZEL (Manisa) – Hayır. 16’ncı maddenin…
MUSTAFA
ELİTAŞ (Kayseri) – Bırak gözünü seveyim, sen bilmiyorsun.
BÜLENT
TURAN (Çanakkale) – Daha ciddi konular var Sayın Başkan. Twitter meselesini…
BAŞKAN
– Bir saniye, bir saniye…
Sayın
Özel, bakın, ben oturumu açarken -ifadem burada- “Sayın milletvekilleri,
Türkiye Büyük Millet Meclisinin 58’inci Birleşiminin Sekizinci Oturumunu
açıyorum. 
447
sıra sayılı Kanun Teklifi’nin görüşmelerine devam ediyoruz.
Komisyon
ve Hükûmet yerinde. 
16’ncı
maddeyi okutuyorum…” dedikten sonra usul tartışması açtınız. E, nedir? 16’ncı
maddeyi görüşüyoruz. (AK PARTİ sıralarından alkışlar)
BÜLENT
TURAN (Çanakkale) – O, arada Twitter’a bakıyordu Sayın Başkan.
ÖZGÜR
ÖZEL (Manisa) – Okuttunuz mu?
BAŞKAN
– “Okutuyorum.” dedim.
MUSTAFA
ELİTAŞ (Kayseri) – Sayın Başkan, Twitter hesabı nedir!
ÖZGÜR
ÖZEL (Manisa) – Okutmadınız.
BAŞKAN
– 16’ncı maddenin görüşmelerini açtım ve şu anda, açtığımız bu usul tartışması
da 16’ncı madde üzerinden.
ÖZGÜR
ÖZEL (Manisa) – Tabii, tabii.
BAŞKAN
– Ama 16’ncı maddeye girdik.
ÖZGÜR
ÖZEL (Manisa) – Şunu ifade ediyorum… Müsaade etmiyorsunuz ki Sayın Başkan,
müsaade etmiyorsunuz, bitecek. (AK PARTİ sıralarından gürültüler)
BAŞKAN
– Müsaade ediyorum.
Buyurun.
Ama
tamamlayın lütfen.
ÖZGÜR
ÖZEL (Manisa) – Sağ olun.
Sayın
Başkan, anlatmaya çalıştığım tam da bu. Bakın, sizin ne karar vereceğiniz belli
değil, Genel Kurulun neyi takdir edeceği belli değil. 
MUSTAFA
ELİTAŞ (Kayseri) – Sayın Başkan, sanki hiç kanun görüşmesi yapmamış mı? Sayın
Tanal konuşsun, o daha iyi biliyor. 
ÖZGÜR
ÖZEL (Manisa) – Eğer 16’ncı maddenin görüşmeleri uygun olmaz ve yapılacak
işlemde talep ettiğimiz gibi iade kararı çıksaydı o zaman, bu atılmış olan
“tweet” sizin açınızdan ihsasırey mahiyetindedir.
BÜLENT
TURAN (Çanakkale) – Beğenmediyse “rt” yapmaz Sayın Başkan.
ÖZGÜR
ÖZEL (Manisa) – Bakın, söyleyeceğim şu: Bu “tweet” atılırken bilginiz dâhilinde
mi atılıyor; yoksa, “Nasılsa Başkan usul tartışmasını reddeder.” ya da “Nasılsa
çoğunluk egemen olur ve maddeye geçilir.” diye mi atılıyor? 
BAŞKAN
– Sayın Özel, istirham ediyorum…
Bakın,
burada “16’ncı maddeyi okutuyorum.” diyorum, 16’ncı maddeye…
ÖZGÜR
ÖZEL (Manisa) – Başlamadık.
BAŞKAN
– Ama 16’ncı madde üzerinde usul tartışması açılıyor. 
ÖZGÜR
ÖZEL (Manisa) – Hayır.
MUSTAFA
ELİTAŞ (Kayseri) – Sayın Başkan, böyle bir tartışma olmaz. 
BAŞKAN
– Kusura bakmayın, bu tartışmayı daha fazla sürdürmeyelim, lütfen…
MUSTAFA
ELİTAŞ (Kayseri) – Efendim, siz devam edin. Kararınız böyle, araya girilmez. 
ÖZGÜR
ÖZEL (Manisa) – Hayır, hayır.
MUSTAFA
ELİTAŞ (Kayseri) – Sayın Başkan, 60’ın birinci fıkrasını okuyun lütfen. 
ÖZGÜR
ÖZEL (Manisa) – Son, şunu söyleyeyim: Sayın Başkan, örneğin, bir madde hakkında
İç Tüzük’ün verdiği haklar ne zaman doğuyor? Örneğin, yeni madde ihdası… 
MUSTAFA
ELİTAŞ (Kayseri) – 60/1’i okuyun Sayın Başkan. 
BÜLENT
TURAN (Çanakkale) – Ya, Twitter mı yönetecek burayı Sayın Başkan?
ÖZGÜR
ÖZEL (Manisa) – Özür dilerim de şunu…
BAŞKAN
– Sayın Özel, bakın, bu işi çok uzattık, ben sizi dinledim.
ÖZGÜR
ÖZEL (Manisa) – Son cümlem.
BAŞKAN
– Buyurun, son cümlenizi söyleyin lütfen.
ÖZGÜR
ÖZEL (Manisa) – Örneğin, yeni madde ihdası yapıyoruz, “Yeni madde ihdası talebi
vardır.” deyince hak doğmuyor, okutuyorsunuz, söz talebinde bulunuyoruz. Madde
okutulmadan madde görüşmelerine geçilmiş sayılmaz.
BAŞKAN
– Sayın Özel, peki, biz bu usul tartışmasını hangi madde üzerinde açtık? Hangi
madde üzerinde? Siz neye itiraz ettiniz? Neyin usulünü tartışıyoruz?
ÖZGÜR
ÖZEL (Manisa) – Peki, cevap veriyorum… 
BAŞKAN
– Lütfen… Lütfen…
MUSTAFA
ELİTAŞ (Kayseri) – Sayın Başkan, lütfen… Böyle bir şey olmaz.
ÖZGÜR
ÖZEL (Manisa) – Görüşmek üzere olduğunuz…
BAŞKAN
– Sayın Özel, teşekkür ediyorum.
ÖZGÜR
ÖZEL (Manisa) – Görüşmek üzere olduğunuz 16’ncı maddenin görüşmelerine
geçilmeden atıldı.
BAŞKAN
– Teşekkür ediyorum.
MUSTAFA
ELİTAŞ (Kayseri) – Sayın Başkan, lütfen işleme devam eder misiniz.
BÜLENT
TURAN (Çanakkale) – Sayın Başkan, beğenmiyorsa “rt” yapmasın.
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447) (Devam)
BAŞKAN
– Şimdi 16’ncı maddeyi okutuyorum.
ÖZGÜR
ÖZEL (Manisa) – Şimdi başlıyorsunuz. Söyleyin, şimdi “tweet” atsınlar, şimdi.
Düzeltin.
BAŞKAN
– Peki.
MADDE 16 -
2709 sayılı Kanunun;
A) 8 inci maddesinde yer alan “ve Bakanlar Kurulu”; 15 inci maddesinin
birinci fıkrasında, 17 nci maddesinin dördüncü fıkrasında ve 19 uncu maddesinin
beşinci fıkrasında yer alan “, sıkıyönetim”; 88 inci maddesinin birinci fıkrasında
yer alan “Bakanlar Kurulu ve”, ikinci fıkrasında yer alan “tasarı ve”; 93 üncü
maddesinin ikinci fıkrasında yer alan “, doğrudan doğruya veya Bakanlar
Kurulunun istemi üzerine,”; 125 inci maddesinin ikinci fıkrasında yer alan
“Cumhurbaşkanının tek başına yapacağı işlemler ile Yüksek Askerî Şuranın
kararları yargı denetimi dışındadır. Ancak,” ve altıncı fıkrasında yer alan
“sıkıyönetim,”; 148 inci maddesinin birinci fıkrasında yer alan “,
sıkıyönetim”, altıncı fıkrasında yer alan “, Askerî Yargıtay, Askerî Yüksek
İdare Mahkemesi” ve “Yüksek”, yedinci fıkrasında yer alan “ile Jandarma Genel
Komutanı”; 153 üncü maddesinin dördüncü fıkrasında yer alan “tasarı veya”; 154
üncü maddesinin ikinci fıkrasında yer alan “Yüksek”; 155 inci maddesinin ikinci
fıkrasında yer alan “Başbakan ve Bakanlar Kurulunca gönderilen kanun
tasarıları,” ve “tüzük tasarılarını incelemek,”, üçüncü fıkrasında yer alan
“Yüksek” ibareleri madde metinlerinden çıkarılmıştır.
B) 73 üncü maddesinin dördüncü fıkrasında yer alan “Bakanlar Kuruluna”
ibaresi “Cumhurbaşkanına”; 78 inci maddesinin başlığı “D. Seçimlerin geriye
bırakılması ve ara seçimler”; 117 nci maddesinin ikinci fıkrasında yer alan
“Bakanlar Kurulu” ibaresi “Cumhurbaşkanı”; 118 inci maddesinin birinci
fıkrasında yer alan “Başbakan, Genelkurmay Başkanı, Başbakan yardımcıları,”
ibaresi “Cumhurbaşkanı yardımcıları,”, “Kara, Deniz ve Hava Kuvvetleri
Komutanları ve Jandarma Genel Komutanından” ibaresi “Genelkurmay Başkanı, Kara,
Deniz ve Hava kuvvetleri komutanlarından”, üçüncü fıkrasında yer alan “Bakanlar
Kuruluna” ibaresi “Cumhurbaşkanına”, “Bakanlar Kurulunca” ibaresi
“Cumhurbaşkanınca”, dördüncü fıkrasında yer alan “Başbakan” ibaresi
“Cumhurbaşkanı yardımcıları”, beşinci fıkrasında yer alan “Başbakanın” ibaresi
“Cumhurbaşkanı yardımcısının”, altıncı fıkrasında yer alan “kanunla” ibaresi
“Cumhurbaşkanlığı kararnamesiyle”; 123 üncü maddesinin üçüncü fıkrasında yer
alan “ancak kanunla veya kanunun açıkça verdiği yetkiye dayanılarak” ibaresi
“kanunla veya Cumhurbaşkanlığı kararnamesiyle”; 124 üncü maddesinin birinci
fıkrasında yer alan “Başbakanlık” ibaresi “Cumhurbaşkanı” ve “tüzüklerin”
ibaresi “Cumhurbaşkanlığı kararnamelerinin”; 127 nci maddesinin altıncı
fıkrasında yer alan “Bakanlar Kurulunun” ibaresi “Cumhurbaşkanının”; 131 inci
maddesinin ikinci fıkrasında yer alan “ve Bakanlar Kurulunca” ibaresi
“tarafından”; 134 üncü maddesinin birinci fıkrasında yer alan “Başbakanlığa”
ibaresi “Cumhurbaşkanının görevlendireceği bakana”; 137 nci maddesinin birinci
fıkrasında yer alan “tüzük” ibaresi “Cumhurbaşkanlığı kararnamesi”; 148 inci
maddesinin birinci fıkrasında yer alan “kanun hükmünde kararnamelerin”
ibareleri “Cumhurbaşkanlığı kararnamelerinin”, altıncı fıkrasında yer alan
“Bakanlar Kurulu üyelerini” ibaresi “Cumhurbaşkanı yardımcılarını, bakanları,”;
149 uncu maddesinin birinci fıkrasında yer alan “oniki” ibaresi “on”; 150 nci
maddesinde yer alan “kanun hükmündeki kararnamelerin” ibaresi “Cumhurbaşkanlığı
kararnamelerinin” ve “iktidar ve anamuhalefet partisi Meclis grupları ile Türkiye
Büyük Millet Meclisi” ibaresi “Türkiye Büyük Millet Meclisinde en fazla üyeye
sahip iki siyasi parti grubuna ve”; 151 inci maddesi ile 153 üncü maddesinin
üçüncü fıkrasında yer alan “kanun hükmünde kararname” ibareleri
“Cumhurbaşkanlığı kararnamesi”; 152 nci maddesinin birinci fıkrası ile 153 üncü
maddesinin ikinci fıkrasında yer alan “kanun hükmünde kararnamenin” ibareleri
“Cumhurbaşkanlığı kararnamesinin”; 158 inci maddesinin birinci fıkrasında yer
alan “adli, idari ve askeri” ibaresi “adli ve idari”; 166 ncı maddesinin
dördüncü fıkrasında yer alan “hükümete” ibaresi “Cumhurbaşkanına”; 167 nci
maddesinin ikinci fıkrasında yer alan “Bakanlar Kuruluna” ibaresi
“Cumhurbaşkanına” şeklinde değiştirilmiştir. 
C) 89 uncu maddesinin üçüncü fıkrasında yer alan “geri gönderilen
kanunu” ibaresinden sonra gelmek üzere “üye tamsayısının salt çoğunluğuyla” ve
“117 nci” maddesinin üçüncü fıkrasının başına “Cumhurbaşkanınca atanan”
ibareleri eklenmiştir.
Ç) 108 inci maddesinin birinci fıkrasına “inceleme,” ibaresinden önce
gelmek üzere “idari soruşturma,” ibaresi eklenmiş; ikinci fıkrasında yer alan
“Silahlı Kuvvetler ve” ibaresi madde metninden çıkarılmış; üçüncü fıkrasında
yer alan “üyeleri ve üyeleri içinden Başkanı, kanunda belirlenen nitelikteki
kişiler arasından,” ibaresi “Başkan ve üyeleri,” şeklinde ve dördüncü
fıkrasında yer alan “kanunla” ibaresi “Cumhurbaşkanlığı kararnamesiyle”
şeklinde değiştirilmiştir.
D) 146 ncı maddesinin birinci fıkrasında yer alan “onyedi” ibaresi
“onbeş” şeklinde değiştirilmiş, üçüncü fıkrasında yer alan “, bir üyeyi Askerî
Yargıtay, bir üyeyi Askerî Yüksek İdare Mahkemesi” ibaresi ile dördüncü
fıkrasında yer alan “, Askerî Yargıtay, Askerî Yüksek İdare Mahkemesi”
ibareleri madde metninden çıkarılmıştır.
E) 82 nci maddesinin ikinci fıkrasının ikinci cümlesi, 96 ncı maddesinin
ikinci fıkrası, 117 nci maddesinin dördüncü ve beşinci fıkraları, 127 nci
maddesinin üçüncü fıkrasının ikinci cümlesi, 150 nci maddesinin birinci
fıkrasının son cümlesi ile 91, 99, 100, 102, 107, 109, 110, 111, 112, 113, 114,
115, 120, 121, 122, 145, 156, 157, 162, 163 ve 164 üncü maddeleri yürürlükten
kaldırılmıştır.
ENGİN
ALTAY (İstanbul) – Pek kısa bir meramım var Sayın Başkanım.
BAŞKAN
– Buyurun efendim -Teşekkür ediyorum nezaketiniz için- 60’a göre söz veriyorum
bir dakika.
IV.- AÇIKLAMALAR (Devam)
62.- İstanbul Milletvekili Engin Altay’ın, bütün milletvekillerinin,
oturumu yöneten Meclis Başkan Vekillerinin uygulama birliği içinde
olmamalarıyla ilgili bir rahatsızlığı olduğuna ilişkin açıklaması
ENGİN
ALTAY (İstanbul) – Teşekkür ederim.
Sayın
Başkanım, bundan sonra çalışmaların da hızlı yol alması bakımından... 
Şimdi,
Genel Kurulda, iktidar partisi dâhil bizim, bütün milletvekillerinin oturumu
yöneten Meclis başkan vekillerinin uygulama birliği içinde olmamalarıyla ilgili
bir rahatsızlığımız var. Zira, 17’nci maddede, bundan sonraki 17’nci maddede de
benzer bir sıkıntı yaşanacak gibi görülüyor. Sizin bu 16’ncı maddede açılan
usul tartışmasındaki tutumunuz diğer grup başkan vekillerinden farklı.
BAŞKAN
– Meclis başkan vekillerinden...
ENGİN
ALTAY (İstanbul) – Pardon, özür dilerim.
Diğer
Meclis başkan vekillerinin tutumu ile sizinki farklı, bunu ben anlayamıyorum.
Yani, ya siz çok iyi biliyorsunuz, diğerleri bilmiyor ya diğerleri…
BAŞKAN
– Estağfurullah, bütün Meclis başkan vekilleri de çok iyi bilir. 
ENGİN
ALTAY (İstanbul) – Ama niye tutum farklı? Değil de ben mi öyle görüyorum? 
Tutumunuzdaki
bu farklılığı Allah var, bütün partili milletvekilleri konuşuyoruz, Meclis
başkan vekillerinin uygulama birliği… Ben, bunu yeni söylemiyorum, ben, bunu
açın bakın, beş sene önce de bu Mecliste söyledim. Bu Meclis başkan
vekillerinin uygulama birliğini sağlamaması yüzünden Meclisin zamanı boşa
geçiyor Sayın Başkan. 
BAŞKAN
– Sayın Altay, teşekkür ediyorum. 
ENGİN
ALTAY (İstanbul) – Ama, bu konuda yani… Diğer başkan vekilleriyle tutumunuz
aynı mı?
BAŞKAN
– Siz bitirin ben söyleyeceğim. 
ENGİN
ALTAY (İstanbul) – Evet, sorum bu. Oturumu yöneten diğer Türkiye Büyük Millet
Meclisi başkan vekilleriyle bu kabîl uygulamalarda sizin tutumunuz aynı mı,
değil mi; bunu merak ediyorum. 
BAŞKAN
– Teşekkür ediyorum. 
Sayın
grup başkan vekillerinin tutumları birbirinden farklılık arz ediyor, ben de onu
görüyorum buradan aynı şekilde. 
MEHMET
BEKAROĞLU (İstanbul) – Sayın Başkan… Başkanım…
BAŞKAN
– Şimdi, Sayın Altay, hepimiz mümkün mertebe bu İç Tüzük’e bağlı olarak hareket
etmek durumundayız. Birtakım ihtilaflı konulara ilişkin olarak da aramızda bir
mutabakat metni var, bunu da uygulamaya çalışıyoruz, bazen… Aslında, bunu
uygularsak size bu kadar söz vermememiz lazım, çok net söylüyorum. Bunu bu
açıdan biraz aşıyoruz, kendi aleyhimize, sizin lehinize bunu yapıyoruz; bunu
çok net söylüyorum, siz de biliyorsunuz. Kaldı ki işte bu tutum birliğini
oluşturmak açısından dikkat ederseniz Genel Kurulun da rızasını arıyoruz bazı
durumlarda çünkü ihtilaflı konular var; doğru, haklısınız. Ama, hiçbir Meclis
başkan vekilimiz İç Tüzük’ü aşarak başka bir yola tevessül etmez bizler de
dâhil olmak üzere, hepsi de bu noktada gerçekten konusunda yetkin olan arkadaşlarımız.
Biz de bunu yapmaya çalışıyoruz. Zaman zaman çatıştığımız anlar olabilir,
tartıştığımız anlar olabilir ama bizim muradımız bu Parlamentoyu verimli bir
şekilde çalıştırmak…
ENGİN
ALTAY (İstanbul) – O ayrı. 
BAŞKAN
– …hep birlikte çalıştırmak, bu İç Tüzük’ü aşmadan, İç Tüzük’ün size vermiş
olduğu yetkileri de mümkün mertebe sizin lehinize kullanmak ama bunun sizler
tarafından da istismar edilmemesini de sağlamak. Dolayısıyla, böyle bir ihtilaf
olduğunu ben çok düşünmüyorum, bütün arkadaşlarımız da aşağı yukarı benzer
uygulamalarda bulunmaya çalışıyoruz. 
ENGİN
ALTAY (İstanbul) – Aynı yani…
BAŞKAN
– Farklı uygulamalarımız zaman zaman olabilir İç Tüzük’ün elverdiği ölçülerde. 
Ben
tekrar hassasiyetiniz için teşekkür ediyorum. Burada, Meclis Başkan Vekili,
grup başkan vekilleri hep birlikte bu işi yöneteceğiz. 
MEHMET
BEKAROĞLU (İstanbul) – Sayın Başkan… Sayın Başkan…
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447) (Devam)
BAŞKAN
– Halkların Demokratik Partisi Grubu adına ilk söz, Iğdır Milletvekili Mehmet
Emin Adıyaman’a aittir. 
Buyurun
Sayın Adıyaman. (HDP sıralarından alkışlar) 
HDP
GRUBU ADINA MEHMET EMİN ADIYAMAN (Iğdır) – Sayın Başkan, değerli
milletvekilleri; Anayasa Değişiklik Teklifi’nin 16’ncı maddesi hakkında
grubumuz adına söz almış bulunmaktayım. Hepinizi saygıyla selamlıyorum.
Değerli
milletvekilleri, öncelikle Anayasa gibi önemli bir teklifi görüşürken
Anayasa’da aranan iki önemli husus var. Çağdaş anayasalarda esasında toplumsal
konsensüs aranır; birincisi bu. İkincisi ise, anayasa hazırlama sürecinde
halkın iradesinin tam olarak Meclise yansıması gerekir. Oysa şu anda 16’ncı
maddesini görüşmekte olduğumuz teklifte -geldiğimiz son 2 maddesinde- bugüne
kadar bu Meclisin iradesi tam olarak teşekkül etmemiştir. Bu Meclisin iradesi
sakattır, topaldır bu Meclis çünkü bu Meclisin üyesi olan ve öncelikle bütün
Türkiye'nin milletvekili olan ama esasında da kendi yörelerinden aday olup
seçilen 2 eş başkanımız dâhil 11 milletvekilimiz bu Mecliste bulunmamaktadır.
Dolayısıyla, bu Meclisin 550 milletvekillinden teşekkül etmesi gereken Türkiye
halkının tüm iradesi bu Mecliste maalesef teşekkül etmemektedir. Bu anlamda
Meclisin iradesi hukuken de vicdanen de eksik ve sakattır. 
Değerli
milletvekilleri, toplumsal konsensüsle hazırlanması gereken anayasalar, aslında
çağımızın gereklerine de uygun, demokratik, özgürlükçü, eşitlikçi ve kuvvetler
ayrılığını esas alan değişiklik olması gerekiyor. 1982 Anayasası’nın tüm
esasları, ruhu ve felsefesi yerli yerinde dururken Anayasa’nın sadece yönetim
şekline ilişkin maddelerini değiştirmekle, yönetim şeklini değiştirmekle, biz,
82 darbe anayasasını demokratik, meşru, özgürlükçü bir anayasa olarak ifade
edemeyiz. Esasen değişen tek şey yönetim biçimi. Yönetim biçimi olarak da
maalesef, demokratik, çağdaş yöntemler olan halkın farklı kesimlerinin, farklı
inançların, farklı etnik yapıların karar süreçlerinde, temsiliyet süreçlerinde
yer almadığı, iradenin ve yetkinin tek elde toplandığı bir yönetim biçimini
inşa ediyoruz. 
Değerli
arkadaşlar, bu Meclisi kuran ve bu ülkeyi kuran 1921 Anayasası tekçi, tek
mezhep, tek etnik esas üzerinden kurulmadı. O Meclis hem Kurtuluş Savaşı’nı
veren Meclistir hem bu devleti kuran bir Meclistir. O Meclisin esası,
ademimerkeziyetçiliğe yani demokratik bir anayasa ama aynı zamanda bu ülkede doksan
yıldır çatışmaların ve bu ülkenin kronik sorunu hâline gelen Kürt sorununun da
çözümünü öneren bir anayasaydı. Ama o Anayasa, maalesef 1924 Anayasası’yla
mevzuattan kaldırılınca 24 Anayasası’nın sonucu olarak, bildiğiniz gibi Şeyh
Sait, Ağrı, Dersim başkaldırıları; 1960 Anayasası, 49’lar olayı, 483 Kürt
kanaat önderinin Sivas’a sürgünü, Türkiye İşçi Partisinin kapatılması ve
1970’li yıllarda gördüğümüz süreci yaşattı. 1980 Anayasası’nın yine tekçi ve
inkârcı anlayışı kırk yıldır Türkiye’de savaş hâlini yaşatan PKK ve ülkedeki
antidemokratik süreçleri yaşattı. Bu tekçi anlayış sadece bunu yaşatmadı hem
Kürtlere hem Türklere hem diğer halklara büyük acılar yaşattı. Dolayısıyla,
değerli arkadaşlar, bu son bir buçuk yıl içinde yaşadığımız Cizre, Silopi, Şırnak,
İdil, Nusaybin şehir yıkımları da 1982 Anayasası’nın bu tekçi, inkârcı
zihniyetinin ürünüdür. Kürt sorununun doksan yıllık problemini -aslında bizim
açımızdan tarihsel bir fırsat- çözebiliriz. 
Değerli
arkadaşlar, bir anayasa değişikliği yapıyoruz. Doksan yıldır kronik sorun
hâline gelen Kürt sorunu, Alevi sorunu gibi ülkemizin temel sorunları açısından
bizim için tarihî bir fırsattır. Eğer biz bu tarihî fırsatı demokratik, çağdaş,
çoğulcu bir anayasayla çözemezsek doksan yıldır tekçi anlayış üzerinden sürekli
bir biçimde problem üreten anayasalarla birlikte bu yeni anayasal düzenleme de
belki bir doksan yıl daha, daha derin, daha çetin problemler üretecektir. Bu
anlayış, bu inkârcı politika sadece ülke içinde çatışma, ayrıştırma üretmiyor
ama aynı zamanda, dış politikada da Türkiye’nin tıkanmasına, manevra
alanlarının daralmasına, son dört yıl içinde Suriye ve Irak’a ilişkin
politikalarda görüldüğü üzere salt Kürt fobisi üzerinden dış politikanın
yürütülmeye çalışılması siyaset alanının da, dış siyaset alanının da
daralmasına yol açmaktadır. 
Değerli
milletvekilleri, bu anayasa bu Meclisten çoğunlukla geçse bile ve yine
referandumda yüzde 50’den fazla bir oy alsa bile bu anayasa, demokratik bir
anayasa olmayacaktır, bu anayasa olsa olsa çoğunluğun azınlık üzerindeki
tahakküm anayasası olacaktır; zira her çoğunluğa dayanan anayasa demokratik,
meşru ve özgürlükçü değildir. Dolayısıyla, çoğunluğa dayalı bir kabul
gerçekleşse bile azınlığın çoğunluktan talepleri, çoğunluğun sürekli bir
biçimde iktidarı devam ettirmesi, ülkede ancak darbeler sürecini, ancak
çatışmalar sürecini, ancak kutuplaşmaların daha derinleşmesine neden olacak
süreçleri yaratır. 
Değerli
milletvekilleri, belki hâlâ fırsatımız vardır, hâlâ zamanımız vardır. Tıpkı
bize benzer, bizimle benzer ülkeler demokratik, çağdaş anayasalarla bu tür
inançsal ve etnik sorunlarını nasıl çözmüşlerse bizim de sorunlarımızı çağdaş
bir anayasayla… Yetkilerin tek elde değil, yetkilerin yerelle paylaşıldığı,
yetkilerin halkla paylaşıldığı, demokratik, çoğulcu bir anayasayı yapma
şansımız hâlâ vardır. Eğer biz bu şansı kaçırırsak tarih karşısında ve gelecek
nesiller karşısında bizim sorumluluklarımız, vereceğimiz hesap çok derin olur.
Bakın,
gelişmiş tüm ülkeler sorunlarını kendi anayasalarıyla çözmüşler. Anayasaları
demokratik mi değil mi bir yana ama en azından inanç ve etnik temele dayalı
sorunlarını çözebilmişler. Çarlık Rusya’sı, bildiğiniz gibi halklar
hapishanesiydi; Sovyet Devrimi’nden sonra halkların kendi kaderlerini birlik
içinde tayin etme hakkı ve daha sonra Rus Federasyonu’yla birlikte federal
sistemle sorununu çözebilmiş ve bugün dünyanın ileri ülkelerinden biri. 
Amerika
Birleşik Devletleri, İngiliz etnik unsuruna dayalı Amerikan ulusunu
yaratmamıştır. İngilizler, İspanyollar, Fransızlar, Portekizlilerden oluşan,
Amerikan coğrafyasına dayanan bir ulus kavramını yaratmış ve bugün dünyanın
süper gücü ama bir de aksi var. Saddam örneği, Beşar Esad örneği vardır. Baas
milliyetçiliğinin hem mezhep temelindeki inkârı hem etnik temeldeki inkârı hem
Irak’ı parçaladı hem Suriye’yi beş yıllık savaşa sürüklemiştir. Bütün bu
deneyimleri göz önünde bulundurarak bizim de hâlâ fırsat kaçmadan bu Anayasa
taslağını geri çekip konsensüsle demokratik, çoğulcu ve özgürlükçü bir anayasa
yapma şansımız vardır diyorum.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ediyorum Sayın Adıyaman.
Sayın
Hamzaçebi, yeni fark ettim, az önce fark ettim, sisteme girmişsiniz.
Buyurun,
size söz veriyorum.
IV.- AÇIKLAMALAR (Devam)
63.- İstanbul Milletvekili Mehmet Akif Hamzaçebi’nin, Oturum Başkanı
TBMM Başkan Vekili Ahmet Aydın’ın bazı ifadelerine ilişkin açıklaması
MEHMET
AKİF HAMZAÇEBİ (İstanbul) – Teşekkür ederim Sayın Başkan.
Sayın
Başkan, değerli milletvekilleri; sizlerin de bildiği gibi, Meclis başkan vekilleri
görüşülmekte olan tasarıyla ilgili olarak herhangi bir tartışmaya katılamazlar,
görüş de açıklayamazlar. Bunu söz almamın gerekçesini ifade etmek için
söylüyorum. 
Biraz
önce Sayın Başkan, görüşülmekte olan teklifin 16’ncı maddesiyle ilgili bir açıklama
yaptı. Şüphesiz ki Sayın Başkan, birleşimi yöneten Meclis başkan vekilleri
teknik açıklamaları yaparken Divanda bulunan Kanunlar ve Kararlar Başkanlığı
personelinin kendilerine vermiş olduğu bilgiden yararlanırlar ve çok acil
anlarda bir inceleme imkânı da bulunamaz ve bu bilgi Genel Kurula sunulur.
Ancak, sanıyorum, Sayın Başkana sunulan bilgi yeterli değil. Şöyle ki Sayın
Başkan, doğru bir açıklama yaptı. Şöyle bir açıklama var Sayın Başkanın
açıklamasında, tutanaklardan aldım bunu: “Bir çerçeve madde içerisinde birden
fazla maddede değişiklik öngören bent ve fıkraların bir kanunun farklı
maddeleri arasında terim birliği sağlamayı amaçlaması, bir kanuna ekli bir
tablo, cetvel veya tarifenin farklı bölümlerinde değişiklik öngörmesi, aynı
amaçla mevzuattaki bazı hükümlerin değiştirilmesi ve yürürlükten kaldırılması
durumlarında bu bent ve fıkralar tek bir madde olarak işlem görmektedir.” Bu
açıklama son derece doğru bir açıklamadır. Ancak söz konusu 16’ncı maddenin (A)
fıkrası ile (B) fıkrasından bir örnek vermek istiyorum. (A) fıkrasında
Anayasa’nın 148’inci maddesinde yer alan sıkıyönetim, Askerî Yargıtay ve Askerî
Yüksek İdare Mahkemeleri yürürlükten kaldırılırken Anayasa’nın yine 148’inci
maddesinde, (B) fıkrasında, bundan daha farklı bir değişiklik yapılmaktadır.
(B) fıkrasındaki değişiklik de 148’inci maddede yer alan “kanun hükmünde
kararnamelerin” ibaresinin “Cumhurbaşkanlığı kararnamesi” olarak değiştirilmesi
yönündedir. Teklifi hazırlayanlar da 148’inci maddedeki bu değişikliklerin
mahiyet farkı olduğunu gözeterek birisini (A) fıkrasına koymuş, birisini (B)
fıkrasına koymuş. (B) fıkrasındaki değişiklik Cumhurbaşkanlığı kararnamelerine
yasa gücü kazandırmaya yöneliktir, mahiyet olarak (A)’dan farklıdır. Yani Sayın
Başkan, bu açıklamadaki duruma bu uymamaktadır. Bunu şu amaçla açıklıyorum:
Bütün Meclis başkan vekillerinin uygulaması aynı yöndedir gibi bir açıklamanız
oldu -sanıyorum, yeterli bir bilgi ulaşmadı Sayın Meclis Başkan Vekilimize-
farklı uygulamalar son derece fazladır.
Teşekkür
ediyorum, bilgilerinize sunuyorum. 
BAŞKAN
– Teşekkür ediyorum. 
Evet,
İç Tüzük içerisinde kalmak kaydıyla farklı uygulamaların da zaman zaman
olabildiğini söyledim. 
Sayın
milletvekilleri, bir de Sayın Bekaroğlu’na söz vereceğimi ifade etmiştim 60’a
göre. 
Buyurun
Sayın Bekaroğlu. 
64.- İstanbul Milletvekili Mehmet Bekaroğlu’nun, Genel Kurul
çalışmalarının bu kadar uzun süre devam ettirilmesinin insanın bedensel, ruhsal
ve zihinsel kapasitesine aykırı olduğuna ilişkin açıklaması
MEHMET
BEKAROĞLU (İstanbul) – Sayın Başkan, bir hekim ve psikiyatri uzmanı olarak
konuşuyorum. 
ERKAN
AKÇAY (Manisa) – Bir hekim ve psikiyatri uzmanı olarak konuşamazsın, burada
milletvekili olarak konuşursun; yazın tutanaklara. 
MEHMET
BEKAROĞLU (İstanbul) – Bu yaptığımız iş, şu andaki çalışmamız insan tabiatına,
insanın bedensel, ruhsal, zihinsel kapasitesine aykırıdır. Üç şekilde ciddi
sakınca var. Bir, arkadaşlarımızın bedensel sağlığı; iki, ruhsal sağlığı.
Nitekim gerginlikler ve kavgalar oluyor. Ben burada, daha evvel, böyle bir durumda
bir arkadaşımızın, Allah rahmet eylesin, Urfa Milletvekili Şıhanlıoğlu’nun
enfarktüsten öldüğünü biliyorum.
Üçüncüsü
de, yaptığımız işin sıhhati açısından ciddi bir şekilde sakıncalıdır. Bu
yaptığınızdan sorumlusunuz, herhangi bir durumda siz sorumlusunuz Sayın
Başkanım. Bu bir zülümdür. Şu andaki çalışmaları kapatın, bunu derhâl durdurun.
On dört saat bir insan çalışamaz Sayın Başkanım, böyle bir şey yok. (CHP
sıralarından alkışlar) 
BAŞKAN
– Teşekkür ediyorum Sayın Bekaroğlu.
Bizim
yapabileceğimiz bir durum söz konusu değil. Daha önce Genel Kurulun aldığı
karar üzerine çalışma süreleri ayarlanmış ve biz de bu süreye riayet etmek
zorundayız.
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447) (Devam)
BAŞKAN
– Cumhuriyet Halk Partisi Grubu adına İzmir Milletvekili Sayın Zekeriya
Temizel.
Buyurun
Sayın Temizel. (CHP sıralarından alkışlar) 
CHP
GRUBU ADINA ZEKERİYA TEMİZEL (İzmir) – Teşekkür ederim Sayın Başkan.
Sayın
Başkan, değerli milletvekilleri; üzerinde konuşacağım sıra sayısı 447 olan
Kanun Teklifi’nin 16’ncı maddesini biraz önce Divan kâtibi arkadaşımız okudu.
Tam dokuz dakika sürdü. Maddenin okunması dokuz dakikaydı ve ben burada dokuz
dakikada okunan bu maddenin üzerinde on dakikada her fıkra için tek tek
eleştirilerimi ya da katkılarımı sunacağım. Burada bir mantık yoktur. Burada
kanun görüşmesi yapıyoruz demek, hele Anayasa görüşmesi yapıyoruz demek tam bir
aldatmacadır. Bunların hepsi tutanaklara geçiyor. Tarihe not düşüyorsunuz. Bu
kadar kargacık burgacık, bu kadar kötü bir notu düşmek bize hiçbir yarar
sağlamayacak.
Değerli
arkadaşlar -Sayın Başkan da biraz önce belirtti- kanunların görüşülmesi ile
Anayasa değişikliklerinin görüşülmesi kesin olarak aynı nitelikte değildir.
148’inci madde bunu net olarak söylüyor. Bir tanesinde sadece son oylamanın yani
kanunların görüşülmesinde son oylamanın çoğunlukla yapılıp yapılmadığına,
Anayasa değişikliklerinde ise teklif ve oylama çoğunluğuna, bir de ivedilik
kararına -burada söz konusu değil- uyulup uyulmadığına bakılıyor. Anayasa
Mahkemesinin şekil yönünden denetimi bunlarla sınırlandırılmış gözüküyor. Peki,
ikisinin arasında ne fark var? İkisinin arasında mutlaka bir fark var çünkü
özel olarak söylemiş. 
Bu
Meclis “oylama çoğunluğu” kavramını ne yazık ki doğru dürüst kullanmadı, daha
doğrusu şimdiye kadar tartışma gereği de olmadı. Bu Mecliste 1982 Anayasası
üzerinde, bildiğim kadarıyla, 18 defa yasa değişikliği yapıldı, 18 defa değişik
maddeleri değiştirildi. Her maddesi de, ibare çıkarılması ve ibare eklenmesi
gibi bazen tek kelime bazen üç kelime, kesinlikle bir madde olarak görüşüldü.
İşte, Anayasa’nın 148’inci maddesindeki bu “oylama çoğunluğu” kavramı bunu
ifade ediyor. Anayasa’dan çıkarılan her kelime gerçek anlamıyla bir uygulamayı
değiştiriyor. Burada “kanun” yerine, “kanun hükmündeki kararname” demek sıradan
iki kelimenin değişmesi demek değildir. “Kanun” yerine “Cumhurbaşkanlığı
kararnamesi” ikame edilmiştir. Hayır, kanun devam ediyor. Eğer “kanun” yerine
tamamen “kararname” ikame edildiyse zaten bu Meclis bitti, yok böyle bir şey.
Bu Meclisin kanun yapma yetkisini yani hâkimiyetin millete ait olması olgusunu
bu iki ibarenin değişikliği şeklinde algılarsanız ortadan kaldırırsınız. Burada
çok büyük bir hata yapıyorsunuz. Böyle bir olay yok. Her madde teker teker,
hatta kaldırılan madde bile, “Acaba onun içerisinde atladığımız ve kaldırıldığı
için başka maddelere yeteri kadar yansıtılamamış herhangi bir uygulama var mı?”
diye burada ayrıca incelenmek zorundadır. Bunun başka bir çaresi yoktur değerli
arkadaşlar.
Bir
madde getiriyorsunuz, 6 tane fıkra, 60 tane madde. Peki, değerli arkadaşlar, bu
kanunun 1, 2 ve 3’üncü maddelerinde de teker kelimeyle ifade değişikliği
yapıyorsunuz, tek kelimeyle ibare değişikliği var, tek kelimeyle ibare
değişikliği var, maddeleri açıp bakın. Bu üçü madde olarak görüşüldü. Tek
kelime ibare değişikliği olan bu kanunun 1’inci, 2’nci maddesi –“ve”yi kelime
olarak saymıyorum- kesin olarak ayrı madde olarak görüşüldü. Onun yerine
içeriğini olduğu gibi değiştirdiğiniz, Devlet Denetleme Kurulunun işlevini
değiştirip de askerlerle, orduyla ilgili olarak hiyerarşik denetim yapma
yetkisine de yine aynı şekilde “ibare değişikliği” dediniz. Burada bu kadar
önemli bir değişiklik varsa bunu ortadan kaldıramazsınız.
Tüzük:
Anayasa’daki tüzük kavramını kaldırdınız, kaldırılan maddeler içerisinde.
Nereye konuldu, neye ikame edildi ve niye kaldırıldı? Değerli arkadaşlar, tüzük
niye kaldırıldı? Kanunlar hiyerarşisi içerisinde kanunlardan sonra özellikle
yönetmeliklere baz teşkil eden çok önemli bir dayanaktı. Özellikle Danıştayın
da görüşü alınmak suretiyle kanunlar nedeniyle idarede bir kaosun ortaya
çıkmasını önleyen bir uygulamaydı. Kaldırılabilir, kaldırılamaz demiyorum ama
bu “Şu madde kaldırılmıştır.” diye bir torbanın içerisine atılarak kaldırılmaz.
Attınız torbanın içerisine, tüzüğü kaldırdınız, olayınız bitti; bu olmaz, bu
gerçekten olmaz. Eğer Anayasa Mahkemesi “Ben sadece şekil açısından incelerim.”
diye kalkıp da bu olguyu bile atlar ise bu ülkede bir Anaysa Mahkemesi de yok
demektir. Böyle bir şey olmaz. Anayasa Mahkemesi yasaları 148’e göre şekil
yönünden incelemek üzere kendi yetkilerini sınırlandırmış, yasayla
sınırlandırılmış tabii ki. Sadece diyor ki: “Oylama çoğunluğuna bakarım.” “İyi,
oylama çoğunluğu varsa, her madde teker teker oylanıyorsa, bunu kabul ederim.”
diyor. Ama değerli arkadaşlar, bir de bu kanunla ilgili olarak bütün bir gün
boyunca, hatta günlerdir, neredeyse on altı günden beri tartıştığımız başka bir
olay daha var. Bu Anayasa’nın değiştirilmesi bile teklif edilemeyecek maddeleri
var. Bu maddelerin -yani cumhuriyet kavramının içi boş bir kavram, bir çerçeve
olmadığı gibi her birisinin içi dolu- siz bu maddelerin, burada
değiştirilmeyecek olan maddelerin başka maddelerde içini boşaltırsanız burada
Anayasa’nın değiştirilmeyecek maddelerine dokunmuş olursunuz. Peki, bu durumda
ne olur? “Bunlar değiştirilemez.” “Ee, değiştirdik kardeşim, değiştirdik.” “Bu
yetkiyi kullanamazsın.” “Kullanıyorum kardeşim.” Bu, hukuk değildir.
Anayasa’nın değiştirilemez maddeleriyle ilgili olarak herhangi bir şekilde bir
beyanda bulunulması hâli de veya bir düzenleme yapılması hâli de “yok”
hükmündedir, yoktur yani, öyle bir şey yapılmamıştır. “Yok” hükmünde olacak
kanun tasarısı bu Meclise geldiği zaman bunun ilk çarpacağı duvar Meclis
Başkanlığıdır. Meclis Başkanlığı buna bakar, inceler “Hayır, bu Anayasa’nın şu
maddelerini tartışmaya açıyor. Böyle bir olay olmaz.” der, iade eder. O duvarı
geçti. Komisyona gelir. Komisyonda yapılan tartışmalarda bunların dikkate
alınmaması söz konusu olmaz. Normal kanunların görüşmelerinde bile Anayasa’ya
aykırılık iddiasında bulunulduğu anda komisyon başkanı o iddiayı incelemek
zorundadır. 
Başka,
Anayasa’ya aykırılıkların ötesinde, bar bar bağırılıyor, 60 maddeyi tek bir
maddenin içerisinde değiştiremezsiniz. Şurada her bir maddenin hangi
değişiklikleri yaptığı ve bunun Meclisin bilgisinde olup olmadığı konusunu
gerçekten merak ediyorum. Keşke şurada bir saatlik bir zaman olsa da teker
teker her birisini anlatsak, “Değerli arkadaşlar, siz bunu değiştirdiniz ya,
bunun farkında mıyız biz? Biz, bunun değiştirilmesine bir anlam veremedik, siz
bir anlam verebiliyor muydunuz acaba?” dememiz gerekiyor. Biz, bir taraftan
idarenin bütün yetkilerini bir kişinin elinde toplarken aynı zamanda ona bir de
yasama yetkisi verdik, verdik, hangi maddelerde verdiğimiz de kesin olarak
belirli. Sonra, kendisini yargılayacak olan mahkemelere üye atama yetkisini de
verdik. Böylece cumhuriyetin sacayağının 3’ünü de kırdık, bu olay bitti. Peki,
bu koşullar altında bu kanun yok hükmünde değil de nedir? Yok hükmündeki olay
nasıl algılanır? Yani, Anayasa Mahkemesi kazara derse ki -asla dememesi
gerekiyor- “Yok kardeşim, ben yok hükmüne mok hükmüne bakmam. Benim bakacağım
bir tek şey vardır, o da oylama çoğunluğudur. Bu kanunda var o, onun için iptal
ederim ama diğerlerine hiç karışmam.” Böyle bir şey olur mu değerli arkadaşlar?
Böyle bir şey dediğini varsayın, Anayasa'nın dokunulmaz maddelerine dokunulmuş,
değiştirilmiş ama Anayasa Mahkemesi diyor ki “Ben yok hükmündeki olaylarla
ilgili bir yetkiye sahip değilim arkadaş, buna dokunamam.” Peki, kim dokunacak?
Bir emrivakiyle karşı karşıyasınız, olayı değiştiriyorsunuz, bitiyor zaten.
Kuvvetler ayrılığı ilkesinin temeli olan birimlerin başındaki insanlara kendi
yetkilerini artırma yetkisi veriyorsunuz. Kanun yapma yetkimiz elimizden
gidiyor. O nedenle, bu, Anayasa'ya aykırılığı belki de yok hükmü nedeniyle
tartışmaya bile gerek kalmayan bir tekliftir.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen bir dakikada. 
ZEKERİYA
TEMİZEL (Devamla) – Teşekkür ederim Sayın Başkanım.
O
nedenle, bu görüştüğümüz teklif, yok hükmü nedeniyle tartışmaya bile değer
olmayan bir tekliftir. Er geç geri dönecek, gelecek. İnşallah uygulama olanağı
bulmaz ama kazara uygulamaya kalkarsa da eğer yaratacağı kaosun altından bundan
sonra on yıl boyunca hiçbir idarenin kalkması da mümkün olmaz.
Değerli
arkadaşlar, burada ben konuşmamın tek bir sayfasını bile açmadan on dakikamı
tamamladım. Hâlbuki sizlere çok net bir şekilde hangi maddelerde hangi
değişiklikleri yaparak neler yaptığımızı, nelere izin verdiğimizi anlatmak
istiyordum, anlatamadım ve o maddeler gene görüşülmeden, gene konuşulmadan gene
oylanacak. 
Hepinize
saygılar sunuyorum. (CHP sıralarından alkışlar) 
BAŞKAN
– Teşekkür ediyorum Sayın Temizel.
Şahıslar
adına ilk söz İstanbul Milletvekili Mehmet Ali Pulcu’ya aittir.
Buyurun
Sayın Pulcu. (AK PARTİ sıralarından alkışlar) 
MEHMET
ALİ PULCU (İstanbul) – Sayın Başkan, değerli milletvekilleri; Anayasa
değişiklik teklifinin 16’ncı maddesi hakkında şahsım adına söz almış
bulunuyorum. Yüce Meclisi saygıyla selamlıyorum.
Bu
turlar 20 Aralık’ta başladı. Ben Anayasa Komisyonunun bir üyesi değilim fakat
Ankara’da olduğum süre içinde Komisyonun toplantılarına sıkça katıldım.
Huzurlarınızda Bülent Tezcan Beyefendi’ye teşekkür etmek isterim 20 Aralık günü
için. Uzunca bir sunum yaptı fakat son derece nazik, son derece dikkatli bir
üslupla ve yanlış anlaşılması muhtemel yerlerde dikkat çekerek “Dikkatinizi
çekerim, yaralamak için söylemiyorum, şahsı hedef almıyorum.” diye çok dikkatli
bir üslup kullandı. Ben de bu çalışmaların bu seviyede giderse çok faydalı
olacağına ilişkin bir kanaate sahip oldum, fakat bunu devam ettiremedik
maalesef. “Baki kalan bu kubbede hoş bir seda olacak mı?” derseniz bu
tartışmalarla, aklımızda kalan -söylemekten hicap ediyorum ama- kürsü yıkmak,
bacak ısırmak ve burun kırmak…(CHP sıralarından gürültüler) 
ÖZKAN
YALIM (Uşak) – Yok öyle bir şey, yok bacak ısırmak.
MUHARREM
İNCE (Yalova) – Yalan söylüyorsun!
CEYHUN
İRGİL (Bursa) – Yalan söylemek de yanlış.
MEHMET
ALİ PULCU (Devamla) – Görüntülere baktığımız zaman üzücü bu hepimize ilişkin
bir mesele…
BARIŞ
YARKADAŞ (İstanbul) – Isırılanı veterinere götürüp kontrol ettirelim.
Veterinere götürelim veterinere. Gelsin bakalım ısırma var mı?
MEHMET
ALİ PULCU (Devamla) – Sayın milletvekilleri, evet, bu üslubumuzu…
BARIŞ
YARKADAŞ (İstanbul) – Veterinere götürelim.
KEMALETTİN
YILMAZTEKİN (Şanlıurfa) – Sen mi ısırdın?
BAŞKAN
– Sayın Yarkadaş, lütfen…
MEHMET
ALİ PULCU (Devamla) – Arkadaşlar…
BAŞKAN
– Siz Genel Kurula hitap edin Sayın Pulcu.
MEHMET
ALİ PULCU (Devamla) – Maalesef, sözlerimi şöyle tamamlayayım…
BARIŞ
YARKADAŞ (İstanbul) – Baytara götürelim, baytara.
KEMALETTİN
YILMAZTEKİN (Şanlıurfa) – Sen mi ısırdın?
MEHMET
ALİ PULCU (Devamla) – Einstein’a diyorlar ki: “Efendim, çok uzun konuşuyorsunuz,
bu formüllerden anlamıyoruz, bize meramınızı anlayacağımız şekilde, kısaca
ifade eder misiniz?” Einstein talebin çok uygun olmadığını bilmesine rağmen bir
şey demek zorunda, diyor ki: “Bir şeyler kımıldıyor.” 
TAHSİN
TARHAN (Kocaeli) – Okudun mu, duydun mu?
MEHMET
ALİ PULCU (Devamla) – CHP’nin içinde kımıldayan, benim anlamlandıramadığım öyle
tuhaf bir şey var ki arkadaşlar, maalesef, bu ortaya çıktığı zaman bu gök kubbe
altında hoş bir seda bırakmıyorsunuz. Necdet Ünüvar Hocamız dedi ki: “Ben diş
hekimiyim, kafa atılan çok burun tedavi ettim, çok diş tedavi ettim. Bunların
acısı geçiyor ama milletin kalp kırıklığı geçmiyor.” Necdet Hoca dedi ki:
“Milletin kalbini öyle bir kırdınız ki yetmiş senedir iktidar olamıyorsunuz.”
(AK PARTİ sıralarından alkışlar, CHP sıralarından gürültüler)
AHMET
TUNCAY ÖZKAN (İzmir) – Cumhuriyet Halk Partisi hep iktidar…
MEHMET
ALİ PULCU (Devamla) – Vaktimiz çok kıymetli. Bir buçuk dakika sürem var fakat
fuzuli uzatmalarla karşı karşıya kaldığımız için süreyi hızlandırmak adına bu
bir buçuk dakikayı kullanmıyorum. 
AHMET
TUNCAY ÖZKAN (İzmir) – Kıbrıs’ı kim aldı, Kıbrıs’ı kim?
MEHMET
ALİ PULCU (Devamla) – Neticede teklif işin esas sahibine, millete gidecek,
millet karar verecek. Milletin verdiği karar başımız üstünedir. 
Meclisi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ediyorum.
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel. (AK PARTİ ve CHP sıraları arasında karşılıklı laf
atmalar)
ÖZGÜR
ÖZEL (Manisa) – Aslında…
TAHSİN
TARHAN (Kocaeli) – Hepimize hakaret etti, konuşmadı ki.
BAŞKAN
– Bir saniye sayın milletvekilleri, Sayın Grup Başkan Vekilinizi dinliyorum,
Sayın Özel’i dinliyorum.
ÖZGÜR
ÖZEL (Manisa) – Sayın Başkan…
AHMET
TUNCAY ÖZKAN (İzmir) – Kim iktidar olamadı, kim?
HİLMİ
BİLGİN (Sivas) – Oldunuz mu iktidar?
AHMET
TUNCAY ÖZKAN (İzmir) – Olduk tabii.
HİLMİ
BİLGİN (Sivas) – Nerede oldunuz?
AHMET
TUNCAY ÖZKAN (İzmir) – 1974, 1977…
HİLMİ
BİLGİN (Sivas) – Sen yeni doğmuştun o zaman.
BAŞKAN
– Sayın Özkan…
Sayın
milletvekilleri, lütfen…
ÖZGÜR
ÖZEL (Manisa) – Sayın Başkanım…
BAŞKAN
– Sayın Özel, ben dinledim, siz buyurun, iki dakika size…
ÖZGÜR
ÖZEL (Manisa) – Sayın Hüsnü Bozkurt…
BAŞKAN
– Sayın Bozkurt’a sataşmadan dolayı söz veriyorum, ben dinledim, siz yoktunuz.
Buyurun.
(CHP sıralarından alkışlar) 
VIII.- SATAŞMALARA İLİŞKİN KONUŞMALAR (Devam)
13.- Konya Milletvekili Mustafa Hüsnü Bozkurt’un, İstanbul Milletvekili
Mehmet Ali Pulcu’nun 447 sıra sayılı Anayasa Değişiklik Teklifi’nin 16’ncı
maddesi üzerinde şahsı adına yaptığı konuşması sırasında Cumhuriyet Halk
Partisine sataşması nedeniyle konuşması
MUSTAFA
HÜSNÜ BOZKURT (Konya) – Sayın Başkan, değerli milletvekili arkadaşlarım… (AK
PARTİ ve CHP sıraları arasında karşılıklı laf atmalar, gürültüler)
BAŞKAN
– Sayın milletvekilleri, bakın, sözcünüzü kürsüye çağırdım, hatip konuşuyor.
Sayın
Bozkurt, buyurun.
MUSTAFA
HÜSNÜ BOZKURT (Devamla) – Sayın Başkanım, teşekkür ediyorum.
Değerli
milletvekili arkadaşlarım, bir kulak burun boğaz uzmanı, kırk üç yıllık bir
hekim olarak, ayağının ısırıldığını iddia eden arkadaşımızın fotoğrafını
inceledim. Çok samimi söylüyorum, bakınız, bir şeyi arz etmeme izin verin;
ısırık da olsa, sıyrık da olsa epitelizasyon başlamış bir yaranın kırk sekiz
saat önceden olması şarttır. Dolayısıyla o fotoğraftaki bacak hangi
vatandaşınsa o yara buradaki olaydan en az kırk sekiz saat önce olmuştur,
samimi söylüyorum. (CHP sıralarından alkışlar) 
İSMAİL
TAMER (Kayseri) – Fotoğraftan anlayamazsın hocam, epitelizasyonu nasıl
anlayacaksın? 
MUSTAFA
HÜSNÜ BOZKURT (Devamla) – İzin verir misiniz?
Bakın,
sevgili arkadaşlar...
İSMAİL
TAMER (Kayseri) – Ben genel cerrahi uzmanıyım, böyle bir şey olmaz,
anlayamazsınız böyle bir şeyi.
BAŞKAN
– Arkadaşlar, lütfen…
MUSTAFA
HÜSNÜ BOZKURT (Devamla) – Ama buraya ben polemik için çıkmadım, istirham
ederim.
İSMAİL
TAMER (Kayseri) – Polemik yapıyorsunuz ama bu polemik, başka bir şey değil. 
BAŞKAN
– Meramını anlatıyor, katılırsınız, katılmazsınız. Lütfen arkadaşlar…
MUSTAFA
HÜSNÜ BOZKURT (Devamla) – Beyefendi, fotoğraftaki yaranın üzerinde kabuk var.
İSMAİL
TAMER (Kayseri) – Hiç kabuk falan değil, kırmızı…
MUSTAFA
HÜSNÜ BOZKURT (Devamla) – “Kabuk” dediğiniz epitelizasyondur. Epitelizasyonun
olabilmesi için…
İSMAİL
TAMER (Kayseri) – Kesinlikle epitelizasyon yok orada. 
MUSTAFA
HÜSNÜ BOZKURT (Devamla) – Beyefendi, oradaki kabuğun oluşabilmesi için belli
bir zaman gerekir. 
İSMAİL
TAMER (Kayseri) – “Kabuk yok ki olsun.” diyorum ben de size. 
MUSTAFA
HÜSNÜ BOZKURT (Devamla) – Kim demiş? Açın, fotoğrafa bakın. 
İSMAİL
TAMER (Kayseri) – Yok öyle bir şey, çarpıtıyorsun, yalan söylüyorsun.
MUSTAFA
HÜSNÜ BOZKURT (Devamla) – Neyse, sevgili arkadaşlar, bir başka şeyi daha
söyleyeyim izin verirseniz.
ALİM
TUNÇ (Uşak) – Biz gözümüzle gördük, gözümüzle gördük, sen fotoğraftan
görmüşsün. 
MUSTAFA
HÜSNÜ BOZKURT (Devamla) – O kalabalığın içinde, hepimiz buradaydık. O
kalabalığın içinde yerde sürünerek pantolon üzerinden bir ayağı, bir bacağı,
bir “tibia”yı ısırabilmek hiçbir insan ağzının yapacağı iş değildir.(x)
Çok
teşekkür ederim. (CHP sıralarından alkışlar) 
MEHMET
NACİ BOSTANCI (Amasya) – Sayın Başkanım…
BAŞKAN
– Buyurun Sayın Bostancı, yerinizden söz veriyorum.
IV.- AÇIKLAMALAR (Devam)
65.- Amasya Milletvekili Mehmet Naci Bostancı’nın, İstanbul Milletvekili
Mehmet Ali Pulcu’nun konuşmasının yanlış yorumlandığına ilişkin açıklaması
MEHMET
NACİ BOSTANCI (Amasya) – Sayın Başkanım, bizim konuşmacımız Sayın Pulcu…
(AK
PARTİ ve CHP sıralarından karşılıklı laf atmalar) 
BAŞKAN
– Sayın milletvekilleri, lütfen…
MEHMET
NACİ BOSTANCI (Amasya) – … son derece nezaketle -ben de buradan dinliyorum- bir
konuşma yaptı. Önce, Anayasa Komisyonunda Sayın Bülent Tezcan’ın konuşmasına
atıf yaptı, müzakerelerin böyle bir dille sürdürülmesi gerektiğinden bahsetti,
sonrasında, olaylardan bahsetti, “Bu hepimize ilişkin bir sorun.” dedi.
Sanıyorum, CHP Grubu işin bu kısmını çok dinleyemedi. Bu tür olayların uygun
olmadığını, asıl maksada hizmet etmediğini anlatmak istedi arkadaşımız ama ne
yazık ki yarım anlaşıldığı için, meramı tam olarak duyulmadığı için olabilir,
burada lüzumsuz gürültü doğdu. Sayın Pulcu hususen, herhangi bir şekilde “Siz
suçlusunuz.” tarzında anlaşılabilecek bir yorumu söz konusu değildi. “Baki kala
bu kubbede hoş bir seda” derken hep beraber yaptığımız bir işten bahsetti. Buna
dikkat etmek isterim, gerisi kamuoyunun bildiği tartışmalar.
Teşekkür
ediyorum.
BAŞKAN
– Teşekkür ediyorum.
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel Başkanı İzmir Milletvekili Binali Yıldırım
ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447) (Devam)
BAŞKAN
– Şahıslar adına ikinci ve son söz Manisa Milletvekili Erkan Akçay’a aittir. 
Buyurun
Sayın Akçay. (MHP sıralarından alkışlar) 
ERKAN
AKÇAY (Manisa) – Sayın Başkan, değerli milletvekilleri; hepinizi saygıyla
selamlıyorum.
Muhterem
heyetinizin bildiği üzere, Kocaeli Milletvekilimiz Sayın Saffet Sancaklı’nın
eşi muhterem Hülya Sancaklı hanımefendinin yaşamış olduğu üzücü kazayı hep
birlikte öğrendik. Öncelikle, Hülya Sancaklı hanımefendiye acil şifa
dileklerimizi sunuyoruz ve pek çok milletvekilimiz de şu saate kadar bu şifa
dileklerini ve üzüntülerini bildirdi. Konuyu yakinen takip ediyoruz. Şu an
itibarıyla orada bulunan arkadaşlarımızın ve Değerli Sağlık Bakanımızın verdiği
bilgilere göre, yine, ameliyatı tamamlanmış ve ameliyattan çıkmış, şu an yoğun
bakımda takibi devam ediyor ve tansiyonuna ilişkin problemin iyi olması için
bir gözlem ve umut içerisindeyiz. İyi dileklerimizi ve dualarımızı göndermekle
birlikte, bu saate kadar üzüntülerini ve şifa dileklerini ileten Sayın
Cumhurbaşkanımıza, Sayın Başbakana, Cumhuriyet Halk Partisi Sayın Genel
Başkanına, Türkiye Büyük Millet Meclisi başkan vekilimize ve Divana, konuyu
yakinen takip eden Sayın Sağlık Bakanımıza ve siz değerli milletvekillerimize,
Adalet ve Kalkınma Partisi Grubuna, CHP Grubuna ve HDP Grubuna teşekkür
ediyoruz, teşekkürlerimizi sunuyoruz.
Şu
hususu da Milliyetçi Hareket Partisi Grubu olarak ifade etmeyi de bir borç
biliyorum: Malumunuz, 15 Temmuzda Türkiye Büyük Millet Meclisinin çatısına
bombalar inerken dahi Meclisimiz açık kalmıştır ve çalışmasına bir şekilde
devam etmiştir. Hemen her gün maalesef şehitler verdiğimiz günlerdeyiz. 18
Şubatta hemen 300-400 metre mesafede bir canlı bomba patlatmak suretiyle 29
şehit verdiğimiz anda dahi -çok iyi hatırlıyorum, tartışmalar da olmuştu acaba
Meclis çalışmalarına ara versek mi, vermesek mi diye- büyük bir ittifakla bu
çalışmaların devam etmesi gerektiği görüşüne ve kanaatine varmıştık.
Dolayısıyla, bu vasatta görüşmelere ara vermeyi Milliyetçi Hareket Partisi
Grubu olarak doğru bulmuyoruz. Türkiye Büyük Millet Meclisinin faaliyetlerine
devam etmesi gerekir ve onun dışında devlet işlerinin de geri bırakılmaması
gerekir. 
Bu
düşüncelerle teşekkürlerimizle birlikte muhterem heyetinizi saygıyla
selamlıyorum. (MHP, AK PARTİ ve CHP sıralarından alkışlar) 
BAŞKAN
– Teşekkür ediyorum Sayın Akçay. 
Bir
kez daha bizler de geçmiş olsun diyoruz. Allah’tan acil şifalar diliyoruz. 
Sayın
milletvekilleri, şimdi soru-cevap işlemi gerçekleştireceğiz. 
Yalnız,
daha önce açılan usul tartışmasının oylamasından önce bir yoklama talebi olduğu
için soru için sisteme giren sayın milletvekillerinin isimleri silinmişti.
Tekrardan istirham ediyorum. Sırayla okuyorum soru giren sayın vekillerimizin
isimlerini: Sayın Tezcan, Sayın Bektaşoğlu, Sayın Yıldız, Sayın Aydın, Sayın
Tüm, Sayın Arslan, Sayın Gürer, Sayın Tarhan. Sırayla söz vereceğim beş dakika
içerisinde. 
ÖZGÜR
ÖZEL (Manisa) – Sayın Başkan, 60’a göre Sayın İlgezdi söz istiyor. 
BAŞKAN
– Soru-cevaba başlamadan önce Sayın İlgezdi’ye 60’a göre bir dakika süreyle söz
veriyorum. 
Buyurun.

IV.- AÇIKLAMALAR (Devam)
66.- İstanbul Milletvekili Gamze Akkuş İlgezdi’nin, Genel Kurulda
yaşandığı iddia edilen ısırılma olayına ilişkin açıklaması
GAMZE
AKKUŞ İLGEZDİ (İstanbul) - Teşekkür ederim Başkan. 
Biraz
önce açılan tartışma konusuyla ilgili bir diş hekimi, aynı zamanda on yıl
devlet hastanesinde çene cerrahi yapmış bir arkadaşınız olarak, gerçekten
bilgime saygı duyulmasını isteyerek –öncelikle, amacım sataşmak değil- bilgi
vermek istiyorum. 
Biraz
önce doktor beyin de söylediği gibi, evet, skatrizan dokunun oluşması kırk
sekiz saattir, orada kabuk vardır ama bunun dışında -sizde de diş hekimi olan
arkadaşlar var- diş izleri orada yok. Orada bir sıyrık yarası var. Kaldı ki
bilimsel olarak bir diş hekimi incelediğinde tablo budur ama bunun dışında,
buradaki arbedede bir insanın o bölgeden ısırılması için yerde gerçekten
ezilerek hastanelik olması da gerekir. 
Bunu
bilgilerinize sunuyorum
BAŞKAN
– Biz bu konuyu geçmiştik Sayın İlgezdi ama… Bu tartışmaları defalarca
geçmiştik. 
GAMZE
AKKUŞ İLGEZDİ (İstanbul) –. Olsun. Biz yine de bu konuya son vermek istedik. 
Teşekkür
ederim. 
BAŞKAN
– Yani her diş hekiminin, her doktorun da demek ki farklı uygulamaları
olabiliyor. 
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447) (Devam)
BAŞKAN
- Sayın Tezcan, buyurun, soru-cevaba geçiyoruz.
BÜLENT
TEZCAN (Aydın) – Benim yok.
BAŞKAN
- Yılmaz Tezcan, girmemişsiniz.
Sayın
Bektaşoğlu…
BÜLENT
YENER BEKTAŞOĞLU (Giresun) – Teşekkür ederim Sayın Başkan.
Bu
anayasanız yürürlüğe girerse başkanınız, başbakanınız, genel başkanınız aynı
kişi olacak. Yetkilerin kullanımı açısından baktığınız zaman da böyle. Yasama,
yargı ve yürütmenin yetkisi sarayda olacak. Güçler ayrılığı olmayacağına göre,
Türkiye Büyük Millet Meclisi Başkanı, yüksek yargı, üniversiteler de aynı
kişiyi temsil edecek. Bu teklif, illerde bir protokol düzenlemesi gerektirecek.
Bununla ilgili bir düzenleme yapıldığında illerde Başbakanınızı kim temsil
edecek, vali mi AKP il başkanı mı? AKP ilçe başkanını hangi kurum temsil
edecek, Başbakan mı?
Teşekkür
ederim.
BAŞKAN
– Sayın Yıldız…
HÜSEYİN
YILDIZ (Aydın) – Teşekkür ediyorum Başkan.
1982
Anayasası yüzde 90 oyla kabul edilmesine ve onlarca kez değiştirilerek yapılan
bunca iyileştirmelere rağmen hâlâ tartışılıyor ve meşruiyetinin sorgulanıyor
olması, yasakçı ve baskıcı bir ortamda ve olağanüstü koşullarda kabul edilmiş
olmasındandır. Anayasa teklifi Meclisten geçerse OHAL’i kaldırmayı düşünüyor
musunuz? Kaldırmayacaksanız -her yıl için- sokaklarda yapılacak mitingleri OHAL
bahanesiyle yasaklayacak mısınız? 23 Nisan 1920’de, ülkenin kurucu kadrosu önce
Ankara’da Meclisi açmış, bu Meclis ise Ulusal Kurtuluş Savaşı’nı yönetmiş ve
başarıya ulaştırmıştı. Ardında da çağdaşlık ve uygarlık projesi olarak
cumhuriyeti ilan ettirmiştir. Referandumun tahmini tarihinin 23 Nisan 2017
olduğu söyleniliyor. Parlamenter sistemi sonlandırma, cumhuriyetle hesaplaşma
ve rövanş almak amacıyla mı bu tarih düşünülüyor? Neden 23 Nisan?
BAŞKAN
– Sayın Tüm…
MEHMET
TÜM (Balıkesir) – Teşekkür ediyorum Sayın Başkan.
Hükûmete
soruyorum: Bu başkanlık sistemine neden ihtiyaç duyuyorsunuz? On beş yıldır
yarattığınız sağlıktaki soygunu, ilaçtaki vurgunu, ihalelerdeki yolsuzluğu,
atamalardaki tarikatçılığı, üniversitelerdeki haksızlığı, okullardaki kargaşayı
gizlemek için mi ihtiyaç duyuyorsunuz? Ayakkabı kutularının, dolarların,
kasaların hesabını vermemek için mi Meclisi kapatıyorsunuz? Ergenekon’un,
Balyoz’un, şike davasının hesabını vermekten korktuğunuz için mi sistemi
değiştiriyorsunuz? Başkanlık gelirse tüm bu yaptıklarınız ortadan kalkmayacak,
sizin zulmünüzü onur meselesi yaparak intihar eden Ali Tatar yaşama dönmeyecek,
tüm bunların sorumluluğu hesap verinceye kadar sizin üzerinizde kalmaya devam
edecektir. Bunların bir daha yaşanmamasını istiyorsanız diktatörlük kurmak
yerine, gelin, daha demokratik bir anayasayı hep birlikte yapalım. Bu sistem
eninde sonunda sizleri de mahvedecek, bunu iyi bilin. 
BAŞKAN
– Sayın Arslan… 
KAZIM
ARSLAN (Denizli) – Millî Eğitim Bakanına soruyorum: Meclise üniversite
rektörlerinin atanmasıyla ilgili bir yasa teklifi getirmiştiniz. Cumhuriyet
Halk Partisi Grubunun karşı çıkmasıyla, rektörlerin seçim sonucu atanmasının
istenmesi üzerine yasa teklifini geri çektiniz. Peki, geri çektiğiniz bu yasa
maddesini, olağanüstü hâl durumundan faydalanarak, fırsatçılık yaparak
rektörlük seçimlerini kaldırıp kanun hükmünde kararnameyle tümünün
Cumhurbaşkanı tarafından atanmasının yapılmasını neden uygulamaya soktunuz?
Bakanlık olarak bunu ahlaki ve demokratik buluyor musunuz? 
İki:
Taşımalı eğitim hem öğretmenlere hem de öğrencilere çok büyük sıkıntı veriyor.
Eğitim ve öğretim de yeterince yapılamıyor. Bu uygulamadan ne zaman
vazgeçeceksiniz? Taşımalı eğitim yapılan köylerde ve mahallelerde boş kalan
okulların el sanatlarının geliştirilmesi için değerlendirilmesini düşünüyor
musunuz? 
Teşekkür
ederim. 
BAŞKAN
– Sayın Gürer…
ÖMER
FETHİ GÜRER (Niğde) – Teşekkür ederim Sayın Başkan. 
Anayasa
teklifinizle Cumhurbaşkanı, partisinin de genel başkanı olmaktadır. Bu durum,
Cumhurbaşkanının milletin tamamını temsil yerine, Cumhurbaşkanının partisine oy
veren kesimi temsil ettiği algısını güçlendirecektir. Kuvvetler ayrılığı yerine
kuvvetler birliği getirmeye elverişli bu değişim, Anayasa’mızın da değişmez,
değiştirilemez maddeleri açısından sorunludur. Cumhurbaşkanı, Bakanlar Kurulunu
da tek başına ve Türkiye Büyük Millet Meclisinin onayına gerek görmeden
atayacak, görevden alabilecektir. Bütçe kanun teklifinin Türkiye Büyük Millet
Meclisi tarafından süresinde yürürlüğe konulmaması hâlinde, bir önceki yılın
bütçesinin yeniden değerlendirme oranına göre artırılarak yürürlüğe konulması
bütçe hakkını Cumhurbaşkanının kullanmasını sağlayacaktır. Adı “Cumhurbaşkanlık”
olan başkanlık sisteminin bu yetkilerle diktatörlüğe dönüşmemesinin önünde
hangi engel bulunmaktadır? 
Teşekkür
ederim Sayın Başkanım. 
BAŞKAN
- Teşekkür ediyorum.
Şimdi
soruları cevaplandırmak üzere sözü Millî Eğitim Bakanı Sayın İsmet Yılmaz’a
bırakıyorum.
Kalan
süre de sizin Sayın Bakan.
Buyurun.
MİLLÎ
EĞİTİM BAKANI İSMET YILMAZ (Sivas) – Başkanım, teşekkür ediyorum.
“Bu
sisteme niçin ihtiyaç duyuldu da bu Anayasa değişikliğini önümüze getirdiniz?”
Genelde soruların özü bu noktada. 
Başkanım,
daha önce de söyledik: Parlamenter sistem ne yazık ki ülkemizde bir yandan
kurumlar arası rekabete, hatta çatışmaya yol açıyor; yapısındaki boşluklar
nedeniyle hükûmet darbelerinin ve vesayet dönemlerinin önünü açmaktadır; bu, en
azından bizim ülkemiz için geçerlidir. 
Kurumlar
arası rekabet derken öncelikle Cumhurbaşkanları ile başbakanlar arasında
yaşanan sorunları hatırlamak gerekiyor. Her Cumhurbaşkanı ile her başbakan
arasında oldu. Buna iki silah arkadaşı, cumhuriyetimizin kurucusu Gazi Mustafa
Kemal Atatürk ile İnönü dâhil. Geçen gün bunu bir arkadaşımız söylediğinde yine
bir başka arkadaşımızca Atatürk ile İnönü arasında kesinlikle böyle bir sorun
olmadığı ifade edildi. 
Türkiye
Büyük Millet Meclisi Zabıt Ceridesi, Başkanım, 1 Kasım 1937 tarihli. Yine o
günkü görüşme ceridesinde deniliyor ki: 
“Türkiye Büyük Millet Meclisi Riyasetine
Malatya
Mebusu İsmet İnönü Başvekâletten istifa etmiş ve istifası kabul edilerek
Başvekâlete İzmir Mebusu Celal Bayar tayin olunmuştur. Başvekil Celal Bayar
tarafından intihap ve tarafımızdan tasdik olunan İcra Vekilleri Heyeti
listesini ilişik olarak arz ediyorum. 
 Reisicumhur

. Mustafa
Kemal Atatürk” 
Yine,
“Bu istifanın gerekçesi neden olmuştur?” denildiğinde eğer Şevket Süreyya
Aydemir’in “İkinci Adam” eserine itibar edilirse, “İsmet İnönü Hatıralar”ına
itibar edilirse, Tevfik Rüştü Aras’ın “Atatürk’ün Dış Politikası” kitabına
itibar edilirse oralarda şu yazıyor, İsmet Paşa kendi anılarında, hatıralarında
-Sabahattin Selek’in, 2009 yılında yayımlandı- diyor ki: “Atatürk’le Hatay
konusunda İstiklal Savaşı’nda değil, 1936-1937’de çok münakaşa ettik.” Birinci
husus, daha sonra da devam ediyor; kısa süreli, uzun süreli. Bir diğeri, İtalya
meselesi, Nyon Konferansı. Atatürk anlaşmanın imzalanmasını… Burada bir anlaşma
var, bu anlaşmada İspanya, Almanya, İtalya ve Arnavutluk dışında -1937 yılında-
bütün Akdeniz ve Karadeniz ülkelerinin yanı sıra Türkiye'nin de katılması
istenilmiş. Gayesi de şu: İtalya’nın Habeşistan seferine denk gelmiş. Birleşmiş
Milletlerin verdiği bir kararda Akdeniz’de İtalya gemilerine karşı Akdeniz
devletlerinin müştereken tedbir almaları söz konusu olmuş. Atatürk diyor ki,
Atatürk anlaşmanın imzalanması talimatını veriyor. İsmet Paşa “İtalya’yla
aramızda savaş sebebi olabilir.” düşüncesiyle imzalanmamasını istiyor. 
Tabii,
yine Abdi İpekçi’nin İsmet İnönü’yle yapmış olduğu bir mülakatta İpekçi şöyle
diyor: İnönü’nün istifasına tek bir olay neden olmamış, birtakım olaylar
dizisine ek olarak Atatürk’ün bir müddetten beri bazı devlet ve hükûmet
işlerini, hükûmet dışındaki ve kendi etrafındaki kişilerle danışarak yaptığı
gibi bir ibareyi söylüyor. 
Yine,
o sıralarda Türkiye’de kâğıt fabrikası yok. İş Bankası bir kâğıt fabrikası
kurmak istiyor fakat izin isteyince verilmiyor, verilmeyince… İş Bankasının
başında Celal Bayar var. Şevket Süreyya’ya göre, oradan aktarıyorum: Celal
Bayar, daha sonra bu meseleyi Atatürk Orman Çiftliği’nde Mustafa Kemal’e
“Memlekette iş hacmini artırmak için tekel yerine başkasına yaptırmak hedefimiz
olmalıdır.” diyerek savunmuştur. Bu olayı, Atatürk’ün Celal Bayar’dan
öğrendiğine inanılmaktadır. Bu da Şevket Süreyya Aydemir’in.
Yine,
bir de çiftlik olayı var. Burada da yine Şevket Süreyya’nın anlatımları ve
İnönü’nün anlatımları da var. Şevket Süreyya –tırnak içinde- “Atatürk, Çankaya
Köşkü’ndeki o toplantıda daha önce gezip bakımsız gördüğü Atatürk Orman
Çiftliği’ne getirerek sözü ziraat işlerini eleştirmektedir. 
BÜLENT
TEZCAN (Aydın) – Sayın Bakan, bunları niye okuyorsunuz, ben anlamadım.
MAHMUT
TANAL (İstanbul) – Sayın Bakanım, böyle bir soru gelmedi yani niye okuyorsunuz?
MİLLÎ
EĞİTİM BAKANI İSMET YILMAZ (Sivas) – Yani, neden okuyoruz bunu, çok doğru? Bunu
şundan okuyoruz: Yani, 2 silah arkadaşı, silah arkadaşlığı diğer arkadaşlardan
daha muhkem. Cumhuriyetin kuruluşunda büyük vazife almış kimselerde dahi,
kardeş olan kimselerde dahi birisini Başbakan, birisini Cumhurbaşkanı
yaptığınızda anlaşmazlık çıkıyor. Birisi “Uluslararası sözleşmeleri imzala.”
diyor, diğeri “Hayır, imzalama.” diyor; birisi “Fabrika kurulsun.” diyor,
diğeri “Fabrika kurulmasın.” diyor. Dolayısıyla, bunlar enerji kaybına neden
oluyor, bunlar ülkenin kaynaklarını israf ediyor. Bu iki başlılığı ortadan
kaldırmak için dün de vardı, ondan sonra, Menderes-Bayar döneminde de oldu.
Ondan sonra, bakın, bu sistem Cumhurbaşkanı seçemediği için 12 Eylül 1980’e
geldik. Karadeniz Ekonomik İş Birliği toplantısı yapılıyor, Özal ile Demirel
arasında. “Yemeği kim verecek, Cumhurbaşkanı mı verecek, Başbakan mı
verecek...” Başbakan “Ben vereceğim.” deyince Özal bunu basına açıklayarak...
(Mikrofon
otomatik cihaz tarafından kapatıldı) 
MİLLÎ
EĞİTİM BAKANI İSMET YILMAZ (Sivas) – Son cümlem. 
BAŞKAN
– Tamamlayın lütfen Sayın Bakan. 
MİLLÎ
EĞİTİM BAKANI İSMET YILMAZ (Sivas) – Teşekkür ediyorum. 
Rahmetli
Özal, Başbakanın saygısızlık yaparak uluslararası bir toplantıda Cumhurbaşkanı
seviyesinde bir yemek verilmesi gerekirken devlet başkanı olarak, “O, Hükûmet
Başkanı olarak Başbakanın vereceğini söyledi.” diyerek kendisi ayrılıp
Ankara’ya gelmiştir. 
MAHMUT
TANAL (İstanbul) – Yani bir yemek için rejim değişir mi Sayın Bakan? Allah’tan
korkun, bir yemek için rejim değiştiriyorsunuz ya. 
MİLLÎ
EĞİTİM BAKANI İSMET YILMAZ (Sivas) – Dolayısıyla, Atatürk-İnönü’yü saydım,
Menderes’i saydım, Bayar’ı saydım, Özal’ı saydım. Dolayısıyla, bu ikili yapı
vardır. Biz ikili yapıyı kaldırıyoruz, siyaseti güçlendiriyoruz. 
Bir
husus daha...
Başkanım,
bir cümle olabilir mi?
BAŞKAN
– Peki. 
MİLLÎ
EĞİTİM BAKANI İSMET YILMAZ (Sivas) – Bilmiyorum ama şunu da söyleyeyim, özür
diliyorum son cümlem olsun Başkanım: Gazi Mustafa Kemal Paşa –bu da İlber
Ortaylı’nın görüşü, itibar eden olur, itibar etmeyen olabilir- Atatürk,
soyadını aldıktan sonra da partinin lideriydi. Biraz önce bir arkadaşım “Parti
lideri nasıl olmalı...” Her zaman değil ama bazı durumlarda Bakanlar
Kuruluna başkanlık etmiştir. Çıkardığı kanun kuvvetinde kararnamelerden hâlen
yürürlükte olanları vardır.
Yine
İlber Ortaylı’nın sözü: “Başkanlığın gerçek modeli, İsmet İnönü’nün
Cumhurbaşkanlığıdır.” Her tayinde ona fikri sorulurdu, bu dönemin başvekilleri
itaatkârdı, ara sıra tek itiraz, gerçekte kendisine çok bağlı olan Refik
Saydam’dan gelmiştir. 
MUHARREM
ERKEK (Çanakkale) – Tek parti dönemi o. 
MİLLÎ
EĞİTİM BAKANI İSMET YILMAZ (Sivas) – Dolayısıyla bu, sistemik bir sorun bu,
sistem sorunu, kişi sorunu değildir. Dolayısıyla bu sistemin düzeltilmesi
lazım. Burada yapılan şey, boşlukların doldurulmasıdır.
MAHMUT
TANAL (İstanbul) – O dönemde ülke kuruluyordu, kuruluş sırasındaki felsefe ile
bugünkü felsefe ayrı. 
MİLLÎ
EĞİTİM BAKANI İSMET YILMAZ (Sivas) – Dolayısıyla da bu boşlukları doldurursak
rejim değişikliği bile değildir, sistemdeki boşlukların doldurulmasıdır. Bu
boşluklar doldurulursa Türkiye, bir daha böyle muamelelere maruz kalmayacaktır.

MUHARREM
ERKEK (Çanakkale) – Sayın Bakan, tek parti dönemi o, tek parti dönemi. 
BAŞKAN
– Teşekkür ediyorum Sayın Bakan. 
BÜLENT
TEZCAN (Aydın) – Sayın Başkan...
BAŞKAN
– Sayın Tezcan...
BÜLENT
TEZCAN (Aydın) – Sayın Başkan, tabii, Sayın Bakanın açıklamalarını niye böyle
yaptığını merak ettik. O yüzden de sorduk “Niye bunları anlatıyorsunuz?” diye. 
MİLLÎ
EĞİTİM BAKANI İSMET YILMAZ (Sivas) – “Niçin ihtiyaç duyuldu?” dediniz de ondan.

BÜLENT
TEZCAN (Aydın) – Tabii ki bu konuda bütün tarihimizi gözden geçirerek birçok
çıkarsama yapmak mümkün olabilir ancak Sayın Bakanın konuşmasında bizi
ilgilendiren kısmı -bir geniş tartışma açmak niyetinde değilim ama- 2’nci Genel
Başkanımız İsmet Paşa’yla ilgili. Özellikle Başbakanlıktan istifa ederken
birçok tartışmalara, gerçek dışı tartışmalara konu olan Büyük Önder Mustafa
Kemal Atatürk ile İsmet Paşa arasında bir çatışma olduğu meselesini gündeme
getirerek sataşmada bulundu partimizin Genel Başkanına. Grup başkan
vekilimizden izin alarak sataşmadan dolayı kısa bir söz istiyorum efendim.
BAŞKAN
– Tarihten bir alıntı yapmaya çalıştı ama Sayın Tezcan.
BÜLENT
TEZCAN (Aydın) – Yani, sadece o olsaydı söylemeyecektim. Yeni bir sataşmaya
mahal vermeyeceğim, sadece düzeltme ekleyeceğim. 
BAŞKAN
– Peki, buyurun Sayın Tezcan. (CHP sıralarından alkışlar)
Lütfen
yeni bir sataşmaya meydan vermeyelim.
ANAYASA
KOMİSYONU SÖZCÜSÜ ZEKERİYA BİRKAN (Bursa) – Tarihî vesikalar ya, kaynaklar
burada. 
MİLLÎ
EĞİTİM BAKANI İSMET YILMAZ (Sivas) – Sayın Tezcan, İnönü’yü yalanlayacaksınız.
Bak, anılarından okudum, İnönü’yü yalanlayacaksınız. Buyurun. 
VIII.- SATAŞMALARA İLİŞKİN KONUŞMALAR (Devam)
14.- Aydın Milletvekili Bülent Tezcan’ın, Millî Eğitim Bakanı İsmet
Yılmaz’ın 447 sıra sayılı Anayasa Değişiklik Teklifi’nin 16’ncı maddesi
üzerindeki soru-cevap işleminde yaptığı konuşması sırasında Cumhuriyet Halk
Partisine sataşması nedeniyle konuşması
BÜLENT
TEZCAN (Aydın) – Sayın Bakan, ben o anıları okudum. İkinci Adam’ın kim olduğunu
biliyorum, Şevket Süreyya Aydemir çok da iyi yazmıştır o süreci. 
Bakın,
geniş bir tartışma, tarih tartışması yapacak zamanımız yok. Yalnız, şunu
bilmekte fayda var: Mustafa Kemal Atatürk millî kahramandır, kurucu
önderimizdir ve “birinci adam” diye tarihe geçmiştir. Alıntı yaptığınız
kitapların ilk 3 cildi “birinci adam”dır. Aynı Şevket Süreyya Aydemir “İkinci
Adam” diye 3 ciltlik İsmet Paşa’yı anlatmıştır. Eğer oraları iyi okursak -daha
önce Komisyon aşamasında da söyledim- tarihten husumet çıkarmak için değil,
tarihten ders çıkarmak için oraları okursak bugün bu teklifi burada görüşmüyor
olurduk. (CHP sıralarından alkışlar) 
İsmet
Paşa, Mustafa Kemal Atatürk’le, evet, en yakın silah arkadaşıyken ülkenin
yönetimiyle ilgili farklı şeyler düşündükleri zaman, büyük bir cesaretle
Atatürk’le de tartışabilmiştir ve Mustafa Kemal Atatürk en güçlü döneminde
kendisiyle tartışan İsmet Paşa’ya saygı duymasını bilmiştir. Devlet yönetiminde
o büyük insanların bize bıraktığı mirastır bu. (CHP sıralarından alkışlar)
Son
olarak, bugün İlber Ortaylı’nın Hürriyet’teki yazısını söylediniz; orada bir
şey daha var, onu da dikkatle okuyun Sayın Bakan. Orada İlber Ortaylı diyor ki:
“Bugün getirilen değişiklikte değil, bakın, mevcut Anayasa’da Cumhurbaşkanına
tanınan yetkiler dahi İkinci Meşrutiyet Anayasası’nda padişahlara tanınan
yetkilerden daha fazladır.” Şu andaki mevcut Anayasa’dakiler, bırakın
değiştirmeye çalıştığınızı; onu da İlber Ortaylı aynı yazıda söylüyor.
Teşekkür
ederim. (CHP sıralarından alkışlar)
BAŞKAN
– Teşekkür ediyorum. 
Sayın
İlgezdi, az önceki, 60’a göre verdiğim sözden bir alınganlık göstermiş
olabilirsiniz belki ama öyle bir kastım yoktu kesinlikle, kusura bakmayın.
Gecenin bu vaktinde zaman zaman belki yanlış anlamalar olabilir. 
Hassasiyetiniz
için teşekkür ediyorum.
GAMZE
AKKUŞ İLGEZDİ (İstanbul) – Teşekkür ederim. 
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447) (Devam)
BAŞKAN
– Sayın milletvekilleri, şimdi önerge işlemlerine başlıyoruz. 
16’ncı
madde üzerinde beşi aynı mahiyette olmak üzere yedi adet önerge vardır. Aynı
mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan (2/1504) esas numaralı Kanun Teklifi’nin 16’ncı maddesinin A bendinde yer
alan “çıkarılmıştır” ibaresinin “çıkartılmıştır” olarak değiştirilmesini arz ve
teklif ederiz.
 Lütfiye
İlksen Ceritoğlu Kurt
 Çorum
Aynı mahiyetteki
diğer önergelerin imza sahipleri:
 Hasan
Basri Kurt
 Samsun

 Hakan
Çavuşoğlu 
 Bursa

 Yılmaz
Tunç 
 Bartın

 Orhan
Atalay 
 Ardahan
MEHMET NACİ
BOSTANCI (Amasya) – Önergeleri çekiyoruz. 
BAŞKAN – Aynı
mahiyetteki önergeler çekilmiştir.
Şimdi diğer
önergeleri okutuyorum:
Türkiye Büyük Millet Meclisi Başkanlığına
Genel Kurulda
görüşülecek olan 447 sıra sayılı Kanun Teklifi’nin 16’ncı maddesinin teklif
metninden çıkarılmasını arz ve teklif ederim. 
 Meral
Danış Beştaş  Aycan İrmez
 Adana
 Şırnak
Türkiye Büyük Millet Meclisi Başkanlığına
Görüşülmekte
olan 447 sıra sayılı Türkiye Cumhuriyeti Anayasası’nda Değişiklik Yapılmasına
Dair Kanun Teklifi’nin 16’ncı maddesinin Anayasa’ya aykırı olduğu gerekçesiyle
metinden çıkarılmasını arz ederiz. 
 Engin
Altay Levent Gök Özgür
Özel
 İstanbul Ankara Manisa
 Tekin
Bingöl Ahmet Haluk Koç Necati
Yılmaz
 Ankara Ankara Ankara
BAŞKAN
– Komisyon son okunan önergeye katılıyor mu? 
ANAYASA
KOMİSYONU SÖZCÜSÜ ZEKERİYA BİRKAN (Bursa) – Katılamıyoruz efendim. 
BAŞKAN
– Hükûmet? 
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde söz isteyen Ankara Milletvekili Necati Yılmaz.
Buyurun
Sayın Yılmaz. (CHP sıralarından alkışlar)
NECATİ
YILMAZ (Ankara) – Sayın Başkan, Sayın Divan, sayın milletvekilleri; sizleri
saygıyla selamlıyorum. 
Toplumsal
uzlaşma belgelerinden olan anayasaların varlık sebebi, iktidarı sınırlamak,
bireylerin hak ve özgürlüklerini güvence altına almaktır. Anayasal sistemler,
bireyler için iktidarların müdahale edemeyeceği güvenceli yaşam alanları
oluşturan ve buna uymayan iktidarlara denetim ve fren mekanizmaları geliştirmiş
olan sistemlerdir. Demokratik siyasal sistemlerde devlet, bireye karşı,
meşruiyetini bu belgeden almaktadır. Anayasalar, aynı zamanda, bir çerçevedir,
devlet için de, birey için de bir sınırdır. Bu anlamıyla, nizam belgeleridir. 
Herkes
anayasaların bir toplumsal uzlaşma belgesi olduğunu söylüyor da sormayalım mı,
sizler bu metni hazırlarken kiminle uzlaştınız? Hangi toplum kesimleriyle,
hangi meslek örgütleriyle, hangi muhalif kesimlerle konuştunuz? Komisyonda
konuşmadınız, burada konuşmuyorsunuz; kimlerle konuşup uzlaştınız, bu anlamda,
bu ihtiyacı karşıladınız mı? 
Bu
metinle, değil yeni bir mutabakat oluşturmak, maalesef, yüz yıllık cumhuriyet,
demokrasi, hukuk devleti, laiklik, egemenliğin kayıtsız, şartsız millete ait
olması gibi mutabakatlarımızı hedef alıyor ve ortadan kaldırıyorsunuz.
Dolayısıyla, bu metin, bir mutabakat metni değil, bir yıkım ve imha metnidir.
Yüz yıllık demokratikleşme sürecinde olgunlaştırmaya çalıştığımız parlamenter
sistemi yok edip anayasal devleti, anayasalı devlete dönüştürüyorsunuz.
Başbakanlığı kaldırıp, devletin tüm gücünü tek elde toparlayıp mutlakıyeti
yeniden yaratıyorsunuz. Yargının tarafsızlığı sıfatını bu metne yazarken diğer
yandan, bağımsızlık ve tarafsızlıkla bağdaşmayacak şekilde, Anayasa
Mahkemesini, HSYK’yı, Yargıtay ve Danıştayı tek kişinin denetimi altına alacak
bir düzenleme getiriyorsunuz. (CHP sıralarından alkışlar) 
Meclisimizin
egemenliği temsil etme, yürütmeyi denetleme ve dengeleme yetkilerini elinden
alıyorsunuz. Meclisi, otokratik yönetimi meşrulaştırmak için, varlığı korunan,
işlevsiz, âdeta, bir sivil toplum örgütüne dönüşmüş sözde bir meclis hâline
getiriyorsunuz, devletin tüm yetkilerini bir partiye devrederek bir parti
devleti inşa ediyorsunuz. Tüm bu gerçekleri gizlemek için halka yine, her
zamanki gibi yalan söylüyorsunuz. (CHP sıralarından alkışlar) 
Bu
düzenlemeyle, iddia etiğiniz gibi, Atatürk dönemi yasalarına değil,
cumhuriyetin öncesine dönerek cumhuriyetle hesaplaşmak istiyorsunuz. Bu
niyetinizi defalarca ifade ettiniz, milletvekiliniz bugün de ifade etti.
Cumhuriyetimizin kurucuları ve tarihiyle bu kavganız yeni değil. Cumhuriyetin
kurucularına “iki ayyaş” söyleminizi, laikliği Anayasa’dan çıkarma
ifadelerinizi kimse unutmadı. 
Sadece
tarihten değil, bugünden de düşmanlar yaratarak varlığınızı sürdürmek
istiyorsunuz. Bilim adamından öğrenciye, öğrenciden işçiye, madenciye, çiftçiye
herkesi “terörist” ilan ettiniz, “düşman” ilan ettiniz; yetmedi, elinde 50
doları olan sade yurttaşı da bunlara eklediniz.
Bu
değişikliğin koalisyonlara son vereceği, yönetimde istikrar getireceği de bir
aldatmadır, yüksek gelişmişlik düzeyine ulaşacağımız da hakeza öyle. Rakamlar
ve dünya örnekleri bunun tam aksini söylüyor. Dünyanın refah sıralamasındaki
ilk 20 ülkeye baktığımızda ilk 19’unun parlamenter sistemlerle yönetilen
devletler olduğunu görüyoruz. Aynı listenin sonlarına baktığımızda da tamamına
yakınının sizin öngördüğünüz siyasal sistemlerle yönetilen devletler olduğunu
görüyoruz. 
Bu
düzenlemenin yönetimde istikrar getireceği de halka söylenmiş başka bir
yalandır. Başkanlık sistemlerinin parlamenter sistemlerin iki katı oranında
koalisyonlarla yönetildiği, halkın gözü önünden kaçırılmak isteniyor. Her zaman
olduğu gibi yine halkı kandırıyorsunuz.
Sizin
çokça kandırıldığınız da bir yalandı. Sizi hiç kimse kandırmadı. Başından beri
varmak istediğiniz yere herkesi kandırıp kullanarak adım adım yürüyorsunuz, biz
bunu görüyoruz. (CHP sıralarından alkışlar) Siz hiç aldanmadınız, dönemsel
koalisyonlarınız ve ortaklarınız oldu, bu sürece de yeni bir koalisyon ve yeni
bir ortakla giriyorsunuz. Zaman gösterecek ki onları da kandırdığınızı hep
beraber izleyeceğiz ama onlar için ve Türkiye için vakit çok geç olacak
maalesef. 
Ben
burada her partiden demokrasiye ve hukuka inanmış, cumhuriyete âşık
milletvekillerine seslenmek istiyorum. Onların duyarlılık ve destekleriyle bu
tasarının Genel Kuruldan reddedilmesini bekliyorum. Bunu Parlamentoda
başaramazsak referandum sürecinde her partiden…
(Mikrofon
otomatik cihaz tarafından kapatıldı)
BAŞKAN
– Bu bakışınıza bir dakika daha verebilirim efendim. 
Buyurun.

NECATİ
YILMAZ (Devamla) - …her kesimden yurttaşlarımızla bunu başaracağımıza
inanıyorum. Ben halkıma ve milletime güveniyorum. 
Sevgili
arkadaşlar, özetle bu düzenleme arkaik bir düzenlemedir, bir hanedanlık
düzenidir, bir ferman düzenidir. Ne bu ülkede ne bu çağda yeri olmayan bir
düzenlemedir. Unutmayalım, unutmayın, ne krallar, ne padişahlar gördü bu
devran, nice şahlar, ne sultanlar, tiranlar ama sonunda kazanan hep insanlık oldu.
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum Sayın Yılmaz.
Önergeyi…
MEHMET
NACİ BOSTANCI (Amasya) – Sayın Başkan…
BAŞKAN
– Bir saniye…
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Sayın
Bostancı, buyurun, açıyorum.
IV.- AÇIKLAMALAR (Devam)
67.- Amasya Milletvekili Mehmet Naci Bostancı’nın, Ankara Milletvekili
Necati Yılmaz’ın 447 sıra sayılı Anayasa Değişiklik Teklifi’nin 16’ncı
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
MEHMET
NACİ BOSTANCI (Amasya) – Sayın konuşmacı, halka güvendiğinden bahsetti ama bu
cümlesinden hemen biraz önce de bizim halkı kandırdığımızdan bahsetti.
ALİ
ŞEKER (İstanbul) – Evet.
MEHMET
NACİ BOSTANCI (Amasya) – Şimdi, beş dakikalık bir konuşmada birbiriyle çelişen
bu iki önerme, esasen konuşmacının muhakemesine ve bize yönelttiği “Halka yalan
söylediniz.” ve o minval üzere eleştirileri konusunda da sanıyorum herkese bir
fikir veriyor.
Teşekkür
ediyorum. (AK PARTİ sıralarından alkışlar) 
BAŞKAN
– Teşekkür ediyorum.
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447) (Devam)
BAŞKAN
– Şimdi, diğer önergeyi okutuyorum:
Türkiye Büyük Millet Meclisi Başkanlığına
Genel Kurulda
görüşülecek olan 447 sıra sayılı Kanun Teklifi’nin 16’ncı maddesinin teklif
metninden çıkarılmasını arz ve teklif ederim. 
Aycan
İrmez (Şırnak) ve arkadaşları
BAŞKAN –
Komisyon önergeye katılıyor mu? 
ANAYASA
KOMİSYONU SÖZCÜSÜ ZEKERİYA BİRKAN (Bursa) – Katılamıyoruz efendim.
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde Şırnak Milletvekili Aycan İrmez.
Buyurun
Sayın İrmez. (HDP sıralarından alkışlar) 
AYCAN
İRMEZ (Şırnak) – Sayın Başkan, değerli milletvekilleri; Genel Kurulu saygıyla
selamlıyorum.
Türkiye’de
ve dünyanın herhangi bir ülkesinde anayasalar, hukuki metinler olmakla birlikte
siyasal metinler olarak kabul edilir. Anayasaların siyasal metinler olarak
kabul edilmeleri, bu metinler için esaslı bir sorunsalı ortaya çıkarır.
Anayasalar, kanuni biçimin yanı sıra meşru olmak zorundadır. Siyasal olarak
meşru olmayan bir anayasa değişiklik teklifinin toplumda hiçbir karşılığı
olamaz. Önümüzdeki Anayasa değişiklik teklifi de diğer tüm metinler gibi
siyasal bir metindir. Biçimsel açıdan oy sayısıyla referanduma gitse de ya da
reddedilse de meşru bir metni bu anlamda tartışmadığımızı bilmenizi istiyoruz.
Çünkü bu ülkenin 6 milyon oy almış üçüncü büyük partisinin eş başkanları ve
milletvekilleri cezaevindedir. Bu ülkenin en fazla belediye yönetimini elinde bulunduran
partisinin eş başkanı ve yüzlerce seçilmişi cezaevlerindedir. Söz konusu
kişiler ceza hukuku açısından suçlu elbette ki değildir. Tek suçları AKP’yi 7
Haziran 2015 seçimlerinde patolojik bir vakaya dönüştürmek üzere yenilgiye
uğratmış olmalarıdır. 
Temsiliyet
açısından gayrimeşru olan bu değişiklik teklifi aynı zamanda seçmen bazlı bir
meşruluk sorunu yaşamaktadır. 157 bin seçmeni olan ve 3 milletvekili çıkaran
Hakkâri ilinin tüm temsilcileri şu anda cezaevindedir. Hakkâri halkının
önümüzdeki Anayasa değişiklik teklifinde iradesi yansımamaktadır. Tabii ki bu
durum, sadece Hakkâri halkı için geçerli değildir, aynı zamanda Şırnak halkı
için de geçerlidir. Çünkü Şırnak kenti, aylardır süren ablukalarda haritadan
silinmiştir. Haritadan silinmek istenen bir halka hangi anayasa, nasıl meşru
gösterilebilir? Dünya tarihinde bunun bir örneği var mıdır? Bu kapsamda, evleri
yıkılan, yerinden edilen Şırnak halkı için de bu Anayasa değişiklik teklifi,
AKP Hükûmetinin özel yıkım politikaları neticesinde artık geçerli ve meşru
değildir. Yakılıp yıkılmış bir kente Anayasa uygulanmaz, bunu bilin ve anlayın.

Anayasa
değişikliği teklifini Türkiye halkları en iyi şekilde aylardır Şırnak kentine
ve halkına yapılanlardan anlayabilir. AKP’li temsilciler bu teklif için her ne
kadar “Rejim değişmiyor.” dese de Şırnak pratiklerine baktığımızda bu Anayasa
değişiklik teklifiyle rejim değişmektedir, cumhuriyet lağvedilmektedir ama
yerine konan rejimin ne geçmişte ne de günümüzde dünya üzerinde, Şırnak iline
uygulananlar hariç, hiçbir benzeri yoktur. 
Şırnak
ilimizde aylardır özel bir rejim türü uygulanmaktadır. Bu rejimin en önemli
özelliği, hukuku, ahlakı ve insanlık değerlerini tanımıyor olmasıdır; bu
kapsamda evler keyfince yıkılabilmekte, yaşamlar karartılabilmektedir. Bu rejimin
adı ölüm ve zulümdür, demokrasi talebine ve demokratik çözüm iradesine
saygısızlıktır. Bu rejimin adı erkektir, bu rejimin adı molozdan rant çıkarıp
yandaşlara dağıtmaktır, aynen Şırnak’ta olduğu gibi sokağa çıkma yasağı
bitmesine rağmen sağlam binaların yıkılarak bazı çevrelere peşkeş çekilmesidir.

Değerli
milletvekilleri, bu rejim, kitaplarda okuduğumuz, tarihte bildiğimiz hiçbir
rejime benzememektedir, bu rejimin adı, kendinden olmayanı yok etme rejimidir.
Tüm Türkiye halkları, bu Anayasa değişiklik teklifi geçerse hangi rejimde,
hangi yaşamda yaşayacaklarını merak ediyorsa açıp internetten Şırnak ilinin son
hâline bakmalıdır. Çünkü, bu teklif kanunlaşırsa AKP’li olmayan herkes,
potansiyel Şırnaklıdır, evi yıkılabilir, yerinden edilebilir, yoksulluğa maruz
bırakılabilir. Başta AKP olmak üzere, bu Anayasa değişiklik teklifini
hazırlayan saray ve ekibine de buradan şu çağrıyı yapmak istiyoruz: Mevcut
değişiklik teklifi, totaliter bir rejim inşasıdır, “bugün sana, yarın
başkasına” kuralı vardır. Totaliter rejimden medet uman, yarın onun mağduru
olabilir. 
Değerli
milletvekilleri, teklifteki madde, mevcut Anayasa’daki birçok ifadenin
değişmesiyle yetki devrini tek merkezde toplamayı öngören bir maddelik torba
yasa olarak tasarlanmıştır. OHAL sürelerini uzatan fırsatları her seferinde
değerlendiren siyasal iktidar, sıkıyönetimle ilgili düzenlemeyi nasıl
kurgularsa kurgulasın fırsatçı aklından bir şeyler taşımaması mümkün müdür?
OHAL ilanıyla birlikte Meclisin yasama yetkisi zaten elinden alınmış, ülke KHK’larla
yönetiliyorken şimdi iş bir adım daha ileriye götürülüyor hem OHAL, seferberlik
ve sıkıyönetim ilanı hem de KHK yayımlama işi, tek başına Cumhurbaşkanının
keyfine bağlanıyor. Şu durumda Cumhurbaşkanı, tek başına seferberlik veya savaş
ilan etse hiçbir denetleme mekanizması olmayacak.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın İrmez.
AYCAN
İRMEZ (Devamla) – Düşünün, bu Meclis, savaşa “Hayır.” bile diyemeyecek. Bu
düzenlemeyle bakanlar hakkında gensoru verme hakkı ortadan kaldırılmaktadır.
Başbakan ve bakanlar hakkında Meclis soruşturması artık verilemeyecektir. 
Sizlere
soruyorum: Yürütmeyi denetleme mekanizmalarını ortadan kaldırmanın nasıl bir
anlamı olabilir? Meclisin bu işlevi de elinden alınırsa Meclisin bir anlamı kalmayacaktır.
Biz mevcut bütçenin yerelden uzak tamamen merkezî bir yerden hazırlanmasını
eleştirirken, bu düzenlemeyle birlikte bütçe yapma işi, tamamen tek bir makamda
olacak. Nihayetinde sizlere bir rejim değişiklik maddesi üzerinden söz ederken,
bu teklifin yukarıda saydığım nedenlerden ötürü gayrimeşru olduğunu tekrar
ifade etmek istiyorum.
Teşekkür
ederim. 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Birleşime
beş dakika ara veriyorum. 
Kapanma Saati : 05.21
DOKUZUNCU OTURUM
Açılma Saati:05.27
BAŞKAN: Başkan Vekili Ahmet AYDIN
KÂTİP ÜYELER: Fehmi KÜPÇÜ (Bolu), Emre KÖPRÜLÜ
(Tekirdağ)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 58’inci Birleşiminin
Dokuzuncu Oturumunu açıyorum. 
Danışma
Kurulunun bir önerisi vardır, okutup işleme alacağım ve oylarınıza sunacağım. 
Öneriyi
okutuyorum: 
VII.- ÖNERİLER (Devam)
B) Danışma Kurulu Önerileri
1.- Danışma Kurulunun, Genel Kurulun 15/1/2017 tarihli birleşiminin saat
14.00 yerine saat 16.00’da açılmasına, 16/1/2017 Pazartesi günü toplanmamasına
ilişkin önerisi
Danışma Kurulu Önerisi
Tarih:15/01/2017
Danışma
Kurulunun yaptığı toplantıda 15/01/2017 tarihli birleşiminin saat 14.00 yerine
saat 16.00’da toplanması, 16/01/2017 Pazartesi günü toplanmaması önerilmiştir.
 Ahmet
Aydın
 Türkiye
Büyük Millet Meclisi
 Başkanı
Vekili
 Mustafa
Elitaş Engin Altay
 Adalet
ve Kalkınma Partisi Cumhuriyet Halk Partisi
 Grubu
Başkan Vekili Grubu Başkan Vekili
 Erhan
Usta  Filiz Kerestecioğlu Demir
 Milliyetçi
Hareket Halkların Demokratik Partisi 
 Grubu
Başkan Vekili Grubu Başkan Vekili
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447) (Devam)
BAŞKAN
– Önceki oturumda 447 sıra sayılı Kanun Teklifi’nin 16’ncı maddesi üzerindeki
görüşmeler tamamlanmıştı.
Şimdi
maddenin gizli oylamasına geçeceğiz.
Gizli
oylamanın usul ve esaslarını hepiniz artık biliyorsunuz. Usul ve esaslar
dairesinde oylarımızı kullanıyoruz. 
Şimdi
sayın milletvekilleri, gizli oylamaya Adana ilinden başlayacağız ancak Komisyon
ve Hükûmet sıralarını tamamen görevli arkadaşlara bırakıyoruz. 
Sayın
milletvekilleri, lütfen yerimizden kalkmayalım. 
Sayın
milletvekilleri, yığılmadan, ad okunmak suretiyle oylar kullanılacaktır. Onun
için istirham ediyorum, bir yığılma olmadan yavaş yavaş oyumuzu kullanalım. 
Adana
ilinden başlıyoruz.
(Oylar
toplandı)
BAŞKAN
– Oyunu kullanmayan sayın üye kaldı mı?
Herkes
oy kullandı ise şimdi oy verme işlemini tamamlıyor ve oy kupalarını
kaldırıyoruz. 
Başkanlık
Divanı üyelerimizi kürsünün sağındaki ve solundaki yerlerine alalım. 
Oy
sayım, döküm işlemlerini başlatıyorum.
(Oyların
ayrımına başlandı)
ÖZGÜR
ÖZEL (Manisa) – Sayın Başkan, pek kısa bir şey söyleyeceğim bu fırsattan
istifade.
BAŞKAN
– Buyurun.
IV.- AÇIKLAMALAR (Devam)
68.- Manisa Milletvekili Özgür Özel’in, uyarılarının dikkate alınarak
Twitter hesabından Genel Kurul çalışmalarıyla ilgili yapılan paylaşımın
düzeltildiğine ilişkin açıklaması
ÖZGÜR
ÖZEL (Manisa) – Sayın Başkan, 16’ncı maddenin görüşmelerine geçildiği sırada
yaptığımız usul tartışması esnasında Genel Kurulun resmî Twitter hesabından
görüşmelere başlandığıyla ilgili sizin ilerideki kararınızı ihsasırey noktasına
düşürebilecek bir uygulamadan şikâyet etmiştim. Aynı Twitter hesabı benim bu
şikâyetimden birkaç dakika sonra “Usul tartışması tamamlandı, 16’ncı maddenin
görüşmelerine başlandı.” ifadesiyle hatayı telafi etmiştir. Size ve Kanunlar
Kararlara gösterdiğiniz hassasiyet için teşekkür ediyorum, doğruda buluşmuş
olduk Twitter hesabı konusunda. 
Teşekkür
ederim. (CHP sıralarından alkışlar) 
BAŞKAN
– Doğrularda buluşuruz her zaman inşallah.
ÖZKAN
YALIM (Uşak) – Hayırlısı inşallah.
BAŞKAN
– Hayırlısı, eyvallah.
MUSTAFA
ELİTAŞ (Kayseri) – Sayın Başkan…
BAŞKAN
– Sayın Elitaş’ın mikrofonunu da açalım.
69.- Kayseri Milletvekili Mustafa Elitaş’ın, Twitter hesabından yapılan
paylaşımın aslında doğru bir şekilde yapılmış olduğuna ilişkin açıklaması
MUSTAFA
ELİTAŞ (Kayseri) – Sayın Başkan, aslında usul tartışması esnasındaki Twitter
hesabında yazılan doğruydu. Eğer oradaki arkadaşlar düzelttilerse yanlış
yapmışlar. Çünkü siz 16’ncı madde görüşmelerine başladınız, 16’ncı maddeyle
ilgili arkadaşlarımızın iddiası farklı bir konuydu. 16’ncı maddenin
görüşmelerine başlanmıştır, usul tartışmasının sonucu ne olursa olsun 16’ncı
maddeydi o. Onun için, Twitter hesabında ne yazdı bilmiyorum ama esas olan
Türkiye Büyük Millet Meclisindeki Meclis Başkanının söylediği karardır. “16’ncı
maddenin görüşmelerine başlıyoruz.” kararı onun başladığını ifade eder. Aksi
hâlde 17’ye, 15’e dönme durumu söz konusu değil. Twitter hesabını takip edenler
İç Tüzük’e de iyi baksınlar, ona göre değerlendirsinler.
Teşekkür
ediyorum.
ÖZGÜR
ÖZEL (Manisa) – Sayın Başkan…
BAŞKAN
– Bir saniye, ben bunu bağlayayım da Sayın Özel. 
16’ncı
maddeye girdiğimizi, başladığımızı ilan etmişti. Yalnız, açılan usul
tartışmasından sonra usul tartışması neticesini de ikinci bir “tweet”te ilan
etti, ilk “tweet”i düzeltme ya da ilk “tweet”i silme gibi bir şey yok. Usul
tartışmasını da takip edenler için bilgi olarak verdi, usul tartışmasının
neticelendiğini ve görüşmelerin başladığını ifade etti. Problem yok, ikinizin
de dediği, hepinizin dediği doğru, yani hepsi doğru Sayın Özel, bunu uzatmaya
gerek yok.
Teşekkür
ediyorum. 
ÖZGÜR
ÖZEL (Manisa) – Uzatmayacağım da şimdi, bu açıklamalardan sonra…
BAŞKAN
– Buyurun.
ÖZGÜR
ÖZEL (Manisa) – Teşekkürler. 
Sayın
Başkanım, Twitter hesabındaki ilk paylaşım yanlıştı, itirazlarımızdan sonra
yeni bir “tweet” atıldı, “Yapılan usul tartışmasından sonra 16’ncı maddenin
görüşmelerine başlandı.” dendi, o paylaşım doğrudur. Bu konuda da ben teşekkür
etmişken daha bunun üzerine sanki o yanlıştır, bu doğrudur… Yapılan işlem,
atılan yeni “tweet” itirazımıza uygundur. Onu ifade ediyorum.
BAŞKAN
– Teşekkür ediyorum.
İlk
“tweet” de ikinci “tweet” de doğru, bunu uzatmaya gerek yok arkadaşlar.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, aslında böyle bir usulümüz yok, biliyorsunuz, sayım esnasında
normalde böyle konuşmalar hiç yapılmadı. 
ÖZGÜR
ÖZEL (Manisa) – Bugün sayım sırasında hiç yapılmayan şeyler yapıldı. 
BAŞKAN
– Artık sabahın bu saatinde usulü…
ÖZGÜR
ÖZEL (Manisa) – Pek kısa bir söz talebi var Sayın Ali Şeker’in de, onun da
emeğine karşılık…
MUSTAFA
ELİTAŞ (Kayseri) – Ama 60’ıncı madde şu anda uygulanmaz, Sayın Özel İç Tüzük’e
çok sadık kaldığı için…
BAŞKAN
– Siz grup başkan vekillerine bir istisna yaptık ama madem siz ısrar
ediyorsunuz, belki pek mühim bir şeydir. Ben 60’a göre Sayın Şeker’e bir söz
vereyim.
Buyurun
Sayın Şeker.
70.- İstanbul Milletvekili Ali Şeker’in, on altı saate yaklaşan bir
çalışma süresinin çok sakıncalı olduğuna ilişkin açıklaması
ALİ
ŞEKER (İstanbul) – Sayın Başkan, değerli milletvekilleri; on altı saate
yaklaşan bir süredir bir iş görüyoruz burada. Bir iş yeri hekimi olarak
söylüyorum: İş sağlığı ve iş güvenliği açısından çok sakıncalı bir iş
yapıyoruz. Uluslararası çalışma sözleşmelerine, ILO sözleşmelerine aykırı
olarak çalıştırılıyoruz burada. Cebrî ve mecburi çalıştırma kabul edilemez. İş
kazaları ve meslek hastalıkları açısından büyük sıkıntı yaratacaktır bu. Eğer
burası bir otobüs fabrikası olsaydı burada üretilen otobüse binmezdim, o otobüs
uçurumdan aşağı götürürdü içindekileri. Hiçbir fabrikada insan sekiz saatten,
on saatten fazla çalıştırılmıyor. Böyle bir yasama çalışması kaliteli yasama
yapamaz, kaliteli anayasa çıkaramaz. “Ona yasa” çıkarmak için “sona yasa”
çıkarıyorsunuz aslında. Zaten Anayasa’yı tanımayan, ihtiyaç da duymayan ve
uymayan birisine niye uğraşıyorsunuz, yasa çıkarıyorsunuz? Zaten uymayacak, hiç
olmazsa 78 milyona düzgün bir anayasa yapalım.
Teşekkür
ediyorum. (CHP sıralarından alkışlar) 
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447) (Devam)
(Oyların
ayrımına devam edildi)
BAŞKAN
– Sayın milletvekilleri, Türkiye Cumhuriyeti Anayasasında Değişiklik
Yapılmasına Dair Kanun Teklifi’nin 16’ncı maddesinin gizli oylama sonucu:
“Kullanılan
oy sayısı : 482
Kabul : 341
Ret : 134
Çekimser : 1
Boş : 3
Geçersiz
 : 3
 Kâtip
Üye Kâtip Üye
 Emre
Köprülü Fehmi Küpçü
 Tekirdağ Bolu”
Birleşime
beş dakika ara veriyorum. 
Kapanma Saati: 06.06
ONUNCU OTURUM
Açılma Saati:
06.08
BAŞKAN: Başkan
Vekili Ahmet AYDIN
KÂTİP ÜYELER:
Fehmi KÜPÇÜ (Bolu) , Emre KÖPRÜLÜ (Tekirdağ)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 58’inci Birleşiminin Onuncu
Oturumunu açıyorum.
447 sıra sayılı
Kanun Teklifi’nin görüşmelerine devam ediyoruz. 
Komisyon? Yok.
Ertelenmiştir. 
3’üncü sırada
bulunan 443 sıra sayılı Kanun Tasarısı Ve Sanayi, Ticaret, Enerji, Tabii
Kaynaklar, Bilgi ve Teknoloji Komisyonu Raporu’nun görüşmelerine başlıyoruz.
3.- Serbest Bölgeler Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/666) ile Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S.
Sayısı: 443)
BAŞKAN –
Komisyon? Yok.
Ertelenmiştir. 
4’üncü sırada
yer alan 439 sıra sayılı Kanun Tasarısı ve Dışişleri Komisyonu Raporu’nun
görüşmelerine başlıyoruz.
4.- Türkiye Cumhuriyeti ile Rusya Federasyonu Arasında Cezai Konularda
Karşılıklı Adli Yardımlaşma ve Suçluların İadesi Anlaşmasının Onaylanmasının
Uygun Bulunduğuna Dair Kanun Tasarısı (1/650) ve Dışişleri Komisyonu Raporu (S.
Sayısı: 439)
BAŞKAN –
Komisyon? Yok.
Ertelenmiştir.
Bundan sonra da
komisyonların bulunamayacağı anlaşıldığından, kanun tasarı ve teklifleri ile
komisyonlardan gelen diğer işleri sırasıyla görüşmek için 15 Ocak 2017 Pazar
günü, alınan karar gereğince, saat 16.00’da toplanmak üzere birleşimi
kapatıyorum; hayırlı sabahlar diliyorum.
Kapanma Saati: 06.09




(x) 447 S. Sayılı Basmayazı 9/1/2017
tarihli 53’üncü Birleşim Tutanağı’na eklidir.


(x) Bu ifadeye ilişkin düzeltme 15/1/2017
tarihli 59’uncu Birleşim Tutanak Dergisi’nin 22’nci sayfasındaki “Geçen Tutanak
Hakkında Konuşmalar” bölümünde yer almaktadır. 




