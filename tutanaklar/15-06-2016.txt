



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 102’nci
Birleşim
 15
Haziran 2016 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR 
III.- YOKLAMALAR 
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Selina Doğan’ın, tarihî
yarımadayla ilgili sorunlar ve çözüm önerilerine ilişkin gündem dışı konuşması
2.- Ordu Milletvekili Ergün Taşcı’nın, Azerbaycan Millî
Kurtuluş Günü’ne ilişkin gündem dışı konuşması
3.- Denizli Milletvekili Emin Haluk Ayhan’ın, ihracat
ve teşvik sistemindeki gelişmelere ilişkin gündem dışı konuşması 

V.- AÇIKLAMALAR
1.- İstanbul Milletvekili Didem Engin’in, ülkemizde
yaşanan ekonomik, sosyal ve siyasi birçok sorunun temelinde çağ dışı eğitim
sisteminin olduğuna ve liselerde başlayan hareketin eğitim sistemindeki
sorunların tartışılmasına fırsat yaratmasını dilediğine ilişkin açıklaması
2.- Bursa Milletvekili Erkan Aydın’ın, Cumhurbaşkanı
Başdanışmanı Mehmet Uçum’un bazı ifadelerine ve kimsenin Atatürk’ün kurduğu
cumhuriyeti kaldırmaya ve Atatürk’ü gönüllerden silmeye gücünün yetmeyeceğine
ilişkin açıklaması
3.- Denizli Milletvekili Cahit Özkan’ın, başkanlık
sistemine dayanan özgürlükçü, katılımcı yeni anayasaya destek verilmesini istediğine
ilişkin açıklaması
4.- Bursa Milletvekili Nurhayat Altaca Kayışoğlu’nun,
Bursa’nın Osmangazi ilçesinde velilerin itirazlarına rağmen 9 okulun imam-hatip
okuluna dönüştürülmeye çalışıldığına ve zorbalıkla halka istemediği şeylerin
dayatılmasına karşı her zaman mücadele edeceklerine ilişkin açıklaması
5.- Hatay Milletvekili Serkan Topal’ın, Hatay’da
ihracata yönelik yatırımı ve üretimi teşvik etmek ve doğrudan yabancı
yatırımları ve teknoloji girişini hızlandıracak bir serbest bölgenin açılması
için gerekli çalışmaların başlatılmasını talep ettiğine ilişkin açıklaması
6.- Osmaniye Milletvekili Mücahit Durmuşoğlu’nun,
Azerbaycan Millî Kurtuluş Günü’nü kutladığına ilişkin açıklaması
7.- Ordu Milletvekili Metin Gündoğdu’nun, son günlerde
proje okulları bahane edilerek liselerde gerçekleştirilen eylemlerin bir oyunun
parçası olduğuna ilişkin açıklaması
8.- Balıkesir Milletvekili Ahmet Akın’ın, Balıkesir’in
Dursunbey ilçesine bağlı Hamzacık’ta bir işletmede şarbon hastalığı nedeniyle
100 civarında büyükbaş hayvanın telef olduğuna ve hastalık bu boyutlara
gelinceye kadar neden fark edilemediği ve hastalığın ithal edilen hayvanlarla
bir ilgisinin olup olmadığı gibi konuların açıklığa kavuşturulmasına ihtiyaç
olduğuna ilişkin açıklaması
9.- Mersin Milletvekili Serdal Kuyucuoğlu’nun, Aile ve
Sosyal Politikalar Bakanlığı tarafından Aile Sosyal Destek Programı kapsamında
sözleşmeli personel alımı başvuru aşamalarına ilişkin açıklaması
10.- Manisa Milletvekili Mazlum Nurlu’nun, yaşanan
bunca kan ve gözyaşının sorumlusunun Cumhuriyet Halk Partisi değil, Oslo’da
PKK’yla görüşen, Dolmabahçe’de mutabakat imzalayan, Habur’da terörist karşılama
törenleri düzenleyen, Suriyeli teröristleri misafir gibi ağırlayanlar olduğuna
ilişkin açıklaması
11.- İstanbul Milletvekili Hurşit Yıldırım’ın, Gezi
kalkışmasını hortlatamayanların eğitimin en hassas dönemindeki gençleri kullanarak
onları sokağa dökmek istediklerine ilişkin açıklaması
12.- Hatay Milletvekili Birol Ertem’in, Hatay ilinde
Suriyeli mültecilerin yerleştirilmesinden dolayı yoğunluk nedeniyle hastanelerde
yeterli hizmet verilemediğine ve bu yetersizlikten kaynaklanan tedavi
sorunlarını ve ölümleri engellemek amacıyla nasıl bir çalışma yapıldığını
öğrenmek istediğine ilişkin açıklaması
13.- Hatay Milletvekili Mevlüt Dudu’nun, demir çelik
sektöründe uzun süreden beri büyük bir kriz yaşandığına ve Hükûmetin bu konuda
hangi önlemleri aldığını öğrenmek istediğine ilişkin açıklaması
14.- Şanlıurfa Milletvekili Kemalettin Yılmaztekin’in,
Cumhuriyet Halk Partisi Genel Başkanı Kemal Kılıçdaroğlu’nun bir televizyon
programında sarf ettiği başkanlık modeliyle ilgili bazı ifadelerine ilişkin
açıklaması
15.- Denizli Milletvekili Kazım Arslan’ın,
Cumhurbaşkanı Başdanışmanı Mehmet Uçum’un bazı ifadelerine ve dünyaya mal olmuş
Mustafa Kemal Atatürk’ün ismini Anayasa’dan çıkarmaya hiç kimsenin gücünün
yetmeyeceğine ilişkin açıklaması
16.- Giresun Milletvekili Bülent Yener Bektaşoğlu’nun,
AKP’nin siyasi ideolojisini hayatın her alanına sokma girişimine ülkenin en
köklü ve başarılı liselerinde de devam ettiğine ilişkin açıklaması
17.- Manisa Milletvekili Erkan Akçay’ın, Hükûmetin,
ülkenin gerçek gündemiyle meşgul olmadığına, tüketim ve borçlanmaya dayalı
sanal bir büyüme modeliyle Türkiye ekonomisinin giderek üretimden uzaklaştığına
ve özel sektörün dış borçlarına ilişkin açıklaması 
18.- İstanbul Milletvekili Engin Altay’ın, son
günlerde liselerde öğrencilerin demokratik, laik, bilimsel eğitim talepleriyle
bildiri yayınlamalarının bile iktidar partisi mensuplarında bir rahatsızlık
yarattığına, biat ve itaat eden değil, sorgulayan ve eleştiren bir gençliğin
Türkiye'nin geleceği olduğuna, Azerbaycan Millî Kurtuluş Günü’ne ve
Cumhurbaşkanı Başdanışmanı Mehmet Uçum’un bazı ifadelerine ilişkin açıklaması
19.- Diyarbakır Milletvekili İdris Baluken’in, Türkiye
işçi sınıfı tarihinin en büyük direnişlerinden biri olan 15-16 Haziran
direnişinın 46’ncı yıl dönümüne, AKP
Hükûmetinin talimatlarıyla yürütülen siyasi soykırım operasyonlarının devam
ettiğine ve Muş Milletvekili Ahmet Yıldırım ve beraberinde bulunan 2 Meclis
çalışanının Muş’ta bir polis saldırısıyla karşı karşıya kaldıklarına ilişkin
açıklaması
20.- Amasya Milletvekili Mehmet Naci Bostancı’nın,
eğitime bakışlarının fikri hür, vicdanı hür nesiller yetiştirmek olduğuna, eğer
birtakım merkezler organize bir biçimde liselileri sokağa dökmek istiyorlarsa
bunun eğitime değil hukuka ilişkin bir mesele olduğuna ve AK PARTİ’nin ne Atatürk’le ne laiklikle hiçbir problemi
olmadığına ilişkin açıklaması
21.- Diyarbakır Milletvekili İdris Baluken’in,
Ezilenlerin Sosyalist Partisine yönelik operasyonlar kapsamında Halkların
Demokratik Partisi Eş Genel Başkanı Figen Yüksekdağ’ın ikametgâh adresi olarak
göstermiş olduğu eve yönelik bir baskın yapıldığına ve bu baskınlar karşısında asla yılmayacaklarına ilişkin
açıklaması
22.- İstanbul Milletvekili Engin Altay’ın, devletin
terörle mücadele adı altında herkesi potansiyel terörist algısı içinde
değerlendirmesinin kabul edilemez olduğuna ve Halkların Demokratik Partisi Eş
Genel Başkanı Figen Yüksekdağ’ın evine baskın yapıldığı iddiaları konusunda
Hükûmetin Türkiye Büyük Millet Meclisini bilgilendirmesi gerektiğine ilişkin
açıklaması
23.- Kahramanmaraş Milletvekili Fahrettin Oğuz Tor’un,
Kahramanmaraş Milletvekili Mehmet İlker Çitil’in HDP grup önerisi üzerinde
yaptığı konuşmasındaki bazı ifadelerine ilişkin açıklaması
24.- İzmir Milletvekili Müslüm Doğan’ın, Kahramanmaraş
Milletvekili Mehmet İlker Çitil’in HDP grup önerisi üzerinde yaptığı
konuşmasındaki bazı ifadelerine ilişkin açıklaması
25.- Başbakan Yardımcısı Veysi Kaynak’ın, Türkiye’nin
Suriyeli sığınmacılar konusunda tamamen insani yaklaşımda bulunduğuna ve
uluslararası anlaşmaları gereği kapılarını açtığına ve barınma merkezlerinin
durumuna ilişkin açıklaması
26.- Diyarbakır Milletvekili İdris Baluken’in, Başbakan
Yardımcısı Veysi Kaynak’ın yaptığı açıklamasındaki bazı ifadelerine ilişkin
açıklaması
27.- Van Milletvekili Burhan Kayatürk’ün, Van
Milletvekili Lezgin Botan’ın CHP grup önerisi üzerinde yaptığı konuşmasındaki
bazı ifadelerine ilişkin açıklaması
28.- Van Milletvekili Lezgin Botan’ın, Van Milletvekili
Burhan Kayatürk’ün yaptığı açıklamasındaki bazı ifadelerine ilişkin açıklaması
29.- Başbakan Yardımcısı Veysi Kaynak’ın, deprem
konusunda Başbakanlık Afet ve Acil Durum Yönetimi Başkanlığı olarak yapılan
faaliyetlere ilişkin açıklaması
30.- Manisa Milletvekili Erkan Akçay’ın, AK PARTİ
Grubundan bazı milletvekillerinin kürsüde konuşma yapan milletvekiline karşı
sergiledikleri tutumu kınadığına ilişkin açıklaması
31.- İstanbul Milletvekili Mehmet Metiner’in, yerinden
sarf ettiği bazı ifadelerine ilişkin açıklaması 
32.- İstanbul Milletvekili Engin Altay’ın, yerinden
sarf ettiği bazı ifadelerine ilişkin açıklaması 

VI.- BAŞKANLIĞIN GENEL KURULA SUNUŞLARI
A) Önergeler
1.- Başkanlığın, Sakarya Milletvekili Şaban Dişli’nin
Avrupa Birliği Uyum Komisyonu üyeliğinden (4/45), Balıkesir Milletvekili Kasım
Bostan’ın KİT Komisyonu üyeliğinden (4/44) istifalarına
ilişkin önerge yazısı 

B) Meclis Araştırması Önergeleri
1.- Edirne Milletvekili Okan Gaytancıoğlu ve 22
milletvekilinin, süt üreticilerinin sorunlarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergeleri
(10/229)
2.- Kocaeli Milletvekili Fatma Kaplan Hürriyet ve 21
milletvekilinin, Türkiye'de engelli rehabilitasyon merkezleri, bakımevleri ve
çocuk yuvalarında istihdam edilen personelin niteliğinin ve bu kurumlarda
yaşanan şiddet olaylarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/230) 

3.- İstanbul Milletvekili Yakup Akkaya ve 23
milletvekilinin, çalışma hayatıyla ilgili mevzuattan kaynaklanan
sendikasızlaştırma yöntemlerinin ve bu nedenle ortaya çıkan sorunların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/231)

VII.- ÖNERİLER
A) Siyasi Parti Grubu Önerileri
1.- HDP Grubunun, Siirt Milletvekili Besime Konca ve
arkadaşları tarafından, Suriyeli mülteciler için yapılacak barınma merkezi için
yeni bir alanın belirlenmesi amacıyla 6/6/2016 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 15 Haziran 2016 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi 
2.- CHP Grubunun, İstanbul Milletvekili Ali Özcan ve 24
milletvekili tarafından, Elâzığ ve çevre illerde yaşanacak olası bir depremle
ilgili yapılacak çalışmaların araştırılarak alınması gereken önlemlerin
belirlenmesi amacıyla 6/1/2016 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 15
Haziran 2016 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi 

VIII.- SATAŞMALARA İLİŞKİN KONUŞMALAR
1.- İstanbul Milletvekili Ali Özcan’ın, Elâzığ
Milletvekili Ömer Serdar’ın CHP grup önerisi üzerinde yaptığı konuşması
sırasında şahsına sataşması nedeniyle konuşması
2.- Mersin Milletvekili Baki Şimşek’in, Elâzığ
Milletvekili Ömer Serdar’ın CHP grup önerisi üzerinde yaptığı konuşması
sırasında şahsına sataşması nedeniyle konuşması
3.- Diyarbakır Milletvekili İdris Baluken’in, Elâzığ
Milletvekili Ömer Serdar’ın CHP grup önerisi üzerinde yaptığı konuşması sırasında
HDP Grubuna sataşması nedeniyle konuşması
4.- Van Milletvekili Burhan Kayatürk’ün, Diyarbakır
Milletvekili İdris Baluken’in sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
5.- İstanbul Milletvekili Mehmet Muş’un, Diyarbakır
Milletvekili İdris Baluken’in 383 sıra sayılı Kanun Tasarısı’nın 4’üncü maddesiyle
ilgili önerge üzerinde yaptığı konuşması sırasında Adalet ve Kalkınma Partisine
sataşması nedeniyle konuşması
6.- Diyarbakır Milletvekili İdris Baluken’in, İstanbul
Milletvekili Mehmet Muş’un sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
7.- Diyarbakır Milletvekili İdris Baluken’in, Konya
Milletvekili Leyla Şahin Usta’nın 383 sıra sayılı Kanun Tasarısı’nın 5’inci
maddesi üzerinde şahsı adına yaptığı konuşması sırasında Halkların Demokratik
Partisine sataşması nedeniyle konuşması
8.- İstanbul Milletvekili Mehmet Muş’un, Diyarbakır
Milletvekili İdris Baluken’in sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması

IX.- SEÇİMLER
A) Komisyonlarda Açık Bulunan Üyeliklere Seçim
1.- Avrupa Birliği Uyum Komisyonu; Bayındırlık, İmar,
Ulaştırma ve Turizm Komisyonu; Güvenlik ve İstihbarat Komisyonu; Kadın Erkek
Fırsat Eşitliği Komisyonu ile Plan ve Bütçe Komisyonunda boş bulunan
üyeliklere seçim

X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Maarif Vakfı Kanunu Tasarısı (1/720) ve Millî
Eğitim, Kültür, Gençlik ve Spor Komisyonu Raporu (S. Sayısı: 383) 
2.- Türkiye Cumhuriyeti Hükümeti ile Brunei Sultanlığı
Hükümeti Arasında Ekonomik, Ticaret ve Teknik İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/573) ve Dışişleri
Komisyonu Raporu (S. Sayısı: 263) 



15 Haziran 2016 Çarşamba
BİRİNCİ OTURUM
Açılma Saati: 14.01
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Emre KÖPRÜLÜ (Tekirdağ), İshak GAZEL
(Kütahya)
-------0------
BAŞKAN
– Türkiye Büyük Millet Meclisinin 102’nci Birleşimini açıyorum. 
Toplantı
yeter sayısı vardır, görüşmelere başlıyoruz. 
Her
zamanki gibi, sayın milletvekilleri, biraz sessizlik rica ediyorum. 
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, tarihî yarımadayla ilgili sorunlar ve çözüm önerileri hakkında
söz isteyen İstanbul Milletvekili Selina Doğan’a aittir.
Buyurun
Sayın Doğan. (CHP sıralarından alkışlar) 
Sayın
Doğan, bir dakika rica edeceğim.
Sayın
milletvekilleri, lütfen, sohbete kulislerde devam edebilirsiniz. Rica ediyorum...
Sanıyorum
boşu boşuna yapıyorum bu ikazı.
İLKNUR
İNCEÖZ (Aksaray) – Buyurun Sayın Başkan.
BAŞKAN
- Buyurun Sayın Doğan.
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Selina Doğan’ın, tarihî yarımadayla
ilgili sorunlar ve çözüm önerilerine ilişkin gündem dışı konuşması
SELİNA
DOĞAN (İstanbul) – Değerli milletvekilleri, sadece İstanbul’un, sadece
Türkiye'nin değil tüm dünyanın en önemli tarihî yapılarını barındıran ve bugün
neredeyse can çekişen tarihî yarımada ve tarihî yarımadada binlerce yıldır
sürdürülen kuyumculuk mesleğinin içinde bulunduğu durumu anlatmak üzere söz
almış bulunuyorum. Hepinizi saygıyla selamlıyorum.
Ancak
sözlerime geçmeden önce, budan üç gün önce Amerika’nın Orlando kentinde LGBTİ
bireylere yönelik gerçekleştirilen nefret katliamını kınıyorum. Ve yine,
ülkemizde LGBTİ örgütleri, bu yıl da geçmiş yıllarda olduğu gibi “Onur
Yürüyüşü” adını verdikleri yürüyüşü gerçekleştirmeye karar verdiler. Geçtiğimiz
yıl çok ağır müdahalelerle karşılaştılar polis tarafından, biz bu görüntülerin
tekrar yaşanmasını istemiyoruz. Ayrıca, basına yansıdı, kendilerine yönelik,
yaşam haklarına yönelik çok ciddi tehditler var. Buradan İstanbul Valiliğine ve
İstanbul Emniyet Müdürlüğüne, bu en temel demokratik haklarını
gerçekleştirmeleri için gerekli sorumluluğu almaları gerektiğini bir kere daha
hatırlatmak istiyorum ve şimdi, tarihî yarımadanın sorunlarına devam ediyorum. 
Tarihte
birçok medeniyete ev sahipliği yapan İstanbul, kültürel birikimi ve zamana
meydan okuyan antik ve mimari şaheserleri sayesinde her yıl dünyanın farklı
ülkelerinden gelen milyonlarca turisti ağırlıyor bildiğiniz gibi. 
Bugün,
bu bölgedeki Kapalıçarşı başta olmak üzere tarihî yarımada çarpık kentleşme,
beton yığınları ve seyyar satıcı işgali altında maalesef. Dünyaya mal olmuş
ünlü mimarların elinden yükselen Roma, Yunan, Bizans ve Osmanlı mimarilerinin
eşsiz örneklerini sergileyen tarihî yapılar hâlâ zamana meydan okuyor ancak bu
yapılar hor kullanma ve çevresel faktörlerin de etkisiyle âdeta sahipsiz kalmış
durumda.
Tarihî
yarımada SOS veriyor değerli milletvekilleri, buraya neşter vurma zamanı çoktan
geldi, hatta geçiyor. Tarihî yarımadanın tüm insanlığın ortak değeri olan
eserlerini yeniden ortaya çıkarma ve tarihi aslına döndürme zamanı geldi.
Değerli
milletvekilleri, tarihî yarımadanın tümünü içeren bütünlüklü bir yönetim
anlayışının hayata geçirilmesi zorunluluk hâline gelmiş bulunuyor. Bu yönetim
bir an evvel şu önlemleri almalı:
Bölgede
turizm yatırımlarının teşvik edilip çeşitli standartlar çerçevesinde yeni ve
çağdaş işletmelerin önü açılmalı.
Sağlıksız
şartlarda ve hijyenin yeterli olmadığı balık ekmekçiler, restoranlar için
standartlar belirlenmeli ve bunların denetimi yapılmalı.
Tarihî
yarımada seyyar satıcılar tarafından maalesef işgal edilmiş durumda.
Belgesellerde gördüğümüz üçüncü dünya ülkesi görüntüsüne son verilmeli. 
Işıklı
tabelalar ve klimalar görüntü kirliliği yaratıyor maalesef. Tinerciler
turistlerin önünü kesip para istiyorlar, hepiniz biliyorsunuz. Bir an önce bu
sorunlara çözüm üretilmeli, tinerciler rehabilite edilmeli. 
Tarihî
yarımada kimliğiyle uyuşmayan, küçük sanayi, imalat, depolama gibi işlevlerden
arındırılmalı; bu esnaf mağdur edilmeden başka bölgelere taşınmalı.
Uzun
vadede, yarımada lastik tekerlekli ulaşım terk edilerek trafikten
arındırılmalı; hafif raylı sistem, yürüme ve bisiklet rotaları gibi alternatif
ulaşım seçenekleri sunulmalı.
Tarihî
yarımada ülkemizin, deyim yerindeyse, misafir odası, Türkiye’nin vitrini.
Ancak, bu bölgede çalışan taksicilerin turistlere karşı sergilediği tavır ne
misafirperverliğimizle ne de ülke imajımızla bağdaşıyor. Kapalıçarşı’nın
kapısından Eminönü Meydanı’na turistler 150-200 liraya taşıtılıyor. Bu sorun
hemen her platformda dile getirilmiş olmasına rağmen, maalesef bugüne kadar bir
önlem alınmadı. 
Tabii,
tarihî yarımadadan bahsedip kuyumculuğun problemlerinden bahsetmemek olmaz,
malum kuyumculuğun kalbinin attığı bir bölge tarihî yarımada. Kuyumculuk altı
bin yıllık geçmişi olan bir meslek. Atölyecisinden toptancısına,
mıhlayıcısından sadekârına, perakendecisinden ihracatçısına kadar, tek göz
küçük atölyecisinden büyük kuyumcu fabrikalarına kadar yaklaşık 1,5 milyon
kişiyi istihdam eden bir sektör.
Ticaret
odası kuyumcu olmak için sadece vergi kaydını yeterli görürken, kuyumcu odaları
ise haklı olarak ustalık belgesi arıyor. Durum bu olunca, yılların emeğini ve
ustalığını gerektiren kuyumculuk sektörüne parası olan herkes giriş yapabiliyor
ve mesleğin genlerine işlemiş Ahilik kültürü ve bu kurallardan yoksun yeni
kuyumcular ortaya çıkmış oluyor. Sektör giderek kan kaybediyor ve deyim
yerindeyse can çekişiyor, enerjisini ve ustalarını yitiriyor. Bu gidişe
idarenin el atarak bir an önce dur demesi gerekiyor.
Sektörün
sorunlarının tek elden çözülmesi, mesleğe gireceklerin yaptıkları üretimin tek
elden kontrol edilmesi, lisanslanması ve ayrıca mesleği anlayan kişiler
tarafından yapılmasını sağlayarak belgelendirilmesi için Türkiye Kuyumcular
Birliği örgütlenmesinin gerçekleşmesi gerekiyor ve yine, mesleği disipline ve
kontrol eden kuyumculuk meslek kanunu ve yönetmeliklerinin de bir an önce
yürürlüğe girmesi gerekiyor. 
Kuyumculuğun
en önemli sorunlarından biri de ayarevleriyle ilgili. 2008 yılında yapılan
düzenlemeye göre, Türkiye’de standart…
(Mikrofon
otomatik cihaz tarafından kapatıldı) 
BAŞKAN
– Sayın Doğan, teşekkür ederim. 
SELİNA
DOĞAN (Devamla) – Bir dakika daha alabilir miyim?
BAŞKAN
– Mümkün değil. 
SELİNA
DOĞAN (Devamla) – Peki. 
BAŞKAN
– Çok teşekkür ederim Sayın Doğan. (CHP sıralarından alkışlar) 
Gündem
dışı ikinci söz, Azerbaycan Millî Kurtuluş Günü münasebetiyle söz isteyen Ordu
Milletvekili Ergün Taşcı’ya aittir. 
Buyurun
Sayın Taşcı. (AK PARTİ sıralarından alkışlar) 
2.- Ordu Milletvekili Ergün Taşcı’nın, Azerbaycan Millî
Kurtuluş Günü’ne ilişkin gündem dışı konuşması
ERGÜN
TAŞCI (Ordu) – Sayın Başkan, değerli milletvekilleri; Azerbaycan’ın Millî
Kurtuluş Günü vesilesiyle söz almış bulunmaktayım. Hepinizi saygıyla
selamlıyorum. 
Azerbaycan’la
tek millet olarak her alanda birbirine destek veren kardeş iki ülkeyiz. Ortak
soy, dil, inanç, kültür, tarih, örf ve âdetler bu kardeş iki ülkeyi birbirine
bağlamaktadır. Azerbaycan ile Türkiye’nin kardeş ülke olmasının temelinde
tarihî bağlar, karşılıklı girişimler ve sarsılmaz irade bulunmaktadır.
Azerbaycan lideri Haydar Aliyev’in seslendirdiği “Bir millet, iki devlet.”
ifadesi, iki devletin kendine özgü özelliklerinin bariz bir yansımasıdır. 
Azerbaycan’ın
Anadolu’da yaşayan kardeşlerine yönelik münasebeti, Mustafa Kemal Atatürk
tarafından da “Azerbaycan’ın sevinci sevincimiz, kederi kederimizdir.” şeklinde
ifade edilmiştir. 
Sayın
Başkan, değerli milletvekilleri; Azerbaycan ve Türkiye, dün olduğu gibi bugün
de omuz omuza, birlikte hareket ederek her türlü zorluğun üstesinden
gelmektedir. Birinci Dünya ve Çanakkale savaşlarında Azerbaycanlı gönüllü
kardeşlerimiz Türk kuvvetleriyle birlikte savaşarak büyük kahramanlık
göstermişlerdir. Zamanında, Bakü’yü işgal eden Ermeni Taşnakları, Bolşeviklerin
yardımıyla 1918 yılının Mart ayında Azerbaycanlılara karşı soykırım gerçekleştirip
on binlerce soydaşımızı hunharca öldürdüğünde, Nuri Paşa komutasındaki Kafkas
İslam Ordusu, Azerbaycanlı kardeşlerin yardımına gelmiştir. Bunu hazmedemeyen
Bolşevik Rusyası…
BAŞKAN
– Sayın Taşcı, bir dakika…
Sayın
milletvekilleri, büyük bir uğultu var salonda. Rica ediyorum, lütfen…
ATİLA
SERTEL (İzmir) – O köşede geniş bir sohbet var. 
BAŞKAN
– Lütfen…
Sayın
milletvekilleri, sohbetinize lütfen kulislerde devam ediniz. Lütfen…
Buyurun
Sayın Taşcı.
Sürenize
ekleyeceğim.
ERGÜN
TAŞCI (Devamla) – Bunu hazmedemeyen Bolşevik Rusyası 27 Nisan 1920’de
Azerbaycan millî hükûmetini işgal yoluyla devirmiş, kitlesel tutuklamalar ve
katliamlar yapmıştır. Bunun neticesinde, Azerbaycan halkı yetmiş yıl boyunca
büyük acılar yaşamış, sefalet ve yoksulluk içerisinde kalmıştır. Tarihler 1991
yılını gösterdiğinde, Azerbaycan tam yetmiş bir yıl sonra bağımsızlığını
yeniden kazanmış ve Azerbaycan’ı tanıyan ilk ülke Türkiye olmuştur. 1993
yılında Azerbaycan’da yaşanan iç savaş ve karmaşa ortamında, halk ve iktidar tarafından
Azerbaycan millî lideri Haydar Aliyev Nahcivan’dan Bakü’ye davet edilmiş ve ali
Meclisin Başkanı olarak seçilmiştir. Azerbaycan’ın kaderinin değiştiği bu
tarihten itibaren, Aliyev’in liderliği sayesinde Azerbaycan’da kargaşa ve iç
savaş sona ermiştir. Bu nedenle, bu tarihî gelişme Azerbaycan halkı tarafından
Millî Kurtuluş Günü olarak ilan edilmiştir.
Sayın
Başkan, değerli milletvekilleri; geçen zaman içerisinde Türkiye ve Azerbaycan
arasında siyasi, askerî, iktisadi, sosyal alanda ortak adımlar atılmış,
bölgesel ölçekte önemli projeler gerçekleştirilmiştir. İki ülke arasında
uluslararası ve bölgesel platformlarda mevcut olan yapıcı iş birliği ve
dayanışma hemen her konuda kendisini göstermiş, Türkiye Azerbaycan’ı,
Azerbaycan da Türkiye’yi desteklemiştir. Bu bağlamda, Ermenistan’ın Dağlık
Karabağ’da Ermenilerin ayrılıkçı faaliyetlerine destek verdiği ve Azerbaycan
topraklarının yüzde 20’sini işgal ettiği Karabağ sorununda Türkiye her
platformda Azerbaycan’ın haklı davasını savunmuştur. Çünkü, Dağlık Karabağ
sorunu sadece Ermenistan’ın Azerbaycan topraklarını işgal etmesi değil, aynı
zamanda bölgesel ve küresel güçlerin Güney Kafkasya’da uyguladığı jeopolitik
egemenlik mücadelesinin bir parçasıdır.
Diğer
taraftan, son iki yüz yılda Türkiye ve Azerbaycan farklı tarihî gelişmelere
tanıklık etseler de 20’nci yüzyılın başlarından itibaren her iki devlet Ermeni
sorunuyla uğraşmak zorunda kalmıştır. Yüz bir yıl önce Birinci Dünya Savaşı’nın
çok özel koşullarında yaşanan ve Türkler ile Ermenilerin karşılıklı olarak
büyük acılar yaşamasına neden olan 1915 olaylarına ilişkin değişik ülkeler
tarafından kabul edilen sözde Ermeni soykırımı tasarıları taraflı ve tarihî
gerçeklerden uzak bir yaklaşımla kaleme alınan, siyasi istismar malzemesi
yapılan utanç vesikalarıdır.
Sayın
Başkan, değerli milletvekilleri; bu vesileyle Azeybaycanlı kardeşlerimizin 15
Haziran Millî Kurtuluş Günü’nü tekrar kutlar, Azerbaycan’ın bağımsızlığında çok
önemli rol üstlenmiş olan ve “Yükselen bayrak bir daha inmez.” diyen Mehmet
Emin Resulzade’yi, Kafkas İslam Ordusunun kahramanı, Komutanı Nuri Paşa’yı,
1991’de yeniden bağımsızlığını kazanan Azerbaycan’ın ilk Cumhurbaşkanı Ebulfez
Elçibey’i, Türkiye ile Azerbaycan arasındaki ilişkiyi “Tek millet, iki devlet.”
özdeyişiyle sembolleştiren, modern Azerbaycan’ın mimarı Haydar Aliyev’i,
şehitlerimizi, gazilerimizi rahmetle ve minnetle anıyor, hepinizi saygıyla
selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Taşcı.
Gündem
dışı üçüncü söz, ihracat ve teşvik sistemine ilişkin gelişmeler hakkında söz
isteyen Denizli Milletvekili Emin Haluk Ayhan’a aittir.
Buyurun
Sayın Ayhan. (MHP sıralarından alkışlar)
3.- Denizli Milletvekili Emin Haluk Ayhan’ın, ihracat
ve teşvik sistemindeki gelişmelere ilişkin gündem dışı konuşması 
EMİN
HALUK AYHAN (Denizli) – Teşekkür ediyorum Sayın Başkan.
Sayın
Başkan, değerli milletvekilleri; ihracat ve teşvik sistemindeki gelişmeler
üzerine gündem dışı söz aldım. Yüce heyeti saygıyla selamlıyorum.
Sözde
Avrupa’nın en hızlı üçüncü büyümesi olan birinci çeyrek büyüme rakamlarının
açıklanmasının hemen ardından, ekonomide teşvike ilişkin birtakım tedbirler
alınmak zorunda olunduğu itiraf edilmiştir. Ekonomiyi normal akışı içerisinde
yönetemeyen AKP’dir. Kriz yaşayan bazı ülkelerde yabancı yatırım çekmek ve
üretim ihracatının önünü açmak için uygulanan olağanüstü teşvik tedbirlerinin
devreye sokulması zorunluluk hâline gelmiştir. Şayet ekonomide her şey güzel ve
yüzde 5 büyüyorsak bu tedbirleri niçin acilen alma ihtiyacını duyduk? Bu
tedbirler ülkemize, vergi mükelleflerine neye mal olacak, bunu biliyor muyuz?
Bu tedbirler ekonomiyi canlandırmak için mi yoksa bir kesime ayrıcalıklı
imkânlar tanımak için mi hayata geçirilecektir? Ekonomide eşitlik, adalet ve
rekabet anlayışı zarar görecek midir? Dış ticaret ve yatırım politikaları
açısından yara bandı mahiyetindeki tedbirlerin değil, son derece köklü ve
radikal tedbirlerin alınması gerekmektedir. Tıkanan ihracat pazarları, yükselen
kur ve enflasyon, dış kaynak bağımlılığı ile özel sektörün dış borcu ekonomideki
en büyük risk ve kırılganlık unsurudur. İhracat kan kaybetmiştir. AKP’nin dışa
bağımlı ekonomi politikaları ve hatalı dış politika nedeniyle tıkanan ihracat
pazarları Türkiye ekonomisi için alarm zillerini çaldırmaktadır. AKP, daha iki
yıl önce yürürlüğe giren planda 277 milyar dolar hedeflediği ihracatı, orta
vadeli programda 70 milyar dolar geri çekmiştir.
Değerli
milletvekilleri, AKP döneminde sadece güneydoğuda hendekler kazılmamıştır, dış
ticarette ve ekonomide de hendekler kazılmıştır. İhracatımız, dâhilde işleme
rejimine göre çok yüksek oranda bağımlı hâle gelmiştir. Yatırımlar, imalat
sanayisinden üretken olmayan alanlara kaydırılmıştır. İmalat sanayisinin millî
gelir içindeki payı yüzde 15’ler düzeyine inmiştir. Âdeta sanayisizleşme
stratejisi izlenmiştir. Üretimin, ihracatın teknoloji seviyesi düşmüştür. 
Dış
ticaretin başka kanayan bir yarası dâhilde işleme rejimidir. On üç yılda,
ihracatın bazı sektörlerinde yüzde 70’ini kapsayacak boyutlara ulaşmış
vaziyettedir. Yıllık kayıp, iş adamlarına göre 15 milyar dolardır. Kapatılan
belge sayısının tüm belgelere oranı daha önceki yıllarda yüzde 70’ler
düzeyindeyken bu, 2015’te yüzde 8’ler düzeyine inmiştir. 
AKP
Hükûmetinin özellikle son beş yılda ortaya koyduğu dış politika, vizyonsuz
yaklaşım, Türkiye’yi ve dünyada bölgemizi yalnızlaştırmış ve
itibarsızlaştırmıştır. Bu durum, son üç yılda, sadece ihracatçılarımıza maliyet
olarak yaklaşık 15 milyar dolar yansımıştır. En fazla ihracat yaptığımız ilk 15
ülkenin 5’iyle kavgalı hâle geldik. Türkiye, artık kavgalı olduğu bu ülkelerden
artık ihale alamıyor, bu ülkelerden Türkiye’ye turist gelmiyor. AKP, ülkeye
gelen doğrudan yatırımların çok büyük oranda azalmasına da sebep olmuştur.
Yılın ilk dört ayında yabancıların doğrudan yatırımlarında yüzde 45 azalma vardır.

Millî
gelirde yatırımların katkısı negatiftir; tüketimle büyüyoruz. AKP Hükûmeti,
Yatırım Teşvik Sistemi’ni 2012 yılından bu yana 3 kez değiştirmiştir ancak
teşvik sisteminde hedefler tutturulamamıştır, yüksek katma değerli stratejik
yatırımların artırılması sağlanamamıştır, ileri teknoloji ürünlerinin payı
artırılamamıştır. Bölgelere göre baktığımızda, verilen teşvik belgelerinin
yüzde 77’si 1’inci, 2’nci, 3’üncü bölgelere verilmiştir; sabit yatırımların
yüzde 60’ı bu 3 bölgededir, teşvikli yatırımlarda yaratılan istihdamın yüzde
67’si yine bu 3 bölgededir. 4, 5, 6’da yatırımlar özendirilememiştir. 
Şimdi
burada ifade etmek istediğim şu: Yatırımcı, ne pahasına olursa olsun, teknoloji
transferine yüksek teşvik verilmesini istemektedir. Şimdi “2023 hedefleri namus
borcu oldu.” diye beyanat veriyor bakanlar; gerçekten, daha önce “Hayal oldu.”
diye beyanat veriyorlardı. Şimdi bakanlar ne diyeceğini bilmiyor, artık
bunların hedef olmaktan çıktığı da kesin. 
Ben
hepinize saygılar sunuyorum, teşekkür ediyorum. 
Teşekkür
ediyorum Sayın Başkan. (MHP sıralarından alkışlar)
BAŞKAN
– Teşekkür ederim.
Sayın
milletvekilleri, şimdi, sisteme giren 15 milletvekiline yerlerinden birer
dakika söz vereceğim, daha sonra da grup başkan vekillerine yine yerlerinden
iki dakika söz vereceğim tabii ki sisteme girerlerse.
Sayın
Engin, buyurun, sizden başlıyoruz.
V.- AÇIKLAMALAR
1.- İstanbul Milletvekili Didem Engin’in, ülkemizde
yaşanan ekonomik, sosyal ve siyasi birçok sorunun temelinde çağ dışı eğitim
sisteminin olduğuna ve liselerde başlayan hareketin eğitim sistemindeki
sorunların tartışılmasına fırsat yaratmasını dilediğine ilişkin açıklaması
DİDEM
ENGİN (İstanbul) – Teşekkürler Sayın Başkan.
İstanbul
Erkek Lisesi öğrencilerinin baskıya boyun eğmeyeceklerini açıklayan bildirilerine
son birkaç günde onlarca liseden destek geldi. Bugün ülkemizde yaşadığımız
ekonomik, sosyal ve siyasi birçok sorunun temelinde geleceğimizi ipotek altına
alan çağ dışı eğitim sistemi bulunmakta. Gelişmiş ülkeler gençlerine en iyi
eğitimi verebilmek, bilimde, teknolojide dünyada en iyi sıraya gelebilmek için
kıyasıya bir rekabet içindeyken, bizim ülkemizde AKP Hükûmeti kadınlara “Daha
çok çocuk doğurun.” çağrısı yapıyor ve eğitimde kaliteyi artırmayı değil,
sorgulamayan, düşünmeyen, biat eden nesiller yetiştirmeyi hedefliyor. Hâlbuki,
okul öncesi dönemden yükseköğretime kadar tüm eğitim sistemimizin a’dan z’ye
yeni baştan reforme edilmesi, sorgulayan, araştıran, özgürce düşünen yaratıcı
nesillerin hedeflenmesi gerekli. Liselerimizde başlayan bu hareketin eğitim
sistemimizdeki sorunların tartışılmasına fırsat yaratmasını diliyorum. 
Meclisten
tüm liselerimize selam olsun.
BAŞKAN
– Sayın Aydın…
2.- Bursa Milletvekili Erkan Aydın’ın, Cumhurbaşkanı
Başdanışmanı Mehmet Uçum’un bazı ifadelerine ve kimsenin Atatürk’ün kurduğu
cumhuriyeti kaldırmaya ve Atatürk’ü gönüllerden silmeye gücünün yetmeyeceğine
ilişkin açıklaması
ERKAN
AYDIN (Bursa) – Teşekkürler Sayın Başkan.
Üzüntüyle
görüyorum ki Ulu Önder Mustafa Kemal Atatürk’ün kurduğu laik cumhuriyet büyük
bir tehdit altındadır. Yapılan açıklamalar da bunu teyit eder niteliktedir.
Yeni anayasa hazırlıklarında Atatürk’ün izlerinin silinmeye çalışıldığı
görülmektedir. Bir televizyon kanalında, Cumhurbaşkanı Erdoğan’ın Başdanışmanı
Mehmet Uçum’un, yeni anayasada Atatürk ideolojisine atıfta bulunulmayacağını
açıklaması, kaygılarımızı daha da derinleştirmiştir. Açıklamaya göre,
Anayasa’nın giriş kısmında, sadece Mustafa Kemal Atatürk’ün Türkiye
Cumhuriyeti’nin kurucu lideri olduğu belirtilecektir. 
Ben
de diyorum ki: Atatürk’ün kurduğu cumhuriyeti kaldırmaya, Atatürk’ü de
gönlümüzden silmeye kimsenin gücü yetmeyecektir.
BAŞKAN
– Sayın Özkan…
3.- Denizli Milletvekili Cahit Özkan’ın, başkanlık
sistemine dayanan özgürlükçü, katılımcı yeni anayasaya destek verilmesini
istediğine ilişkin açıklaması
CAHİT
ÖZKAN (Denizli) – Teşekkürler Sayın Başkan.
Kılıçdaroğlu
bir televizyon kanalında “ABD’deki gibi başkanlık sistemi getirecekseniz,
buyurun getirin, oturalım, tartışalım.” demişti. Sayın Başbakanımız da üniter
yapı korunmak şartıyla, Amerikan başkanlık sistemi için “Biz buyurduk, siz de
buyurun. Hodri meydan!” dedi. Bunun üzerine, her zaman alışkın olduğumuza
benzer manevrayla, Kılıçdaroğlu “Atalarımızın kurduğu, yetiştirdiği parlamenter
sistemi istiyoruz. Hodri meydan!” demiştir. Tüm bunlar, CHP’nin yeni anayasa ve
başkanlık sistemi hususunda yol haritası olmadığı gibi, kafasının da oldukça
karışık olduğunu göstermektedir. Asıl amaç ise millî iradenin kayıtsız ve
şartsız egemenliğini sağlayacak başkanlık sistemine dayalı yeni anayasayı
engellemektir.
Bu
vesileyle, başkanlık sistemine dayanan özgürlükçü, katılımcı yeni anayasaya
destek istiyor, yüce Meclisi saygıyla selamlıyorum.
BAŞKAN
– Teşekkür ederim.
Sayın
Kayışoğlu…
4.- Bursa Milletvekili Nurhayat Altaca Kayışoğlu’nun,
Bursa’nın Osmangazi ilçesinde velilerin itirazlarına rağmen 9 okulun imam-hatip
okuluna dönüştürülmeye çalışıldığına ve zorbalıkla halka istemediği şeylerin
dayatılmasına karşı her zaman mücadele edeceklerine ilişkin açıklaması
NURHAYAT
ALTACA KAYIŞOĞLU (Bursa) – Teşekkürler.
Bursa’da
Osmangazi ilçesinde 9 okul, velilerin itirazlarına rağmen, imam-hatip okuluna
dönüştürülmeye çalışılıyor. Bununla ilgili olarak, dün Akpınar’da veliler
demokratik haklarını kullanarak bir imza standı açıyorlar ve Osmangazi Belediyesine
bağlı zabıta ekipleri görevlerini aşarak bu velilere müdahale ediyorlar. Bunun
da ötesinde, bu da yetmezmiş gibi “Pazarcıları üzerinize salarız.” gibi
tehditlerde bulunuyorlar. 
Şunu
herkesin bilmesini isteriz ki biz, bu zorbalıklara karşı, her zaman, hakkını
arayan vatandaşlarımızın yanında olacağız ve zorbalıkla halka istemediği
şeylerin dayatılmasına karşı da her zaman mücadele edeceğiz.
BAŞKAN
– Sayın Topal…
5.- Hatay Milletvekili Serkan Topal’ın, Hatay’da
ihracata yönelik yatırımı ve üretimi teşvik etmek ve doğrudan yabancı
yatırımları ve teknoloji girişini hızlandıracak bir serbest bölgenin açılması
için gerekli çalışmaların başlatılmasını talep ettiğine ilişkin açıklaması
SERKAN
TOPAL (Hatay) – Teşekkür ediyorum Sayın Başkan.
Bilindiği
gibi, Hatay ilimiz hem Türkiye’nin en büyük limanlarından birisine hem de iki
önemli gümrük kapısına sahiptir. Ancak, Suriye’deki savaş nedeniyle sınır
kapıları kapanmıştır. Ekonomisinde gerileme yaşanan Hatay ilimizin ekonomisinin
yeni projelerle canlandırılması elzemdir. Bu nedenle, Hatay’da birçok idari ve
hukuki düzenlemelerden muaf olan ve yatırımcıları bölgeye yönlendirebilecek bir
serbest bölgenin açılması Hatay ilimize yapılacak önemli desteklerden birisi
olacaktır. İhracata yönelik yatırımı ve üretimi teşvik etmek ve doğrudan
yabancı yatırımları ve teknoloji girişini hızlandıracak bir serbest bölgenin
açılması için gerekli çalışmaların başlatılmasını talep etmekteyim.
Saygılarımı
sunuyorum, teşekkür ediyorum.
BAŞKAN
– Teşekkür ederim.
Sayın
Durmuşoğlu…
6.- Osmaniye Milletvekili Mücahit Durmuşoğlu’nun,
Azerbaycan Millî Kurtuluş Günü’nü kutladığına ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan.
Bugün
“iki devlet, tek millet” diye andığımız, “gardaş” diyerek her zaman bağrımıza
bastığımız Azerbaycan’ın Millî Kurtuluş Günü’dür. Büyük bedellerle 1991 yılında
devlet egemenliğini yeniden gerçekleştiren Azerbaycan Cumhuriyeti’nin Millî
Kurtuluş Günü’nü yürekten kutluyorum. Azerbaycanlı kardeşlerimiz artık zor
günleri geride bırakmış, gerek ülke içinde gerek bölgesel ve uluslararası
düzeyde başarılı bir devlete sahip olmanın haklı gururunu yaşamaktadır. 
Bununla
birlikte, Azerbaycan topraklarının beşte 1’inin hâlen Ermenistan’ın işgali
altında olduğunu, 1 milyonu aşkın Azerbaycanlının yerlerinden edildiğini de
asla unutmuyoruz. Ermenistan’ın çeyrek asra yakın bir süredir işgal ettiği
Azerbaycan topraklarından bir an önce çekilmesi yönündeki çağrımızı bu
vesileyle bir kez daha tekrarlıyoruz. Her zaman olduğu gibi, bu haklı davada
Azerbaycanlı kardeşlerimizin yanında olmaya devam edeceğiz. 
Bu
vesileyle başta Hocalı katliamında olmak üzere, bugüne kadar vatanı uğruna
hayatını feda eden Azerbaycanlı kardeşlerimize Allah’tan rahmet diliyor,
Azerbaycan halkını muhabbetle selamlıyorum.
BAŞKAN
– Sayın Gündoğdu…
7.- Ordu Milletvekili Metin Gündoğdu’nun, son günlerde
proje okulları bahane edilerek liselerde gerçekleştirilen eylemlerin bir oyunun
parçası olduğuna ilişkin açıklaması
METİN
GÜNDOĞDU (Ordu) – Teşekkürler Sayın Başkan.
Son
günlerde proje okulları bahane edilerek liselerde gerçekleştirilen eylemler bir
oyunun parçasıdır. Bu ülkede 1980 yılında liseli gençliğin üzerinde bir oyun
tertiplendi, neticesinde görüşüne bakılmaksızın on binlerce gencimiz sokaklara,
sonrasında da cezaevlerine mahkûm edildiler. Dün Meclisimizin çatısı altında
bulunan CHP’li bazı milletvekillerinin de destekleyici açıklamaları tarihten
ders alınmadığının bir göstergesidir. Gençler üzerinde bir oyun tertiplemeye
çalışanlar şunu iyi bilmelidir: Biz onlar gibi Meclis çatısı altında anarşi
hareketlerini destekleyici selamlar göndermiyoruz, bunun yerine bilinçli
gençler yetiştirmek ve provokasyonu önlemek adına onları uyarıyoruz. 
12
Eylül 1980 darbesinde mağdur olan bir ailenin ferdi ve Türkiye Büyük Millet
Meclisinin bir mensubu olarak bu girişimleri kınıyor ve genç kardeşlerime
sesleniyorum: Siz bu ülkenin geleceğini yönlendireceksiniz. Sizin işiniz
sokaklar değil, ilimle, irfanla. Siz kendi değerlerinize sahip çıkarken her
türlü yeniliğe de açık bireyler olarak yetişmelisiniz. Bir elinizde Kur’an, bir
elinizde bilgisayar olmalıdır. 
BAŞKAN
– Sayın Akın…
8.- Balıkesir Milletvekili Ahmet Akın’ın, Balıkesir’in
Dursunbey ilçesine bağlı Hamzacık’ta bir işletmede şarbon hastalığı nedeniyle
100 civarında büyükbaş hayvanın telef olduğuna ve hastalık bu boyutlara
gelinceye kadar neden fark edilemediği ve hastalığın ithal edilen hayvanlarla
bir ilgisinin olup olmadığı gibi konuların açıklığa kavuşturulmasına ihtiyaç
olduğuna ilişkin açıklaması
AHMET
AKIN (Balıkesir) – Balıkesir Dursunbey ilçemize bağlı kırsal mahallelerimizden
Hamzacık’ta bir işletmede şarbon hastalığının görüldüğü, bu nedenle 100
civarında büyükbaş hayvanın telef olduğu ve bölgenin karantinaya alındığı ilçe
kaymakamı tarafından açıklandı. Şarbonun hayvancılığımız açısından çok önemli
bir hastalık olduğu ve bulaşıcı olduğu, hatta zoonoz hastalıklardan olduğu için
insanlara da bulaşacağı bilinmektedir. 
Balıkesir
ekonomisinde hayvancılığın çok önemli bir yeri vardır. Balıkesir, hayvan
potansiyeli en yüksek illerimiz arasında yer alıyor. Hamzacık’ta 100 büyükbaş
hayvan telef olana kadar bu hastalık neden tespit edilememiştir? Şarbon
Hastalığına Karşı Korunma ve Mücadele Yönetmeliği şarbon hastalığından şüphe
edilmesi durumunda bile bir dizi önlemler alınmasını zorunlu kılıyor. Hastalık
bu boyutlara gelinceye kadar neden fark edilememiştir? Bu hastalığın ithal
edilen hayvanlarla bir ilgisinin olup olmadığı gibi konuların açıklığa
kavuşturulmasına ihtiyaç vardır.
Teşekkür
ederim.
BAŞKAN
– Teşekkür ederim.
Sayın
Kuyucuoğlu…
9.- Mersin Milletvekili Serdal Kuyucuoğlu’nun, Aile ve
Sosyal Politikalar Bakanlığı tarafından Aile Sosyal Destek Programı kapsamında
sözleşmeli personel alımı başvuru aşamalarına ilişkin açıklaması
SERDAL
KUYUCUOĞLU (Mersin) – Teşekkürler Sayın Başkan.
Aile
ve Sosyal Politikalar Bakanlığı tarafından Aile Sosyal Destek Programı
kapsamında sözleşmeli personel alımı için başvurular alındı. Bu başvurularla
ilgili bazı il müdürlüklerinin İnternet sitelerinden duyuru dahi yapmadıkları,
bazılarında ise duyuruların hafta sonuna denk getirilerek bir iki gün içinde
sitelerden kaldırıldığı, il müdürlüklerinin bir kısmının ön başvurular
sonucundaki mülakat listelerini puansız liste şeklinde neye göre listelendiği
belli olmadan açıkladıkları görüldü. Bu durum, projenin ön başvuru aşamasının
dahi ne kadar şaibeli yürütüldüğünü gözler önüne sererken mülakatlarda sorulan
“3 çocuğu düşünüyor musunuz?”, “Türkiye’nin Suriye politikasını doğru buluyor
musunuz?”, “Başkanlık sistemi ülkemiz için iyi olur mu?”, “‘Dünya beşten
büyük.’ sözü kimindir?”, “Sakal okutma nedir?” gibi sorular da kafalarda başka
soru işaretleri oluşturmuştur.
(Mikrofon
otomatik cihaz tarafından kapatıldı) 
BAŞKAN
– Sayın Nurlu…
10.- Manisa Milletvekili Mazlum Nurlu’nun, yaşanan
bunca kan ve gözyaşının sorumlusunun Cumhuriyet Halk Partisi değil, Oslo’da
PKK’yla görüşen, Dolmabahçe’de mutabakat imzalayan, Habur’da terörist karşılama
törenleri düzenleyen, Suriyeli teröristleri misafir gibi ağırlayanlar olduğuna
ilişkin açıklaması
MAZLUM
NURLU (Manisa) – Sayın Başkan, değerli milletvekilleri; ülkeyi yönetenler,
terör batağına sürükleyenler, yavuz hırsız ev sahibini bastırır misali, bir
yılda 540’ı şehit olmak üzere toplam bin kişinin ölmesinden Cumhuriyet Halk
Partisini sorumlu tutmaktadır. Yaşanan bunca kan ve gözyaşının sorumluları
Oslo’da PKK’yla görüşen, Dolmabahçe’de mutabakat imzalayan, Habur’da terörist
karşılama törenleri düzenleyen, PKK’yla görüşüp “Görüşen şerefsizdir.” diyen,
IŞİD’e MİT tırlarıyla silah gönderen, Suriyeli teröristleri misafir gibi
ağırlayan, örgütler bomba ve silah yığarken görmezden gelen, diktatör olma
hevesiyle istediği 400 milletvekilini çıkaramadığı için ülkeyi kan gölüne
döndürenlerdir.
Genel
Kurulu saygıyla selamlıyorum.
BAŞKAN
– Teşekkür ederim.
Sayın
Yıldırım…
11.- İstanbul Milletvekili Hurşit Yıldırım’ın, Gezi
kalkışmasını hortlatamayanların eğitimin en hassas dönemindeki gençleri
kullanarak onları sokağa dökmek istediklerine ilişkin açıklaması
HURŞİT
YILDIRIM (İstanbul) – Sayın Başkan, kıymetli milletvekilleri; son dönemde, Gezi
kalkışmasını hortlatamayanların eğitimin en hassas dönemindeki gençleri
kullanarak onları sokağa dökmek istediklerini ibretle izliyoruz. 2000’in
başlarında doğmuş çocuklarımıza geçen yüzyılın darbelerle çürüttüğü köhnemiş
görüşlerini kimse dayatamaz. Liselileri tahrik edip sokağa dökmek isteyenler
sokaktan değil, sandıktan çıkmayı denemelidir. Liselileri sokağa, eyleme
çağırıp kışkırtanların çocukları yazlıklarda eğlenirken kimse bizim
çocuklarımızı kendi siyasi emellerine alet etmesin. 
Gençlerimize
sesleniyorum: Sizi sokağa çağıranlara inanmayın. Bilin ki ağlarsa anam ağlar,
gerisi yalan ağlar. (AK PARTİ sıralarından alkışlar) 
BAŞKAN
– Sayın Ertem…
12.- Hatay Milletvekili Birol Ertem’in, Hatay ilinde
Suriyeli mültecilerin yerleştirilmesinden dolayı yoğunluk nedeniyle
hastanelerde yeterli hizmet verilemediğine ve bu yetersizlikten kaynaklanan
tedavi sorunlarını ve ölümleri engellemek amacıyla nasıl bir çalışma
yapıldığını öğrenmek istediğine ilişkin açıklaması
BİROL
ERTEM (Hatay) – Teşekkür ediyorum Sayın Başkan.
Hatay
ili ve ilçe merkezlerine tedavi amacıyla gelen hastalar, gerekli ünitelerin
veya uzman personel ile tıbbi donanımın yetersiz olması nedeniyle ve özellikle
Hatay ilimize Suriyeli mültecilerin yerleştirilmesinden dolayı hastanelerdeki
yoğunluk sebebiyle yeterli hizmet alamamaktadır. 
Bu
çerçevede, devlet hastanelerine başvuran kaç hasta yetersiz uzman personel,
tıbbi donanım veya yoğun bakım ünitelerindeki doluluk nedeniyle başka
hastanelere sevk edilmiştir?
Bu
hastalardan kaçı sevk esnasında ve geç müdahale nedeniyle hayatını
kaybetmiştir? 
Suriyeli
mültecilerin hastanelerde yarattığı yoğunluk nedeniyle tetkik ve tahlil
yaptırmak isteyen hastalara haftalar ve aylar sonrasına randevu verilmektedir
ve yoğun bakım ünitelerinde yer bulunamamaktadır. Bu yetersizlikten kaynaklanan
tedavi sorunlarını ve ölümleri engellemek amacıyla nasıl bir çalışma yapmayı
düşünüyorsunuz?
Teşekkür
ediyorum.
BAŞKAN
– Teşekkür ederim.
Sayın
Dudu…
13.- Hatay Milletvekili Mevlüt Dudu’nun, demir çelik
sektöründe uzun süreden beri büyük bir kriz yaşandığına ve Hükûmetin bu konuda
hangi önlemleri aldığını öğrenmek istediğine ilişkin açıklaması
MEVLÜT
DUDU (Hatay) – Teşekkür ederim Sayın Başkan.
Demir
çelik sektöründe uzun bir süreden beri büyük bir kriz yaşanmakta olduğu
bilinmektedir. Ülkemizin lokomotif sektörlerinden olan bu sektörde büyük sanayi
tesisleri birer birer ya vardiya eksiltmekte ya da faaliyetini durdurmaktadır.
Diğer yandan, demir çelikte ithalat oranımız giderek yükselmektedir. Ülkemizin
demir çelik üretiminin yaklaşık yüzde 55’ini gerçekleştiren Hatay’ın Payas
ilçesinde Nursan firması iflas etmiş ve yaklaşık 2 bin kişi işsiz kalmıştır.
Hükûmet, gerek bu firma özelinde gerekse sektör genelinde bugüne kadar hangi
önlemleri almıştır, bugünden sonra ne yapmayı düşünmektedir?
BAŞKAN
– Sayın Yılmaztekin…
14.- Şanlıurfa Milletvekili Kemalettin Yılmaztekin’in,
Cumhuriyet Halk Partisi Genel Başkanı Kemal Kılıçdaroğlu’nun bir televizyon
programında sarf ettiği başkanlık modeliyle ilgili bazı ifadelerine ilişkin
açıklaması
KEMALETTİN
YILMAZTEKİN (Şanlıurfa) – Teşekkür ediyorum.
Saygıdeğer
Başkanım, saygıdeğer milletvekilleri; beş gün önce bir televizyon programında
Kılıçdaroğlu’nun “Amerikan tipi başkanlık istiyorlarsa buyursunlar, getirsinler
ama Erdoğan böyle istemiyor.” şeklindeki beyanatı üzerine dünkü grup
toplantımızda Başbakanımız Sayın Binali Yıldırım “Amerikan tipiyse ona da
varız. Hodri meydan!” şeklinde karşılık verdi. Kılıçdaroğlu ise aynı gün
“Amerika’daki gibi eyalet sistemini yani Türkiye’yi bölmeyi istiyor musun, istemiyor
musun? Bize sorsan biz istemiyoruz. Çık, açıkla. Hodri meydan!” şeklinde bir
cevap vermiştir.
Değerli
milletvekilleri, ben bu açıklamadan bir şey anlamadım, siyaset bilimcilerin de
anlayacağını zannetmiyorum. Çünkü, bu açıklama çok başka bir vaka ve bir
fecaat. Dün kendi teklif ettiğine bugün karşı çıkan, kendi teklif ettiği
şeylere kendi meydan okuyan bir siyasi portreyi milletin takdirine havale
ediyor, hepinizi saygıyla selamlıyorum.
BAŞKAN
– Teşekkür ederim.
Sayın
Arslan…
15.- Denizli Milletvekili Kazım Arslan’ın,
Cumhurbaşkanı Başdanışmanı Mehmet Uçum’un bazı ifadelerine ve dünyaya mal olmuş
Mustafa Kemal Atatürk’ün ismini Anayasa’dan çıkarmaya hiç kimsenin gücünün
yetmeyeceğine ilişkin açıklaması
KAZIM
ARSLAN (Denizli) – Sayın Başkan, Cumhurbaşkanı Başdanışmanı Mehmet Uçum,
Atatürk’ün ismini Anayasa’mızın bütün maddelerinden çıkaracaklarına, yalnızca
Kurucu Başkan olarak Anayasa’mızın başlangıç bölümünde kalacağına,
Anayasa’mızdaki değişikliklerin bu şekilde yapılacağına ilişkin talihsiz bir açıklamada
bulunmuştur. Mehmet Uçum şunu bilsin ki hiçbir güç Atatürk’ün ismini
Anayasa’mızdan çıkaramayacaktır. Mustafa Kemal Atatürk’ün kurtuluş ve kurucu
liderimiz olduğunu herkes bilmektedir. Atatürk yalnızca Türkiye’de değil,
dünyaca kabul görmüş bir liderimizdir. Bu nedenle, halkımıza ve dünyaya mal
olmuş Mustafa Kemal Atatürk’ün ismini Anayasa’dan çıkarmaya hiç kimsenin gücü
yetmeyecektir.
Teşekkür
ederim.
BAŞKAN
– Teşekkür ederim.
Sayın
Bektaşoğlu….
16.- Giresun Milletvekili Bülent Yener Bektaşoğlu’nun,
AKP’nin siyasi ideolojisini hayatın her alanına sokma girişimine ülkenin en
köklü ve başarılı liselerinde de devam ettiğine ilişkin açıklaması
BÜLENT
YENER BEKTAŞOĞLU (Giresun) – Teşekkür ediyorum Sayın Başkan.
AKP,
siyasi ideolojisini hayatın her alanına sokma girişimine ülkemizin en köklü ve
başarılı liselerinde de devam ediyor. “Camilere siyaset sokmayın.” dedik,
“Üniversitelere siyaset sokmayın.” dedik, dinletemedik, dinlemediler. Anlaşılan
sıra, ülkemizin en başarılı onlarca okulunu proje ve yöntemlerle, gerici
dayatmalarla, baskı ve sansürlerle yok etmeye geldi. İktidarın toplum üzerinde
kurmaya çalıştığı hegemonyanın bir tezahürü olarak öğrenciler kadar
öğretmenlerin de üzerinde oluşturulan baskı ve uygulamalar neticesinde
müfredatın bilimsel olmaktan çıkarılıp dinsel alana kaydırılma çabalarına
bizler gibi binlerce genç çocuğumuz da itiraz etmektedir. Öğrencilerimizin
sırtını müdüre değil, onun şahsında okula siyaset sokan iktidara döndüğünü
biliyorlar ki polis baskınıyla gencecik yürekleri korku ve baskıyla susturma
telaşına düşüyorlar. Bu okullarımızın hiçbir döneminde siyasi bir tavır
takınmadığını ve başarılarıyla ülkemizin yüz akı kurumlar olduğunu hepimiz
biliyoruz. Başarılı olan ne var ne yoksa yok etmek için çabaladığınız
politikalarınıza çocuklarımızı alet etmeyin diyorum ve diyoruz.
Teşekkür
ederim.
BAŞKAN
– Teşekkür ederim.
Şimdi,
sisteme giren sayın grup başkan vekillerine söz vereceğim.
Sayın
Akçay, buyurun.
Süreniz
iki dakika.
17.- Manisa Milletvekili Erkan Akçay’ın, Hükûmetin,
ülkenin gerçek gündemiyle meşgul olmadığına, tüketim ve borçlanmaya dayalı
sanal bir büyüme modeliyle Türkiye ekonomisinin giderek üretimden uzaklaştığına
ve özel sektörün dış borçlarına ilişkin açıklaması 
ERKAN
AKÇAY (Manisa) – Teşekkür ederim Sayın Başkan.
Sanal
gündem ve sahte sorunlarla meşgul edilen ülkemizde gerçek meseleler de göz ardı
edilmektedir. Oysa, ülkemizin gerçek gündemine dönmesinde ve asıl temel
sorunlarla meşgul olmasında fayda vardır. Bu konuda Hükûmetin ülkenin gerçek
gündemiyle meşgul olmadığını, olamadığını görüyoruz ve Türkiye Büyük Millet
Meclisinde şu anda Hükûmetten bir temsilci bakanın neden yer almadığını da
artık merak ede ede merak etmez bir hâle de geldik. Sayın Başkan, size de bu
soruyu yöneltmek isterim doğrusu: Hükûmet neden yoktur şu anda?
Türkiye
ekonomisi tüketim ve borçlanmaya dayalı bir modelle sanal bir büyüme
yakalamıştı. Bu büyüme modeliyle Türkiye ekonomisi giderek üretimden uzaklaştı.
Sanayi sektörü, üretimi dışarıda bırakan bu büyüme modeli sonunda büyük bir
finansman ve borçluluk krizi içerisine girmiştir. Sanayicilerimizin faaliyet
kârının büyük bir bölümü finansman harcamasına gitmektedir. Öyle ki finansman
giderleri bir önceki yıla göre yüzde 75 artmıştır. Bu, tehlike sinyalleri
vermektedir. Yani sanayici, elde ettiği kârın yüzde 63’ünden fazlasını
finansman gideri olarak harcamıştır. Bu dönemde, şirketlerin bankalara kısa
vadeli kredileri yüzde 18, uzun vadeli kredileri yüzde 25 artmıştır. 
(Mikrofon
otomatik cihaz tarafından kapatıldı)
BAŞKAN
– Bir dakika daha süre veriyorum Sayın Akçay. 
ERKAN
AKÇAY (Manisa) – Teşekkür ederim. 
Şirketlerin
komisyon giderleri yüzde 22, finansman giderleri yüzde 62 artmıştır. Kısa
vadeli finansman giderleri yüzde 58, uzun vadeli finansman giderleri yüzde 93
artmıştır ve finansman giderleri toplamda 130 milyarı da aşmıştır. Bunların
ödedikleri kurumlar vergisi vesaireler de dikkate alındığında, bu çok ciddi bir
kriz demektir. 
Bir
diğer önemli konu da özel sektörün dış borç verileridir. Özel sektörün 2015
sonu itibarıyla toplam dış borç stoku 283 milyar dolara yükselmiştir, kısa
vadeli 88 milyar, uzun vadeli 195 milyar dolardır. 2015 yılı millî gelir rakamı
dikkate alındığında -yani 720 milyar dolar- özel sektörün dış borcu millî
gelirin yüzde 40’ına ulaşmıştır.
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Derken süre bitti Sayın Başkan. 
Teşekkür
ederim.
BAŞKAN
– Ben teşekkür ederim. 
Sayın
Altay…
18.- İstanbul Milletvekili Engin Altay’ın, son günlerde
liselerde öğrencilerin demokratik, laik, bilimsel eğitim talepleriyle bildiri
yayınlamalarının bile iktidar partisi mensuplarında bir rahatsızlık
yarattığına, biat ve itaat eden değil, sorgulayan ve eleştiren bir gençliğin
Türkiye'nin geleceği olduğuna, Azerbaycan Millî Kurtuluş Günü’ne ve
Cumhurbaşkanı Başdanışmanı Mehmet Uçum’un bazı ifadelerine ilişkin açıklaması
ENGİN
ALTAY (İstanbul) – Teşekkür ederim Sayın Başkan. 
Son
günlerde, Türkiye’de liselerde öğrencilerimizin demokratik, laik, bilimsel
eğitim talepleriyle bildiri yayınlamaları bile Hükûmet çevrelerinde ve iktidar
partisi mensuplarında bir rahatsızlık yaratmış gibi görünüyor. 
Öncelikle
altını çizmek isterim ki, liseliler henüz sokağa dökülmedi sayın
milletvekilleri. Dökülmelerini ben de temenni etmem ama bununla beraber
sokaktan da korkmamak lazım. Sokak demokrasidir, elbette barışçıl olmak kayıt
ve koşuluyla. Ancak yönetime yönelik her hoşnutsuzluğu dış mihrak
paranoyasıyla, paralel iddiasıyla, terörist ithamıyla geçiştirmeniz mümkün de
değildir. Şüphesiz, biat ve itaat eden değil, sorgulayan ve eleştiren bir
gençlik Türkiye'nin geleceğidir, Gazi Mustafa Kemal Atatürk’ün cumhuriyeti
emanet ettiği gençliktir. Gençler size biat etmek zorunda değil, itaat etmek
zorunda değil. Gençlerin yaşından kaynaklı, akan deli kanlarından kaynaklı
olarak bir parça isyankâr ruha sahip olmalarını, hakları için taleplerde
bulunmalarını, böyle bir paranoyayla, böyle bir terörist iddiasıyla
karşılamanızı yadırgadım doğrusunu isterseniz. Her vesileyle “ileri demokrasi”
diyen siyasi partinin, yani hakkını arayan, yönetimden hoşnutsuz olan insanları
“terörist” diye itham etmesi olsa olsa bir sendromdur, bir paranoyadır. Bu
paranoyadan öncelikle Hükûmetin ve iktidar partisinin sayın milletvekillerinin
kurtulması lazım. Korkmayın, hiçbir lise öğrencisi kimsenin burnunu kanatmaz, kanatma
işi onların işi değildir. 
Bununla
beraber, Sayın Başkan, sayın milletvekilleri; Azerbaycan…
(Mikrofon
otomatik cihaz tarafından kapatıldı)
BAŞKAN
– Bir dakika daha veriyorum Sayın Altay.
Buyurun.
ENGİN
ALTAY (İstanbul) – Bununla beraber, Azerbaycan Millî Günü’nü kutluyor ve tebrik
ediyoruz Cumhuriyet Halk Partisi Grubu olarak. Hep olduğu gibi, iki devlet tek
millet şiarı bizim de içselleştirdiğimiz bir şiardır. Azerbaycan halkına
buradan, Cumhuriyet Halk Partisi Grubundan selamlarımı gönderiyorum.
Son
söz, Cumhurbaşkanı danışmanının ettiği lafla ilgilidir. O danışman şuna baksın:
Adalet ve Kalkınma Partisine oy veren 23 milyon seçmenle ilgili bir anket
yaptırsın, Adalet ve Kalkınma Partisine oy veren seçmenlerin de Atatürk’ü ve
cumhuriyetin laik niteliğini içselleştirdiğini görecektir.
Teşekkür
ederim.
BAŞKAN
– Teşekkür ederim Sayın Altay.
Sayın
Baluken, buyurun.
19.- Diyarbakır Milletvekili İdris Baluken’in, Türkiye
işçi sınıfı tarihinin en büyük direnişlerinden biri olan 15-16 Haziran
direnişinın 46’ncı yıl dönümüne, AKP Hükûmetinin talimatlarıyla yürütülen siyasi
soykırım operasyonlarının devam ettiğine ve Muş Milletvekili Ahmet Yıldırım ve
beraberinde bulunan 2 Meclis çalışanının Muş’ta bir polis saldırısıyla karşı
karşıya kaldıklarına ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Başkan, 15-16 Haziran direnişi bundan kırk altı yıl önce devlet eliyle sendikal
bürokrasinin güçlendirilmesine karşı işçilerin tarihî büyük bir isyanıydı,
büyük bir direnişiydi. Türkiye işçi sınıfı tarihinin en büyük direnişlerinden
biri olan 15-16 Haziran direnişi, çalışma yaşamını ve temel sendikalar
mevzuatını düzenleyen İş Yasası ve Sendikalar Yasası’nın Millet Meclisinden ve
Senatodan geçmesinden sonra ortaya çıkmıştı. Yapılan değişiklik, işçilerin
sendika seçme özgürlüğünü önemli ölçüde kısıtlamakta ve sendika değiştirmeyi
güçleştirmekteydi. Biz, Türkiye işçi sınıfının bu büyük tarihî direnişini bugün
bir kez daha selamlıyoruz. O dönem devlet güçleri tarafından yapılan
saldırılarda da 3 işçi, emekçi yaşamını yitirmişti, onları da rahmetle
anıyoruz. Bugün işçi sınıfının yürüttüğü mücadeleyi HDP olarak büyük bir onurla
takip ettiğimizi ifade etmek istiyoruz. 
Diğer
taraftan, uzun süredir AKP Hükûmetinin talimatlarıyla yürütülen siyasi soykırım
operasyonları devam ediyor. Bugüne kadar partimize mensup 1.500’e yakın
arkadaşımız tutuklandı, gözaltına alınanların sayısı 5 bini geçti. Partimiz
bileşenlerinden olan Ezilenlerin Sosyalist Partisine yönelik de bugün MYK ve
parti meclisi üyelerinin de içerisinde bulunduğu bir siyasal soykırım
operasyonu AKP’nin talimatlandırdığı güvenlik güçleri tarafından devreye
konmuştur, 14 ESP yetkilisi gözaltına alınmıştır. Yine aynı şekilde, Isparta’da
üniversite öğrencilerine yönelik gözaltı ve tutuklama furyası devam ediyor. Bu
siyasi soykırım operasyonlarını kınadığımızı…
(Mikrofon
otomatik cihaz tarafından kapatıldı) 
BAŞKAN
– Bir dakika daha veriyorum.
Buyurun.
İDRİS
BALUKEN (Diyarbakır) - …bunlardan AKP Hükûmetinin asla sonuç alamayacağını ve
bu soykırım operasyonlarından da bir an önce vazgeçmesini temenni ediyor ve
bunun çağrısını yapıyorum.
Sayın
Başkan, bugün, Muş Milletvekilimiz Ahmet Yıldırım ve beraberinde bulunan 2
Meclis çalışanı, kendisinin yardımcı personeli, Muş’ta bir polis saldırısıyla
karşı karşıya kalmışlardır. Elinde hiçbir yazılı arama belgesi olmadan
milletvekilimizin aracı aranmak istenmiş, milletvekilimizin bu hukuksuzluğa
itirazı neticesinde de Meclise kayıtlı resmî araç bağlanmak istenmiştir.
Milletvekilimiz bu hukuksuzluğa karşı gerekli siyasal duruşu ve hukuki süreci takip
ediyor zaten ancak şu anda milletvekilimizin 2 yardımcı personeli polisin bu
gayrihukuki yaklaşımı neticesinde gözaltına alınmıştır. Bütün bu işlemler
boyunca milletvekilimize de… 
(Mikrofon
otomatik cihaz tarafından kapatıldı) 
İDRİS
BALUKEN (Devamla) - …gayriahlaki, çirkin ve saygısız bir tarzda bir yaklaşım
ortaya konulmuştur. Özellikle şunu hatırlatmak istiyorum: Burada geçirilen
darbe teklifiyle dokunulmazlığı kaldırılan milletvekillerinin dokunulmazlık süreci
sadece ilgili dosyalarla ilgilidir. Onun dışında, kolluk güçlerinin,
polislerin, güvenlik güçlerinin durumdan vazife çıkararak, bu şekilde hukuksuz
olarak, milletvekilinin aracını arama, milletvekiline tehdit, hakaret yağdırma
ya da yardımcı personelini gözaltına alma işlemlerinin tamamının kabul edilemez
olduğunu ifade etmek istiyorum. 
AKP
Hükûmeti rüzgâr ekiyor. Rüzgâr eken fırtına biçer. Bunun karşısında baş eğecek,
boyun eğecek ne partimizin bir tek milletvekili ne de halkımızın bir tek
yurttaşı vardır. 
Saygılar
sunuyorum. 
BAŞKAN
– Teşekkür ederim. 
Sayın
Bostancı…
20.- Amasya Milletvekili Mehmet Naci Bostancı’nın,
eğitime bakışlarının fikri hür, vicdanı hür nesiller yetiştirmek olduğuna, eğer
birtakım merkezler organize bir biçimde liselileri sokağa dökmek istiyorlarsa
bunun eğitime değil hukuka ilişkin bir mesele olduğuna ve AK PARTİ’nin ne
Atatürk’le ne laiklikle hiçbir problemi olmadığına ilişkin açıklaması
MEHMET
NACİ BOSTANCI (Amasya) – Sayın Başkan, teşekkür ediyorum. 
Türkiye’de
700 küsur bin öğretmen var, milyonlarca lise öğrencisi var. AK PARTİ on dört
yıldır iktidarda. Bizim eğitime bakışımız, fikri hür, vicdanı hür nesiller
yetiştirmektir. Türkiye bir çadır devleti değil, 80 milyon nüfusumuz var ve
buradaki sosyolojik doku neyse, hem aklın gereği hem iktidar olmanın gereği hem
de AK PARTİ’nin yaslandığı toplumsal değerlerin gereği, bu sosyolojik yapıya
uygun bir tarzda bu insanların yetiştirilmesidir. Dolayısıyla, liselerdeki
eğitim müfredatı hazırlanırken toplumun ortak değerleri elbette dikkate
alınıyor, bütün bunlar bilimsel süreçler çerçevesinde şekilleniyor, eğitimin,
modern eğitim standartlarının referanslarının ışığında uygulamaya konuluyor. 
Liselerde
farklı etkinlikler talep edilebilir; öyle yapmayalım, böyle yapalım. Bunun yolu
ve yöntemi vardır. Okul idareleri vardır, hocalar vardır, aile birlikleri
vardır, öğrencilerin kendileri vardır ve bu çerçevede, eğer birtakım problemler
söz konusuysa onlar çözülebilir. Fakat organize bir biçimde eğer birileri,
birtakım merkezler liselileri sokağa dökmek istiyorlarsa bu artık eğitime
ilişkin değil, hukuka ilişkin bir mesele hâline gelir. Benim dikkat çekmek
istediğim husus budur. Elbette sokaklar demokratik gösterilerin yeridir,
yasalara uygun bir şekilde yapılmak kaydıyla ama lise öğrencilerini de sokağa
çağıracak mahiyette anlaşılmasını istemem bu şekildeki bir değerlendirmenin.
Lise öğrencileri siyasete ilişkin henüz başlangıç fikirlerini edinen,
dolayısıyla herhangi bir kanaatin arkasında sokağa düşecek kadar, sokağa
gidecek kadar inançla durma durumunda olan insanlar değildirler. 
(Mikrofon
otomatik cihaz tarafından kapatıldı) 
BAŞKAN
– Sayın Bostancı, size de bir dakika ek süre veriyorum. 
Buyurun,
tamamlayın lütfen.
MEHMET
NACİ BOSTANCI (Amasya) – Vatandaşlarımız, elbette sokaklarda, meydanlarda
yasalara uygun bir şekilde eğer liselere de ilişkin bir problem varsa bunu dile
getirebilirler, demokratik kurallara uygun bir şekilde ama liselilerin sokakta
yeri yoktur. Liselilerin yapması gereken, yaşadıkları problemler var ise bunu
öğretmenler, idare ve aile birlikleri çerçevesinde, olmadı Millî Eğitim
Müdürlüğü ve Bakanlık çerçevesinde çözmektir. Dolayısıyla, meseleye bu şekilde
yaklaşmak, sanki lise eğitimine ilişkin bir işi çözmek istiyormuş gibi yapıp
buradan başka tür hevâ ve heveslere kapılmak yanlıştır, memlekete bir faydası
yoktur, liselilere de bir fayda sağlamaz. 
Diğer
taraftan, AK PARTİ’nin ne Atatürk’le ne laiklikle hiçbir problemi yoktur.
Burası özgür bir ülke, insanlar fikirlerini söyleyebilirler ama AK PARTİ’nin on
dört yıldır iktidarı ve icraatı ortada. Rahmetli Özal Cumhurbaşkanı oldu,
Başbakan oldu, sürekli birileri “Senin gizli ajandan var.” dedi.
(Mikrofon
otomatik cihaz tarafından kapatıldı) 
MEHMET
NACİ BOSTANCI (Amasya) - Özal’ın gizli bir ajandası var mı? Yok. Rahmetli oldu
gitti, ne yaptıysa ortada. AK PARTİ’nin de on dört yıldır çizgisi belli, bu
ülkenin değerleriyle uyuşan bir çizgide icraatlarını yapan bir iktidar.
Birtakım hayaller kurmamak gerekir.
Teşekkür
ediyorum.
BAŞKAN
– Teşekkür ederim.
Sayın
milletvekilleri, gündeme geçiyoruz.
Başkanlığın
Genel Kurula sunuşları vardır.
VI.- BAŞKANLIĞIN GENEL KURULA SUNUŞLARI
A) Önergeler
1.- Başkanlığın, Sakarya Milletvekili Şaban Dişli’nin
Avrupa Birliği Uyum Komisyonu üyeliğinden (4/45), Balıkesir Milletvekili Kasım
Bostan’ın KİT Komisyonu üyeliğinden (4/44) istifalarına ilişkin önerge yazısı 
BAŞKAN
- Sayın milletvekilleri, Sakarya Milletvekili Şaban Dişli’nin Avrupa Birliği
Uyum Komisyonu üyeliğinden istifasına ilişkin yazısı 14/6/2016 tarihinde ve
Balıkesir Milletvekili Sayın Kasım Bostan’ın KİT Komisyonu üyeliğinden
istifasına ilişkin yazısı 15/6/2016 tarihinde Başkanlığımıza ulaşmıştır.
Bilgilerinize
sunulur.
Meclis
araştırması açılmasına ilişkin üç önerge vardır, önergeleri ayrı ayrı
okutacağım.
2’nci
ve 3’üncü sırada okutacağım Meclis araştırması önergeleri 500 kelimeden fazla
olduğu için önergelerin özeti okutulacaktır ancak önergelerin tam metni Tutanak
Dergisi’nde yer alacaktır.
B) Meclis Araştırması Önergeleri
1.- Edirne Milletvekili Okan Gaytancıoğlu ve 22 milletvekilinin,
süt üreticilerinin sorunlarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergeleri (10/229)
Türkiye Büyük Millet Meclisi Başkanlığına
Ülke
genelindeki süt üreticilerimiz son yıllarda uygulanan tarım ve hayvancılık
politikaları nedeniyle çok zor günler yaşamaktadır. 18/4/2006 tarihli ve 5488
sayılı Tarım Kanunu’nda belirtilen ulusal tarım politikaları çerçevesinde
çalışmalar yapmak üzere süt üreticilerinin oluşturdukları birlikler, dernekler,
kooperatifler ve sanayicilerin oluşturdukları birlik, dernek, kooperatif
temsilcileri ile bunlara üye olan gerçek veya tüzel kişiler ile ilgili
araştırma ve eğitim kurumları, meslek odaları, tüketici örgütleri ile kamu
kurum ve kuruluşlarının bir araya gelmesiyle oluşan Ulusal Süt Konseyi
ülkemizdeki çiğ süt fiyatlarını belirlemektedir. 30 Eylül 2015'te çiğ süt
referans fiyatını görüşmek üzere toplanan Ulusal Süt Konseyi Yönetim Kurulunun
sanayicilerin süt fiyatının yüksek olduğunu belirtip 10 kuruş indirim
yapılmasını istemesi, üretici temsilcilerinin ise maliyetlerin arttığını
belirterek fiyatın 10 kuruş artması gerektiğini söylemeleri nedeniyle anlaşmaya
varılamadan bitmişti. Böylelikle 1 Temmuz 2014’ten bu yana 1,15 TL olan çiğ süt
fiyatlarında hiçbir değişiklik olmamıştı. Ancak Tarım Kooperatifleri Merkez
Birliğinin süt sanayicileriyle yaptığı toplantı sonucunda Anadolu'da süt
fiyatlarının düşmesi nedeniyle Güney Marmara bölgesi olarak Kırklareli, Edirne,
Tekirdağ, Çanakkale illerinde 1 Aralık 2015 tarihinden geçerli olmak üzere
soğutulmuş süt fiyatının 3 kuruş düşürülmesi kararı alınmıştır. 1 Ocak 2016
tarihinde ise süt fiyatlarının 2 kuruş daha düşürülerek 1 Haziran 2016 tarihine
kadar fiyatların bu şekilde devam edeceği de belirtilmiştir.
Bir
buçuk yıldır üretim maliyetlerinin artmasına rağmen süt fiyatlarında artış
olmaması, sabit kalması ve hatta aşağıya çekilmek istenmesi süt üreticisini
mağdur etmektedir. Bu nedenle, üretim yapan işletmelerin sayısında düşüş
olmaktadır. 2011 yılında 401 bin üretim yapan işletme varken, 2012 yılında bu
sayı 405 bin işletmeye, 2015 yılında ise 376 bin işletmeye düşmüştür. Büyükbaş
hayvan sayısında„ ve süt üretiminde yıllara göre ciddi bir düşüş söz
konusudur. Tüm teknolojik gelişmelere rağmen hayvancılıkta insan gücüne duyulan
ihtiyaç ve harcanan emek fazla iken kâr oranı düşüktür.
Çiğ
süt fiyatlarının üretim maliyetleri dikkate alınmadan belirlenmesi, Süt
Konseyi’nin işlevini yitirmesi, süt üreticisinin üzerinde sanayici baskısının
olması, aile işletmelerine gereken desteğin verilmemesi, piyasanın istikrarsız
olması nedeniyle süt üreticilerinden oluşan çok büyük bir kitle, çok büyük bir
sıkıntı içerisindedir.
Türkiye
genelinde süt üreticilerinin mağduriyetinin ve Ulusal Süt Konseyi'nin durumunun
araştırılması, üreticilerimizin önümüzdeki dönemlerde bu tür sıkıntılar
yaşamaması için Anayasa’mızın 98’inci maddesi ve İç Tüzük’ümüzün 204’üncü ve
105’inci maddeleri gereğince bir araştırma komisyonu kurularak konunun tüm
boyutlarıyla araştırılmasını saygılarımızla arz ederiz.
1)
Okan Gaytancıoğlu  (Edirne)
2)
Candan Yüceer  (Tekirdağ)
3)
Utku Çakırözer  (Eskişehir)
4)
Mustafa Sezgin Tanrıkulu  (İstanbul)
5)
Mehmet Göker  (Burdur)
6)
Onursal Adıgüzel  (İstanbul)
7)
Erkan Aydın  (Bursa)
8)
Devrim Kök  (Antalya)
9)
Cemal Okan Yüksel  (Eskişehir)
10)
Mustafa Akaydın  (Antalya) 
11)
Gaye Usluer  (Eskişehir)
12)
Didem Engin  (İstanbul)
13)
Nurhayat Altaca Kayışoğlu  (Bursa)
14)
Mazlum Nurlu  (Manisa)
15)
Gamze Akkuş İlgezdi  (İstanbul)
16)
Bülent Öz  (Çanakkale)
17)
Fatma Kaplan Hürriyet  (Kocaeli)
18)
Ömer Fethi Gürer  (Niğde)
19)
Zeynep Altıok  (İzmir)
20)
Ali Akyıldız  (Sivas)
21)
Kazım Arslan  (Denizli)
22)
Ceyhun İrgil  (Bursa)
23)
Namık Havutça  (Balıkesir)
2.- Kocaeli Milletvekili Fatma Kaplan Hürriyet ve 21
milletvekilinin, Türkiye'de engelli rehabilitasyon merkezleri, bakımevleri ve
çocuk yuvalarında istihdam edilen personelin niteliğinin ve bu kurumlarda
yaşanan şiddet olaylarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/230) (X)
Türkiye Büyük Millet Meclisi Başkanlığına
Türkiye'de
engelli rehabilitasyon merkezleri, bakımevleri ve çocuk yuvalarında istihdam
edilen personelin niteliğinin ve aynı kurumlarda yaşanan şiddet olaylarının
araştırılması ile ilgili olarak
Anayasa'nın 98’inci ve İç Tüzük’ümüzün 104'üncü ve 105'inci maddeleri gereğince
Meclis araştırma komisyonu açılmasını saygılarımızla arz ederiz. 23/12/2015
1)
Fatma Kaplan Hürriyet  (Kocaeli)
2)
Mustafa Akaydın (Antalya)
3)
Murat Bakan (İzmir)
4)
Bülent Öz  (Çanakkale)
5)
Zülfikar İnönü Tümer  (Adana)
6)
Özkan Yalım (Uşak)
7)
Devrim Kök (Antalya)
8)
Çetin Osman Budak (Antalya)
9)
Ömer Fethi Gürer  (Niğde)
10)
Barış Yarkadaş  (İstanbul)
11)
Ali Akyıldız  (Sivas)
12)
Akın Üstündağ  (Muğla)
13)
Bülent Yener Bektaşoğlu  (Giresun)
14)
Mustafa Tuncer  (Amasya)
15)
Niyazi Nefi Kara  (Antalya)
16)
Melike Basmacı  (Denizli)
17)
Tur Yıldız Biçer  (Manisa)
18)
Sibel Özdemir  (İstanbul)
19)
Hayati Tekin  (Samsun)
20)
Bihlun Tamaylıgil  (İstanbul)
21)
Lale Karabıyık  (Bursa)
22)
Mehmet Göker  (Burdur)
Özet:
Türkiye'de
93 adet Engelli ve Yaşlı Hizmetleri Genel Müdürlüğüne bağlı bakım,
rehabilitasyon ve aile danışma merkezi bulunurken, 153 adet de özel bakım
merkezi faaliyet gösteriyor. Ayrıca, 82 adet de umutevi engelli yurttaşlarımıza
hizmet veriyor. Engelli Bakım Hizmetleri Dairesi Başkanlığı Brifing Raporu’na
göre, evinde 450.036 kişi bakım görüyor. Kasım 2014 itibarıyla 149 özel bakım
merkezinde 10.277 engelli birey bakım hizmeti alıyor. Yine, Kasım 2014 itibarıyla
85 resmî bakım ve rehabilitasyon merkezinde 4.261 bakım elemanı görev yapıyor.
Bakım hizmeti verilen ortalama her 6 engelli birey için her vardiyada 1 bakıcı
personel olacak şekilde hizmet alımı yoluyla bakıcı personel istihdam ediliyor.
Türkiye'de
bulunan engelli rehabilitasyon merkezi, bakımevi ve çocuk yuvalarında istihdam
edilen personelin niteliğinin özel hizmet alım ihaleleriyle belirlenmesi
yaşanan şiddet olaylarının önüne geçemiyor. Bunun örneği son olarak,
Kocaeli'nin Kartepe ilçesi sınırlarında faaliyet gösteren Köseköy Gençlik
Eğitim ve Rehabilitasyon Merkezinde ortaya çıkan işkence görüntüleri oldu.
Geçtiğimiz yıllar içerisinde de pek çok bakımevi ve rehabilitasyon merkezinde
işkence görüntülerinin ortaya çıkması da kurumlarda çalışan personelin
niteliğinin kafalarda soru işaretleri yaratmasına neden olmuştur.
Türkiye'de
bulunan yüzlerce engelli rehabilitasyon merkezi, bakımevi ve çocuk yuvalarında
istihdam edilen personelin niteliğinin özel hizmet alım ihaleleriyle
belirlenmesinin yaşanan şiddet olaylarının önüne geçemeyeceği de aşikârdır.
Bunun yerine, Aile ve Sosyal Politikalar Bakanlığının kendi bakanlığı
bünyesinde özel ve nitelikli kadro açması ve insani bakım konusunda kendi
güvendiği kadrolarının oluşturması gerektiği konusunun da anlaşılması elzemdir.
Başka türlü, ihalelerle şirketlerden alınan kadrolarla bu işlerin yürümeyeceği
de ortadadır.
Bu
sebepten ötürü, Aile ve Sosyal Politikalar Bakanlığının özel hizmet alım
ihaleleriyle alınan taşeron sisteminin, rehabilitasyon merkezleri, bakımevleri
ve çocuk yuvalarında istihdam edilen personelin niteliğinin ve aynı kurumlarda
yaşanan şiddet olaylarının araştırılmasının öncelikli konu olduğunu düşünüyor
ve oluşturulacak Meclis araştırma komisyonuyla sorunların en aza
indirileceğinin kati olduğunu belirtmek istiyoruz. 
Saygılarımla.
3.- İstanbul Milletvekili Yakup Akkaya ve 23
milletvekilinin, çalışma hayatıyla ilgili mevzuattan kaynaklanan
sendikasızlaştırma yöntemlerinin ve bu nedenle ortaya çıkan sorunların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/231) (x)
Türkiye Büyük Millet Meclisi Başkanlığına
Gerekçe
özeti:
Sendikal
haklar, evrensel olarak kabul gören temel insan haklarıdır. Uluslararası birçok
belge ve sözleşmede sendikal haklar doğrudan veya dolaylı olarak güvence altına
alınmıştır.
ILO'nun
sendikal haklara ilişkin kabul ettiği sözleşme ve tavsiye kararları ile denetim
organlarının verdiği kararlar ise toplu çalışma ilişkileri alanında temel
referans olan uluslararası hukuksal normlardır. Sendikal haklarla ilgili temel
sözleşmelerden olan 87 sayılı ILO Sözleşmesi ile 98 sayılı ILO Sözleşmesi ise
imzalanmış olmasına rağmen günümüzde hâlen işverenler ve kimi zaman da
hükûmetler tarafından çeşitli sendika karşıtı politikalar uygulanmakta ve
sendikal faaliyetlere müdahale edilmektedir.
Bu
uygulamaların görüldüğü ülkeler arasında Türkiye de bulunmaktadır. Türkiye'de
sendikal hak ihlalleri, zaten güçsüz olan sendikacılığı daha da zayıflatarak
işçilerin sendikalardan uzaklaşmasına neden olmaktadır. Sendikal hak ve
özgürlüklere ilişkin ihlaller sadece son on yılda değil, 12 Eylül 1980 darbesi
sonrasında hak ve özgürlükler açısından en sıkıntılı hak ve özgürlükler olarak
karşımıza çıkmaktadır. Özellikle, çalışanların toplu hakları (sendikalaşma,
toplu pazarlık ve grevi de içeren toplu eylem hakkı) bazen tümüyle
yasaklanmakta, tümüyle yasaklanamadığı dönemde sınırlanmakta veya kâğıt
üzerinde tanınarak uygulamada kullanılamaz hâle getirilmiştir.
Özellikle,
toplu iş sözleşmesi kapsamındaki işçi sayısı esas alınarak yapılan
hesaplamalara göre toplu iş sözleşmesi kapsamında yer alan işçi sayısı 1988
yılında 1,6 milyon dolayında iken 2015 yılında 800 bine kadar gerilemiştir.
OECD
verilerine göre sendikalaşmanın en düşük olduğu ülke yüzde 5,4 sendikalaşma
oranıyla Türkiye olmuş ve 2002-2015 yılları arasında Türkiye'de sendikalaşma
yüzde 43 oranında gerilemiştir.
Binlerce
işçi, salt örgütlenme hakkını kullanması nedeniyle işinden olmuş, yargı
kararları bunu teyit etmesine rağmen işlerine geri dönememiştir. İşçiler
açısından Anayasa ve uluslararası sözleşmelerden kaynaklanan ve devletimiz
tarafından korunması gereken en temel haklardan olan örgütlenme hak ve
özgürlüğünün kullanılması başka bir hak ve özgürlüğün ortadan kalkmasına da yol
açmaktadır; o da çalışma hakkı. Artık Türkiye'de bu hak ve özgürlükler ne yazık
ki sadece kâğıt üzerinde kalmıştır.
AKP'nin
tek başına Hükûmet olduğu 2002 sonrası dönemde sendikal haklar açısından ciddi
bir aşınma yaşandı. Bu aşınmanın sonuçları hem nitel (mevzuat, uygulama,
toplumsal-siyasal etki), hem de nicel (sendikalaşma, toplu sözleşme kapsamı)
açıdan çarpıcıdır. Türkiye sendikalaşma oranları açısından 12 Eylül askerî
darbesi sonrasındaki on yıldan (1980'ler) çok daha geri bir düzeydedir.
Çalışanların
en demokratik hakları olan örgütlenme ve toplu pazarlık haklarını
kullanmalarının önüne engeller konmakta, fiilen yasaklar getirilmekte,
mevzuattan kaynaklı sınırlamalarla karşılaşmaktadırlar. İşçiler bütün bunlara
rağmen örgütlenme haklarını kullanmak için sendikalara üye olduklarında da
işverenlerle birlikte yürürlükteki mevzuat nedeniyle devlet âdeta işçilerin bu
haklarını kullanmalarını engellemeye yönelik çeşitli yöntemleri devreye
sokmaktadır.
Bu
nedenle, 6356 sayılı Sendikalar ve Toplu İş Sözleşmesi Kanunu, 4688 sayılı Kamu
Görevlileri Sendikaları ve Toplu Sözleşme Kanunu, 4857 sayılı İş Kanunu ve
çalışma hayatıyla ilgili diğer mevzuattan ve ikincil mevzuattan kaynaklanan,
işverenler tarafından mevzuat boşluklarından yararlanarak uygulanan sendikasızlaştırma
yöntemlerinin saptanarak bu nedenle ortaya çıkan sorunların tespit edilmesi, bu
konuda çalışanların örgütlenme hakkının gerçek anlamda hayata geçirilebilmesi
ve çözüm önerileri geliştirilmesi amacıyla Anayasa’nın 98, TBMM İçtüzüğü’nün
104 ve 105’inci maddeleri uyarınca bir Meclis araştırması açılmasını arz ve
teklif ederiz.
1)
Yakup Akkaya  (İstanbul)
2)
Cemal Okan Yüksel  (Eskişehir)
3)
Çetin Arık  (Kayseri)
4)
Ünal Demirtaş  (Zonguldak)
5)
Ali Yiğit  (İzmir)
6)
Aytuğ Atıcı  (Mersin)
7)
Tur Yıldız Biçer  (Manisa)
8)
Muharrem Erkek  (Çanakkale)
9)
Namık Havutça  (Balıkesir)
10)
Faik Öztrak  (Tekirdağ)
11)
Emre Köprülü  (Tekirdağ)
12)
Necati Yılmaz  (Ankara)
13)
Mehmet Göker  (Burdur)
14)
Gamze Akkuş İlgezdi  (İstanbul)
15)
Fatma Kaplan Hürriyet  (Kocaeli)
16)
Tahsin Tarhan  (Kocaeli)
17)
Mazlum Nurlu  (Manisa)
18)
Erkan Aydın  (Bursa)
19)
Ceyhun İrgil  (Bursa)
20)
Melike Basmacı  (Denizli)
21)
Ali Şeker  (İstanbul)
22)
Gülay Yedekci  (İstanbul)
23)
Mevlüt Dudu  (Hatay)
24)
Nurhayat Altaca Kayışoğlu  (Bursa)
BAŞKAN
– Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler sırası geldiğinde yapılacaktır.
Sayın
milletvekilleri, Halkların Demokratik Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım.
VII.- ÖNERİLER
A) Siyasi Parti Grubu Önerileri
1.- HDP Grubunun, Siirt Milletvekili Besime Konca ve
arkadaşları tarafından, Suriyeli mülteciler için yapılacak barınma merkezi için
yeni bir alanın belirlenmesi amacıyla 6/6/2016 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 15 Haziran 2016 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi 
15/6/2016
Türkiye Büyük Millet Meclisi Başkanlığına
Danışma
Kurulunun 15/6/2016 Çarşamba günü (bugün) toplanamadığından, grubumuzun
aşağıdaki önerisinin, İç Tüzük’ün 19’uncu maddesi gereğince Genel Kurulun
onayına sunulmasını saygılarımla arz ederim.
 İdris
Baluken
 Diyarbakır
 Grup
Başkan Vekili
Öneri:

6
Haziran 2016 tarihinde, Siirt Milletvekili Sayın Besime Konca ve arkadaşları
tarafından verilen (1917 sıra numaralı), Suriyeli mülteciler için yapılacak
barınma merkezi için yeni bir alanın belirlenmesi amacıyla Türkiye Büyük Millet
Meclisine verilmiş olan Meclis araştırma önergesinin Genel Kurulun bilgisine
sunulmak üzere bekleyen diğer önergelerin önüne alınarak 15/6/2016 Çarşamba günlü
birleşiminde sunuşlarda okunması ve görüşmelerin aynı tarihli birleşiminde
yapılması önerilmiştir
BAŞKAN
– Halkların Demokratik Partisi grup önerisinin lehinde ilk olarak İzmir
Milletvekili Sayın Müslüm Doğan konuşacak.
Buyurun
Sayın Doğan. (HDP sıralarından alkışlar) 
MÜSLÜM
DOĞAN (İzmir) – Sayın Başkan, değerli milletvekilleri; Halkların Demokratik
Partisinin grup önerisi olan Suriyeli mülteciler için yeni barınma merkezi
belirlenmesi üzerine söz almış bulunmaktayım.
Biliyorsunuz,
bugün, Türkiye işçi sınıfının 15-16 Haziran direnişinin yıl dönümü, bu onurlu
sınıf direnişini saygıyla selamlayarak konuşmama başlıyorum.
Değerli
milletvekilleri, Alevi vatandaşlarımızın yoğun olarak yaşadığı Kahramanmaraş
Pazarcık ilçesine bağlı 16 köyün ortasına Suriyeli mülteciler için 27 bin kişi
kapasiteli, 600 konutluk bir konteyner kent inşasına başlanmıştır. Söz konusu
arazi geçim kaynağı tarım ve hayvancılık olan bölge halkının kullandığı tek
mera alanı iken çevresi sulu tarım yapılan birinci sınıf tarım arazilerinden
oluşmaktadır. Bölge muhtarlarının beyanlarına göre kendilerine hiçbir şekilde
bilgilendirme yapılmadan, bölge sakinlerinin onayı dışında alınan bu karardan
haberdar oldukları andan itibaren yaşam alanları içerisinde kamp
istemediklerine dair gerek yazılı gerekse sözlü olarak valilik nezdinde yapılan
tüm girişimlerin sonuçsuz kaldığı ortaya çıkmıştır. Verilen itiraz
dilekçelerine karşılık Maraş Valiliğinin 23 Aralık 2015 tarihli yazısında
barınma merkezi olarak değerlendirilebilecek 16 taşınmazın incelenmiş olduğu,
Başbakanlık AFAD Başkanlığınca yer tespitine ilişkin çalışmaların devam ettiği
belirtilmiştir. Kampın yapılacağı bölgenin henüz netleşmediğinin bildirildiği
bu tarihten itibaren yapılan tüm çalışmalar bölge halkından maalesef gizlenerek
devam ettirilmiştir. 
Değerli
milletvekilleri, avukatların hazırladığı rapor incelendiğinde konuyla ilgili
ihale tarihinin –bakın bu çok önemli- 29/2/2016, sözleşme tarihinin ise
17/3/2016 olduğu, arazinin 18/3/2016 tarihinde de mera vasfından çıkarıldığı
görülmektedir yani mera vasfından çıkarılmadan önce ihale yapılıyor hocam, bunu
dikkatinize sunuyorum, bu son derece önemli bir husus yani büyük bir
hukuksuzluk işlemi var burada. Mera vasfından çıkarılmadan ihalesi yapılan
araziyle ilgili ÇED raporu da alınmamış maalesef. Tüm bu karar alma süreçlerine
dâhil edilmeyen bölge halkı, dava açmak suretiyle hukuki düzeyde hak
arayışlarını sürdürürken demokratik ve haklı taleplerini barışçıl kitlesel
protestolarla dile getirmektedirler. 3 Nisan 2016 tarihinde inşaatı protesto
eden halka jandarmanın gaz bombası ve tazyikli suyla müdahalesi sonucu gazdan
etkilenen 82 yaşındaki Mor Ali Kabayel adlı yurttaşımız maalesef hayatını
kaybetmiş, Hakk’a yürümüştür.
Mera,
otlak ve verimli arazilerinin ellerinden alınmasına karşı tepkilerin ekonomik
sebepler olduğu kadar güvenlik kaygıları da haklı olarak ağır basmaktadır.
Zira, basında sıkça yer alan, Alevilere karşı duydukları nefret ve vahşi
katliamların aşikâr olduğu IŞİD’in en önemli insan kaynağını faaliyet yürütüp
örgütlenme çalışması yaptığı AFAD kamplarından sağladığı iddiaları ile bölgenin
Adıyaman, Antep, Kilis üçgeninde Suriye’ye geçiş için kilit noktada duruyor
olması bu kaygıları desteklemektedir. 
Yine,
basında yer alan iddialara göre, önümüzdeki aylarda, özellikle Alevi halkının
yaşadığı Sivas, Divriği, İmranlı, Zara ve Yıldızeli; yine Malatya’nın Akçadağ
ilçelerinde benzer AFAD kamplarının yapılacağı planlaması yapıldığı
duyulmaktadır ve bu konuda da arazi çalışmalarının valilikler tarafından,
valiye bağlı yerel birimler tarafından yapıldığı köylüler tarafından tarafımıza
bildirilmiştir.
Değerli
milletvekilleri, 1978 Maraş katliamının belleklerde yerini koruduğu, Alevi
yurttaşlarımızın yaşadığı, nüfusu takriben 3 bin kişi olan söz konusu bölgeye
farklı sosyolojik dokulara sahip... Ve bu kampın demografik yapıyı net bir
şekilde değiştireceği aşikârdır artık, bunu, kesin, bir demografik yapıyı
değiştirme çalışması olarak biz değerlendiriyoruz. 
Devletin
kendi varoluş sebebi olan can ve mal güvenliğinin sağlanması gerekliliği göz
önünde bulundurulduğunda, yukarıda açıkladığımız mevcut durumun ekonomik
boyutuyla birlikte, tüm bu tarihsel ve sosyolojik süreçleriyle birlikte
değerlendirilmesi hayati bir önem arz etmektedir. Bakın, Türkiye’de aranan 21
kişi listesinde olan Mahmut Gazi Tatar isimli IŞİD terör örgütü militanı,
IŞİD’le AFAD kampında tanıştığını belirtmiştir. 1991 Adıyaman doğumlu Mahmut
Gazi Tatar, Adıyaman Üniversitesinde teknoloji bölümünde öğrenciyken, AFAD
kamplarında çalışırken IŞİD terör çetesiyle tanıştığını ve hayatının
değiştiğini belirtmektedir. Yine, Kobani’de öldürülen bir IŞİD militanın
üzerinde Akçakale AFAD tesislerinde kaldığına dair barınma kartı çıkmıştır. 
Değerli
milletvekilleri, Maraş, Çorum, Sivas ve Gazi olayları yaşanmışken, Aleviler her
gün tehditler ve baskılarla korkutulmaya çalışılırken yapılacak olan bu kampın
olası bir mezhep çatışmasına davetiye çıkardığı görülmektedir. Türkiye halkları
bu gibi infial yaratacak yeni bir çatışmayı artık kaldıramaz. Buradan
hareketle, Maraş ili Pazarcık ilçesi Sivricehüyük (Aşağı Terolar olarak
bilinen) köyüne yapılacak olan Suriye mülteci kampı inşaatının durdurulması
gerekmektedir. Bölge halkı tarafından kullanılan söz konusu mera alanının bu
vasfını kaybetmesi sürecinin hukuki boyutuyla incelenip yeniden düzenlenmesi ve
bölge halkının karar alma süreçlerine dâhil edildiği yeni bir sürecin başlaması
gerekmektedir. Suriyeli mültecilere yapılacak barınma merkezi için de toplumun
tüm kesimlerinin görüşünün alınarak yeni bir alan belirlenmesi gerekmektedir. 
Şimdi,
değerli milletvekilleri bu Pazarcık’ta kurulan bir platform var, Doğayı Koruma
Platformu, grubumuza ve diğer parti gruplarına da, dün sanıyorum CHP’ye -AK
PARTİ’yi de ziyaret ettiler mi bilmiyorum- bir ziyarette bulundular, bizim
parti grubumuzu da ziyaret ettiler 80 kişilik bir heyet, Terolar halkı; genci,
yaşlısı, hepsi birlikte gelip sorunlarını bize anlattılar, burada gerçekten çok
büyük bir tedirginlik yaşıyorlar. IŞİD ve DAEŞ çetelerinin bu kamplarda çok
rahat barınabileceği hususunu dikkate aldıklarında… Biliyorsunuz, bu DAEŞ ve
IŞİD çetelerini, Suriye’deki Alevi katliamlarının, Ezidi katliamlarının nasıl
olduğunu çok iyi biliyorlar. Başlarından bir Maraş katliamı geçmiş bölge
halkının böyle bir şeyle karşılaşması doğal olarak büyük tepkilere neden olmaktadır.
Şimdi, hiçbir çalışma yapmıyor… Siz Hükûmet olarak eğer böyle bir kampı
kuracaksanız, bu bir ihtiyaçtır aslında, partimiz de böyle bakıyor, oraya gelen
o mülteci insanların da ihtiyaçlarının karşılanması lazım. Aslında mülteci
konumunda bile olamayan, hukuki anlamda o konuma bile ulaşamamış bu insanların
yurtlarından edilmeleri, buraya gelmeleri…
TAHSİN
TARHAN (Kocaeli) – Rize’ye kuralım, Rize’ye.
MÜSLÜM
DOĞAN (Devamla) – Elbette ki onları korumak, onların onurlu yaşamalarını
sağlamak bizim görevlerimizden birisidir. Fakat niçin Alevi bölgelerine bu
kampları yapıyorsunuz, kaldı ki niye meralara yapıyorsunuz? Yani şimdi burada
hayvanların yayılacağı, otlayacağı bir alanı, siz niçin kentsel bir şeye veya
kamp yeri olarak belirliyorsunuz? Bu elbette ki büyük bir politikanın, yani
bizce belirlenen bir politika… Yani oradaki Alevi nüfusunu tedirgin edecek… 3
bin kişi yaşıyor orada, siz 27 bin kişiyi meskûn etmeye çalışıyorsunuz. “O
demografik yapıyı bozar, toplumsal dokumuza zarar verir.” diyor insanlar.
Alevi’si, Sünni’si hep birlikte… Sadece Aleviler de aslında orada bu konuda
tedirgin değil. Diyorlar ki: “Biz yıllarca, bin yıllarca bir arada yaşadık, bir
toplum yani bir tür ruhi şekillenme sonucunda bir toplumsal dokuya ulaştık,
Anadolu halkları anlamında deyin, ne derseniz deyin, tanımlamanız ne olursa
olsun birlikte yaşamın ortaya koyduğu değerler topluluğuyuz biz ama bu yeni
gelen yapı bize uzak. İnsan onlar da ama onların başka bir yere, daha uygun bir
coğrafyada iskân edilmelerini doğru buluyoruz.” Bu konuda da halkın yani çok
geniş bir şekilde bilgilendirme eksikliği var. Hükümetin on altı alanda çalışma
yaptığı söyleniyor, on altı yerde. Nasıl bir çalışma alanıysa o çalışma
alanları da konum olarak bize bildirilmedi isteğimize, yazılı olarak başvurmamıza
rağmen, hangi alanda çalışma yapıldığı bize bildirilmedi. Getiriyorsunuz
Terolar’ın merkezine, mera alanına bu kampı yapıyorsunuz; bu, doğru bir şey
değil. Halkın talebi, bu mera alanının… Belki o bozulan alanı tekrar tarımsal
araziye kavuşturmak mümkün olmayabilir çünkü gerçekten topoğrafya bozuldu, işte
orada bitkisel toprak üzerinden alındı, molozlar döşendi. Yapılacak şey,
buraları kentsel, sosyal hizmetlere sunulmak üzere köylülere terk edeceksiniz
ve bu kamptan da vazgeçilmesi hususu halkın talebidir. Terolar halkı diyor ki:
“Biz, buraya kamp istemiyoruz. Biz, bin yıllardır bir arada yaşadığımız
insanların, toplumsal dokumuzun bozulmasını istemiyoruz.”
Hepinizi
saygıyla selamlıyorum. (HDP sıralarından alkışlar) 
BAŞKAN-
Teşekkür ederim. 
Halkların
Demokratik Partisi grup önerisinin aleyhinde ilk konuşmacı Kahramanmaraş
Milletvekili Sayın Fahrettin Oğuz Tor olacak. 
Buyurun
Sayın Tor. (MHP sıralarından alkışlar) 
FAHRETTİN
OĞUZ TOR (Kahramanmaraş) - Sayın Başkan, değerli milletvekilleri; Kahramanmaraş’ımızın
Pazarcık ilçesi Sivricehüyük köyünde yapılacak olan Suriyeli mülteci kampı
inşaatının durdurulması, bölge halkı tarafından kullanılan söz konusu mera
alanının bu vasfını kaybetmesinin hukuki boyutuyla incelenip yeniden
düzenlenmesi ve bölge halkının karar alma süreçlerine dâhil olduğu Suriyeli
mülteciler için yapılacak barınma merkezi için yeni bir alanın belirlenmesi
amacıyla Anayasa’nın 98 ve İç Tüzük’ün 105’inci maddeleri gereğince Meclis
araştırması açılması için verilen HDP grup önerisi hakkında Milliyetçi Hareket
Partisi adına söz almış bulunuyorum. Bu vesileyle Türk İslam âleminin
ramazanışerifini yürekten tebrik ediyor, huzur ve bereketlere vesile olmasını
Yüce Mevla’dan niyaz ediyorum. Sizleri ve ekran başında bizleri izleyen aziz milletimizi
selam ve saygılarımla selamlıyorum. 
Değerli
milletvekilleri, konuya geçmeden önce, Suriye iç savaşının nasıl başladığını,
hangi tarihte başladığını, kimler arasında olduğunu, kapsamını, Türkiye
Cumhuriyeti Hükûmetinin öngörüsünün, politikasının ne olduğunu kısaca açıklamak
istiyorum. Zira, göçmen kampı olayı sadece Maraş’ta değil, Türkiye’mizin birçok
yerinde Suriye iç politikasının bir sonucudur. 
Suriye
Baas Partisine sadık askerler ve bunları destekleyen milisler ile bu partiyi
iktidardan indirmek isteyen Suriye muhalefeti arasında başlayan, sonrasında
IŞİD, El Nusra ve bazı Kürt, Türkmen, Dürzi ve Süryani grupların da katıldığı,
son dönemde ise Rusya, İran, ABD gibi dış güçlerin de sınırlı olarak dâhil
olduğu çatışmalar, gösteriler 15 Mart 2011 tarihinde başlamış ve Nisan 2011
tarihinde ülke çapına yayılmıştır. Nisan 2011 tarihinde Suriye ordusu
başkaldırıyı bastırmak için görevlendirilmiş ve askerler ülke genelinde
göstericiler üzerine ateş açmışlar, aylarca süren askerî kuşatmaların ve baskının
ardından gösteriler silahlı isyana dönüşmüştür. Gelinen noktada Birleşmiş
Milletlere göre ölü sayısı Ocak 2015 tarihi itibarıyla 220 bini aşmıştır, başka
bir merkezin araştırmasına göre Suriye iç savaşı sebebiyle dolaylı ya da
dolaysız olarak hayatını kaybeden toplam insan sayısı Şubat 2016 itibarıyla 470
bin olarak açıklanmıştır. Milyonlarca kişi ülkesini terk ederek göçmen durumuna
düşmüştür. Kahramanmaraş’ımızda da 18 bini göçmen kamplarında, birçoğu da -sayı
belli olmamakla beraber- göçmen kampları dışında yaşayan Suriyeli vatandaş
vardır.
Değerli
milletvekilleri, Türkiye’nin Suriye politikasının özeti Sayın Başbakanın
beyanında gizlidir. Sayın Başbakan beyanında aynen: “İnşallah biz en kısa
zamanda Şam’a gidecek, oradaki kardeşlerimizle muhabbetle kucaklaşacağız. O gün
de yakın. İnşallah Selahattin Eyyubi’nin kabri başında Fatiha okuyacak, Emevi
Camisi’nde namazımızı da kılacağız. Bilal-i Habeşi’nin, İbn-i Arabi’nin
türbesinde, Süleymaniye Külliyesi’nde, Hicaz Demiryolu İstasyonu’nda
kardeşlerimiz için özgürce dua edeceğiz.” şeklindeki ifadesi hafızalardadır. 
Değerli
milletvekilleri, maalesef böyle olmamıştır. “Biz çok kısa sürede Şam’a
gideceğiz, Emevi Camisi’nde namaz kılacağız, türbeleri ziyaret edeceğiz.”
derken Suriye politikası hayal kırıklığıyla sonuçlanmış, Emevi Camisi’nde namaz
kılalım derken maalesef Süleyman Şah Türbesi daha yakınlara getirilmiştir. 
Daha
önce durum neydi? Bunu da kısaca söylemek istiyorum, daha önce durum şöyleydi:
Evet, Erdoğan ailesinin, ailecek Esad’a yaptığı ziyaret de Esad ailesinin
Bodrum tatilleri de mazide kaldı. İki ülke arasında ortak Bakanlar Kurulu
toplantıları, imza atılan 50’den fazla belge hayata geçirilemedi, Suriye’de
Mart 2011’de başlayan gerginliğin ardından Davutoğlu’nun ağustos ayındaki Esad
görüşmesi sonrasında -Şam’la- iptal edildi. Evet, o tarihten sonra Davutoğlu
bir yandan Suriye muhaliflerini, bir yandan da uluslararası toplumu örgütlemeye
çalıştı ancak bu hayaller, geçen dört yılda sahada bambaşka gerçekleri ortaya
çıkardı. AKP Hükûmetinin 2011’de inişli çıkışlı Suriye politikası maalesef
hayal kırıklığına yol açmıştır, bunu belirtmemiz lazım. Öyle bir hayal
kırıklığı ki geriye bakıldığında üzülmemek elde değil, mümkün değildir. İflas
eden Suriye politikası nedeniyle Türkiye büyük zahmetlere katlanmıştır. Burada
10 milyar dolarlardan bahsedilmektedir. Dolayısıyla iflas eden politika ve Türk
milletinin katlandığı bu zahmetler nedeniyle, AKP Hükûmeti, Türk milletinden
özür dilemek zorundadır.
Değerli
milletvekilleri, daha da ötesi var. Başbakan Sayın Ahmet Davutoğlu BBC’ye
verdiği bir beyanatta: “PKK’yı, PYD’yi, IŞİD’i ve Suriye rejimini komşu olarak
istemiyoruz.” diyor. Duamız bu yöndedir, Hükûmetin gayreti de bu yönde
olmalıdır ancak bir daha teröristleri Kobani’ye geçirme gibi bir gaflete de
düşülmemelidir diyorum eğer gerçek amaç buysa.
Değerli
milletvekilleri, bugün konuşacağımız problem, iflas eden Suriye politikasının
neticesidir. Konuya, bahse konu mülteci kampının bugünkü durumunu izah ederek
başlamak istiyorum. Şimdi, 31/12/2012 tarihinde -tabii, Osmaniye ve başka
yerlerde olduğu gibi- Kahramanmaraş’ımıza da bir mülteci kampı yapılmasına
karar verildi. Arazi lazım, çadır kurmak gerekiyor ve yapılan görüşmelerde
Kahramanmaraş’ta Küçük Sanayi Sitesi Yapı Kooperatifinin toplam alanı 1.550
dönüm olan arsasının 550 dönümüne; 31/12/2012 tarihinde, Sayın Vali Şükrü
Kocatepe’nin imzaladığı protokolle, altı ay konaklamak kaydıyla, sadece altı ay
konaklamak kaydıyla müsaade edildi, çadır kentin kurulmasına müsaade edildi.
Çadır kent, Sanayi Yapı Kooperatifinin arsasında sadece altı ay kalacaktı fakat
31/12/2012 tarihinden bugüne geldiğimiz zamanda dört buçuk yıl geçti ve Sanayi
Sitesi Kooperatifinin arsası terk edilemedi. Küçük Sanayi Sitesi esnafı planını
yapmış, projesini yapmış, sıkışık durumda, yıllardır bu iş için uğraşıyor,
oraya iş yeri yapmak istiyor ama mülteci kampı var, yapamıyor. Dolayısıyla,
mülteci kampının buradan taşınması bir zaruret hâline geldi fakat nereye
gidecek mülteci kampı? Araştırılmış, Aşağı Sivricehüyük köyü alanı seçilmiş. 
Şimdi,
tabii, mesela, şu anda mülteci kampının etrafına şahısların bazıları kendi
imkânlarıyla -Maraş merkezdeki mülteci kampını kastediyorum- iş yerlerini
yapıyorlar. Bu Sivricehüyük köyüne yapılacak mülteci kampıyla ilgili
kamuoyunda, burada birçok tartışmalar oldu, ciddi iddialar da var, bunları da
kısaca burada söylemek istiyorum. İddiaların birincisi şudur: “Şehir merkezinde
ve çalışıyor olmaları, günlük gıda, eğitim, güvenlik ihtiyaçlarını kolay bir
şekilde gidermelerine ve temin etmelerine imkân verilirken şimdi kendilerinin
hiçbir şekilde görüşü alınmadan şehirden 22 kilometre uzakta daha küçük bir
alana yerleştiriliyor. Bu durum mülteci haklarının ve aile yaşamının
korunmasının temel ilkesini ihlal ediyor.” deniyor, böyle bir iddia var.
Başka
bir iddia: Kampın yapıldığı alan köyün merasıdır ve meranın etrafında da her
türlü üretim yapılabildiği verimli tarım arazileri bulunmaktadır. Köylülerin
geçim kaynağı tarım ve hayvancılık olup bu alan bu ekonomik faaliyet için
zaruri bir alandır. Bu alanın mera vasfından çıkarılıp kamp alanına
dönüştürülmesi zorunlu göçlere sebep olabilecektir.
Tabii,
mera tıraşlanmış bir tepenin o tarafa yapılıyor. Etrafında, evet, tarım
arazileri vardır; karşı iddia da tarım arazilerinin zarar görmediği
şeklindedir. 
Ayrıca,
buraya yapılırken, yöredeki vatandaşların görüşlerinin alınmadığı yani bir
katılım sağlanmadığı iddiaları vardır. Evet, “Kamp inşaatı yöre halkından
gizlenerek ve bizzat yanıltıcı beyanlarda bulunularak yapılmaya çalışılmıştır.”
şeklinde iddialar var. “Kamp alanı inşaatı hukuka aykırı bir şekilde
başlatıldı, ihale edildi ve devam ediyor.” iddiaları var. Ayrıca, bilirkişi
raporlarının da -şehir plancısı bilirkişisi, ziraat bilirkişisi, jeoloji
mühendisi bilirkişisi, fen bilirkişisi- aleyhte olduğu iddiaları var. Başka bir
iddia -karşı bir iddiayı da burada söylemem lazım- yörede yaşayan nüfusun iddia
edildiği miktarda olmadığı söyleniyor, yörede yaşayan nüfusun birçoğunun yurt
dışında olduğu iddia ediliyor. 
Şunu
söylemek istiyorum: Kimse üzülmeden, burnu kanamadan, suhuletle konuya
yaklaşılmalı ve çözüme kavuşturulmalıdır diyor, Genel Kurulu saygıya
selamlıyorum. (MHP sıralarından alkışlar) 
BAŞKAN
– Teşekkür ederim Sayın Tor.
İDRİS
BALUKEN (Diyarbakır) – Sayın Başkan, İç Tüzük 60’a göre yerimden bir söz talep
ediyorum.
BAŞKAN
– Buyurun Sayın Baluken. 
Bir
dakika...
V.- AÇIKLAMALAR (Devam)
21.- Diyarbakır Milletvekili İdris Baluken’in,
Ezilenlerin Sosyalist Partisine yönelik operasyonlar kapsamında Halkların
Demokratik Partisi Eş Genel Başkanı Figen Yüksekdağ’ın ikametgâh adresi olarak
göstermiş olduğu eve yönelik bir baskın yapıldığına ve bu baskınlar
karşısında asla yılmayacaklarına ilişkin açıklaması
İDRİS
BALUKEN (Diyarbakır) – Teşekkür ediyorum. 
Sayın
Başkan, Genel Kurul açılırken burada, Ezilenlerin Sosyalist Partisinin
yetkililerine yönelik yapılan siyasi soykırım operasyonlarından ve
milletvekilimiz Ahmet Yıldırım’a yönelik yapılan polis baskısından
bahsetmiştim. Şimdi arkadaşlarımız yeni bir haber ilettiler. ESP’ye yönelik
operasyonlar kapsamında Eş Genel Başkanımız Figen Yüksekdağ’a ait olduğu
bilinen, ikametgâh adresi olarak göstermiş olduğu eve yönelik de bir baskın
yapılmış. 6 milyon oy almış bir siyasi partinin eş genel başkanının evine
yapılan baskın açık bir hukuksuzluğun ötesinde alçak bir haydutluktur, 6
milyonun tamamının evine yapılan bir baskın demektir. Demokratik siyaseti
tamamen tasfiye etmeye çalışan, kaosu, çözümsüzlüğü, savaşı derinleştirmeye
çalışanların ortaya koymuş olduğu bir haydutluk örneğiyle karşı karşıyayız. 
(Mikrofon
otomatik cihaz tarafından kapatıldı) 
BAŞKAN
– Bir dakika daha veriyorum, buyurun.
İDRİS
BALUKEN (Diyarbakır) – Tam bir akıl tutulması, tam bir hukuksuzluk örneği bu
yapılan baskınla birlikte bir kez daha Türkiye kamuoyuna gösterilmiştir. Âdeta
yangına benzinle giden bir anlayışla karşı karşıyayız. Bir siyasi partinin
genel başkanının, eş genel başkanının evine baskın yapanlar; bu cüreti, bu
hakkı, bu haddi nereden alıyorlar?
Bütün
çevremiz bu şekilde otoriter diktatöryal baskı rejimi kurmak isteyenlerin hazin
sonuyla doludur. Ben bu talimatı verenleri ve bu diktatöryal anlayışı,
demokratik siyaseti tasfiye ederek hayata geçirmeye çalışanları, yanı başımızda
duran o hazin sonları tekrar incelemeye davet ediyorum. Bu baskınlar karşısında
asla yılmayacağımızı, asla geri adım atmayacağımızı, eş başkanımız etrafında da
6 milyon olarak gerekli tepkileri ortaya koyacağımızı ifade ediyorum. 
Teşekkür
ediyorum. 
BAŞKAN
– Teşekkür ederim. 
Sayın
Altay, buyurun. 
22.- İstanbul Milletvekili Engin Altay’ın, devletin
terörle mücadele adı altında herkesi potansiyel terörist algısı içinde
değerlendirmesinin kabul edilemez olduğuna ve Halkların Demokratik Partisi Eş
Genel Başkanı Figen Yüksekdağ’ın evine baskın yapıldığı iddiaları konusunda
Hükûmetin Türkiye Büyük Millet Meclisini bilgilendirmesi gerektiğine ilişkin
açıklaması
ENGİN
ALTAY (İstanbul) – Teşekkür ederim Sayın Başkanım. 
Sayın
Başkanım, hukukun üstünlüğü şüphesiz bu Parlamentonun da varlık sebebi,
işlevimizin asli unsuru. 
Sayın
Baluken’in iddiasını ben de az önce bir İnternet sitesinde gördüm. Devletin
terörle mücadele adı altında herkesi potansiyel terörist algısı içinde
değerlendirmesi şüphesiz kabul edilemez. Daha dün bu kürsüde söyledim “Elbette
devlet terörle mücadele etsin ama hukuk çerçevesinde ve hiçbir sivil kayba tahammülümüz
olmamalı, 78 milyon...” diye.
İddia
vahimdir, bir siyasi parti genel başkanının evine bu baskının güvenlik
kuvvetleri içerisindeki belki bir işgüzarlıktan kaynaklanmış olması da söz
konusu. Ama bu şekilde değil de planlı ve sistematik bir süreç işletiliyorsa,
ülkenin barış ortamı için bu, devlet eliyle barış ortamına vurulmuş bir darbe
olarak da değerlendirilebilir.
(Mikrofon
otomatik cihaz tarafından kapatıldı) 
BAŞKAN
– Buyurun, bir dakika daha. 
ENGİN
ALTAY (İstanbul) - Hassas bir konudur, ayrıntıyı bilmiyoruz. Ama burası Türkiye
Büyük Millet Meclisi, Türkiye Büyük Millet Meclisinin bu konuda ivedilikle
bilgilendirilmesi gerekir. Bu bilgilendirmeyi de takdir edersiniz ki Hükûmetin
yapması gerekir. Hükûmetin derhâl, hiç vakit kaybetmeden Genel Kurulu
bilgilendirmesini ben de talep ediyorum. 
BAŞKAN
– Teşekkür ederim. 
Ben
de konuyu araştıracağım Sayın Baluken, Türkiye Büyük Millet Meclisi Başkanıyla
da görüşeceğim. 
VII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Siirt Milletvekili Besime Konca ve
arkadaşları tarafından, Suriyeli mülteciler için yapılacak barınma merkezi için
yeni bir alanın belirlenmesi amacıyla 6/6/2016 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 15 Haziran 2016 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
– Halkların Demokratik Partisi grup önerisinin lehinde son konuşmacı Mersin
Milletvekili Sayın Hüseyin Çamak olacak.
Buyurun
Sayın Çamak. (CHP sıralarından alkışlar)
HÜSEYİN
ÇAMAK (Mersin) – Sayın Başkan, değerli milletvekilleri; grubum adına Halkların
Demokratik Partisinin önerisi üzerine söz almış bulunuyorum. Yüce Meclisi
saygıyla selamlıyorum. 
İktidarın
yanlış politikaları sınırlarımıza mülteci akınına neden olmuştur. Bu durum,
ülkemize ağır ekonomik ve siyasi sorumluluklar yüklemiştir. 
Son
olarak, çeşitli bölgelere konteyner kentler kurulmaya başlanmıştır. Bu
girişimlerden biri de Sivricehüyük konteyner kentidir. Yer seçimine bakacak
olursak, etrafı tamamen verimli arazilerle çevrili 374 dönüm kadar bir alanın
ortasına 28-30 bin kişilik bir konteyner kent inşa ediliyor. Konteyner kent,
yöre halkının rızası ve oluru alınmadan oldubittiye getirilerek insanların
yaşam alanlarının ortasına kurulmak istenmektedir. Valiyle görüştüğümüzde “Ben
de o yöre köylülerinden biri olsam böyle bir kampın oraya yapılmasına karşı
çıkardım fakat ben devletin dediklerini yapmak zorundayım.” dedi; ben de “Devlet,
halk için, halkın huzuru ve refahı için vardır.” dedim. “Elimizde 17 tane
alternatif vardı ancak en uygun yer olarak burayı tespit ettik.” dedi Sayın
Vali. Ben Kahramanmaraş’ın coğrafyasını çok iyi bilen biri ve o yörenin insanı
olarak bu gerekçeyi hiç inandırıcı bulmadım. Adalet ve Kalkınma Partisi
Kahramanmaraş milletvekili olan arkadaşlarımla görüştüğümde onlar da buranın
kamp için uygun olmadığını ancak başka seçenek olmadığı için buranın tercih
edildiğini söylediler.
Suriyeli
sığınmacıların, kültürü, inancı ve yaşam tarzı hiç uyuşmayan bir bölgeye
taşınmak istenmesi bölgede yaşayan halkı tedirgin ediyor. Bu insanlar, her
şeyden önce, kendi doğal alanlarına zarar verilmeden ve yakın çevrelerinden
gelebilecek bir ölüm korkusu olmadan huzur içinde yaşamak istiyor. 
Maraş’ta
o kadar müsait yer varken konteyner kentin farklı inanç ve kültüre sahip
insanların ortasına yerleştirilmesi akılcı ve vicdani bir yaklaşım değildir. Bu
kampların tamamen farklı inanç ve kültürdeki vatandaşların yoğun olduğu yerlerde
yapılmak istenmesi akıllara ciddi soru işaretleri getiriyor. 
Maraş
katliamı gibi acı bir deneyim yaşayan bölgedeki vatandaşlar, böyle bir durum
karşısında doğal olarak yarınlarından endişe duyuyorlar. Hem doğal alanlarına
zarar verecek hem de sürekli endişe içerisinde olacakları bir durum yaşamak
istemiyorlar. Oysa devlet, vatandaşın huzuru ve güvenliği için vardır yani
devlet, halkı için vardır. Dolayısıyla, can güvenliğinden endişe eden
Sivricehüyük halkı, uzun zamandır bu kamp girişimine karşı direniyor. İşte,
seslerini duyuramadıkları için de Meclisin çatısı altında bu soruna çözüm
arıyorlar. Bir kez daha, yüce Meclisin çatısı altından iktidarı sorumlu
davranmaya çağırıyoruz.
Değerli
milletvekilleri, şimdi yöre halkının Meclisi bilgilendirme notunu size
sunacağım. Grubu bulunan partilerin 4’üyle de görüşmek istediklerini -dün
buraya 80 kişilik bir grup geldi- ama bize söylediklerine göre, muhalefetteki 3
parti grubuyla görüştüklerini ancak iktidar partisi grubundan randevu
alamadıklarını ifade ettiler ve görüşemeden geri memleketlerine döndüler. Bu
sığınmacı kampına yörede yaşayan insanlar olarak hem kendi haklarını hem de
savaş mağduru Suriyeli mülteci komşularının haklarını korumak için karşı
çıkmaktadırlar. Çünkü Suriyeli sığınmacıların hakları ihlal ediliyor. Suriyeli
sığınmacılar gündelik yaşamdan koparılıp emek sömürüsüne maruz kalacakları
alanlara taşınıyorlar. Köylüler zorunlu göçe maruz kalabilir çünkü ekonomik
geçim kaynakları ellerinden alınıyor. Kamp alanı birlikte yaşam ilkesi
gözetilmeden ve bilgilendirme yapılmadan inşa ediliyor. Kamp inşaatı yöre
halkından gizlenerek ve bizzat yanıltıcı beyanlarda bulunarak yapılmaya
başlandı. Kamp inşaatı nedeniyle köylülerin gündelik yaşamsal ihtiyaçları
tehlikeye girdi. Kamp alanı inşaatı hukuka aykırı bir şekilde başlatıldı, ihale
edildi ve devam ediyor. Yöre halkının rızalığı alınmadı. Ben bunu Sayın Vali’ye
söylediğimde “Hayır, rızalık alınmaz, o çok yanlış olur, çok
tehlikelidir." dedi. Oysa demokrasilerde halkın onayı alınır. Bu, aynı
zamanda bir insan hakkı ihlali oluyor. Köylülerin açtığı tespit davası sonucu
uzman bilirkişiler kamp projesinde kamu yararı bulunmadığını ve çevrenin
olumsuz etkileneceğini tespit ettiler. Köylülerin en temel insan haklarını dile
getirmeleri engellenmekte ve demokratik bir toplum ilkesine aykırı hareket
edilmektedir. Tüm hukuka aykırılıklara rağmen idare mahkemesi yürütmeyi
durdurma kararı vermemiştir. 
Değerli
milletvekilleri, şimdi de bilirkişinin raporlarını size sunmak istiyorum: 
Şehir
plancı bilirkişisi: “ÇED yapılmamış, toplumsal uyum ve sosyal doku dikkate
alınmamış, büyük kent merkez veya çeperinde entegre konut üretimiyle
çözülebilecek bir yerleşme yerine kırsal alanda hiçbir üretim perspektifi
olmayan bir yer seçilmiştir. Proje, genel şehircilik ilkeleri, planlama
esasları, üst ölçekli planlara ve imar mevzuatına aykırıdır. Kamu yararı
bulunmamaktadır.” 
Ziraat
bilirkişisi: “Kampın yapıldığı mera alanında bölge insanlarının yararlanma ve
kullanım ihtiyaç zorunluluğu devam etmektedir. Mera alanında yapılan inşaat,
verimli toprak tabakasını tamamen ortadan kaldıracak, meradan doğrudan veya
dolaylı yoldan beslenen canlıları olumsuz etkileyecek, bölgedeki habitat
bitkileri başta olmak üzere tüm bitkileri yok edecektir. Böylece yöredeki
hayvancılık bu şekilde zarar görecek ve tüm ülke ekonomisini de olumsuz
etkileyecektir. Mera vasfının değiştirilmesi ve bu alanda projenin yapılmasında
kamu yararı bulunmamaktadır.” 
Jeoloji
mühendisi bilirkişisi: “Kampın yapıldığı alan birinci derecede deprem
bölgesidir. Kontrolsüz inşaat deprem riskini arttırabilir. Barınma merkezindeki
atık sular ve çöp atıklarının kontrolsüz bir şekilde Karaçay’a boşaltılması
kirlenmeye yol açabilir. Su ihtiyacının karşılanması amacıyla yapılan sondaj
kuyularından aşırı su çekilmesi, yer altı su seviyesinde düşmelere ve
kurumalara neden olacaktır.”
Fen
bilirkişisi: “Alandaki çalışmalar nedeniyle yolda değişiklik olmuş ve alan
yoldan 8-10 metre yüksekte kalmıştır.” 
Kahramanmaraş
Platformu Fayda Maliyet Analiz Raporu: Daha farklı görüşlerdeki sivil toplum
kuruluşlarını bünyesinde barındıran Kahramanmaraş Platformu tarafından
hazırlanan maliyet raporundaki -Alevi vatandaşların aleyhindeki haksız ithamlar
hariç- hususlar da bizim iddialarımızı desteklemektedir. Bu rapora göre de
Sivricehüyük’te yapılacak olan barınma merkezinin uzaklık, altyapı, maliyet,
uzun vadeli sosyal fayda ve güvenlik açısından isabetli olmadığı, daha önce
AFAD tarafından fizibilitesi yapılan TOKİ Karacasu alanının daha uygun olduğu
belirtilmiştir. 
Adalet
ve Kalkınma Partisi Milletvekili Sayın Celalettin Güvenç’le görüştüğümde, o da
bu yörenin, bu bölgenin, yani TOKİ Karacasu alanının daha isabetli olduğunu
belirtmiştir. 
Bu
nedenlerle, hem mülteciler hem de yöre sakinleri açısından uygun olmayan bu
alanda yapılan işlemlerin tüm hassasiyetlerimiz gözetilerek bir kez daha
düşünülmesi ve durdurulması gerekmektedir.
Yüce
Meclisi saygıyla selamlıyorum. (CHP ve HDP sıralarından alkışlar) 
BAŞKAN
– Teşekkür ederim Sayın Çamak.
Halkların
Demokratik Partisi grup önerisinin aleyhinde son konuşmacı olarak Kahramanmaraş
Milletvekili Mehmet İlker Çitil konuşacak.
Buyurun
Sayın Çitil. (AK PARTİ sıralarından alkışlar) 
MEHMET
İLKER ÇİTİL (Kahramanmaraş) – Sayın Başkan, değerli milletvekilleri;
Kahramanmaraş’ta yapımına başlanan geçici barınma merkezine yönelik Meclis
araştırması önergesi üzerinde, HDP’nin verdiği önerge üzerinde aleyhte söz
almış bulunmaktayım. Bu vesileyle sizleri saygıyla selamlıyorum.
Sözlerime
başlamadan önce, öğle saatlerinde Muş’ta jandarma karakoluna PKK’lı
teröristlerce düzenlenen saldırıda 1’i şehit olmak üzere 2 geçici köy korucumuz
yaralanmıştır. Ayrıca, İstanbul’daki çatışmada 1 emniyet amirimiz şehit
olmuştur. Ben, bu ve buna benzer tüm saldırıları kınıyor ve lanetliyorum.
Yaralı korucularımıza acil şifalar diliyorum. Bu vesileyle, şehit olan güvenlik
güçlerimize de Allah’tan rahmet diliyorum. İçinde bulunduğumuz ramazan ayının
da ülkemiz ve İslam âlemi adına, tüm insanlık adına hayırlara vesile olmasını
Yüce Rabb’imden niyaz ediyorum. 
Kahramanmaraş’ımızın
merkez ilçesi Dulkadiroğlu ilçesine bağlı -ki hem muhalefet partileri hem yine
sevgili hemşehrim Oğuz Tor Bey de Pazarcık ilçesine bağlı olarak söylediler-
Aşağı Sivricehüyük -Terolar mevkisi diye de geçer- köyünde, daha doğrusu şu
anki hâliyle de mahallesinde Suriyeli mülteci kardeşlerimiz için yapımına
başlanan konteyner kentle ilgili olarak pek çok asılsız ve mesnetsiz iddialar
ortaya atılmaktadır ve ayrıca, bu noktadan hareketle, tamamen iyi niyetlerle
yapılması hedeflenen bu sığınma merkezi, ilimizde ve bölgemizde yeni bir fitne
ve kargaşa sebebi olarak lanse edilmeye çalışılmaktadır. İlgili geçici barınma
merkezinin yapımıyla ilgili konu daha önce de Meclis gündemine birkaç kez
gelmişti ve bu konuda özellikle bölge milletvekili arkadaşlarımız gerekli
cevapları bu kürsüden yine dile getirmişlerdi. Bugün burada aynı konu üzerinde
tekrar tekrar görüşmelerin yapılmasıyla, açıkçası, üzerinde büyük
sorumlulukları olan biz milletvekillerinin ve yüce Meclisimizin esas görevinden
uzaklaştırılarak suni gündemlerle oyalandığının göstergesidir. Yüce
milletimizin ve tarihin huzurunda bu açıklamaları yapma ihtiyacı hissettiğimi
dile getirmek isterim, bu konuda takdiri de kamuoyuna bırakıyorum. 
Sayın
Başkan, değerli milletvekilleri; söz konusu barınma merkezinin inşa edileceği yerle
ilgili iddialara gelecek olursak, yer hususunda çalışmalar tamamen coğrafik ve
mevcut şartların uygun olmasından kaynaklanmaktadır. Gerek valimiz gerekse
komisyonumuz gerekse dönem dönem milletvekillerimizden de görüş alınmıştır.
Şöyle ki: gerek Kahramanmaraş Valiliğimizce kurulan Yer Araştırma Komisyonu
gerekse AFAD Başkanlığımızca görevlendirilen daire başkanı nezaretindeki ilgili
teknik elemanlarca yapılan araştırmalar neticesinde, önergede bahsi geçen 16
adet taşınmaza mahallinde inceleme yapılmış, bunlardan 15’inin hukuki dava
konusu olması, orman olması, başka kurumlara tahsisli olması, teknik sorunlar
ve arazi büyüklüğünün yetersiz olması, bir kısmının engebeli olması sonucunda
mevcut yere karar kılınmıştır. İncelenen 16 yer olarak Karacasu mevkisindeki
-iddialardan biri de oydu- TOKİ arsası nihai olarak 15/10/2015 tarihli
yazımızda AFAD Başkanlığına valiliğimizce gönderilmiştir. Gerek AFAD Başkanlığı
ve gerekse TOKİ teknik elemanlarınca yapılan değerlendirmelerde bahse konu
taşınmazın yüksek eğimi ve sert zemini, yapısı nedeniyle maliyetin yüksek
olacağı tespiti üzerine ve uygunsuz, verimsiz ve güç şartlar taşıyacağı
sonucuyla AFAD Başkanlığınca Sivricehüyük köyünde bulunan meranın
değerlendirilmesi talep edilmiştir. Bunun üzerine 20/11/2015 tarihindeki
yazıda, AFAD Başkanlığımızın tercih ve kararının Sivricehüyük üzerinde oluşması
durumunda tahsis değişikliği işlemleri de esas olmak üzere başkanlık görüşü
istenmiş ve valiliğimizce bu konuda çalışmalar başlatılmıştır. 
Ayrıca,
bu bahsi geçen arazi iddia edildiği gibi 1’inci sınıf tarım arazisi değil 6’ncı
sınıf vasıfsız, zayıf tarım arazisi ve taşlık bir mevki olarak resmî kayıtlara
geçmiştir. Tarım Komisyonumuzca da bu şekilde bir rapor oluşturulmuştur.
Ayrıca, ilgili arazi için ÇED raporunun gerekli olmadığı raporu da verilmiştir
ki bu Çevre ve Şehircilik Bakanlığımızın ÇED Yönetmeliği’nin Ek 1 ve Ek 2’sine
göre ÇED raporundan da muaf olduğu açıkça ortaya konmuştur.
Şu
anda Kahramanmaraş'ımızda 18.500’ü çadır kentte olmak üzere yaklaşık 90 bin
Suriyeli kardeşimiz ensar-muhacir örneğinde olduğu gibi Kahramanmaraş’ımızca
gerek devlet unsurlarımız gerek vatandaşlarımız gerekse de sivil toplum
örgütlerimizce misafir edilmektedir.
Aynı
şekilde, iddialardan biri 82 yaşındaki vatandaşımız Mor Ali Kabayel’in de
farklı şekilde öldüğü şeklindeydi. Fakat yaptığımız araştırmalar sonucunda onun
o şekilde değil –iddianın- kanser hastalığından dolayı normal bir vefat olayı
olduğunu da ben buradan ifade etmek istiyorum.
Şu
anda Kahramanmaraş’ta bu noktada yaşayan Alevi vatandaşlarımızın asimile
edilmesi gibi bir iddia da tamamen gerçek dışıdır ve geçmişte yaşanan üzücü
olayların çok farklı çıkarmalarla bugün gündeme getirilmesi ve bizim bölgemizde
gündeme getirilmesi, gerek ilimizde gerekse ülkemizde yaşayan Alevi vatandaşlarımıza
yönelik bir tehdit varmış gibi ifadelerin kullanılmasını da ayrıca şiddetle
kınıyor ve gerçeği yansıtmadığını buradan tekrar ifade etmek ediyorum. 
Öte
yandan, ülkemizdeki sığınmacı merkezlerine bakıldığı zaman, bunun sadece uygun
coğrafik bölgelerde kurulduğu, nüfusun Türk, Kürt, Alevi, Sünni ve benzeri
kökenine bakılmadığı da çok önemli bir detaydır. 26’ya yakın kamp merkezi
varken, bizim Kahramanmaraş’ımızda… Ki bu alanda fırtınaların koparılmasını ve
suni gündem oluşturulmasını da ayrıca kınıyorum.
Yine,
önergede dile getirildiği gibi ülkemizdeki mülteci kamplarının hiç birinde,
DAEŞ terör örgütüne açık ya da gizli destek verilmemektedir. Buradaki mülteci
kardeşlerimiz zalim Esad rejiminden ve ülkedeki kaos ortamından uzaklaşarak,
güvenli bir liman olarak ülkemizi görmüş ve bize sığınmışlardır. Bu terör
mağduru sığınmacıları yine başka bir terör örgütünün yandaşı gibi göstermek
tamamen art niyetli bir davranıştır. Bu iddialar tamamen gerçek dışı,
ötekileştirici ve itham edici bir tutumun sonucudur. 
Sayın
milletvekilleri, tahrik etmeye yönelik bu iddialar tehlikelidir. Sağduyulu
Kahramanmaraş halkı da, hemşehrilerim de buna kesinlikle fırsat vermeyecektir.
Türkiye'mizin her bölgesinde çaresizlere, sığınmacılara, yardıma muhtaç
olanlara kucak açan halkımız Kahramanmaraş'a da gelecek olan bu sığınmacılara
sonuna kadar sahip çıkıyor ve çıkmaya da devam edecektir. Unutulmasın ki bu
milletin inancı, örf ve âdetleri, kültürü ve tarihi bize bu teminatı
vermektedir. Yani vatandaşımız bu iddia sahiplerine kısaca, yine “Buradan size
ekmek çıkmaz, bizleri tahrik edemezsiniz.” şeklinde cevap vermektedir ve “Başka
bir kapıya!" demektedir. Bu şekilde, misafirlerimizle kucaklaşmaya da
devam edeceğimizi ben buradan ifade etmek istiyorum.
Ayrıca,
bu, şu anki Kahramanmaraş merkezimizde sanayi alanında konuşlanmış olan çadır
kent merkezi de yaklaşık dört yıl önce, 3 Eylül 2012 tarihinde kurulmuştur.
Oradaki bizim sanayi esnafımızın, sanayi kooperatif elemanlarımızın şahsi özel
mülküdür ve yatırım yapmaları gerekirken dört yıl boyunca da kucaklarını
açtılar ve dört yıl bu şekilde, gerek maddi gerek manevi, her türlü yardımı da
esirgemediler. Ben onlara da ayrıca teşekkür ediyorum. Ve bizim vatandaşımız,
bizim insanımız, bizim esnafımız bu şekilde davranırken, özveriyle çalışırken,
dört yıl boyunca kendi özel mülkünü vermişken bu koparılan fırtınaları ve bunu
koparanları da şiddetle buradan bir kez daha huzurlarınızda kınıyorum. 
Biz
o bölgeyi 2012 tarihinde bu Suriyeli misafir kardeşlerimize açtık. Gerek
birinci basamak sağlık hizmetlerini gerek ikinci basamak sağlık hizmetlerini
Halk Sağlığı Müdürlüğümüz, Sağlık Müdürlüğümüzün koordinasyonunda hastanemiz
verdiler. Ve 2 adet 112 istasyonunu biz oradaki sanayi alanımızın hemen
etrafına konuşlandırdık ki yıllık da 5 bin civarı hasta taşımaktayız. Bu
alanın, aynı şekilde, doğal afetlerde kullanılmak üzere geçici barınma ve kriz
merkezi olarak da daha sonraki dönemlerde kullanılması planlanmıştır, ki
Kahramanmaraş ilimiz de 1’inci derece deprem riski olan bir il olduğu için biz
bunu çok amaçlı olarak da düşündük. İnşallah bu sorun, sıkıntı giderildikten
sonra da Kahramanmaraş’ımıza hizmet verecektir.
Bu arada, yeni
yapılan konteyner kentle de alakalı birtakım bilgiler vermek istiyorum. 5.008
konteyner mevcut ve bunlar 2 katlı olarak yapılmaktadır. Şu an yüzde 60
seviyesindedir. Hâlâ biz neyi konuşuyoruz bilmiyorum çünkü yüzde 60 seviyesinde
ve kısa bir süre sonra hizmete açılacak, Suriyeli misafir kardeşlerimizin de
hizmetine sunulacaktır. Yine 500 personel bulunmakta, 4 okul, halk eğitim
merkezi, cami, hastane, 9 adet kuyu… Ki bu kuyular aynı şekilde o çevre
köylere, mahallelere de hizmet verecektir. Aynı şekilde, orada 16 köy var -şu
anki hâliyle mahalle- bunun 3 tanesi direkt Sünni mahallesi, geriye kalan 3-4
tanesi karışık, vatandaşlarımızın huzur içerisinde yaşadığı köyler. Bir diğer
kısım da Alevi vatandaşlarımızın barındığı yerler olup…
(Mikrofon
otomatik cihaz tarafından kapatıldı) 
BAŞKAN – Sayın
Çitil, teşekkür ederim.
MEHMET İLKER
ÇİTİL (Devamla) – Ben burada sözlerimi sonlandırırken yüce heyetinizi
saygılarımla selamlıyorum.
Teşekkür
ediyorum.
MÜSLÜM DOĞAN
(İzmir) – Sayın Başkan…
BAŞKAN – Bir
dakika…
Sayın Tor
sisteme girmiş, size de söz vereceğim Sayın Doğan.
Buyurun bir
dakika Sayın Tor.
V.- AÇIKLAMALAR (Devam)
23.- Kahramanmaraş Milletvekili Fahrettin Oğuz Tor’un,
Kahramanmaraş Milletvekili Mehmet İlker Çitil’in HDP grup önerisi üzerinde
yaptığı konuşmasındaki bazı ifadelerine ilişkin açıklaması
FAHRETTİN OĞUZ
TOR (Kahramanmaraş) – Sayın Başkanım, teşekkür ederim.
Az önce grup
önerisi hakkında konuşan Sayın AKP Kahramanmaraş Milletvekili İlker Çitil Bey,
benim Aşağı Sivrice köyünün Pazarcık’a bağlı olduğunu beyan ettiğimi söyledi.
Bu yanlıştır. Ben, grup önerisi metnini okudum, “Bu grup önerisi metni hakkında
söz almış bulunuyorum.” dedim. Grup önerisinde geçen ifade budur, bu ifade
benim ifadem değildir. Daha önce Pazarcık’a bağlı olduğu hâlde bilahare
Dulkadiroğlu’na bağlanmıştır buralar. Dolayısıyla bu ifade grup önerisi
metninde geçen ifadedir, benim ifadem değildir. Bunun düzeltilmesini istiyorum,
bu şekilde kayıtlara geçmesini istiyorum. Bu benim ifadem değildir, bilmesini
isterim.
BAŞKAN –
Teşekkür ederim Sayın Tor.
Sayın Doğan…
24.- İzmir Milletvekili Müslüm Doğan’ın, Kahramanmaraş
Milletvekili Mehmet İlker Çitil’in HDP grup önerisi üzerinde yaptığı
konuşmasındaki bazı ifadelerine ilişkin açıklaması
MÜSLÜM DOĞAN
(İzmir) – Sayın Başkan, konuşmacı, grup olarak verdiğimiz önergenin suni bir
gündem yaratmakla ilgili olduğunu ve esas olarak da böyle bir sorun olmadığını
söyledi ve şiddetle kınadığını, bir ekmek çıkmayacağı hususunu söyledi. 
Çok
önemli bir toplumsal sorun olarak gördüğümüz, Terolar’daki bu kamp alanının
bölge halkının istememesi, bölge halkıyla yeterince çalışma yapılmaması
eksikliğini bu şekilde ifade ederek gidermeye çalışıyorlar. Konunun çok ciddi
bir konu olduğunu ve… Bölge halkıyla tekrar iletişim kurularak bu kamp yerinin
değiştirilmesi son derece önemli bir husustur. Yoksa, bizim isteğimiz, oradaki
dokunun birbiriyle olan ilişkilerinin bozulması değil, tam tersine, kadim
ilişkilerin daha sağlama alınması ve bu toplumsal ilişkilerin devamı
yönündedir. 
Saygılar
sunarım. 
BAŞKAN
– Teşekkür ederim Sayın Doğan. 
Sayın
Bakanın söz talebi var. 
Buyurun
Sayın Bakan.
25.- Başbakan Yardımcısı Veysi Kaynak’ın, Türkiye’nin
Suriyeli sığınmacılar konusunda tamamen insani yaklaşımda bulunduğuna ve
uluslararası anlaşmaları gereği kapılarını açtığına ve barınma merkezlerinin
durumuna ilişkin açıklaması
BAŞBAKAN
YARDIMCISI VEYSİ KAYNAK (Kahramanmaraş) – Teşekkür ederim Sayın Başkan. 
Saygıdeğer
milletvekilleri, ben de bu HDP grup önerisi hakkında yerimden söz istedim.
Gerçi, Kahramanmaraş Milletvekilimiz Mehmet İlker Çitil Bey ve Fahrettin Oğuz
Tor Bey de bilgiler verdiler. 
Olaya
bütüncül bakmamız gerektiğini düşünüyorum. 2011’de halkının tepesine bomba
yağdıran bir diktatörden kaçan Suriyelilerin yüzde 58’i ülkemize sığınmıştır.
Türkiye, bu hususta tamamen insani yaklaşımda bulunmuş ve olaya hem de
uluslararası anlaşmaların gereği kapılarını açmıştır. Gelenlerin mezhebi,
cinsi, dili, ırkı bizim için önemli değildir; sadece insandır. 
Şu
anda Türkiye’de 2 milyon 742 bin Suriyeli sığınmacı vardır. 
(Mikrofon
otomatik cihaz tarafından kapatıldı) 
BAŞKAN
– Bir dakika daha veriyorum Sayın Bakan.
BAŞBAKAN
YARDIMCISI VEYSİ KAYNAK (Kahramanmaraş) – Geçici barınma merkezlerindeki
sığınmacı sayısı 266 bindir ama bunun 7.742’si de Iraklıdır. Hatay, Gaziantep,
Şanlıurfa, Kilis, Mardin, Kahramanmaraş, Osmaniye, Adıyaman, Adana ve
Malatya’da bu kamplar yer almaktadır. Kahramanmaraş’taki yer seçimi çalışmaları
sırasında -milletvekilimiz bilgi verdi- 18 yer araştırıldı. Kahramanmaraş’ta
mevcut çadır kent, Küçük Sanayi Kooperatifinin mülkiyetinde olan 500 dönümlük
bir alanda idi ve sanayi sitesinin yapımı için de bugün Sanayi Bakanlığı
ihalesi vardı, olayın acilen çözülmesi gerekiyordu. 
Ben
yüce Meclisin bilgisine, özellikle de bu grup önerisini veren HDP’nin bilgisine
şunu sunmak isterim: Şu anda Azez bölgesinde koalisyon güçlerinin iştirakiyle
gerek Suriye ordusunun gerek…
(Mikrofon
otomatik cihaz tarafından kapatıldı)
BAŞKAN
– Sayın Bakan, son bir dakikayı vereyim, açıklama yapıyorsunuz.
Toparlarsanız
seviniriz.
Buyurun.
BAŞBAKAN
YARDIMCISI VEYSİ KAYNAK (Kahramanmaraş) – Şu anda orada 180 binden fazla
Suriyeli insan yerlerinden yurtlarından olmuş, Kilis sınırında zeytinlik
bölgede başlarına gelecekleri bekliyorlar. Ve o bölgede, Suriye içerisinde
kurulmuş kamp, bildiğiniz gibi, Rus uçakları tarafından bombalandı, 10 bin
insan barındırıyordu. 
Biz
olaya insani olarak bakıyoruz. Bu 180 bin insanın da Türkiye’ye gelmemesi için,
orada rahat etmeleri için çalışıyoruz ama Türkiye’ye geldiklerinde de aç ve
açıkta kalmamaları için de bir yandan hazırlığımızı yapıyoruz. 
Tekrar
ediyorum, olaya Alevi-Sünni olarak değil, insan olarak bakıyoruz. Türkiye
Cumhuriyeti Hükûmeti 11 milyar dolardan fazla parayı bu iş için harcamıştır.
Açık kapı politikamıza ve insani yardımlarımıza devam edeceğiz efendim.
BAŞKAN
– Teşekkür ederim.
Halkların
Demokratik Partisi grup önerisi…
İDRİS
BALUKEN (Diyarbakır) – Sayın Başkan, ben yerimden söz istiyorum İç Tüzük 60’a
göre.
BAŞKAN
– Buyurun bir dakika.
26.- Diyarbakır Milletvekili İdris Baluken’in, Başbakan
Yardımcısı Veysi Kaynak’ın yaptığı açıklamasındaki bazı ifadelerine ilişkin
açıklaması
İDRİS
BALUKEN (Diyarbakır) – Sayın Başkan, olaya insani açıdan bakmayan hiç kimse yok
burada. Bütün siyasi partiler olayın insani boyutu daha vahim sonuçlara yol
açmasın diye bu konuyu gündemleştiriyor. 
Hükûmetin,
maalesef, Suriye’den gelen mültecilerle ilgili insani yaklaşımını da hepimiz
biliyoruz. Bu mülteci sorununu yaratan politikaların sahiplerinden birisi de
AKP Hükûmetinin kendisidir. 
BAŞBAKAN
YARDIMCISI VEYSİ KAYNAK (Kahramanmaraş) – …bombayı biz mi atmıştık insanların
üstüne?
İDRİS
BALUKEN (Diyarbakır) – Şimdi milyonlarca insanı mülteci statüsüne koymuşlar. Bu
insanları; 
Bir:
Avrupa Birliğine karşı koz olarak kullanıyorlar. 
İki:
Kürt ve Alevi bölgelerinde demografik değişimi esas alan asimilasyon
politikasının parçası olarak ele alıyorlar. 
Üç:
Zaman zaman sınır bölgesinden Suriye’ye geçişlerine izin verip fiilî olarak
savaşın bir tarafı olarak kullanıyorlar. Dolayısıyla, kimse gelip bize
Terolar’daki kampın yapılışını insani perspektiften falan değerlendirmesin.
BAŞBAKAN
YARDIMCISI VEYSİ KAYNAK (Kahramanmaraş) – Bunlar altı boş iddialar.
İDRİS
BALUKEN (Diyarbakır) - Hepimiz tabii ki insani perspektifi önemsiyoruz ama
özellikle Kürt ve Alevi bölgelerindeki demografik dönüşümü esas alan
politikaların hepimiz farkındayız. 
BAŞKAN
– Teşekkür ederim.
BAŞBAKAN
YARDIMCISI VEYSİ KAYNAK (Kahramanmaraş) – Bunlar altı boş iddialar.
İDRİS
BALUKEN (Diyarbakır) – Karar yeter sayısı…
VII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Siirt Milletvekili Besime Konca ve
arkadaşları tarafından, Suriyeli mülteciler için yapılacak barınma merkezi için
yeni bir alanın belirlenmesi amacıyla 6/6/2016 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 15 Haziran 2016 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
- Halkların Demokratik Partisi grup önerisini oylarınıza sunacağım ve karar
yeter sayısı arayacağım.
Kabul
edenler… Kabul etmeyenler… 
Kâtip
üyeler arasında bir anlaşmazlık var, elektronik cihazla yapalım.
İki
dakika süre veriyorum.
Buyurun,
süreyi başlatıyorum.
(Elektronik
cihazla oylama yapıldı)
BAŞKAN
– Karar yeter sayısı vardır, önerge kabul edilmemiştir.
Birleşime
on beş dakika ara veriyorum.
Kapanma Saati: 15.56
İKİNCİ OTURUM
Açılma Saati: 16.14
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Emre KÖPRÜLÜ (Tekirdağ), İshak GAZEL
(Kütahya)
-------0------
BAŞKAN
– Sayın milletvekilleri, Türkiye Büyük Millet Meclisinin 102’nci Birleşiminin
İkinci Oturumunu açıyorum. 
Cumhuriyet Halk Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım.
2.- CHP Grubunun, İstanbul Milletvekili Ali Özcan ve 24
milletvekili tarafından, Elâzığ ve çevre illerde yaşanacak olası bir depremle
ilgili yapılacak çalışmaların araştırılarak alınması gereken önlemlerin
belirlenmesi amacıyla 6/1/2016 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 15
Haziran 2016 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi 
Türkiye Büyük Millet Meclisi
Başkanlığına
Danışma
Kurulu 15/6/2016 Çarşamba günü (bugün) toplanamadığından, grubumuzun aşağıdaki
önerisinin İç Tüzük'ün 19'uncu maddesi gereğince Genel Kurulun onayına
sunulmasını saygılarımla arz ederim. 
 Engin
Altay
 İstanbul

 Grup
Başkan Vekili
Öneri:
İstanbul
Milletvekili Ali Özcan ve 24 milletvekilinin, Elâzığ ve çevre illerde yaşanacak
olası bir depremle ilgili yapılacak çalışmaların araştırılarak alınması gereken
önlemlerin belirlenmesi amacıyla 6/1/2016 tarihinde Türkiye Büyük Millet Meclisi
Başkanlığına vermiş olduğu Meclis araştırma önergesinin (120 sıra no.lu) Genel Kurulun bilgisine sunulmak üzere
bekleyen diğer önergelerin önüne alınarak 15/6/2016 Çarşamba günlü birleşimde
sunuşlarda okunması ve görüşmelerin, aynı tarihli birleşimde yapılması
önerilmiştir.
BAŞKAN
– Cumhuriyet Halk Partisi grup önerisinin lehinde, ilk olarak İstanbul
Milletvekili Sayın Ali Özcan konuşacaklar.
Buyurun
Sayın Özcan. (CHP sıralarından alkışlar)
ALİ
ÖZCAN (İstanbul) – Sayın Başkan, değerli milletvekilleri; hepinizi saygıyla
selamlıyorum. Depremle ilgili verdiğimiz araştırma önergesi için söz almış
bulunuyorum. 
Deprem
konusu, gelişmiş ülkelerde iki açıdan ele alınır, deprem öncesi ve deprem
sonrası. Ülkemizde bu konuda ciddi eksiklikler vardır. Siyasi iktidar, bu
konuyu görmezden gelmeye devam etmektedir. Ülkemizde kentsel dönüşüm planları,
deprem riski gözetilerek ele alınmak yerine rant odaklı yapılmaktadır. Kentsel
dönüşüm, depremde çok hasar görecek yerlere değil, rantı yüksek ve lüks yerlere
uygulanmaktadır. 
Maden
Tetkik ve Arama, depremin jeolojik, jeomorfolojik ve sismolojik bilgilerini
içeren diri fay hatlarının verilerini güncellemiş durumdadır. Avrasya Tüneli ve
Osman Gazi Köprüsü gibi büyük projelerde de bu diri fay bilgilerinin dikkate
alınması gerekiyordu. Deprem tehlikesine dikkat çeken uzmanlara da kulak vermek
gerekir. 
Elâzığ
ilimizin deprem riskinin araştırılması ve gerekli tedbirlerin tespit edilmesi
için araştırma önergesi verdik. Bu, son derece güncel ve üzerinde hassasiyetle
durulması gereken bir konudur. Uzmanlara göre, Elâzığ’da 7 büyüklüğünde bir
deprem olasılığı vardır. Elâzığ, böylesi büyük bir depreme de hazır değildir.
Türkiye’nin en büyük fay zonlarından olan Doğu Anadolu fayı, Elâzığ şehir
merkezine çok yakın geçmektedir. 1999’dan önce yapılan yapıların pek çoğu da
yönetmeliklere uygun değildir. Elâzığ’ın depreme hazırlıklı hâle getirilmesi
elzemdir. Kentsel dönüşüm planları, deprem riski gözetilerek yeniden ele
alınmalı ve planlamaya Elâzığ’ın köyleri de dâhil edilmelidir. 
Rant
değil, insan odaklı çalışmalarla vatandaşlarımızın barınması ve yaşamı
güvenceye alınmalıdır. Unutmayalım, deprem öldürmez, binalar öldürür; binaları
da insanlar yapar, binaların yapımını insanlar denetler ve onaylar. Buralarda
denetim mekanizması çok önemlidir. 
Elâzığ,
Türkiye’de depremde büyük zarar göreceği tahmin edilen 3 ilden biridir. Büyük
yıkım beklenen illerin 1’incisi İstanbul, 2’ncisi Elâzığ, 3’üncüsü Malatya veya
Maraş. Niçin “veya” diyoruz? Çünkü bu konuda çalışmalar nedense gizli
tutuluyor, başka konularda olduğu gibi. 
Yaşanacak
deprem sonrası acil yardım faaliyetleri konusu da bir o kadar önemlidir. Bu
konuda özellikle yapılaşmanın ve nüfusun yoğun olduğu kentlerde deprem toplanma
alanları konusu önem kazanmaktadır. Bugün sabah Marmara’da 3,2 şiddetinde
deprem oldu. Hükûmetin deprem konusuna insan odaklı bakmak yerine rant odaklı
baktığını en çarpıcı şekilde gösteren konu, deprem toplanma alanlarıdır. 
1999
depremleri göstermiştir ki Marmara Bölgesi, çok ciddi bir risk altındadır. 2029
tarihine kadar İstanbul’da 7,2 şiddetinde çok ciddi bir deprem beklenmektedir.
Deprem, yapı stokunun yüzde 60’ının depreme dayanıksız olduğu İstanbul’da büyük
can ve mal kaybına neden olacaktır. İstanbul’da 1 milyon 600 bin bina vardır.
Varsayalım ki bunlardan yüzde 99’una hiçbir şey olmayacak ve bu binalarda insan
kaybı olmayacak, olan, sadece yüzde 1’lik kesime olacak. İlk başta bu son
derece sevindirici gibi görünse de yüzde 1’lik bina sayısı 16 bindir. Bu da,
her binada 4 daire olsa, 250 bin insan demektir. Dolayısıyla böylesi bir
depremde İstanbul’daki binaların sadece yüzde 1’i bile yıkılsa, çok ciddi bir
faciadır. 
17
Ağustos 1999’dan hemen sonra başlatılan çalışmalarla 1999-2003 yılları arasında
İstanbul’da 500’e yakın deprem toplanma alanı belirlendiği biliniyor. İl Afet
Merkez Kurulu tarafından belirlenen deprem toplanma alanlarının yaklaşık yüzde
75’inin imara açılarak yapılaştığı iddia ediliyor. Biz bu iddiayı Davutoğlu’na,
Çevre Bakanına sorduk. Çevre Bakanı “İmar olaylarının bizimle ilgisi yok.”
manasında bir yazı verdi, yani Bakanın kendi Bakanlığının yetki ve
sorumluluklarından haberi yok. Aslında bütün bu soruların Tayyip Erdoğan’a
sorulması gerekir, zira kendisi 1994 yılından beri İstanbul’u yönetiyor.
Depremden bu yana on yedi yıl geçti. İstanbul depreme hazır hâle geldi mi?
Uzman kişilerin ifadelerine göre, İstanbul 1999’da, bugüne nazaran, depreme
daha hazırdı. Bu acı gerçek karşısında sorumluların vicdanları sızlamıyor mu? 
Biz
Hükûmete ve Belediye Başkanına İstanbul’un hakkı olan resmî deprem toplanma
alanlarını soruyoruz, onlar ise cevap vermiyorlar, vatandaşa açık olması gereken
bilgileri ve kayıtları gizliyorlar. Devlet işi ciddiyet ister. Burada gizli
kapaklı işler var, ciddiyetsizlik var. İstanbullu vatandaşlarımıza da buradan
söylüyoruz: Bilgilerin nasıl gizlendiğini isteyene detaylı bir şekilde
anlatırım. Tabii ki bir kısmını biliyoruz. 1999 depreminden sonra yapılan
çalışmalarla belirlenen birçok deprem toplanma alanının nasıl peşkeş
çekildiğini, üzerine hangi AVM’lerin, hangi kulelerin nasıl dikildiklerini
biliyoruz. Ve bu toplanma alanlarının içerisinde Taksim Gezi Parkı da vardı.
Sadece Gezi Parkı’na gençlerin demokratik direnişi sayesinde dokunamadınız,
asla dokunamayacaksınız.
20
kat ve üstü yapıların yönetmeliği dahi yokken ne cesaretle çok katlı yapılara
parsel bazında imar veriyorsunuz, bunu anlamakta güçlük çekiyorum. 
İstanbul
gibi bir şehri bu kadar plansız, hesapsız yönetmenin faturası çok ağır olur.
İstanbul’u depreme hazırlama adına yapılan izleme ve araştırma çalışmaları,
devede kulak niteliğindedir. İstanbul’da sismik riskin azaltılması ve acil
durum hazırlık projesi kapsamında devlet daireleri, okullar, hastaneler,
yollar, köprüler ve viyadükler kısmen sağlamlaştırılmıştır, oysa vatandaşın
yaşam alanları hâlâ ciddi risk altındadır. Depreme hazırlama diye ortaya atılan
kentsel dönüşüm çalışmaları, deprem odaklı olmaktan çıkmış, bilimsel verilere
dayalı olmayan rantsal dönüşüm projelerine dönüşmüştür. 
Kentsel
dönüşümün hangi ilçede öncelikli yapılacağına kimler karar vermektedir? Bir
kenti depreme planlı ve programlı bir şekilde hazırlamak, sivil toplum örgütlerinin,
halkın ve üniversitelerin katılımıyla mümkündür. Yapı stoku, kentin sadece bir
bileşenidir. Şehrin diğer bileşenleri olan altyapı, çevre, halk, ekonomi ve
yönetim olarak hazır olmamız gerekir bunlara. Olası İstanbul depreminde bu
altyapılar nasıl tepki verecektir?
Deprem,
aynı zamanda en büyük çevre felaketidir. Moloz ve atıklar ile sanayi
tesislerinden ortaya saçılması muhtemel parlayıcı, patlayıcı ve toksik maddeler
çok büyük çevre faciasına neden olabileceklerdir. Bunların etkenleri havaya,
suya ve toprağa karışırken en sonunda besin zinciri vasıtasıyla gene
insanlarımıza ulaşır. Halkımızı depreme karşı hazırlamamız ve riski azaltmamız
gerekir. 
Marmara
Bölgesi’nde beklenen deprem gerçekleşirse buranın, dolayısıyla da Türkiye’nin
ekonomisinin ne hâle geleceğini hesaplayan var mı? Bütün yatırımları ve dev
projeleri, depremde en riskli bölge olarak buralara yığıyorsunuz ama önlemini
almıyorsunuz. İş dünyasının olası bir depremde olabilecek iş kaybının, ekonomik
kaybının hesaplanıp önlemler alınması gerekir. 
Elâzığ,
depremde yıkımın en büyük olacağı öngörülen iller arasındadır. Bu nedenle
Elâzığ’ın değerli milletvekili hemşehrilerimin de desteğini alarak araştırma
önergemizin kabul edileceğini umuyor, saygılarımı sunuyorum, teşekkür ediyorum.
(CHP sıralarından alkışlar)
BAŞKAN
– Teşekkür ederim Sayın Özcan.
Cumhuriyet
Halk Partisi grup önerisinin aleyhinde ilk olarak Van Milletvekili Sayın Lezgin
Botan konuşacak. 
Buyurun
Sayın Botan. (HDP sıralarından alkışlar)
LEZGİN
BOTAN (Van) – Sayın Başkanım, usulen belki öyle ama aleyhte değil, lehte
konuşacağım.
BAŞKAN
– Sayın Botan, benim önümdeki bilgide “aleyhte” yazıyor. 
İDRİS
BALUKEN (Diyarbakır – O, usulen öyle.
LEZGİN
BOTAN (Devamla) – Neyse, tamam, düzeltelim böylece, peki.
BAŞKAN
– Olsun, peki. Siz, öyle, lehte konuşacaksınız.
LEZGİN
BOTAN (Devamla) – Evet.
BAŞKAN
– Tamam, peki. İçerik daha önemli.
Buyurun
Sayın Botan.
LEZGİN
BOTAN (Devamla) – Sayın Başkan, değerli milletvekilleri; CHP Grubunun önerisi
hakkında Halkların Demokratik Partisi Grubu adına söz almış bulunmaktayım.
Genel Kurulu saygıyla selamlıyorum.
Gelişen
bilim ve teknolojik olanaklar, artık zemin etütlerinin kolayca yapılmasına ve
gerekli tedbirlerin önceden alınmasına imkân sağlamasına rağmen Türkiye bu
olanakları yeterince kullanmaktan uzaktır. Dünyada gelişmiş ülkeler, bilimsel
ve teknolojik olanakları kullanarak yerleşim yerlerini ve yapıları, elde edilen
verilere uygun bir şekilde inşa etmektedirler. Olası depremlere karşı önceden
alınan bu tedbirlerin yanı sıra deprem esnasında ve deprem sonrasında alınması
gereken tedbirler de deprem öncesinde alınan tedbirler kadar önem arz
etmektedir. Örneğin, imara açılan ve yapılan binaların, deprem gerçeği
gözetilerek deprem odaklı planlanması gerekmektedir. Deprem süreçlerinde ise
zamanında organize olabilmek, tahliyeyi sağlayabilmek, barınma ve sağlık
hizmetlerini gerçekleştirebilmek için gerekli tedbirlerin düşünülmesi ve
organize edilmesi önemlidir.
Deprem
haritası ve bu haritaya esas sismik verilere göre, Türkiye topraklarının yüzde
93’ü deprem bölgeleri içinde yer almaktadır. Ancak şunu biliyoruz ki deprem,
kader değildir, yeter ki depremlerle nasıl yaşayacağımızı, depremler sonrasında
depremle nasıl baş edeceğimizi bilelim. Rantçı, fırsatçı tutumlardan uzak,
deprem odaklı, insan odaklı planlamaları gözetelim.
Türkiye’nin
jeolojik olarak birinci derece deprem kuşağında yer almasına rağmen depremlerle
ilgili önlem alınmasının aciliyeti, 17 Ağustos 1999 Gölcük depremiyle gündeme
gelmiştir. Fay hatlarına yakın bölgelere yerleşim izinlerinin verilmemesi
gerektiği ve mevcut durumda fay hatları üzerinde bulunan yerleşim yerlerinin
tahliye edilerek kentsel dönüşüme tabi tutulması uygulaması başlatılmıştır.
1999 depreminden sonra 20 Mayıs 2011 yılına kadar, Kandilli Rasathanesinin
verilerine göre, yıkıcı ölçekte sayılan 5’ten büyük 38 deprem meydana
gelmiştir.
En
son 23 Ekim ve 9 Kasım 2011 yılında Van ilimiz, 2 tane büyük deprem felaketiyle
karşı karşıya kalmıştır. 1999 yılından sonra “Depremlere karşı gerekli
önlemleri alıyoruz.” denilmesine rağmen 2011 yılında Van ilimizde yaşanan
depremde en fazla kamu binalarının zarar görmesi, alınan önlemlerin ne derece
etkili olduğunu göstermesi bakımından ibret vericidir. Kamu binalarını bile
depreme karşı dayanıklı inşa etmeyen bir yönetim anlayışı, vatandaşların inşa
edeceği konutların depreme uygun olarak inşa edilmesini nasıl sağlayacaktır?
Depreme uygun bina inşa edilmesi için çıkarılan Yapı Denetimi Hakkında Kanun
ile afet ve acil durum kanunlarına rağmen hâlen yaşanan depremlerde hem yıkıcı
etkilerinin fazla olması hem de deprem sonrası vatandaşlara sivil savunma
hizmetlerinin gitmesinde yaşanan yetersizlikler, deprem olgusunun yüzeysel ele
alındığını göstermektedir. Van depremi sonrası gerekli tespitler usulüne uygun
yapılmadığı için sağlam raporu verilen Bayram Oteli artçı bir deprem sonrası,
hepinizin malumu, yerle bir oldu ve orada 38 can yitirdik. Bu örnek bile bize
depremle ilgili tedbir alma ve denetim yapma sorumluluğunun mevzuatı
hazırlamaktan daha fazlasını yapmayı gerektirdiğini göstermektedir. 
Sayın
Başkan, değerli milletvekilleri; 2011 yılında Van ilimizin yaşadığı büyük
deprem felaketinin üzerinden beş yıl geçmiş olmasına rağmen hâlen depremin
acılarının ilk günkü gibi taze olduğunu belirtmek isterim. 
Hükûmetin,
deprem sonrası, kış şartlarında çadır ve yardım bekleyen Van halkına gönderdiği
ilk yardım TOMA’lar ve göz yaşartıcı gaz olmuştur. Hemen akabinde, Van
Büyükşehir Belediye Başkanı gözaltına alınmış ve cezaevine konulmuştur.
Türkiye'nin dört bir yanından gelen yardımların vatandaşlara ulaştırılması kamu
görevlileri tarafından engellenmiş ve depremzedeler günlerce çadırda yiyecek
yardımı alamamışlardır. Sonrasında kurulan çadır kentler de vatandaşlarımızın
ihtiyaçlarını karşılayacak donanımdan yoksun bir şekilde dizayn edildiği için
yaşanan yangınlarda en az 35 çocuğumuzu kaybettik. 
Depremzedeler
için inşa edilecek konutlarla ilgili TOKİ inşaat işlerini üstlenmiştir
bildiğiniz gibi. TOKİ’nin inşa ettiği konutlar depremzedelere yardım
mantığından ziyade vatandaşların mağduriyeti üzerinden ticaret yapma mantığıyla
satışa sunuldu. Başka illerde aynı standartlarda yapılan konutlar 55 bin TL’ye
satılırken -Bayındırlık birim fiyatları üzerinden bunu söylüyorum- Van’da 60 ve
75 metrekarelik TOKİ daireleri 65 bin lira ile 98 bin lira arasında vatandaşlara
satılmış bulunmakta. TOKİ’nin biten konut projelerini zamanında yerel
yönetimlere devretmemesi nedeniyle aylarca konut alanlarına su ve ulaşım
hizmeti gidememiştir. Konutların idaresi özel bir şirkete verilmiş olup, konut
hakkını elde edip evlerine yerleşmeye çalışan deprem mağdurlarına 2 bin ile 3
bin lira tutarlarında yönetim giderleri ve aidat ödemesi borcu çıkarılmıştır.
Bu şekildeki borçlar nedeniyle binlerce vatandaş daha ilk günden icralık olmuş
ve bu icralar yüzde 5 gibi faizlerle cezalandırılmıştır. 
Sayın
Başkan, değerli milletvekilleri; kamu kurumlarınca zamanında hasar tespiti ve
enkaz kaldırma çalışması başlatılmadığından, kendi olanaklarıyla enkaz kaldıran
vatandaşlar kentsel dönüşüm ve faizsiz kredi imkânlarından mahrum kalmışlardır.
Sakarya depreminden sonra çok doğru ve yerinde bir kararla, 4731 sayılı Kanun
marifetiyle, Sakarya’da bulunan esnafın bir kısım vergi borçları silinmiştir.
Ülkemizde uygulama birliğinin sağlanması ve Sakarya ilinden daha düşük millî
gelire sahip Van ilinin de böyle bir açılıma ihtiyacı olduğu aradan geçen zaman
içerisinde sürekli dile getirilmiş olmasına rağmen Hükûmet bu konuda Van
esnafını rahatlatacak adımları atmamıştır. Van esnafının büyük bir kısmı deprem
döneminden var olan kredi borçlarını ödeyemediği için bankalardan kredi çekemez
duruma düşmüştür ve bu mağduriyet hâlen devam etmektedir.
Sayın
Başkan, değerli milletvekilleri; Elâzığ ve çevresindeki illerde yaşanması
muhtemel bir depremle ilgili araştırma yapılarak gerekli tedbirlerin alınması
zaruridir. Önergenin ne kadar yerinde ve gerekli olduğunu büyük bir deprem
yaşamış Van ilimizin yaşadığı tecrübelerden biliyoruz. Kuşkusuz, depremin ne
zaman olacağını ve ne kadar zarar vereceğini önceden tam olarak tahmin etmek
mümkün olmasa da dünyada büyük depremlerle karşı karşıya olan ülkelerin
aldıkları tedbirler göstermektedir ki deprem ne kadar şiddetli olursa olsun can
ve mal kayıplarını asgariye indirmek mümkündür, yeter ki insan yaşamının her
şeyden daha önemli ve daha değerli olduğunu bilen bir yönetim anlayışı ve
mantalitesi devlet yönetimine hâkim olsun. 
Selam
ve saygılarımı sunuyorum, teşekkür ediyorum. (HDP sıralarından alkışlar)
BAŞKAN
– Teşekkür ederim Sayın Botan.
MEHMET
MUŞ (İstanbul) – Sayın Başkan…
BAŞKAN
– Sayın Muş, buyurun sizi dinliyorum.
MEHMET
MUŞ (İstanbul) – Hatip konuşmasında Van bölgesinde deprem sonrası yapılan
çalışmalar ile diğer bölgelerdeki yapılan çalışmaları mukayese etti ve orada
eksikliklerin olduğunu ifade etti, bununla alakalı söz talep ediyoruz AK PARTİ
Grubu olarak.
BAŞKAN
– Açıklama yapacaksınız.
MEHMET
MUŞ (İstanbul) – Evet, Van Milletvekilimiz konuşacak.
BAŞKAN
– Yerinizden lütfen, açıklama için. 
HAYDAR
AKAR (Kocaeli) – Ama bunu Hükûmet yapsın Sayın Başkan, Hükûmet orada oturuyor,
AKP Grubu niye sataşmadan açıklama istiyor ki?
BAŞKAN
– Van Milletvekili ya Sayın Kayatürk; sataşmadan değil, açıklamadan söz istedi
Sayın Akar.
HAYDAR
AKAR (Kocaeli) – O zaman, bütün milletvekili arkadaşlarımın söylediklerini
düzeltmek için söz isteyelim Sayın Başkan.
İDRİS
BALUKEN (Diyarbakır) – Sayın Bakan da AFAD’dan sorumlu.
OKTAY
VURAL (İzmir) – AFAD’dan sorumlu değil ki Van Milletvekili.
İDRİS
BALUKEN (Diyarbakır) – Yani depremle ilgili çalışmaların başı.
BAŞKAN
– Buyurun Sayın Kayatürk.
Bir
dakika…
V.- AÇIKLAMALAR (Devam)
27.- Van Milletvekili Burhan Kayatürk’ün, Van
Milletvekili Lezgin Botan’ın CHP grup önerisi üzerinde yaptığı konuşmasındaki
bazı ifadelerine ilişkin açıklaması
BURHAN
KAYATÜRK (Van) – Sayın Başkan, çok teşekkür ediyorum.
Doğrusu,
Van depreminde yapılanlar Türkiye’nin yüz akıdır. Çok kısa süre içerisinde,
depremden üç buçuk saat sonra Başbakanımız Kabinesinin yarısıyla Van’daydı,
deprem bölgesindeydi; bir ay içerisinde çok hızlı bir şekilde çadırlar geldi,
75 bin çadırın peşinden 35 bin konteyner geldi, bir yıl içerisinde Japonya’da,
Amerika’da, Avrupa’da olmayan bir hızla 17 bin konut yapıldı, şu anda 34 bin
konuta tamamlandı. Bir yıl içerisinde bakanlarımız Van’ı hiç terk etmedi, bir
yıl içerisinde iki yüz elli iki gün bir veya birden çok bakanın olduğu gün
sayısıdır Van’da. Şu anda Van halkı bu muhteşem konutlarda yaşamaktadır…
(Mikrofon
otomatik cihaz tarafından kapatıldı) 
BAŞKAN
- Teşekkür ederim Sayın Kayatürk.
LEZGİN
BOTAN (Van) - Sayın Başkan…
BAŞKAN
- Sayın Botan…
LEZGİN
BOTAN (Van) - Şunu istirham ediyorum, şimdi, yani, ben bu verileri verirken çok
detaya girmedim ama şunu ifade etmek isterim izninizle, bir iki dakika süre
verirseniz: Sanki ben burada…
BAŞKAN
- Size de yerinizden bir dakika süre vereyim Sayın Botan, buyurun.
28.- Van Milletvekili Lezgin Botan’ın, Van Milletvekili
Burhan Kayatürk’ün yaptığı açıklamasındaki bazı ifadelerine ilişkin açıklaması
LEZGİN
BOTAN (Van) - Sayın Başkan, ben sadece… “Kiracılar TOKİ” diye bir bölüm
yapıldı, sayın vekilim de iyi biliyor. Biliyorsunuz, TOKİ konseptinde sadece
cami ve okul yok, aynı zamanda sosyal donatı alanları, kültürel alanlar,
alışveriş merkezi, banka, PTT hizmetleri, sağlık hizmetleri, hepsi içinde olmak
durumundadır. Sayın vekilim de iyi biliyor ki “Kiracılar TOKİ” Van’a 25
kilometre mesafede; gidiş-geliş 7 liradır ve oradakilerin hepsi yoksul
insanlar, çoğu işsiz insanlardır. Orada ne alışveriş merkezi var ne çevre
düzenlemesi var ne ışıklandırma var ne park var ne sağlık ocağı var ne banka
var ne PTT hizmetleri var. Bu hizmetleri almak için 4 kişilik bir aile asgari
olarak -ay ortalaması- en az, toplamda bir on beş gün şehre inip ihtiyaçlarını
karşılamak durumundadır. 7 lirayla çarptığınız zaman bu bile bir asgari ücrete
tekabül etmektedir. Bu hizmetler gerçekten sunulmamıştır bakın. Onun için…
(Mikrofon
otomatik cihaz tarafından kapatıldı) 
BAŞKAN
- Teşekkür ederim Sayın Botan.
VII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, İstanbul Milletvekili Ali Özcan ve 24
milletvekili tarafından, Elâzığ ve çevre illerde yaşanacak olası bir depremle
ilgili yapılacak çalışmaların araştırılarak alınması gereken önlemlerin
belirlenmesi amacıyla 6/1/2016 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 15
Haziran 2016 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
- Cumhuriyet Halk Partisi grup önerisinin lehinde ikinci olarak Mersin
Milletvekili Sayın Baki Şimşek konuşacak.
Buyurun
Sayın Şimşek. (MHP sıralarından alkışlar)
BAKİ
ŞİMŞEK (Mersin) - Sayın Başkan, değerli milletvekilleri; Cumhuriyet Halk
Partisi Grubunun Elâzığ ve çevre illerindeki deprem riski ve bu riskin
yaratacağı tehditlerin en aza indirilmesi için yapılacak çalışmalar üzerine
vermiş olduğu öneri üzerinde Milliyetçi Hareket Partisi Grubu adına söz almış
bulunmaktayım. Bu vesileyle, yüce Meclisi ve aziz Türk milletini saygıyla
selamlıyorum. 
Değerli
milletvekilleri, Elâzığ, Doğu Anadolu’nun, Erzurum ve Malatya illerinden sonra,
en büyük 3’üncü ilidir ve deprem riski konusunda hassasiyetle üzerinde
durulması gereken bir ilimizdir. Doğu Anadolu fay hattı ülkemizdeki en etkin
fay hatlarından biridir. Son zamanlarda Elâzığ ilinde 7 büyüklüğünde bir deprem
olması ihtimali üzerinde durulmaktadır. Bu sebeple, Elâzığ ilinin kentsel
dönüşüm planları deprem riski gözetilerek ele alınmalıdır. Elâzığ ilinde
gerçekleşecek bir deprem neticesinde büyük kayıplar yaşanacaktır. Bu tehditlere
karşı acil eylem planları harekete geçirilmelidir. 
Değerli
milletvekilleri, Elâzığ şehir merkezini de içerisine alan ve Hazar Gölü’ne
kadar uzanan geniş fay hatları bulunmaktadır. Ana kırık hariç bu fay hattının
orta büyüklükte yani 5,5 ila 6,5 arasında değişen önemli bir deprem etkisi
oluşturabileceği de bilinmektedir. Bunun örneklerini biz 2004, 2007 ve 2010
Okçular depreminde yaşadık. Elâzığ’ın Karakoçan ilçesinde 2010 yılında meydana
gelen ve 41 kişinin yaşamını yitirdiği 6 şiddetindeki depremin ardından TOKİ
evlerine yerleştirilen köylülerin bu evlerdeki altyapı, borçlanma gibi
sorunlarına bir çözüm bulunamadı. Köylüler, ayrıca, kendilerine şehir gibi bir
yaşam kurduklarını ifade ederek altı sene geçmesine rağmen bu duruma
alışamadıklarını belirtiyorlar. Kovancılar ilçesine bağlı Okçular, Yukarı
Kanatlı, Kayalı ve Tabanözü köylerinde en çok hasar meydana gelirken burada
yaşayan köylüler de TOKİ ve Bayındırlık Bakanlığınca yaptırılan yeni evlere
yerleştirilmişlerdi. Köyleri tamamen yıkılan Tabanözlüler, Kovancılar-Karakoçan
arasında bulunan ve köyden 5 kilometre uzaklıkta bulunan Bağlıağaç’ta 6’ncı
yıllarına alışmaya çalışıyorlar. 
Elâzığ
merkez ilçeleri ve köylerinde deprem riski taşıyan bölgeler tespit edilmeli,
çok riskli bölgelere yapılaşma yasağı konulmalıdır. Ayrıca, TOKİ, merkezden
başlayarak sağlıksız yapıları test etmeli, bu bölgelerde kentsel dönüşüm
projelerini acilen hayata geçirmelidir.
Elazığ,
konut stoku açısından sıkıntılıdır. Şehirleşme olarak Elâzığ’ın güney yamaçlara
doğru yayılması gerekirken gevşek zeminin olduğu tarım alanlarını imara açtılar.
Elâzığ’ın nüfusu 350 binken, 2050 yılında tahminî nüfus maksimum 500 bin
olacakken imar planları 1 milyon nüfusa göre ve ranta dayalı olarak yapılıyor.
Revizyonda kat yükseklikleri artırılmış, 5 katın üzeri riskli olmasına rağmen
Elâzığ’ın plaka numarası 23 kata kadar imar yaptırılmıştır. İyi ki Elâzığ’ın
plaka numarası 66 değilmiş, yoksa 66 kata kadar da bunlar imar verebilirlerdi. 
Değerli
milletvekilleri, kentsel dönüşüm kanun ve yönetmelikler çıktığından beri
bireysel bazı örnekler hariç kentlerin ve vatandaşların sorunlarını
çözememiştir. Siyasi irade, gerekli yasal düzenlemeleri yaparak vatandaş ile
belediye ve vatandaşlarımız ile müteahhitler arasında hakça bölüşümü
sağlamalıdır. Yıllarca süren mahkemelerden, uzlaşmazlıklardan vatandaşlarımız da,
müteahhitler de kurtulmalıdır. Maalesef, Türkiye, köyden kente göçün yoğun bir
şekilde yaşandığı son kırk yılı iyi yönetememiş ve bütün şehirlerin kenar
mahalleleri bu göçe hazırlıksız yakalanmış, imar planı ve altyapısı olan
arsalar üretilememiş, tarlalara yapılan sağlıksız, kaçak binalarla gecekondu
mahalleleri oluşturulmuştur. Yalova depreminde 1980 yılından önce yapılan bir
tek bina yıkılmamıştır, insanlarımızın daha çok kazanma hırsıyla yapmış
oldukları sağlıksız ve depreme dayanıksız binalar yıkılmıştır. Demirden ve
çimentodan çalarak Türkiye'nin her yerinde yüz binlerce konut inşa edilmiştir. 
Öncelikle,
çok katlı olan konutların tamamının depreme dayanıklılık testlerinin yapılması
ve buna göre tedbir alınması gerekmektedir. Acil olarak 1/100.000’lik çevre
düzeni planları, 1/5.000’lik nazım planlar, 1/1.000’lik imar uygulama planları
Türkiye'nin tamamında bitirilmelidir. Konut alanları, ticaret alanları, sanayi,
turizm ve tarım alanları belirlenmeli, kargaşaya son verilmelidir. Altyapısı
hazırlanmış, yatırım yapmaya hazır, turizm ve sanayi bölgeleri vatandaşın
hizmetine sunulmalıdır. 
Şehir
içlerinde rant ve daha çok kazanma hırsıyla mevcut evlerin üzerine yeni kaçak
katlar yapılmış, belediyeler bağış ve rüşvet alarak bunlara elektrik ve su
bağlamış ve göz yummuşlardır. Maalesef aynı yaklaşım devam etmekte, özellikle
seçim dönemlerinde, başta İstanbul olmak üzere birçok kentte yoğun bir şekilde
kaçak inşaatların yapımına devam edilmektedir. 
TOKİ
milyon dolarlık konutlar yapmakla meşgul olurken maalesef insanlar varoşlarda
yaşamaya devam etmektedir. On dört yıllık AKP iktidarı döneminde seçim bölgem
olan Mersin de aynı kaderi yaşamış, Mersin merkez ve hiçbir ilçesinde bir tek
kentsel dönüşüm projesi hayata geçirilememiştir. Her konuda sınırsız güç ve yetkiye
sahip olan Hükûmet, maalesef koskoca bir büyük şehri kaderiyle baş başa
bırakmıştır. 
Türkiye’de
terör ve işsizlikten sonra en önemli sorun planlamadır. TOKİ’nin, bir tarafta
kentlerin 5-10 kilometre dışına kentin kimliğiyle, dokusuyla bağdaşmayan, 3
tarafı beton bloklarla çevrilmiş binalar, diğer bir tarafta ise rant
çevrelerine teslim edilen milyon dolarlık konut projeleri yapması yerine -hep
söylediğiniz ama bir türlü yapmadığınız- fakir fukaraya, garip gurebaya sosyal
konutlar yapmasını, dar gelirliye aylık 100 TL, 250 TL gibi rakamlarla vermiş
olduğunuz konut projelerini gerçekleştirmesini bekliyoruz. Kentlerdeki ve
köylerdeki dönüşümleri acilen bitirmenizi ve Türkiye’nin geleceğini
planlamanızı bekliyoruz. 
Değerli
milletvekilleri, Mersin-Adana Hızlı Tren Projesi’nin Tarsus bölümü mutlaka yer
altına alınmalı, şehir ikiye bölünmemelidir. 
Tarsus
devlet hastanesinin temeli bir an önce atılmalıdır. 
350
bin nüfuslu bir kentte araç muayene istasyonu bulunmamaktadır. Tarsus halkı
acilen araç muayene istasyonu istemektedir. 
Tarsus-Çamlıyayla
yolu bitirilmelidir. 
Tarsus
Tarımsal Organize Sanayi Bölgesi için acil kaynak aktarılmalıdır. 
Tarsus’a
kurulacak olan teknoloji üniversitesinin adı “Eshab-ı Kehf Üniversitesi” olarak
değiştirilmeli, tarım bölgesi olan Tarsus’ta mutlaka ziraat fakültesi ve ziraat
meslek yüksekokulu açılmalıdır. Eshab-ı Kehf’in adına yakışan ilahiyat
fakültesi mutlaka açılmalıdır. 
Yılan
hikâyesine dönen Çukurova Havaalanı inşaatının bir an önce başlatılması
gerekmektedir. 
Sahil
bandında yıllardır söz verilen otel inşaatları bir türlü başlatılamamıştır. Bu
inşaatların acilen başlatılması gerekmektedir. 
On
dört yıllık AKP döneminde koskoca bir büyük şehirde bir tek alt geçit
yapılmamıştır. 22 tane alt geçide ihtiyacı olan Mersin’e mutlaka Karayolları
gerekli desteği vermelidir. 
Mersin-Adana
arası 8 şeritli yol söz verildiği gibi yapılmalıdır. 
Mersin-Antalya
yolu bir an önce bitirilmelidir.
Başta
Erdemli olmak üzere, Mersin’in bütün ilçelerine doğal gaz götürülmelidir. 
1938
yılında açılan Anamur Limanı’na kilit vurulmuştur. İskelede göçük tehlikesi
vardır. Anamur’a söz verilen liman ne zaman yapılacaktır? 
Kıbrıs’a
giden suyun durumu nedir? Bu sudan Anamur’a pay verilecek midir? 
Silifke-Mut
yolu, Mut Organize Sanayi Bölgesi için gerekli destek verilmelidir. 
Mersin’in
ilçelerinin tamamında doktor açığı vardır. Ne zaman tamamlanacaktır? 
Mersin
Erdemli, Tarsus, Mezitli başta olmak üzere dolu yağışı olan bölgeler acil afet
kapsamına alınmalı, çiftçilerin tarım kredi ve zirai kredi borçları
ertelenmeli. Ayrıca, Ramazan Bayramı’nda bu çiftçilere nakdî yardım
yapılmalıdır. 
Türkiye’de
yaş sebze meyve ihracatında birinci sırada olan Mersin’in Rusya krizinde
yaşadığı zararlar telafi edilmelidir.
Tüm
bu duygu ve düşüncelerle ramazan ayınızı tebrik ediyor, şehit haberlerinin
gelmediği, anaların gözyaşının akmadığı bir bayramda buluşma dileğiyle hepinizi
saygıyla selamlıyorum. (MHP ve CHP sıralarından alkışlar) 
BAŞKAN
– Teşekkür ederiz Sayın Şimşek. 
Cumhuriyet
Halk Partisi grup önerisinin aleyhinde son konuşmacı olarak Elâzığ Milletvekili
Sayın Ömer Serdar konuşacak.
Buyurun
Sayın Serdar. (AK PARTİ sıralarından alkışlar) 
ÖMER
SERDAR (Elâzığ) – Sayın Başkan, Divanın değerli üyeleri, çok kıymetli
milletvekili arkadaşlarım; hepinizi saygıyla, sevgiyle selamlıyorum. Bilvesile
ramazanınızın da hayırlı olmasını temenni ediyorum. 
Bugün
CHP Grubu adına verilen önerge kapsamında depremi konuşuyoruz. Deprem, bizim
bir gerçeğimiz, bu coğrafyada konuşlanan ülkenin bir gerçeği. Biz bu gerçekle
çok defa karşılaştık ancak sonrasında yüzleştik, yaralarını sarmaya çalıştık ve
bu gerçekle yaşamanın faturasını da geçmişte çok ödedik. 
Tabii,
önerge içeriğine bakıldığında münhasıran bir bölge ele alınmış. Doğrudur,
burada yapılan tespitler var, Elâzığ, Bingöl ve Malatya’nın bulunduğu bölgedeki
Doğu Anadolu fay hattı çerçevesinde Elâzığ’a daha güvenli bir yapılaşmanın
yapılması yönünde bir önerge var. Ancak önergenin içeriğine baktığımızda daha
çok, bildiğimiz şeyler tekrarlanmış durumda yani bir anlamda malumun ilamı. 
Değerli
arkadaşlar, siyaset malumun ilamı değildir, siyaset geleceğe dair vizyon
kurmaktır. Siyaset içinde şehir adlarının geçeceği, mesela Elâzığ’ın geçeceği,
Bingöl’ün geçeceği, Maraş’ın geçeceği cümleler kurmak da değildir. Bunları
kurmak kolay veya bunlar üzerinden kariyer planlaması yapmak da kolay ama bu
biraz da bizim, hani o yüce millet dediğimiz, zekâsına güvendiğimiz milletin
aklıyla da dalga geçmek gibi bir şeydir.
ENGİN
ALTAY (İstanbul) – Vay be! Yani büyük hakaret var burada. 
ÖMER
SERDAR (Devamla) - Değerli arkadaşlar, burada değerli hemşehrimin
arkadaşlarıyla birlikte vermiş olduğu önergede bahsetmiş olduğu hususlar, zaten
bizim siyaset anlayışımızın içinde olan hususlar. Ne demek istiyorum bununla?
AK PARTİ hükûmetleri olarak başından beri biz insan merkezli olaya
yaklaştığımız için ve yönetişim anlayışı içerisinde toplumu yönetmeye
çalıştığımız için bunlar aynen Türkiye'nin diğer sorunlarında olduğu gibi bizim
gündemimizde olan sorunlardı ve buna ilişkin çözüm arayışlarımız vardı. Şehirleşme
olayına da böyle bakıyoruz, kentleşme olayına da böyle bakıyoruz çünkü
insanların can güvenliği, akıl güvenliği, nesil güvenliği bizim sorumluluğumuz
alanında olan şeyler ve anayasal teminat altında olan şeyler. 
Şimdi,
söylediğiniz o hususlara da geleceğim. Ancak, dediğim gibi, eğer bir siyaset
paydaşlığı oluşturacaksak, bir siyaset üreteceksek içinde basit cümlelerle
şehirlerin adının geçeceği siyasetler üretmeyelim. Şunu söylemeye çalışıyorum…
ÖMER
FETHİ GÜRER (Niğde) – 3 kere aynı cümleyi tekrarladınız, ne diyorsunuz onu
söyleyin. 
ÖMER
SERDAR (Devamla) – Şunun için, bunu daha iyi anlamanız için söylüyorum…
ÖMER
FETHİ GÜRER (Niğde) – Söyleyin de anlayalım.
ÖMER
SERDAR (Devamla) - Kendi seçim alanlarınızı bırakmış, başka yerdeki sorunlarla,
sadece bizim yaptığımız işleri tekrar etmekle…
TAHSİN
TARHAN (Kocaeli) – Memleketi ya, memleketi! Yapma ya!
ÖMER
SERDAR (Devamla) - …araştırma önergesini hayata geçirmeye çalışıyorsanız bu
konu yeterince anlaşılmamış demektir. 
TAHSİN
TARHAN (Kocaeli) – Kendi memleketi ya! Ayıp ya!
ÖMER
SERDAR (Devamla) – Değerli arkadaşlar, biz memleketimiz için duyarlıyız,
Hükûmetimiz de aynı şekilde duyarlı. Peki, duyarlı olarak ne yaptık? Ben
isterdim ki önerge sahibi arkadaşımız burada yapılan şeyleri de söylesin. 
Şimdi,
Elâzığ gibi bir yerde…
ENGİN
ALTAY (İstanbul) – İyi ya! Bunu mu söyleyeceğiz, ayıp ya! Olur mu öyle şey!
ÖMER
SERDAR (Devamla) – Sayın Grup Başkan Vekili, bakın, dinleyin ne yapmışız
Elâzığ’da.
ENGİN
ALTAY (İstanbul) – Hadi anlat, dinleyelim. Onları sen söyleyeceksin, biz de
yapamadıklarınızı söyleyeceğiz. 
BAŞKAN
– Karşılıklı konuşmayalım lütfen.
ALİ
ÖZCAN (İstanbul) – Şehir isminden bahsetme, basit politika yapma Ömer! Ömer,
masumane bir araştırma yapmak istiyoruz. 
ÖMER
SERDAR (Devamla) – Evet, tespit doğru. Elâzığ ikinci derecede deprem bölgesi.
Bunun farkında olarak gerek üniversiteler düzeyinde gerek TOKİ nezdinde gerekse
Çevre Bakanlığı nezdinde ciddi çalışmalar yapıldı. Mesela, Kentsel Dönüşüm
Strateji Belgesi’nin ihalesi yapıldı, yer teslimi de yapıldı. Bu ne getiriyor?
Bununla Elâzığ ili ve genelinde bütüncül planlama anlayışı içinde afet
risklerinin tespit edilmesi, risk alanlarının dönüştürülmesi, gelecek
vizyonunun belirlenmesi. Yani, bununla 4.050 hektar alandaki bütün binalar tek
tek elden geçirilecek. Bu önemliydi Elâzığ şehri için ve bunun ihalesi de
yapılmış oldu. 
TAHSİN
TARHAN (Kocaeli) – Biz de destek verelim, ne var ya!
ÖMER
SERDAR (Devamla) – Aynı şekilde, biz yapıyoruz da dolayısıyla siz geriden
geliyorsunuz. 
ALİ
ÖZCAN (İstanbul) – Ya, sadece siz yapmayın, hep beraber yapalım. 
ÖMER
SERDAR (Devamla) – Bunları yaptık, en azından sizi de bilgilendirmiş olalım. 
Elâzığ
Belediyesi 1/100.000 ölçekli revizyon imar planlarını devreye soktu, askıda
bugünlerde. Burada da ada bazlı çalışmalarla özellikle riskli alanlarda, daha
önce, şehrin ilk kuruluş aşamasında özellikle sokak aralarının dar olması,
bitişik nizam faktörü dikkate alınarak buraların dönüştürülmesi için şu an
askıda, bu çalışmalar devam ediyor, bunun planlamaları da tamamlandı. Dolayısıyla,
burada da böyle bir önlem almış oluyoruz. 
Aynı
şekilde, il afet planıyla acil durumlara ilişkin alınması gereken önlemler,
kurumlar tespit edilerek, bunlar da planlanmış durumda. 
Değerli
arkadaşlar, bunlar yapılırken Hükûmetimizin sadece bu alana değil, münhasıran
bütün alanlara bakışı budur, insan merkezlidir. Burada, bazı siyasi parti
sözcüsü arkadaşlarımız bazı şeylerden bahsetti. Nedir? Efendim, “Kentsel
dönüşümde insan dikkate alınmıyor, rant merkezli dönüşümler yapılıyor.” Değerli
arkadaşlar, Elâzığ örneğine baktığımızda, biraz önce MHP hatibi arkadaşımız
söyledi, Elâzığ’ın 23 plakasıyla ilgili kat ruhsatı verildiği söylendi. Keşke
oradaki revizyona tam olarak baksaydınız, ada bazlı çalışmalarda neler
yapıldığını görseydiniz bunu bu şekilde karikatürize etmemiş olurdunuz. 
BAKİ
ŞİMŞEK (Mersin) – Deprem riski olan yerde 23 kat yanlıştır, deprem riski olan
yerde. Bunu kabul etmeniz lazım. 
ÖMER
SERDAR (Devamla) – Orada ada bazlı olarak, özellikle jeolojik etütler de
yapılarak hangi bölgede ne kadar kat verilebileceği, bazı alanlarda da
metropolün göstergesi olarak kat yükseklikleri verildi ama jeolojik etütlerin
de dikkate alındığını görecektiniz. 
OKTAY
VURAL (İzmir) – Hani dikey yapılanma yoktu!
BAKİ
ŞİMŞEK (Mersin) – Dikeyi sevmiyorsunuz siz, yatay istiyordunuz, niye dikey?
ÖMER
SERDAR (Devamla) – Dolayısıyla, orada 4.050 hektar alanda bu revizyon imar
planı yapıldı ve şu an askıda. Dolayısıyla, burada bizim yaptığımız, Hükûmet
olarak yaptığımız şey, Çevre Bakanlığı olarak, TOKİ olarak yapmış olduğumuz
şey, insanların, yaşanabilir kentlerde insan onuruna yakışır bir şekilde
yaşamasını temin edecek mekânlar oluşturmak. 
Van
konusunda biraz önce bir şeyler söylendi, burada insaf sahibi olmak lazım
değerli arkadaşlar. 
KAMİL
AYDIN (Erzurum) – Yahu, sen kendi söylemek istediklerini söyle.
ÖMER
SERDAR (Devamla) – Bakın, Van depremi olduğu zaman üç buçuk saat içerisinde
Sayın Başbakan ve Kabinesi Van’daydı ve bir yıl içerisinde… 
OKTAY
VURAL (İzmir) – Daha depremin ne kadar olduğunu bile tespit edemedin üç saatte!
ÖMER
SERDAR (Devamla) - …17 bin konut, şimdiye kadar da 35 bin konut yapıldı. Burada
yapılanları göz ardı ederek nankörlük etmemek lazım. 
Bu
açıdan, bizim özellikle, bu önergeye ret oyu vermemizin temelinde şu var: Sayın
milletvekilleri, burada zaten biz yapılması gerekenleri yapıyoruz, yeni bir şey
söylemiyorsunuz, araştırılması gereken bir şey yok, zaten bizim kurumlarımızın
bu konuda yapmış olduğu çalışmalar ortada. Bu çalışmalar ortadayken Mecliste
kurulacak bir araştırma komisyonunun buraya bir katkı sağlamayacağını
düşünüyoruz. 
TAHSİN
TARHAN (Kocaeli) – Ne zararı olur ya!
ÖMER
SERDAR (Devamla) – Yoksa, buranın deprem bölgesi olması ve riskli alanlar
içerisinde olması tespitinize mugayir bir şey söylemiyoruz.
CEYHUN
İRGİL (Bursa) – Uzatma, “Elâzığ için araştırma istemiyoruz.” de. “Elâzığ için
araştırma istemiyorum.” deyin, Elâzığ halkı duysun sizi. 
ÖMER
SERDAR (Devamla) – Yani, burada oluşturulacak araştırma komisyonunun bir katkı
sağlamayacağını düşünüyoruz. 
Büyük
siyasetler yapmak istiyorsak büyük projeler geliştirmek durumundayız.
Dolayısıyla, bu çerçevede, önergeye ret oyu vereceğimizi belirtir, hepinizi
saygıyla selamlarım. (AK PARTİ sıralarından alkışlar)
BAŞKAN
– Teşekkür ederim Sayın Serdar.
ENGİN
ALTAY (İstanbul) – Sayın Başkan…
BAŞKAN
– Sayın Altay, buyurun.
ENGİN
ALTAY (İstanbul) – Teşekkür ediyorum Sayın Başkan.
Sayın
milletvekilim de bilir gerçi ama muhalefetin görevi eleştirmektir. İlk defa,
bir iktidar milletvekilinin muhalefete “Niye eleştiriyorsunuz?” gibi bir
tepkisiyle karşılaştım. Biz işimizi yapıyoruz, onlar da işlerini yapacaklar.
Yaptığınız her işte şüphesiz eksik vardır, biz size hiç iş yapmıyorsunuz da
demedik. Bizim görevimiz eksikleri bulmak, daha iyisinin yapılmasını tesis
etmek. 
Ancak,
bununla beraber, Türkiye Büyük Millet Meclisinin üyesi bulunan 550 sayın
milletvekilimiz de Meclis araştırma önergelerini belli bir hazırlık içinde,
denetim faaliyeti kapsamında verirler. Sayın milletvekili konuşmasında İstanbul
Milletvekilimiz –Elâzığlı olmakla da gurur duyan- Sayın Ali Özcan’ın vermiş
olduğu araştırma önergesini “içerikten yoksun” diye ifade etmek suretiyle
Meclisi izleyen vatandaşlarımız nezdinde ve Genel Kurul üyeleri nezdinde sayın
milletvekilimizi küçük düşürmeye çalışmıştır. Kendisine söz hakkı verilmesini
talep ediyorum.
BAŞKAN
– Peki…
ÖMER
SERDAR (Elâzığ) – Sayın Başkan…
BAŞKAN
- Sayın Serdar, buyurun.
ÖMER
SERDAR (Elâzığ) – Zabıtlara geçmesi açısından bir şeyler arz etmek istiyorum.
Sayın
grup başkan vekili, benim, muhalefetin eleştirme hakkının olmadığına ilişkin
beyanım olduğunu ve böyle bir ifade…
ENGİN
ALTAY (İstanbul) – “Hakkı yok.” demedin de “Niye eleştiriyorsun?” dedin.
ÖMER
SERDAR (Elâzığ) – Şüphesiz, muhalefet eleştirecektir.
BAŞKAN
– Tamam, böyle bir ifade kullanmadınız.
ÖMER
SERDAR (Elâzığ) – Muhalefetin eleştirmek gibi doğal bir hakkı vardır ve
saygındır bu hak, bizim için de saygındır.
BAŞKAN
– Teşekkür ederim.
ÖMER
SERDAR (Elâzığ) – Ali abimi, haşa, küçük düşürmek gibi bir niyetim yok, olmaz.
ENGİN
ALTAY (İstanbul) – Ama, öyle algı oldu, algı öyle.
ÖMER
SERDAR (Elâzığ) – Benim hemşehrimdir, dostumdur o ayrı. Ben sadece önerge
içeriği itibarıyla bir şey sunmuyor, biz bunları zaten yıllardır yaptık...
ENGİN
ALTAY (İstanbul) – Olur mu? Bir sürü şey sunuyor. Yani dostluğunuza bir şey
demem ama…
BAŞKAN
– Sayın Özcan, konuşacak mısınız bu açıklamadan sonra?
ALİ
ÖZCAN (İstanbul) – Evet.
BAŞKAN
– Buyurun.
İki
dakika… (CHP sıralarından alkışlar)
VIII.- SATAŞMALARA İLİŞKİN KONUŞMALAR
1.- İstanbul Milletvekili Ali Özcan’ın, Elâzığ
Milletvekili Ömer Serdar’ın CHP grup önerisi üzerinde yaptığı konuşması
sırasında şahsına sataşması nedeniyle konuşması
ALİ
ÖZCAN (İstanbul) – Sayın Başkan, değerli milletvekilleri… Benim değerli
hemşehrim, milletvekillerim… Diğer 3 arkadaş nerede? Elâzığ’la ilgili ben boş
konuşuyorum, boş konuşmak için buraya çıktım, gündem yaratmak için. Neredesiniz
boşu doluya çevirmek için? (CHP sıralarından alkışlar)
Değerli
hemşehrilerim, değerli milletvekilleri; Elâzığ deprem açısından en riskli
kentlerden biridir. Biz bu acıları birlikte yaşadık. “Bilmediğimiz şeyler
değildir.” diyorsun sayın vekilim, değerli kardeşim, deprem bilinmez, depremin
ne zaman geleceği de bilinmez. Onun için diyorum ki gelin, bizim bilmediğimiz
şeyleri bize anlatın. Bunu nerede anlatacaksın? Sokakta anlatacak hâlin yok
senin bunu. Kulüpte anlatacak, kahvede anlatacak… Burası Meclis, burada
birbirimizi ikna edeceğiz, yaptıklarınızdan bizim haberimiz olsa bunda ne zarar
var. Biz bunları öğrenmek için bu araştırma komisyonunun olmasını arzu
ediyoruz. 
Üstelik
de bu Mecliste kariyer yapmak için -Elâzığ için söylüyorum- en son adam Ali
Özcan’dır. (CHP sıralarından alkışlar) İspat ediyorum, bu sefer ben Cumhuriyet
Halk Partisinin bayrağını… Ya partim olarak ya bağımsız olarak Elâzığ’dan
milletvekili olarak buraya gelmeyi taahhüt ediyoruz size. Ne diyorsun sen! (CHP
sıralarından alkışlar) Ali Özcan’ın kariyere ne ihtiyacı var? Gelin, Elâzığ’ın
Gazi Caddesi’nde birlikte yürüyelim, Ali Özcan’a olan alaka ne, iktidar
partisinin milletvekillerine olan ne. 
(Mikrofon
otomatik cihaz tarafından kapatıldı) 
ALİ
ÖZCAN (Devamla) – Ben Elâzığ’da doğdum, Elâzığ’ın ruhu, Elâzığ’ın mayasıyla
büyüdüm. 
BAŞKAN
– Teşekkür ederiz Sayın Özcan.
ALİ
ÖZCAN (Devamla) – O Elâzığ’a hakkıyla çivi çakılmasında sizin ne kadar katkınız
varsa size o kadar da destek veririm. Destek veririm size. 
SUAT
ÖNAL (Osmaniye) – CHP’den istifa mı ettiniz?
ALİ
ÖZCAN (Devamla) – Yapmayın, böyle bir şey. İçeriği boş… 
BAŞKAN
– Sayın Özcan…
ALİ
ÖZCAN (Devamla) – Ben içeriği boş şeyleri konuşuyorum, sen onu söyleme, gel
doldur. Gel araştırma komisyonunu birlikte yapalım ve ben o dolu dolu bilgiyi
sizden alayım. 
BAŞKAN
– Sayın Özcan, teşekkür ediyoruz. (CHP sıralarından alkışlar) 
SUAT
ÖNAL (Osmaniye) – Bağımsızdan mı aday olacaksınız?
ALİ
ÖZCAN (İstanbul) – Canım nereden isterse… Canım nereden isterse… Sen bu adamı
tanı, tanı! 
ÖMER
SERDAR (Elâzığ) – Sayın Başkan…
BAŞKAN
– Sayın Serdar, sizi dinliyorum...
ÖMER
SERDAR (Elâzığ) – Efendim…
ALİ
ÖZCAN (İstanbul) – Kimseye boyun eğmeyen, hiç kimseye…
BAŞKAN
– Sayın Özcan…
SUAT
ÖNAL (Osmaniye) – Hayırlı olsun.
ALİ
ÖZCAN (İstanbul) – Tabii efendim, bağımsızdan da gelirim, partiden de gelirim.
Onun için sen beni tanımadan konuşma hemşehrim, beni tanıyan adamlar var
burada. 
ENGİN
ALTAY (İstanbul) – Yahu bir kucaklaşsın da bu iş bitsin ya, polemiğe gerek yok.

BAŞKAN
– Sayın Serdar, sizi dinliyorum…
BAKİ
ŞİMŞEK (Mersin) – Sayın Başkan…
BAŞKAN
– Sonra sizi dinleyeceğim…
ÖMER
SERDAR (Elâzığ) – Efendim…
ENGİN
ALTAY (İstanbul) – Bir kucaklaşın Elâzığ için olmazsa.
BAŞKAN
– Bu alkışlanır, gerçekten bu alkışlanır. (AK PARTİ ve CHP sıralarından
alkışlar) 
Her
iki milletvekilimize de teşekkür ediyorum, sağ olun.
OKTAY
VURAL (İzmir) – Efendim, Sayın Baki Şimşek’e sataşma var.
BAŞKAN
– Sayın Şimşek, sizi dinleyelim şimdi.
BAKİ
ŞİMŞEK (Mersin) – Sayın Başkan, Sayın Serdar imar planlarını iyi
incelemediğimizi, onun için böyle yanlış bilgi verdiğimizi söyledi. Sataşmadan
dolayı bu konuda söz istiyorum.
BAŞKAN
– Buyurun, sizi de dinleyelim, iki dakika Sayın Şimşek.
2.- Mersin Milletvekili Baki Şimşek’in, Elâzığ
Milletvekili Ömer Serdar’ın CHP grup önerisi üzerinde yaptığı konuşması
sırasında şahsına sataşması nedeniyle konuşması
BAKİ
ŞİMŞEK (Mersin) – Sayın Başkan, değerli milletvekilleri; 350 bin nüfuslu
Elâzığ’da yeni imar planları yapılıyor, şu anda da askıda. Planlar konusunda
biz de bir inceleme yaparak bir bilgi sahibi olduk. 350 bin nüfuslu Elâzığ’ın
nüfusu –ben konuşmam sırasında da söyledim- 2050 yılında maksimum 500 bin
olacak. Şu anda Elâzığ’da –tekrar söylüyorum- ranta dayalı bir imar yapılmıştır,
1 milyon nüfusa göre bir imar yapılmıştır, 1 milyon insanın yaşayacağı nüfusa
göre bir imar yapılmıştır ve tarım arazilerine yayılarak bir imar yapılmıştır.
Şimdi, deprem riski taşıyan bir bölgede 23 kata izin verilmesini acaba
savunabilecek bir tane Elâzığlı var mı? Ada bazı yapılaşma olduğu zaman 23 katı
depremden ne koruyor acaba, bunu merak ediyoruz. Deprem riski olan bölgelerde
kesinlikle 5 katın üzerinde bir yapılaşmaya izin verilmemesi gerekmektedir ama
maalesef, Elâzığ’ın yapılan hem revizyon hem de genişletilen imar planında çok
kata yönelinmiştir. Şehir merkezinde ve gelişim alanlarında “kentsel dönüşüm”
adı altında 20 kat, 22 kat, 23 kat ruhsatlar verilmiştir. Bunların yanlışlığını
dile getirdim. Tekrar yüce Meclisi saygıyla selamlıyorum.
BAŞKAN
– Teşekkür ederim Sayın Şimşek. 
İDRİS
BALUKEN (Diyarbakır) – Sayın Başkan...
BAŞKAN
– Sayın Bakanın da bir söz talebi var, daha sonra sizi dinleyeceğim Sayın
Baluken. 
Sayın
Bakan, buyurun.
V.- AÇIKLAMALAR (Devam)
29.- Başbakan Yardımcısı Veysi Kaynak’ın, deprem
konusunda Başbakanlık Afet ve Acil Durum Yönetimi Başkanlığı olarak yapılan
faaliyetlere ilişkin açıklaması
BAŞBAKAN
YARDIMCISI VEYSİ KAYNAK (Kahramanmaraş) – Teşekkür ederim Başkanım.
Saygıdeğer
milletvekilleri, aslında Elâzığ’ın depremselliğiyle ilgili önemli bir konu
gündeme getirilmiş bulunuyor. Teşekkür ederim. Ben de bu hususta Başbakanlık
Afet ve Acil Durum Yönetimi Başkanlığı olarak yapılan faaliyetlerle ilgili
kısaca bilgi arz etmek istedim.
Elâzığ
ikinci derecede tehlikeli deprem bölgesi. Burada meydana gelebilecek herhangi
bir afet durumunda müdahale çalışmalarının gerçekleştirilebilmesi için Elâzığ
İl Afet Müdahale Planı hazırlanmıştır. Afet Müdahale Planı, afet ve acil
durumlara ilişkin müdahale çalışmalarında görev alacak hizmet grupları ve
koordinasyon birimlerine ait rolleri ve sorumlulukları tanımlamış, afet öncesi,
afet sırası ve sonrasında müdahale planlamasının temel prensiplerini
belirlemiştir. 
Elâzığ’da
yaşanabilecek -inşallah olmaz- her tür ve ölçekte afet ve acil durumlara
müdahalede görev alacak…
(Mikrofon
otomatik cihaz tarafından kapatıldı) 
BAŞKAN
– Bir dakika daha verelim bir ek süre. 
Buyurun,
toparlayın lütfen. 
BAŞBAKAN
YARDIMCISI VEYSİ KAYNAK (Kahramanmaraş) – …kurum ve kuruluşlar, sivil toplum
kuruluşları ve gerçek kişiler bu plan kapsamında tanımlanmıştır. Afet meydana
geldikten sonra toplanılacak park, bahçe gibi korunaklı alanlar olmak üzere
toplanma alanları belirlenmiş, Afet Müdahale Planı’nda ilçe bazında da 26 tane
alan haritalarla gösterilmiştir. 
Ayrıca,
şunu da ifade edeyim: 2010 yılında meydana gelen deprem afeti nedeniyle Palu,
Karakoçan ve Kovancılar merkez ve köylerinde hak sahibi kabul edilen ailelere
TOKİ Başkanlığınca 1.820, Elâzığ Valiliğince 1.705 ve İçme depremi nedeniyle de
304 konut olmak üzere 3.824 konut şu ana kadar yapılmış, teslim edilmiştir.
2010-2015 yılları arasında 48 altyapı projesi ve 1 adet afet önleyici tedbir
projesi tamamlanmıştır. 
Teşekkür
ederim efendim. 
BAŞKAN
– Teşekkür ederim. 
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken…
İDRİS
BALUKEN (Diyarbakır) – Sayın Başkan, AKP Grubu adına konuşan sayın hatip
grubumuzun vermiş olduğu bilgileri insafsızlıkla ve nankörlükle suçladı
dolayısıyla açık bir sataşmada bulundu. 
BAŞKAN
– Buyurun, iki dakika…
VIII.- SATAŞMALARA İLİŞKİN KONUŞMALAR (Devam)
3.- Diyarbakır Milletvekili İdris Baluken’in, Elâzığ
Milletvekili Ömer Serdar’ın CHP grup önerisi üzerinde yaptığı konuşması
sırasında HDP Grubuna sataşması nedeniyle konuşması
İDRİS
BALUKEN (Diyarbakır) – Teşekkür ediyorum. 
Sayın
Başkan, değerli milletvekilleri; hepinizi saygıyla selamlıyorum. 
Bir
kere, önce şunu söyleyelim: Yani bu şekilde büyük doğal afetlerin yaşandığı
ortamlarda Başbakanın ya da Hükûmet yetkililerinin o bölgeye gitmesi bir lütuf
değil, bir zorunluluktur, onu bu kürsüye geldiğinizde, yapılmış bir hizmet
olarak sunmanız doğru değildir. 
Şimdi,
Van’la ilgili bizim eleştirdiğimiz husus şudur: Yani, 65 metrekarelik, 70
metrekarelik dairelerin üzerinden kâr sağlanacak şekilde fahiş fiyatlarla Van
halkının alım gücünün üstünde vatandaşlara, yurttaşlara verilmesi bizim
açımızdan kabul edilemez bir durumdur. Eğer Türkiye Cumhuriyeti, Anayasa’da
belirtildiği gibi bir sosyal devletse sosyal devlet olmanın gereğini yerine
getirmek zorundadır. Barınma en temel ihtiyaçtır ve deprem mağduru olan
vatandaşlarla, yurttaşlarla ilgili barınmayı da bir ticari alan hâline
getirmemeniz gerekiyordu; onu eleştiriyoruz. Yani, TOKİ âdeta doğal afet
bölgelerinde emlakçılık yapıyor, ticaret yapıyor; bunun kabul edilebilir hiçbir
yanı yok.
Diğer
taraftan bakın, Bingöl, Elâzığ, Lice’yle ilgili bazı tartışmalar yürütüldü. Ben
AKP Hükûmeti döneminde bu kürsüden verilen sözlerin de yerine getirilmediğini
hatırlatmak durumundayım. Sayın Erdoğan Bayraktar Çevre ve Şehircilik
Bakanıyken ben Bingöl ve Lice’de 1970’li yıllarda olan depremden dolayı
yapılmış 50 metrekarelik geçici prefabrik barakalarda hâlâ insanların yaşamak
durumunda kaldığını, hâlâ o geçici konutların kalıcı konuta çevrilmediğini
söylediğimde Sayın Bakan buraya çıkıp “Ben söz veriyorum bu mağduriyeti
gidereceğim.” dedi ama sonrasında 17-25 Aralık dosyaları patladı, Sayın
Bayraktar görevden alındı, sanki Hükûmette süreklilik, devlette süreklilik
esası yokmuş gibi AKP’li bakanlar da bir daha o konuyu gündeme bile
getirmediler.
(Mikrofon
otomatik cihaz tarafından kapatıldı) 
İDRİS
BALUKEN (Devamla) – Dolayısıyla burada muhalefet eleştiri yaparken size de
önerimiz bu eleştiriler doğrultusunda bu mağduriyetlerin bir an önce
giderilmesini sağlamaktır. 
Saygılar
sunuyorum. (HDP sıralarından alkışlar) 
BAŞKAN
– Teşekkür ederim.
MEHMET
MUŞ (İstanbul) – Sayın Başkan…
BAŞKAN
– Sayın Muş…
MEHMET
MUŞ (İstanbul) – Sayın Başkan, Van’da deprem sonrasında yapılan çalışmaları bir
ticari alan olarak gördüğümüz, kâr amaçlı meseleye yaklaştığımız, orada
emlakçılıkvari bir süreç yaşandığından hareketle grubumuza sataşmıştır. Burhan
Bey’e bu noktada söz istiyorum sataşmadan dolayı.
BAŞKAN
– Sataşmadan dolayı…
Buyurun
Sayın Kayatürk, iki dakika… (AK PARTİ sıralarından alkışlar) 
4.- Van Milletvekili Burhan Kayatürk’ün, Diyarbakır
Milletvekili İdris Baluken’in sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
BURHAN
KAYATÜRK (Van) – Sayın Başkan, çok değerli milletvekilleri; doğrusu
“Başbakanın, bakanların bölgeye gitmesi bir lütuf değil.” denildi ama bu AK
PARTİ’yle birlikte başladığı için biz bunu önemsiyoruz. (AK PARTİ sıralarından
alkışlar) 
ENGİN
ALTAY (İstanbul) – Pes, pes, pes!
BAKİ
ŞİMŞEK (Mersin) – Yalan söyleme ya!
ZİHNİ
AÇBA (Sakarya) – Yalan söylüyorsun! Sen Sakarya’yı biliyor musun? 
BURHAN
KAYATÜRK (Devamla) - Yani daha önce başbakanların deprem bölgesine beş gün
sonra gittiğini, hatta gidemediğini de gördük.
Değerli
milletvekilleri, Van deprem bölgesidir, her otuz altı yılda, otuz yedi yılda
bir deprem olmaktadır. 1976 depreminde de ben babamı ve kardeşimi, çok sayıda
yakınımı kaybettim. O depremde kardeşimin cenazesine üç buçuk ay sonra
ulaşılmıştır. 
KAMİL
AYDIN (Erzurum) – Maraş’ta daha bulunamayan ceset var bir tane. 
BURHAN
KAYATÜRK (Devamla) - Böyle bir Van’dan üç buçuk saat sonra Kabinesiyle beraber
oraya giden bir Başbakandan söz ediyoruz, bir. (AK PARTİ sıralarından alkışlar)

İkincisi,
orada 65 bin, 90 bin lira para kimseden alınmış değildir. Evet, ortalama 75 bin
liradır ama o para yirmi yıl ödenecek, üstelik ilk iki yılda tek kuruş
ödenmeyecek. 
KAMİL
AYDIN (Erzurum) – Kim ödeyecek?
BURHAN
KAYATÜRK (Devamla) - Bunlar hesaplandığı zaman, faizler üstüne konulduğu zaman
en düşük faizle 416 bin veya 500 bin lira civarında bir paraya devlet sadece 75
bin lira alıyor. (AK PARTİ sıralarından alkışlar) Bu kadar açık ve net durum
ortadadır
Saygılar
sunuyorum. (AK PARTİ sıralarından alkışlar)
BAŞKAN
– Teşekkür ederim. 
Sayın
milletvekilleri, Allah ülkemizi ve dünyayı deprem gibi felaketlerden korusun
diyorum. 
VII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, İstanbul Milletvekili Ali Özcan ve 24
milletvekili tarafından, Elâzığ ve çevre illerde yaşanacak olası bir depremle
ilgili yapılacak çalışmaların araştırılarak alınması gereken önlemlerin
belirlenmesi amacıyla 6/1/2016 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 15
Haziran 2016 Çarşamba günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi (Devam)
BAŞKAN
- Cumhuriyet Halk Partisi Grubunun İç Tüzük’ün 19’uncu maddesine göre verilmiş
önerisini oylarınıza sunacağım.
III.- YOKLAMA
(CHP
sıralarından bir grup milletvekili ayağa kalktı)
ENGİN
ALTAY (İstanbul) – Sayın Başkanım… 
HAYDAR
AKAR (Kocaeli) – Söz istemiştim Sayın Başkan. 
BAŞKAN
- Yoklama talebi var. 
HAYDAR
AKAR (Kocaeli) – Ama sözü ben yarım saat önce istedim.
BAŞKAN
– Sayın Altay…
HAYDAR
AKAR (Kocaeli) – Sayın Başkan, deprem konusunda depremi yaşayan, Kocaeli
depremini yaşayan bir milletvekili olarak anlatılanların doğru olmadığını,
yapılması gerekenleri söylemem gerektiği için sizden söz istedim.
BAŞKAN
– Sayın Akar… 
HAYDAR
AKAR (Kocaeli) – Ama on dakikadır, yirmi dakikadır bu sözü vermiyorsunuz. 
BAŞKAN
– Sayın Akar, ben de İstanbul depremini yaşadım Kocaeli’yle birlikte ama bunun
sonu yok. 
HAYDAR
AKAR (Kocaeli) – Hayır, ama…
BAŞKAN
- İyi bir talepte bulunacaksınız ve şu anda işlem yapıyorum, lütfen…
HAYDAR
AKAR (Kocaeli) – Yanıltıyorlar, devletin bölgede olmadığını söylüyorlar. 
Sayın
Başkan…
BAŞKAN
– Sayın Özcan, Sayın Tüzün…
HAYDAR
AKAR (Kocaeli) – Biraz evvel Van Milletvekili, hiç alakası olmamasına rağmen…
BAŞKAN
– Bakın, saygılı davranın bana Sayın Akar. 
HAYDAR
AKAR (Kocaeli) – Ama Sayın Başkan, bir şey söylüyorum, beni dinleyin ama
lütfen, beni dinleyin.
BAŞKAN
- Ben işlem yapıyorum şu anda. Lütfen… İşlemimi yapayım, sonra konuşursunuz.
Ben size söz vermedim şu anda. 
HAYDAR
AKAR (Kocaeli) – Peki, sonra…
BAŞKAN
- …Sayın Gürer sizi söyledik, Sayın Özcan sizi de söyledik, Sayın Akar, Sayın
İrgil, Sayın Çamak, Sayın Tanal, Sayın Karabıyık, Sayın Arslan, Sayın
Uslupehlivan, Sayın Tüm, Sayın Engin, Sayın Özdemir, Sayın Demirtaş, Sayın
Saruhan, Sayın Doğan, Sayın Balbay, Sayın Tümer, Sayın Şeker.
İki
dakika süre veriyorum ve süreyi başlatıyorum.
(Elektronik
cihazla yoklama yapıldı) 
BAŞKAN
– Toplantı yeter sayısı vardır. 
VII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, İstanbul Milletvekili Ali Özcan ve 24
milletvekili tarafından, Elâzığ ve çevre illerde yaşanacak olası bir depremle
ilgili yapılacak çalışmaların araştırılarak alınması gereken önlemlerin
belirlenmesi amacıyla 6/1/2016 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 15
Haziran 2016 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
- Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Sayın
milletvekilleri, gündemin “Seçim” kısmına geçiyoruz.
IX.- SEÇİMLER
A) Komisyonlarda Açık Bulunan Üyeliklere Seçim
1.- Avrupa Birliği Uyum Komisyonu; Bayındırlık, İmar,
Ulaştırma ve Turizm Komisyonu; Güvenlik ve İstihbarat Komisyonu; Kadın Erkek
Fırsat Eşitliği Komisyonu ile Plan ve Bütçe Komisyonunda boş bulunan üyeliklere
seçim
BAŞKAN
- Adalet ve Kalkınma Partisi Grubuna düşen bazı komisyon üyelikleri için seçim
yapacağız.
Avrupa
Birliği Uyum Komisyonunda boş bulunan ve 2 üyelik için gösterilen adayları ayrı
ayrı oylarınıza sunacağım.
İstanbul
Milletvekili Durmuş Ali Sarıkaya…
Kabul
edenler... Kabul etmeyenler... Kabul edilmiştir.
Sakarya
Milletvekili Mustafa İsen…
Kabul
edenler... Kabul etmeyenler... Kabul edilmiştir.
Bayındırlık,
İmar, Ulaştırma ve Turizm Komisyonunda boş bulunan 1 üyelik için Antalya
Milletvekili Gökcen Özdoğan Enç aday gösterilmiştir.
Oylarınıza
sunuyorum: Kabul edenler... Kabul etmeyenler... Kabul edilmiştir.
Güvenlik
ve İstihbarat Komisyonunda boş bulunan 3 üyelik için gösterilen adayları ayrı
ayrı oylamaya sunacağım.
Ankara
Milletvekili Aydın Ünal…
Kabul
edenler... Kabul etmeyenler... Kabul edilmiştir.
Ankara
Milletvekili Murat Alparslan…
Kabul
edenler... Kabul etmeyenler... Kabul edilmiştir.
Burdur
Milletvekili Bayram Özçelik…
Kabul
edenler... Kabul etmeyenler... Kabul edilmiştir.
Kadın
Erkek Fırsat Eşitliği Komisyonunda boş bulunan 1 üyelik için İstanbul
Milletvekili Fatma Benli aday gösterilmiştir.
Oylarınıza
sunuyorum: Kabul edenler... Kabul etmeyenler... Kabul edilmiştir. 
Plan
ve Bütçe Komisyonunda boş bulunan 2 üyelik için gösterilen adayları ayrı ayrı
oylamaya sunacağım.
Ordu
Milletvekili Ergün Taşcı… 
Kabul
edenler... Kabul etmeyenler... Kabul edilmiştir. 
Balıkesir
Milletvekili Kasım Bostan… 
Kabul
edenler... Kabul etmeyenler... Kabul edilmiştir. 
Sayın
milletvekilleri, alınan karar gereğince, sözlü soru önergelerini görüşmüyor ve
gündemin “Kanun Tasarı ve Teklifleri ile Komisyonlardan Gelen Diğer İşler”
kısmına geçiyoruz.
1’inci
sırada yer alan Maarif Vakfı Kanunu Tasarısı ve Millî Eğitim, Kültür, Gençlik
ve Spor Komisyonu Raporu’nun görüşmelerine kaldığımız yerden devam edeceğiz. 
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Maarif Vakfı Kanunu Tasarısı (1/720) ve Millî
Eğitim, Kültür, Gençlik ve Spor Komisyonu Raporu (S. Sayısı: 383) (x)
BAŞKAN
– Komisyon burada.
Hükûmet
burada.
Geçen
birleşimde tasarının tümü üzerindeki görüşmeler tamamlanmış ve maddelerine
geçilmesi kabul edilmişti.
Şimdi,
1’inci maddeyi okutuyorum:
MAARİF
VAKFI KANUNU TASARISI
BİRİNCİ
BÖLÜM
Amaç
ve Kapsam
Amaç ve kapsam
MADDE 1- (1) Bu
Kanunun amacı; yurt dışında insanlığın ortak birikim ve değerlerini esas alarak
örgün ve yaygın eğitim hizmetleri vermek ve geliştirmek amacıyla okul öncesi
eğitimden üniversite eğitimine kadar tüm eğitim süreçlerinde burslar vermek,
okullar, eğitim kurumları ve yurtlar gibi tesisler açmak, yurt içi de dâhil
olmak üzere bu kurumlarda görev alabilecek eğitmenleri yetiştirmek, bilimsel
araştırmalar ve araştırma-geliştirme çalışmaları yapmak, yayınlar yapmak ve
metotlar geliştirmek ve faaliyet gösterdiği ülkenin mevzuatına uygun diğer
eğitim faaliyetlerini yürütmek için merkezi İstanbul’da olan Maarif Vakfının
kurulması ve işleyişine ilişkin usul ve esasları belirlemektir.
BAŞKAN
– Sayın milletvekilleri, lütfen, rica ediyorum, sessizliğimizi muhafaza edelim.
1’inci
madde üzerinde Milliyetçi Hareket Partisi Grubu adına Erzurum Milletvekili
Sayın Kamil Aydın konuşacak.
Buyurun
Sayın Aydın. (MHP sıralarından alkışlar)
Süreniz
on dakika.
MHP
GRUBU ADINA KAMİL AYDIN (Erzurum) – Sayın Başkan, değerli milletvekilleri; 383
sıra sayılı Maarif Vakfı Kanunu Tasarısı’nın 1’inci maddesi hakkında Milliyetçi
Hareket Partisi Grubu adına söz almış bulunmaktayım. Yüce Meclisi saygıyla
selamlıyorum. 
Efendim,
kurulacak olan Maarif Vakfıyla ilgili gerekçe olarak geçen notu hatırlatmak
istiyorum: “…yurtiçinde ve yurtdışında vatandaşlarımıza veya soydaş ve akraba
topluluklarımıza öğrenimleri sırasında maddi ve manevi destek vermeyi,
barınacak yurt imkânları ile eğitim ve öğretimlerine katkı sağlamayı, vatanına
ve milletine bağlı yüksek ahlaki ve millî değerlere saygılı gençlerin
yetişmesine yardımcı olmayı ilke ve amaç edinmiştir.” deniyor. Öte yandan,
“Maarif Vakfının amaçlarını günümüzde ve gelecekte Millî Eğitim Bakanlığının
eğitim politikaları çerçevesinde gerçekleştirilebilmesi açısından organlarının
oluşumu ile ilgili düzenlemeler yapılması öngörülmüştür.” 
Saygıdeğer
milletvekilleri, şimdi, öncelikle dünyanın her yerinde vakıf ve dernek tanımı
vardır, bu evrenseldir. Vakıf ve dernek tanımı kısaca “gayriresmî kuruluşlar”
adı altında değerlendirilir. Yani resmî bir kuruluş hüviyetinde değildir,
gayriresmî kuruluşlardır. Dolayısıyla sanki Millî Eğitim Bakanlığının aynı
faaliyetlerini deruhte edecek ikinci bir gölge bakanlık gibi… Gerçi bu iktidar
döneminde çok gelenekselleşti bu, her şeyin bir paraleli de var; yani bakan
var, bir de bakan yardımcısı var, bir de müsteşar var, bir kabine var, bir de kabinemsi
bir varlık var. Şimdi, vakıflarda bu bağlamda sanki Millî Eğitim Bakanlığının
bu saydığımız faaliyetleri içeren çok geniş bir etkinlik alanı var, Millî
Eğitim Bakanlığımızın ve bağlı birimlerin bunlar yapması gereken şeyler. Yani
yurt dışında zaten bizim kültür ataşeliğimiz de var, eğitim ataşeliğimiz de
var. Yurt dışındaki eksiklikleri giderecek, Millî Eğitim Bakanlığına bağlı bu
yapı çok rahat bir şekilde bunları deruhte edecek durumda ama tabii böyle bir
vakıflaşma sonucu birtakım endişelerimiz var, müsaade ederseniz o
endişelerimizi birazcık paylaşmak istiyoruz. 
Efendim,
şimdi, yetki ve sorumlulukların Bakanlığın paralelinde bir vakfa verilmesi.
Gerçekten, bu biraz iki başlılığı çağrıştırıyor bize. Yurt içinde ya da yurt
dışındaki faaliyetleri öngörürken bunun niye böyle yapıldığını anlamakta biraz
zorlanıyoruz. Öte yandan, efendim, gerekirse bazı şirketlerden de yardım
alınabilirmiş yani şirketler üzerinden de yurt içi ve yurt dışındaki eğitim,
öğrenim, yurtlaşma, bilgi araştırma, alan çalışması konusunda destek
alınabilirmiş. Gerçekten endişemiz şudur: Acaba bu şirketler havuz medyasına
bir kaynak aktarılması için yeni ihalelerin verilmesi noktasında acaba böyle
bir yeni kaynak oluşturma endişesiyle mi oluşturuldu? Eğitimle ilgili niye
şirketleşiyoruz? Hangi şirketlerden neyi alacağız? Bir de tabii yönetim
şemasına da baktığımız zaman, bugüne kadar burada birçok kanun görüştük,
onlarda da aynı şey vardı işte bilgilerin korunması noktasında olsun, başka
şeylerde olsun, hep nedense siyasi iktidarın, siyasi erkin domine ettiği bir
yapı oluşturmaya çalışıyoruz. Yani, 12 üyesi olsun, 7’si siyasi partinin
hegemonyası altında olsun. Şimdi, bakın, değerli milletvekilleri, bugüne kadar
bu tür denemeler… Bunun yerine bence demokrasiyi geliştirme asıl hedefimiz
olsa, öğrencilerimizi ya da bu yapmak istediğimiz hizmetleri apolitik bir alana
çekmek gibi bir düşüncemiz olsa inanın daha sağlıklı şeyler yaparız. Yani 7
kişi; 4’ünü Cumhurbaşkanı, 3’ünü Bakanlar Kurulu, geriye de fazla bir şey
kalmıyor, yine bu siyasi erkin gölgesinde olan birimlerce atanan yetkililer
olacak. Bunu böyle yapmaktansa, artık tabiri caizse sütten ağzımız yanmadı mı,
HSYK’da aynı şeyi düşünmediniz mi? Aynı şeyi düşündünüz ve maalesef o gün
sizinle beraber hareket edebilecek bir yönetim şekli diye organize ettiğiniz
yapı döndü, bumerang gibi tekrar size karşı birtakım oluşumlar içerisine girdi.
Ee, şimdi, Danıştayda, Anayasa Mahkemesinde aynı şeyi düşündünüz yine aynı şey
oldu. Efendim, Yargıtay… Şimdi, bakıyorsunuz ki bu sefer yeniden bir küçülme,
yeniden bir değişim dönüşüm. Hâlbuki bunların hepsi, inanın gerek demokratik
kurumsal yapılarda gerekse bugün üzerinde konuştuğumuz vakıf çalışmalarımızda
insan hakları ve demokratik gelişimi ön plana alarak bugün bizimle uyumlu
çalışmasını düşündüğümüz yapının yarın bir başkasıyla da uyumlu hâle
gelebileceğini, işte bunun sonucunda da yine tekrar bugün “Paralel yapı” diye
yaftalayıp sürekli efendim, bir terör örgütü olduğu noktasına kadar
götürdüğünüz yapıların önü açılır diye düşünüyoruz. Dolayısıyla bu tür
vakıfları… Aslında, bize göre hâlihazırdaki vakıflar bunu görür, bu işlevi
yerine getirir ama her şeyden önce Millî Eğitim Bakanlığı bunu yapmakla
mükellef bir kurumdur.
Şimdi,
efendim, diğer önemli bir husus da, gerekçe hazırlanırken yine bizi
endişelendiren örnekler yazılmış. Çok çalakalem, ön hazırlıksız, hep beraber
istişare sonucu hazırlamadığımız için, maalesef konu uzmanlarına hiçbir şey
sorulmadığı için Batı’dan birtakım örnekler gerekçeye yazılmış. Ne? Amerikan
kültürü, İngiliz kültürü, Fransız kültürü gibi birtakım örneklerden yola
çıkarak. Bunlar, hakikaten kurumların, resmî kurumların gölgesinde açılan
uluslararası, efendim, bilgiyi, kültürü, sanatı, edebiyatı yayan kurumlardır
ama bunlar devletinden, devletin âli menfaatlerinden kopuk değildir. Şimdi, biz
de bunu hazırlarken, efendim dün, geneli üzerinde konuşurken iktidar partisi
adına konuşan değerli milletvekili ilginç şeyler söyledi. 
Şimdi,
saydım size “İngiliz Kültürü, Fransız Kültürü, Amerikan Kültürü dernekleri var,
vakıfları var; biz de buna benzer bir yapı içerisinde olacağız.” denildi ama
sayın konuşmacı inanın, sürekli, mütemadiyen Türkiyelilerin kültürünü, değerini
bir yerlere götürecek… Şimdi, ama karşılığında örnek olarak verdiğiniz
vakıfların adı, efendim, Amerikalıların vakfı, Almanyalıların vakfı,
Fransalıların vakfı değil ki, İngiliz Kültür, Amerikan Kültür, Fransız Kültür
vakıfları. Bari adını doğru koyun. Yani, “maarif” -Allah aşkına- neyi
hatırlatıyor bize? Mademki bu yurt içi ve yurt dışında soy ve akraba topluluklarını
da içine alacaksa niye “Türk eğitim”, “Türk kültür” diye bir üst başlık
kullanamadık? Daha önceleri yapamadıklarınız gibi… Efendim, bir içeriğin
parçası olan Mevlâna, Yunus Emre diyoruz ama Mevlâna, Yunus Emre ve Farabi’nin
olduğu büyük havuzun genel adı “Türk kültürü”dür. Dolayısıyla, biz eğer üzüm
yemeyi amaçlamışsak soydaşlarımızla, akraba topluluklarla etkinlik
coğrafyamızda, medeniyet iklimimizde neden böyle çok spesifik, basit, herkesin
itiraz etmeyeceği evrensel bir söylem arkasına düşmüyoruz?
Bakın,
“British Council” demişler, “Amerikan Kültür” demişler değil mi? Niye biz “Türk
kültür” demiyoruz? “Türk eğitim kurumu” ya da “vakfı” demiyoruz? Bunu bu
şekilde yapmakta fayda var. Ama, bugüne kadar bunu TİKA üzerinden yapamadık ki,
Mevlâna üzerinden yapamadık ki şimdi bu Maarif Vakfı üzerinden yapalım. Sayın
Mustafa İsen burada, değerli hocama o anlamda da teşekkür ediyorum. Özellikle,
mekânların restorasyonunda gerçekten gerek Balkanlarda gerek Türki
cumhuriyetlerde birçok yeni restorasyon çalışması yapıldı. Hatta, bir tane
örnek vereceğim. Biraz önce Elâzığlı vekilimiz eleştirdi ya bizi “Niye iyi
yaptığımız şeyleri de söylemiyorsunuz?” Ya, biz muhalefetiz, eksikleri
söyleyeceğiz; iyi yaptıklarınızı siz zaten anlatıyorsunuz ama bir tane örnek olsun
diye söyleyeyim. Efendim, Murat Hüdavendigâr’ın mezarını ziyaret ettim, Hocam,
elinize sağlık. Gerçekten orası mezbele bir yerken çok düzenli bir mekân hâline
getirilmiş, Türbegâh da öyle; çok teşekkür ediyoruz. Ama, bunu ne adına yaptık?
Belgrat’taki ata yadigârımız caminin de yerle bir edildiğini, ta Şerif
Hüseyin’in torunlarının oraya bir Vahabi kültürünü götürerek o camiyi satın
alıp mezar taşlarımızı sökmeleri de içimi kanattı. Bu anlamda da gerçekten
eksikliklerimizi biliyoruz. Yani, olay sadece Türk kültürünü, efendim, akraba
topluluklara, soydaşlarımıza götürürken, böyle bir eğitim politikamız varken
-Almanya malum- işte bugünlerde ısıtıp ısıtıp önümüze koyulan sözde soykırım
yasası görüşülürken bu kitaplara geçmemesi açısından bizim kaçarımız yok, adını
koyacağız. Büyük ulus devletlerin söylediği gibi…
(Mikrofon
otomatik cihaz tarafından kapatıldı) 
KAMİL
AYDIN (Devamla) – Mademki büyüğüz, biz de adını “Türk Maarif Vakfı” ya da “Türk
kültür vakfı” adı altında söyleyip eğitim ve öğretim bağlamını yapacağız.
Sadece restorasyonla geçiştirmeyeceğiz diyorum. 
Yüce
Meclisi saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Aydın.
Cumhuriyet
Halk Partisi Grubu adına Bursa Milletvekili Sayın Ceyhun İrgil konuşacak.
Buyurunuz
Sayın İrgil. (CHP sıralarından alkışlar) 
CHP
GRUBU ADINA CEYHUN İRGİL (Bursa) – Sayın Başkan, değerli milletvekilleri; bugün
Millî Eğitim Bakanlığının buraya getirdiği bir tasarı üzerinde konuşuyoruz, ben
de grubum adına söz almış bulunuyorum.
Öncelikle,
Millî Eğitim Bakanlığını konuşuyorsak şu an Türkiye'deki Millî Eğitim
Bakanlığının bir fotoğrafını çekmekte fayda var. Bildiğiniz gibi, diğer
arkadaşlarımın da bahsettiği gibi, Millî Eğitim Bakanlığı bu tasarıyla yurt
dışında bir yapılanmaya gitmeye çalışıyor. Biz bunun sarayın paralel bir
yapılanması olduğunu, Millî Eğitim Bakanlığının dışında olduğunu ve Millî
Eğitim Bakanlığının yetkilerinin aslında başka birine devredildiğini iddia
ediyoruz. Fakat bunu yaparken de çok şaşırmıyoruz çünkü yurt içinde zorunlu
eğitim kapsamında olan 644 bin öğrenci devamsız durumda. Bunun yanı sıra, ülke
bazında okulların yüzde 30’unda birleştirilmiş sınıf eğitimi yapılıyor. 507 bin
kişi, 507 bin öğrencimiz eğitim çağında olmasına karşın açık liselerde kayıtlı
ve “İki yılda bitireceğiz.” dedikleri FATİH Projesi’nin yüzde 14'ü tamamlanmış
durumda. TEOG kapsamında bakıldığında temel derslerde Türkiye ortalamasında
matematikte 1, fen bilgisinde 2, Türkçe’de 3 ortalama ve 300 bin öğrenci
sınavlarda matematikte sıfır çekmiş durumda. Bunun yanı sıra, son on iki yıldır
karşımızda kendi personeliyle mahkemelik olan bir Millî Eğitim Bakanlığı var ve
2002’ye oranla mahkemelerde açılan dava artış oranı yüzde 300 civarında ve
Bakanlık bu davaların yüzde 50’sini istatistiksel olarak kaybetmiş. 
Bunun
yanı sıra, okul yönetimleri ve atamalar tamamen siyasallaşmış ve bugün yandaş
sendika EĞİTİM-BİR-SEN’e üye olmayan insanların artık okullarda yönetici olma
şansı kalmamış. Bu defalarca söylendi ve şu anda da EĞİTİM-BİR-SEN üyesi
yöneticilerin oranı yüzde 75. Şimdi, bunu biz söylüyoruz, muhalefetteki herkes
söylüyor, medya söylüyor, eğitim uzmanları söylüyor. Gördüğünüz gibi karşımızda
duvar bir Millî Eğitim Bakanlığı ve bürokrat yapısı var. Neden? Çünkü kendi
dışındaki tüm dünyalara sağır bir bakanlıkla karşı karşıyayız.
Bunun
yanı sıra, bugünlerdeki en önemli, en güncel sorun, atamayı bekleyen 400 bin
öğretmen varken Millî Eğitim Bakanlığı sanki ülkede bütün işleri çözmüş gibi
yurt dışında eğitim yapılanmasına gitmeye çalışıyor. Daha doğrusu kendi
gitmiyor, yetkilerini bir vakfa devrediyor. Buna da doğrusu hak vermek lazım
çünkü ülke yangın yeri ve yurt dışında eğitime açılacak bence mecalleri de yok.

Şimdi,
bu kapsamda baktığımızda -biraz önce de söyledim- 400 bin öğretmen arkadaş
atama için yıllardır bekliyor. Ben şimdi size buradan bir öğretmen adayından
gelen mesajı okumak istiyorum: “Sayın Vekilim, ben babasını on ay önce toprağa
vermiş bir öğretmen adayıyım. Sınavdan bir gün önce kabrini ziyaret edip ‘mezar
taşını yaptıracağım’ diye söz verdim babama. Herkes beklese ben bekleyemem
şubatı. Babamın ismi bile yazmıyor mezarında. Lütfen sesimiz olmaya devam edin.
Ben babama verdiğim her sözü tuttum. Yüzümün yere düşmesine izin vermeyin.”
Yine bir başka mesaj: “Sayın Vekilim, atanamayan bir tarih öğretmeni olarak
hiçbir şey iyiye gitmiyor. Hayat beni ve benim gibi bir sürü arkadaşımı atama
orucunda tutturuyor. İftarımızı bekliyoruz, müjdemizi istiyoruz. Ailem mahcup,
ben muhtaç durumda bekliyorum.” Şimdi böyle bir dolu çok acı mesajlar veren, hatta
artık başka hayalinin, planının kalmadığını, umudunun kalmadığını ifade eden
yüzlerce, binlerce mesaj var. Bunlar Bakanlıktaki arkadaşlara, bürokratlara da
gidiyor fakat şu anda hiçbir yanıt alamadık. 
Bildiğiniz
gibi, bu yasanın geçmiş görüşmeleri sırasında -ilk günleriydi- Sayın Bakan
elinde bulduğu, bürokratların daha önce belirlediği bir şey açıkladı,
“Ağustosta atama yok.” dedi. On sekiz yıldır bu ülkede ağustosta atama
yapılıyor ve ilk defa Sayın Bakan döneminde bu atama yapılmayacak. Belki Bakanlığın
kendine göre gerekçeleri vardır, mantıklı açıklamaları vardır. Sayın Bakana ben
soruyorum ve bu açıklamaları kendisinden, kendi adıma değil bizi izleyen, haber
bekleyen binlerce öğretmen adayı için bekliyorum. Kendisi dün “Staj yapacağız,
bu bağlamda bir şeyler ayarlıyoruz. Bu nedenle sistem değişikliğine gidiyoruz.”
diye bir miktar açıklama yaptı. Peki, kabul. O zaman mayıs ayında bu insanları
neden KPSS sınavına soktuk veya şimdi, temmuz ayında neden bu insanlar sınava
giriyor? Bu insanlar hiç plan yapmayacaklar mı? Bu insanlar nişanlanmayı,
evlenmeyi veya hayatlarıyla ilgili bazı hayalleri, planları kuruyorlar fakat
hiç bu şansı vermiyoruz ve onları devamlı umutsuzluğa itiyoruz. 
O
yüzden, ben, bugün bu kanunun görüşülmesini vesile kılarak Sayın Bakanın,
buradan, hiç olmazsa, bu 400 bin öğretmen adayına şu müjdeyi vermesini
bekliyorum: Tamam, belki ağustosta yapmayacağız, anlaşıldı, bunu söylediniz.
Hiç olmazsa şubatta -35 bin-40 bin- şu kadar atayacağız ve branşları şunlar
denmesini bekliyorum. Çünkü neden? İnsanlar plan yapmak istiyor. 
Şimdi,
böyle bir Millî Eğitim Bakanlığı bürokrasisini kabul etmek mümkün değil.
Nitekim size, ben, 2002’de Antep’te, İzmit’te, Samsun’da ve İstanbul’da dört
ayrı yerde dönemin Başbakanı Recep Tayyip Erdoğan’ın konuşmalarından bir örnek
söyleyeceğim. Hepsi birbirinin aynısı ama bir tanesini okuyacağım.
Orada
diyor ki: “Sen sınavla öğretmen seçmeye kalkıyorsun. Bıraksana! Genç
öğretmenlerimiz gitsin çalışsın. O kadar sene beklet sonra al. O adamda artık
heves mi kalır, öğretmenlik mi yapabilir? Ama inşallah biz iktidar olunca
öğretmenler okulun bittiği gün hazırlıklarını yapacak, ertesi gün görev aşkıyla
okuluna gidecek, hiç merak etmeyin.” Kim diyor bunu? Dönemin Başbakanı
söylüyor. 
Nitekim,
yine dönemin Başbakanı Davutoğlu da ağustos ayında atama yapılacağını, Sayın
Millî Eğitim Bakanı da söylemişti ama maalesef onlar da malum dönemin bakanları
ve Başbakanı oldular.
Şimdi
ben soruyorum: Bu Millî Eğitim Bakanlığı Şube Genel Müdürlüğü ne iş yapar?
Atanamayan Millî Eğitim müdürleri, müdür yardımcıları, şube müdürleri, bekleyen
özür atamaları, atanamayan 400 bin öğretmen sorunu, son iki yılda 3 ya da 4
defa değişen Yönetici Atama Yönetmeliği. Yani bu karmaşadan kaynaklanan
mağduriyetler, haksızlıklar, dağılan yuvalar, aksayan eğitim, heba olan
çocuklar, veliler ve binlerce mahkeme, ödenen tazminat ve masraflar; en
önemlisi mutsuz, huzursuz, geleceğini göremeyen, kendi bakanlığıyla bile
kavgalı, mahkemelik eğitim camiası. Bakanlık bürokratları başka işlerle
uğraşmaktan öğretmen sorunlarıyla uğraşamıyor.
Bu
yüzden, Sayın Bakandan rica ediyorum -yeni Bakanımıza bu konuda en azından
güvenmek durumundayız- ve diliyorum ki Bakanlıktaki bu keşmekeşi ve kaosu sona
erdirir, bu insanlara bir müjde iletir. 
Millî
Eğitim Bakanlığı Personel Genel Müdürlüğünün atamalarının sayısı, branşları
sınavdan önce mutlaka söylenmeli; hangi branşa kaç atama yapılacağı
açıklanmalı, devlet sırrı gibi saklanmamalı. Son güne bırakıp binlerce insanı
strese sokmamalıyız.
Eş
durumu mağdurlarına kulak vermelisiniz. Aile bütünlüğü kutsal bir değer değil
mi? Hep bunu savunuyorsunuz. Özür atamalarında il, ilçe emri uygulamalarına mı
geçersiniz veya direkt olarak bu insanların mağduriyetini sona mı erdirirsiniz,
ama bir an önce yapmalısınız. Çünkü eylül ayından itibaren okullar tekrar
başladığında gene aileler bir dolu mağduriyet yaşıyor. 
Bütün
insanlar, bütün siyasiler dedi ki: “Meslek lisesi memleket meselesi.” Hepimiz
bunu söylüyorduk. Şimdi “meslek lisesi” denilince sadece imam-hatip liselerini
anlıyorsunuz. Bilgisayarın, iletişimin, bilgi işlemin böylesine önemli olduğu
bir çağda okullarda bilgisayar, bilişim dersleri neden yetersiz? Neden
yeterince bilgisayar derslerine öğretmen atanmıyor? Niçin öğretmen atamalarında
belli alanları zorluyorsunuz? 
Bir
sonuç olarak, öğretmenler bir dolu sorular sormuş ve bunların hepsini birazdan
yazılı olarak da Bakana bırakacağım, umarım onlara cevap verebilir.
Bir
de dün konuşmasında Bakan dedi ki: “Biz mahkeme kararlarını uyguluyoruz, hiçbir
sorun yok. Belge varsa göster.” İşte, benim elimde var. Burada Antep’te 5.918
Millî Eğitim Bakanlığı şube müdürü mağduru dava açmışlar ve birçoğu davasını
kazanmış. İşte “Türk milleti adına” diye mahkeme kararı burada, kapı gibi ve
uygulanmıyor. İşte burada sorun şu: Millî Eğitim bakanlarının iyi niyetleri ve
belli bir tasarrufları olabilir ama Millî Eğitim Bakanlığının bürokratları
kendi bakanlarını bile dinlemiyor ve açığa ve zora düşürüyor. Millî Eğitimde
çift başlılık olduğunu iddia ediyorum, hep söylüyorum. Millî Eğitim
Bakanlığında bir bakanın niyetleri ve arzuları, hayalleri var; bir de
Bakanlığın içindeki bürokratların uyguladığı gerçekler var, biz bunlarla karşı
karşıyayız. 
İşte
Bakan burada, kendisine birazdan vereceğim, bunlar mahkeme kararları. Şube
müdürleriyle ilgili alınmış mahkeme kararlarını uygulayın, bu insanları daha
fazla mağdur etmeyin. Sınavlarını iptal ettiğiniz şube müdür yardımcılarının
haklarını iade edin, onları tekrar mağdur etmeyin. 400 bin öğretmen adına ve
onların yakınları, 3 milyon aile adına sizlerden rica ediyorum: Bu insanları
mağdur etmeyin. Ağustos ayında atama yapın bir şekilde, yapamıyorsanız şimdiden
söyleyin, şubat ayında 50 bin mi yapacaksınız, kaç bin yapacaksanız bütün
öğretmenler duysun.
Teşekkür
ederim. (CHP sıralarından alkışlar) 
BAŞKAN
– Teşekkür ederim Sayın İrgil.
Halkların
Demokratik Partisi Grubu adına İstanbul Milletvekili Filiz Kerestecioğlu Demir
konuşacak.
Buyurun.

HDP
GRUBU ADINA FİLİZ KERESTECİOĞLU DEMİR (İstanbul) – Sayın Başkan, değerli
milletvekilleri; Sayın Millî Eğitim Bakanı yurt dışında yaşayan
vatandaşlarımızın çocuklarının eğitim ihtiyacını gidermek, onların ana
vatanlarıyla olan bağlarını sağlamlaştırmak ve ülkemizin eğitim alanında sahip
olduğu birikimi insanlığın hizmetine sunmak amacıyla bu Maarif Vakfının
kurulduğunu açıklamaktadır. Peki, bu sayılanlar zaten Millî Eğitim Bakanlığının
görevleri arasında değil midir? 
MEB’e
bağlı, 15 farklı ülkede 65 eğitim kurumu bulunmaktadır. Kamusal eğitim hizmeti
gereği bunların sayısının artırılması, niteliğinin güçlendirilmesi gerekirken,
Hükûmet, Cumhurbaşkanının da talimatıyla, devlet finansmanı ve desteğine sahip
özel şirket gibi faaliyet yürütmesi öngörülen vakıfla yurt dışındaki cemaat
okullarıyla mücadeleyi amaçlamaktadır. Vakfın kuruluşundaki temel amacın yurt
dışında yaşayan çocukların eğitimi ya da ülke kültürünün yurt dışında tanıtımı
olmadığı aşikârdır. 
Gülen
hareketinin 160 ülkede 2 binden fazla okulu bulunduğu belirtilmektedir.
Cumhurbaşkanı Tayyip Erdoğan Ocak 2015’te gerçekleştirdiği Etiyopya ziyaretinde
cemaat okulları için “Gittiğimiz ülkelerde bunların konumunu anlatmak suretiyle
buraların kapatılmasını söylüyoruz.” ifadelerini kullanarak yurt dışında hizmet
veren okulların yerine Millî Eğitim Bakanlığı vasıtasıyla yeni okullar
açılabileceğini belirtmişti. Ancak şimdi bu amaçtan vazgeçilmiş anlaşılan ve
Millî Eğitim Bakanlığı vasıtasıyla değil, büyük oranda Cumhurbaşkanlığına bağlı
olarak kurulacak yeni bir vakıfla bu amacın gerçekleştirilmesi kararlaştırıldı.
Cemaatin 160
ülkede yüzlerce eğitim kurumu açmasında AKP iktidarının da büyük bir payı
bulunmaktadır. Bir tek örnek verirsek, 7 Aralık 2013’te, basına ve kamuoyuna da
yansıdığı üzere Gülen Cemaati’ne bağlı okulların Rusya’da kapatılmasını o dönem
Başbakan olan Erdoğan’ın bizzat önlediği ortaya çıktı. Erdoğan’ın Putin’le
yaptığı görüşmelerde, iki ülke arasındaki ticari ilişkilerin de zarar
görebileceği uyarısı yaptığı öğrenildi. 
Evet değerli
milletvekilleri, uzun zamandır hazırlıkları yapılan bu kanunun amacı, dediğimiz
gibi açık. “Paralel yapı” diye ifade edilen cemaat yapılanmasının eğitim
öğretimdeki gücünü kırmaya, etkisini ortadan kaldırmaya, yerine AKP’nin kendi
kadrolarını koymaya yönelik bir kanun tasarısını görüşüyoruz. Tasarı
kanunlaşırsa, cemaatin özellikle özel okullar, yurtlar, burslar, dershaneler ve
yurt dışı okullar zinciri tasfiye edilecek. Peki, bu nasıl gerçekleşecek? Adı
“Maarif Vakfı” olan, Hükûmet ve hatta bizzat Erdoğan tarafından yönetilen,
kamunun tüm kaynaklarını arkasına almış, yurt dışında faaliyet gösteren bir
paralel bakanlık yapılanmasıyla. Yani paralele paralel, Millî Eğitime paralel
bir hukuksuz yapılanma daha.
Bu tasarıyla,
Millî Eğitim Bakanlığı yasalarla kendisine verilmiş yükümlülükleri ve yetkileri
“Maarif Vakfı” adı altında, yönetimini iktidarın belirlediği bir başka yapıya
aktaracak. Üstelik cemaatin kurumlarıyla yarışacak manevra kabiliyetine sahip
bir kurum yaratmak için Millî Eğitim Bakanlığına bağlı kurumlarda görev yapan
öğretmenlere tanınmayan ayrıcalıklar vakıf personeline tanınacak. Ne olacak,
biliyor musunuz? Vakıf personelinin tamamına diplomatik pasaport verilecek.
Millî Eğitim Bakanlığı bütçesinden Maarif Vakfına 1 milyon Türk lirası
aktarılacak. Millî Eğitim Bakanlığının yurt dışındaki, kamuya ait varlıklarının
bir kısmı bedelsiz olarak Maarif Vakfına devredilecek. 
AKP
hükûmetleri döneminde vakıf mekanizması altın çağlarını yaşadı. Her gün,
değerli araziler AKP’ye yakın vakıflara devrediliyor. Kamusal kaynaklar yani en
azından, bu ülkede yaşayan her kişinin hakkı olan zenginlikler, siyasi
iktidarın bekası adına dinî vakıf ve cemaatlere aktarılıyor. Büyük kamu
ihalelerini almak isteyen sermaye grupları ise mecburen bu vakıflara bağışlar
yapıyorlar. 
Hükûmet,
bilinçli bir şekilde, eğitim öğretim alanını boşaltıyor. Boşalan bu alan, dinî
vakıf ve cemaatler tarafından okullar, yurtlar, kurslarla dolduruluyor. İktidar
desteğiyle büyüyen bu sistem tıpkı bir örümcek ağı gibi bütün bir ülkeyi
kuşatıyor. Çocuklarını okutmak isteyen yoksul aileler ise kaçınılmaz olarak bu
eğitim kurumlarına yöneliyorlar. 
Ensar
Vakfı Başkanı, geçen yıl verdiği röportajda, Gülen Cemaati’ne bağlı evlerin
kapanmasının ardından, yurt ihtiyacını karşılamak için hızla yurtlar
açtıklarını söylemişti ve açıkça bunu ifade etmişti. O kadar hızlı açtılar ki,
ne yazık ki, Karaman’da çocukların yararı yerine siyasi saikler ön plana
çıktığında çocukların ne kadar büyük zarar gördüğüne hepimiz en acı biçimde
tanık olduk. Şimdi bu izansızlığı, bu denetimsizliği, şirket mantığıyla kurulan
ve Millî Eğitim Bakanlığının yetkilerini boşa düşüren bir vakıf aracılığıyla yurt
dışına yayma hedefi var. 
Yine,
vakfın kadrolarının çoğunluğu Cumhurbaşkanı ve Hükûmet tarafından atanıyor.
Erdoğan, 4+4+4’lük yasa tartışmalarının yaşandığı günlerde “Biz geleceğin
dindar ve kindar nesillerini yetiştireceğiz.” diyerek eğitimin tamamen İslami
form, öge ve motifler ile düzenleneceğini açıkça ifade etmişti. Şimdi ise
planın yurt dışı ayağı devreye giriyor. 
Kürt
vatandaşlarımızın açtığı okulları yasaklayıp kapatan, farklı kimliklerin ana
dilinde eğitim taleplerini yok sayan, zorunlu din derslerinin kaldırılması
talebine geleneksel devlet, muhafazakârlık ve rejim refleksiyle tepki veren
AKP, söz konusu kendi ideolojik arka bahçesini zenginleştirmek olunca her yolu
denemekte bir beis görmüyor.
Her
eleştiriyi “değişim”, “dönüşüm”, “yenilenme” gibi kavramlara sarılarak
savuşturuyor, eğitimde demokratikleşme için yaptığımız her öneriyi koşulsuz
geri çeviriyor; üstelik, bu taleple sokağa çıkanlara ise şiddetle karşılık
veriyorsunuz. 
Tekrar,
Mecliste eğitimin önemini bilen duyarlı vekillere çağrı yapmak isterim: Ne kâr
ne siyasi saikler çocukların özgür, eşit ve sağlıklı bir eğitim almasının önüne
geçmemeli. Türkiye artık, siyasete değil, bilim, özgürlük ve eşitlik gibi uzun
vadeli amaçlara hizmet eden bir eğitim modeli oluşturmalı. Çocuklar ve Türkiye
için temennimiz budur. 
Bakın,
her yerde liseliler direniyor, bildiriler yayımlıyor. Hemen birileri de
arkasında bunların kim var diye araştırıyor. Hepimiz liseli olduk;
heyecanlıydık, delikanlıydık ve her türlü baskı, yolsuzluk, eşitsizlik karşısında
o heyecanlı yüreğimiz hepimizin daha hızlı atardı. Evet, işte o liselilerin
arkasında ne var biliyor musunuz? Büyük bir heyecan, dürüstlük, riyakârlığa
karşı çıkma; daha demokratik bir eğitim, eşitlik ve özgürlük isteği; başka bir
şey yok.
Hepinizi
saygıyla selamlarım. (HDP sıralarından alkışlar)
BAŞKAN
– Teşekkür ederim Sayın Kerestecioğlu.
Şahsı
adına Kocaeli Milletvekili Mehmet Akif Yılmaz konuşacak.
Buyurun
Sayın Yılmaz. (AK PARTİ sıralarından alkışlar) 
Süreniz
beş dakika.
MEHMET
AKİF YILMAZ (Kocaeli) – Sayın Başkan, değerli milletvekilleri; Maarif Vakfı
Kanunu Tasarısı üzerine şahsım adına lehte söz aldım. Bu vesileyle yüce
Meclisimizi ve aziz milletimizi saygıyla, muhabbetle selamlıyorum. 
Bugün
burada kuruluşunu gerçekleştirdiğimiz Maarif Vakfımızın Allah’ın izniyle dünya
çapında, ülkemiz adına ses getirecek bir eğitim hamlesi olacağına canıgönülden
inanıyoruz. Bu vakıf ne muhalefet partilerinin iddia ettiği gibi sarayın vakfı
olacak ne AK PARTİ’nin vakfı olacak; bu vakfın bu devletin, bu milletin ihdas
ettiği, bu milletin değerlerini, medeniyet birikimini tüm dünyaya taşıyacak
olan, tüm dünyaya sahip olduğumuz insani değerleri öğretecek olan bir vakıf
olacağına canıgönülden inanıyorum. 
Bugün
burada görüşmekte olduğumuz bu tasarıyla insani değerleri öne çıkaran, gücü
değil, hakkı ve haklıyı üstün tutan, yaratılanı Yaradan’dan ötürü seven,
düşünce, değer ve ideal planında hayatın anlamını öğreten yerli ve evrensel bir
boyutu olan bir bakış açısıyla medeniyetimizin kadim değerlerini tüm dünyaya
öğretecek bir eğitim hamlesine öncülük etmiş olacağız ama dünden beri şahit
oluyoruz ki Komisyon toplantılarımızda muhalefet partisi üyelerimizin verdiği
olumlu katkıların yanında –ki bu katkılardan dolayı kendilerine teşekkür
ediyoruz- iki gündür bu vakfın bir paralel vakıf olacağı, “Tüm Türkiye’de
eğitim sorunları çözülmemişken dünyada böyle bir hamleye ne gerek var?”
şeklinde dinlediğimiz itirazlarla karşılaşıyoruz. Bu manada bu hamasi
söylemlerin, bu sığ söylemlerin bu hayırlı ve ufuk açıcı hamleyi engellemeyeceğini,
aksine bizim on dört yıldır Türkiye’de eğitim sahasında yaptığımız devrim
niteliğindeki hizmetlerimizi, inşallah yurt dışında da aynı ufukla ve vizyonla
sürdürme kararlılığında olduğumuzu buradan milletimizle özellikle paylaşmak
istiyoruz. Birilerinin iddia ettiği gibi, bizim dönemimizde eğitim bir yapboz
tahtası hâline dönüştürülmüş değil; aksine, bozulan eğitim sistemini yapmanın,
kurmanın, inşa etmenin mücadelesini veriyoruz on dört yıldır. Ancak ve ancak
2010 yılında milletin verdiği iradeyi tam manasıyla kullanarak bu sahalarda
Cumhurbaşkanıyla, Meclisiyle tam bir uyum hâlinde özgür adımları atabildik. Her
attığımız adımda belirli vesayet odaklarının engelleriyle karşılaştık.
Türkiye’de, taşlar yerine oturana kadar bu sahalarda gerekli eğitim hamlelerini
atamadık. 
2002
yıllarının Türkiye’sinde eğitimin hâli pürmelalini muhalefet partileri lütfen
hatırlasınlar. Öğretmenlerimizin pazarlarda ek iş yapmak zorunda kaldıkları,
her gün bir gazetede bu haberlerin boy boy fotoğraflarını gördüğümüz bir Türkiye’yi
teslim almıştık. Öğrencilerimizin 60-70 kişilik sınıflara mahkûm bırakıldığı
bir Türkiye vardı. Sadece bu on dört yıl içinde, cumhuriyet tarihi döneminde
yapılan derslik sayısı kadar dersliği inşa ettik, okullarımızda öğrencilerimize
kazandırdık. Sadece bu on dört yıl içinde, Cumhuriyet Dönemi’nde atanan
öğretmen sayısı kadar öğretmen atadık. Dün, bir muhalefet partisi üyesi hamasi
bir söylemle, popülist bir söylemle “100 bin öğretmen atayın.” diyor. Biz,
bizim dönemimizde cumhuriyet tarihinde atanan öğretmen kadar öğretmeni göreve
başlattık. Şu anda belirli illerimizde kontenjan üstü öğretmen sayımız var.
Hiçbir okulumuzda hiçbir öğretmenimiz, hiçbir boş dersimiz kalmayıncaya kadar
bu hamlelerimizi devam ettireceğiz Allah’ın izniyle.
Ben,
bu duygularla Maarif Vakfımızın hayırlı, bereketli ve uğurlu olmasını diliyor,
hepinizi saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Yılmaz.
Şahsı
adına Aydın Milletvekili Sayın Deniz Depboylu konuşacak.
Buyurun
Sayın Depboylu. (MHP sıralarından alkışlar)
DENİZ
DEPBOYLU (Aydın) – Sayın Başkan, saygıdeğer milletvekilleri; 383 sıra sayılı
Maarif Vakfı Kanunu Tasarısı’nın 1’inci maddesiyle ilgili olmak üzere şahsım
adına söz almış bulunmaktayım. Her birinizi saygıyla selamlıyorum.
Değerli
vekiller, genel gerekçesiyle ilk bakışta olumlu görünen ancak uygulamalarında
nasıl ve ne şekilde sonuçlar doğuracağını şimdiden kestirmenin güç olduğu
Maarif Vakfı Kanunu Tasarısı’yla karşı karşıyayız. Hükûmetin, yine kendi
oluşumları içerisinde ayrışmaya yol açacak ve tekrar kandırıldıklarını iddia
edecekleri bir durumla karşılaşmamalarını umut ediyoruz. Millî Eğitim Bakanlığı
Ankara’da iken ve Bakanlıkla bu kadar ilintili, özellikle yurt dışındaki Millî
Eğitim Bakanlığı kurumlarının tamamının kendisine devredileceği ve Bakanlıktan
kendisine 1 milyon TL hibe edilen bir vakfın merkezinin İstanbul’da olması
oldukça dikkat çekicidir. 
Eğer
malum vakıf ve yurtların devlet kanalıyla beslenmesi, büyütülmesi amaçlanıyorsa
buna seyirci kalmayacağımızı ifade etmek istiyorum. Maarif Vakfının merkezi
olarak İstanbul’un seçilmesi, kısa sürede tasarının hazırlanması, 12 kişiden
oluşan mütevelli heyetin 7 daimî üyesinin Cumhurbaşkanı ve Bakanlar Kurulu
tarafından seçilmesi yeni bir yandaş oluşumun habercisidir. Kaldı ki, vakfın
mali denetiminin nasıl yapılacağı da açık değildir. Devletin bakanlığından para
hibe ediliyorsa denetlenmesinin de devlet ve dolayısıyla da Sayıştay tarafından
yapılması gerekmektedir. 
Bu
kanun tasarısıyla yapılmak istenen nedir? Özel okulları teşvikle taçlanan
özelleştirme furyanızın son noktası Millî Eğitim Bakanlığının da mı
özelleştirilmesidir? 
Bundan
birkaç yıl önce, Millî Eğitim Bakanlığı müfettişlerinin adını, ilköğretim
müfettişlerinin adını “maarif müfettişi” olarak değiştirdiniz. İlk adımı o
zaman mı atmıştınız? 
Her
türlü milliyetçiliği ayaklarınızın altına aldınız. Bu adımınız, “eğitim”in
önündeki “millî” ibaresini yok etme yolunda attığınız değişik, farklı, yeni bir
adım olarak mı algılanmalıdır?
Nerede
duracaksınız? Devleti tamamen özelleştirdiğiniz zaman mı son bulacak? Zira, bu
kanun tasarısına baktığımızda, bırakın öğrenci yetiştirmeyi, devletin
denetiminde olması gereken yurt ve benzeri tesislerin yapılmasına, eğitimci
yetiştirilmesine kadar sorumluluklarınızı özel vakıflara teslim etmektesiniz.
Bugüne kadar yapılan benzer hataların nasıl sonuçlara sebep olduğunu, özel yurt
ve benzeri evlerde, bu amaçlarla hazırlanan, çocukların kaldığı yerlerde
başlarına neler geldiğini hep birlikte gördük, üzüldük, hep birlikte yaşadık. 
Önce
köy okullarını kapattınız. Daha sonra, çocukları -köy okulları kapandığı için-
taşımalı eğitim sistemine mecbur bıraktınız. Ardından, bu sebeple kurulan
ilköğretim yatılı okullarını da kapattınız. Çocukları ve aileleri kayıt dışı,
denetlenmeyen evlere, yurtlara muhtaç ettiniz.
Devlet
okullarında yaşanan sorunlar, mevcut durumları ve denetlenme problemleri
sonucunda yaşananlar ve yaşanmaya devam edenler sebebiyle elimizde düzeltilmesi
gereken bu kadar çok sorun varken, bu sorunları çözmek yerine, Millî Eğitim
Bakanlığının görevlerini kurulacak bir vakfa aktarmanın amacı nedir? 
Partimiz
olarak, AKP’nin Meclise sunduğu kanun tasarılarını, üstlendiğimiz millet
vekâletine layık şekilde ve titizlikle inceleyip ilke ve politikalarımız
çerçevesinde hareket edeceğimizden hiç kimsenin şüphesi olmamalıdır. 
Millî
eğitime alternatif eğitim sistemlerinin kurulmaya çalışılması yüce Türk
milletinin nazarından kaçmayacak, gereken cevap, millî şuurun gerektirdiği
refleksle karşılık bulacaktır. Yapılması gereken, alternatif sistemler kurmak
değil, Millî Eğitim Bakanlığının mevcut sorunlarının çözülmesidir. 
Okul
idarecilerinin atanması yandaşlık liyakatine göre değil, beceri ve bilimsellik
liyakatine göre olmalıdır. Kapatılan köy okulları tekrar açılmalı, küçük yaştaki
çocuklar taşımalı eğitime mecbur bırakılmamalıdır. Devlet, kurumlarına sahip
çıkmalı, eksik ve ihtiyaçları gidermeli, öğretmen kadrolarını artırmalıdır.
Sayın
Bakan, ağustosta bir atama yapmayacağınızı ifade ettiniz. Bu, öğretmen
arkadaşlarımızı, yeni mezun olanları çok üzdü. Nihayetinde kadro boşluğu
olduğunu bilmekteyiz ve sizden rica ediyoruz, ağustosta atama yapmayan ilk
bakan lütfen olmayın, bu kadar bekleyen arkadaşımıza kadro açılmasının yolunu
açın. 
(Mikrofon otomatik cihaz tarafından kapatıldı)
DENİZ
DEPBOYLU (Devamla) - İller arası tayinlerde yeterli kontenjanın açılması için
sizden gerekenin yapılmasını saygılarımla rica ediyor, Genel Kurulu
saygılarımla selamlıyorum. (MHP sıralarından alkışlar)
BAŞKAN
– Teşekkür ederim Sayın Depboylu.
Sayın
milletvekilleri, şimdi soru-cevap bölümüne geldik. 
Süremiz
on dakika. Bu sürenin beş dakikasını soru olarak, diğer, kalan beş dakikasını
cevap olarak dinleyeceğiz.
Sayın
Gürer, buyurun, ilk soru sizin.
ÖMER
FETHİ GÜRER (Niğde) – Teşekkürler Sayın Başkan.
Niğde
ilinde taşımalı eğitim nedeniyle boşalan köy okulları harap durumdadır.
Akçaören, Bereket gibi köylerimizde okullar o okulda okumuş olanların gözlerini
yaşartmaktadır. Ayrıca, çok sayıda kapalı köy okulu, Atatürk büstleri bakımsız
ve yıpranmış hâldedir. Faal okullardan Çavdarlı yerleşmemizde ilk ve ortaokul
istinat duvarları, çatıları, olukları, kömürlüğü onarım beklemektedir, iç ve
dış boya ihtiyacı vardır. Bu okul ve bazı okullarda engelli girişi yoktur.
Okulların, yeni eğitim dönemi öncesi -kapalı olanların, eğitim verenlerin-
elden geçirilmesi yönünde bir çalışma yapılacak mıdır?
Teşekkür
ederim.
BAŞKAN
– Sayın Bektaşoğlu, buyurun.
BÜLENT
YENER BEKTAŞOĞLU (Giresun) – Efendim, sorum Sayın Faruk Çelik Bey’e. 
Bir
önceki Hükûmet döneminde çıkarılan tarımsal destek kararnamesiyle 3 bin
dolayında tarım danışmanı işsizliğe mahkûm edilmektedir. Çünkü bu kararnamede
sadece ziraat odaları ve üretici birliklerinde istihdam edilen tarım
danışmanları destek kapsamına alınırken bir taraftan da daha önceden buralarda
çalışabilecek 8 tarım danışmanı sayısı 2’ye, ücretler de 36 bin liradan 20 bin
liraya indiriliyor. Aynı kararnameyle ayrıca, tarım danışmanı istihdam alanları
sınırlandırılmaktadır. Karardan önce ziraat mühendisleri, ziraat odaları,
üretici birlikleri, özel danışmanlık firmalarında çalışabiliyorlar veya serbest
danışmanlık hizmeti verebiliyorlardı. Bu tamamen ortadan kaldırılmaktadır.
Hiçbir gereği ve amacı yokken çıkarılan ve önemli ve ciddi sorunlar yaratan bu
kararnamenin düzeltilmesini, köylümüze, çiftçimize, tarım ve hayvancılığımızın
gelişmesine, bire bir sahada çalışarak teorik ve pratik bilgi ve katkı…
(Mikrofon
otomatik cihaz tarafından kapatıldı) 
BAŞKAN
– Teşekkür ederim.
Sayın
Botan…
LEZGİN
BOTAN (Van) – Sayın Başkan, “Başbakanlık İletişim Merkezi” adı altında…
Birtakım şahıslar imzasız bir şekilde okullarda muhalif gördükleri öğretmenleri
veya farklı sendikalara mensup öğretmenleri bu merkeze şikâyet etmekte. Buna
bağlı olarak, Urfa’nın Siverek ilçesi Gülabibey İlköğretim Okulundaki 3 tane öğretmen
kendi aralarında Kürtçe konuştu diye bu öğretmenler söz konusu siteye şikâyet
edilmiş ve yürütülen soruşturma sonucunda savcılığın takipsizlik kararına
rağmen bu öğretmenler görevlerinden alınmışlar, açığa alınmışlar. 
Kürtçe
konuşmak suç mudur? Sayın Bakanıma soruyorum. Eğer değilse bu asılsız ihbarlara
binaen veya sırf farklı sendikalara mensup oldukları için bu arkadaşlarımızın
görevden alınması ve bundan sonra olabilecek bu tür mağduriyetlere ilişkin
nasıl tedbirler düşünüyor?
Teşekkür
ederim.
BAŞKAN
– Sayın Topal…
SERKAN
TOPAL (Hatay) – Teşekkür ediyorum Sayın Başkan.
Aslında
69’uncu maddeye göre kürsüde konuşacaktım ama burada konuşuyorum. Az önce AK
PARTİ’li hatip Sayın Mehmet Akif Yılmaz konuşmasında, 100 bin atamayla ilgili
hamaset dilini kullanmaya dönük ithamda bulunmuştu. Dün akşam ben 400 bin
kişinin, intiharların olduğu bir yerde, çözüm üretme noktasında, iktidarın bu
konuda bir çözüm üretmesi gerektiğini dile getirdim ama esas bugün anladım ki
çözümden çok hamaset dilini kullanan sizsiniz Sayın Yılmaz.
Burada
biz Cumhuriyet Halk Partisi olarak, ana muhalefet olarak… İntiharları önlemek
adına, bu öğretmenlerimize yardımcı olmak adına burada dile getirdim ama
maalesef bu konuda sizi kınıyorum.
Teşekkür
ediyorum. 
BAŞKAN
– Sayın Akın…
AHMET
AKIN (Balıkesir) – Sayın Bakan, Balıkesir ve ülkemizin genelinde okul isimleri
ve spor tesislerindeki, kurucularımızın isimlerinden Sayın Mustafa Kemal
Atatürk, İsmet İnönü gibi isimlerin değiştirilerek farklı isimler verildiği
söyleniyor. Bu konuyla ilgili, genel olarak, isim değişikliğine giden okulların
sayısı nelerdir veya spor tesislerinin sayısı nelerdir?
Bir
de çok büyük bir şekilde, 400 bine yakın atanamayan öğretmenimiz var. Bu
atanamayan öğretmenlerimizle ilgili, bu gençlerin önlerini görebilmesi için
herhangi bir planınız var mıdır? Bu konuda bütün atanamayan öğretmenler için
sizden destek rica ediyoruz. 
BAŞKAN
– Sayın Bakan, buyurun.
MİLLÎ
EĞİTİM BAKANI İSMET YILMAZ (Sivas) – Teşekkür ediyorum Sayın Başkanım.
Öncelikle,
Urfa’daki olan olayla ilgili… Kürtçe konuşmak suç mudur? Herkes biliyor ki
Kürtçe konuşmak suç değil, Mecliste dahi konuşulur, ülkede dahi konuşulur.
Kaldı ki bu iktidar döneminde yaşayan diller kapsamında Kürtçe seçmeli ders
olarak getirildi; bir başka, üniversitelere enstitüler açıldı; bir başka,
ortaöğretimde Kürtçe eğitim verecek -Türkçenin yanında- okulun açılmasına dahi
izin verildi. Devlet bir yandan Kürtçe seçmeli ders imkânı getirirken diğer
taraftan vatandaşlarına veya öğretmenine Kürtçe konuştun diye bir ne soruşturma
açar ne de bundan dolayı görevden alır. Farklı sendikaya üye diye mi alınıyor?
Bunun da olmaması gerekir, böyle de değildir diyoruz. Eğer böyle…
LEZGİN
BOTAN (Van) – Sayın Bakanım, burada mahkeme kararı var.
MİLLÎ
EĞİTİM BAKANI İSMET YILMAZ (Sivas) – Yani onu da söyleyeyim. Bakın, eğer öyle
olsa öğretmen bulamayız çünkü hem KAMU-SEN’e bağlı hem diğer sendikalara bağlı
öğretmenlerimiz var. Biz öğretmenin liyakatine ve okuldaki durumuna bakarız.
Okuldan çıktıktan sonraki düşüncesi nedir, hangi sendikaya üyedir, inan biz
buna bakmayız çünkü biz birlikte Türkiye’yiz diyoruz. Herkesin bir şeyi…
LEZGİN
BOTAN (Van) – Sayın Bakanım, bakın, burada mahkeme kararı var.
MİLLÎ
EĞİTİM BAKANI İSMET YILMAZ (Sivas) – Yani özel bir konu verirseniz, özel bir
kişiyle ilgili, işte, diyelim ki Ahmet Yılmaz, oradaki, bunlarla ilgili
verirseniz ben arkadaşlara sorarım gerekçesini çünkü ben hukukçuyum, onu
söyleyeyim. 
İDRİS
BALUKEN (Diyarbakır) – Savcılık takipsizlik kararı vermiş Sayın Bakanım.
Savcılık “Suç yoktur.” diyor, görevden alıyorlar.
MİLLÎ
EĞİTİM BAKANI İSMET YILMAZ (Sivas) – Anladım, suç yoktur. Suç olmayan husus
aynı zamanda disiplinsizliği de gerektirmeye… Yani, ikisi farklı kategoridir
biliyorsunuz. Suç olmayabilir, disipline konu olabilir. Verin bana somut
isimlerini, bir bakayım, acaba neden dolayı olmuş, onun gereğini yerine
getiririz.
Yine,
bir başka arkadaşımızın Tarım Bakanlığına ilişkin, tarımsal destek
kararnamesiyle ilgili, tarım danışmanlarıyla ilgili… Bunu Sayın Faruk Çelik’e
söyleyeceğim, onun da yazılı cevabını sayın vekilimize ileteceğim.
Bir
başka… Gerçekten, kapanan köy okullarının bakımsız olduğunu, çok büyük bir
onarım beklendiğini ben de biliyorum, kendi köyümden de biliyorum. Gerçekten
okul kullanılmıyor ama harabeye de dönmüş durumda. Ha, bu tatil döneminde buna
bakar mıyız? Vallahi, bakarız dersek çalışmayan okullara, doğru değildir.
Çünkü, öncelikli kaynağımızı kendi çalışan, içinde öğrenci olan okullarımıza
ayıracağız. Ancak, şunu yapabiliriz… Dün bir başka sayın vekilimiz söyledi “Biz
bunları köy odası olarak talep etmek istiyoruz, siz verin.” diye. Eğer bizim
kullanmadığımız okullar varsa pekâlâ köy odası olarak kullanılması için de bir
başka yani köy tüzel kişiliğine, muhtarlıklarına veririz ihtiyacı dikkate
alarak. Bunlardan da hiçbir şüpheniz olmasın, 
ÖMER
FETHİ GÜRER (Niğde) – Sayın Bakanım, büstler çok kötü, Atatürk büstleri. Bir de
onları…
MİLLÎ
EĞİTİM BAKANI İSMET YILMAZ (Sivas) – Doğrudur. Yani, en azından, bilmiyorum da
okul çalışmıyorsa, yağmurun altında bile kalsa bir yıpranma olur. E, okul yok.
Yenisini koyabilmek ayrı bir bakım. Bir şekilde ortak bir çözüm bulmamız lazım.
Çünkü, ne yapsanız farklı bir şekilde yorumlanabilir ama…
ÖMER
FETHİ GÜRER (Niğde) – İl özel idare destek verebilir sizin girişiminizle.
MİLLÎ
EĞİTİM BAKANI İSMET YILMAZ (Sivas) – Yani, biz deriz de bazı büyük şehirlerde
özel idareler de kalmadı.
ÖMER
FETHİ GÜRER (Niğde) – Bizim oralarda var, Niğde’de var.
MİLLÎ
EĞİTİM BAKANI İSMET YILMAZ (Sivas) – Yine de bunu bir konuşalım, beraber bir
ortak çözüm bulalım diyorum.
Yine,
Balıkesir’deki okul isimleri… Dün de söyledim, bugün de söyledim. İstiklal
Savaşı’nın kahramanları, başta Gazi Mustafa Kemal Atatürk olmak üzere
cumhuriyetimizin kurucuları ve onun silah arkadaşlarının -İnönü dâhil- ismi bir
okula veya bir spor tesisine verilmişse hiç kimsenin isminin ondan sonra
değiştirilmemesi gerekir. Benim dönemimde veya bizim dönemimizde böyle bir şey
olmadığını biliyorum veya inanıyorum, inanmak da istiyorum.
TAHSİN
TARHAN (Kocaeli) – Bütün statlar yıkıldı ya!
MİLLÎ
EĞİTİM BAKANI İSMET YILMAZ (Sivas) – Ama “İsmet Bey, somut olarak -siz böyle
söylüyorsunuz ama- ya, bakın, işte Balıkesir’de böyle oldu.” derse; yanlış
yapılmış olabilir, hata yapılmış olabilir ancak ben doğru yapıldığını
söylemiyorum. Eğer ki Gazi Mustafa Kemal Atatürk’ün veya İnönü’nün ismi de
verilmişse pekâlâ ona da tekrar aynı ismi vermeyi tercih ederiz.
TAHSİN
TARHAN (Kocaeli) – Sayın Bakanım, Bursa Atatürk Stadı ne oldu? İsmetpaşa…
MİLLÎ
EĞİTİM BAKANI İSMET YILMAZ (Sivas) – Ama bir başka, diyelim ki “çiçek okulu” işte
“menekşe ortaokulu” varken o sırada bir şehidimiz olmuşsa şehitlerimizin
isimlerinin bir okula verilmesinin, “menekşe ortaokulu” yerine bir şehidimizin
isminin olmasının da daha doğru olacağını düşünürüm ama somut olarak talebinizi
bekleyeyim.
CEYHUN
İRGİL (Bursa) – Sayın Bakan, İnönü Stadı ne oldu?
MİLLÎ
EĞİTİM BAKANI İSMET YILMAZ (Sivas) – Bir başka… Sanırım, soru bu kadardı ama bu
arada, konuşan milletvekili arkadaşlarımızdan birisinin bu müdür
yardımcılıklarıyla ilgili… Müdür yardımcılığı yazılı sınavı sorunsuz olarak
yapıldı. 17.350 kişi sınavı kazandı. Bir sendikanın sınavın içeriğiyle ilgili
dava açması sonucu bir maddenin yürütülmesi hakkında durdurma kararı verildi,
Bakanlık da bir üst mahkemeye müracaat etti, yargıdan ne karar gelirse başımızın
üstünde, onun gereğini yerine getiririz.
Bir
başkası, eş atamalarıyla ilgili, mazeret atamalarıyla ilgili… Eş atamalarında
son üç yıl içinde bütün atamalar yapılmıştır çünkü Anayasa’da vardır “Devlet
aileyi korur.” diye. Eşleri ayırarak, bölerek nasıl koruyacaksınız? Sadece
Şubat 2016 döneminde 1.200 kişinin eş ataması branşlarının doluluk oranlarından
dolayı yapılamamıştır. Konuşan bir sayın vekilimiz de söyledi, gerçekten bazı
illerde ihtiyacımızdan fazla da öğretmen var. O neden oluyor, muhtemelen daha önce
bu eş atamalarından ve mazeret atamalarından dolayıdır. 
Şube
müdürlülüğünde de bireysel olarak dava açan ve kazanan bütün adayların
kararları yerine getirilmiştir. Bireysel müracaatta uygulanmayan mahkeme kararı
da yoktur.
Yine,
ilk atamalarda da kontenjanlar tamamen objektif ve branşların doluluk oranına
göre yapılmaktadır.
(Mikrofon
otomatik cihaz tarafından kapatıldı)
MİLLÎ
EĞİTİM BAKANI İSMET YILMAZ (Sivas) – Kontenjan, atamalardan önce İnternet
sitesinden de ilan edilmektedir.
BAŞKAN
– Sayın Bakan, tamamlayın lütfen.
Bitti
mi? 1 dakika daha…
MİLLÎ
EĞİTİM BAKANI İSMET YILMAZ (Sivas) – Sayın vekilim de söyledi “Dolayısıyla da
önceden açıklayın ki vatandaş bilsin, öğretmen adayımız bilsin hangi branşlara
daha çok öğretmen alınacak.” diye. İnternet’ten bu sonuçlar ilan edilmekte,
hangi kontenjana atama yapılacağı, atama sonuçlarından oluşan minimum puanlar
da yine kamuoyuyla paylaşılmaktadır.
Teşekkür
ediyorum.
BAŞKAN
– Teşekkür ederiz Sayın Bakan.
Sayın
milletvekilleri, 1’inci madde üzerinde dört adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 383 sıra sayılı Kanun Tasarısı’nın başlığında ve 1’inci maddesinde yer
alan “Maarif Vakfı” ibarelerinin “Türkiye Maarif Vakfı” şeklinde
değiştirilmesini arz ve teklif ederiz.
 İlknur İnceöz Ramazan
Can Hilmi Bilgin
 Aksaray Kırıkkale Sivas
 Mehmet Demir Abdullah
Öztürk Gökcen Özdoğan Enç
 Kırıkkale Kırıkkale Antalya
 Tamer Dağlı Ayşe
Keşir Hakan Çavuşoğlu
 Adana Düzce Bursa
 Mehmet Habib Soluk Mücahit
Durmuşoğlu Yılmaz Tezcan
 Sivas Osmaniye Mersin
 Bayram Özçelik Halil
Eldemir Necip Kalkan
 Burdur Bilecik İzmir
 Faruk Çaturoğlu
 Zonguldak
Türkiye Büyük Millet Meclisi
Başkanlığına
Görüşülmekte olan 383 sıra sayılı Kanun Tasarısı’nın
başlığında ve 1’inci maddesinde yer alan “Maarif Vakfı” ibaresinin “Türk Maarif
Vakfı” ve “İstanbul” ibaresinin “Ankara” şeklinde değiştirilmesini arz ve
teklif ederiz.
 Zühal Topcu Muharrem
Varlı Arzu Erdem
 Ankara Adana İstanbul
 Zihni Açba  Kamil
Aydın
 Sakarya Erzurum
Türkiye Büyük Millet Meclisi Başkanlığına
TBMM
Genel Kurulunda görüşülmekte olan 383 sıra sayılı Maarif Vakfı Kanun
Tasarısı’nın 1’inci maddesinin (1)’inci fıkrasında yer alan “ve yurtlar”
ibaresinin kaldırılmasını arz ve teklif ederiz. 
 Ceyhun İrgil Çetin
Arık Mustafa Akaydın
 Bursa Kayseri Antalya
 Gaye Usluer Eren
Erdem Tahsin Tarhan
 Eskişehir İstanbul Kocaeli
 Nihat Yeşil Mustafa
Ali Balbay
 Ankara İzmir
Türkiye Büyük Millet Meclisi Başkanlığına
Görüşülmekte
olan 383 sıra sayılı Maarif Vakfı Kanun Tasarısı’nın 1’inci maddesinin tasarı
metninden çıkarılmasını arz ve teklif ederiz. 
 İdris Baluken  Ayhan
Bilgen Mizgin Irgat
 Diyarbakır Kars Bitlis
 Lezgin Botan Müslüm
Doğan
 Van İzmir
BAŞKAN
– Okunan son önergeye Komisyon katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MUSTAFA İSEN (Sakarya) –
Katılmıyoruz. 
BAŞKAN
– Hükûmet? 
MİLLÎ
EĞİTİM BAKANI İSMET YILMAZ (Sivas) – Katılmıyoruz. 
BAŞKAN
– Önerge üzerinde Diyarbakır Milletvekili Sayın İdris Baluken konuşacak. 
Buyurun
Sayın Baluken. 
İDRİS
BALUKEN (Diyarbakır) - Teşekkür ederim. 
Sayın
Başkan, değerli milletvekilleri; biz kez daha hepinizi saygıyla selamlıyorum. 
Gerek
Sayın Bakanı dinlediğimizde gerekse de AKP Grubu adına konuşan hatipleri
dinlediğimizde eğitimde bütün sorunlarını çözmüş, tamamen tozpembe bir tabloyu
yaşayan bir manzarayı önümüze getiriyorlar. Oysaki muhalefetin bugüne kadar
kürsüden dile getirmiş olduğu sorunlarla ilgili bırakın çözüm yönünde yol
almayı, tam tersine, daha fazla derinleşen bir anlayışla, bir pratikle karşı
karşıyayız. Eğitimin yapboz tahtasına döndüğünü biz söylemiyoruz, on dört
yıllık süre içerisinde Hükûmetinizde Millî Eğitim Bakanlığı yapmış olan Kabine
yetkilileri söylüyorlar. Dolayısıyla, bize inanmıyorsanız eski Millî Eğitim
bakanlarınızın, millî eğitim sistemiyle ilgili, AKP politikalarıyla ilgili
neler söylediğini yakından takip etmenizi öneririz. 
Bakın,
güncel olarak iki sorun alanı üzerinden ben burada bazı şeyleri dile getirmek
istiyorum. Liselerde yaşanan sorunlar… Eğer siz Cumhurbaşkanının “Birtakım dış
odaklar liseleri karıştırmak istiyor.” tespiti üzerinden bu sorunlara
yaklaşacak olursanız bu sorunları çok daha büyümüş bir şekilde önümüzdeki süreç
içerisinde önünüzde görürsünüz. Ama oradan yükselen talepleri, oradan yükselen
demokratik itirazları anlamaya çalışıp sorun alanlarını gidermeye çalışırsanız
o zaman bir hükûmetin yapması gereken tutumu ortaya koyarak diyalog yoluyla
bazı sorunları en azından çözme anlayışını bu Parlamento çatısı altında da
önünüze bir görev olarak getirirsiniz. 
Ne
diyor liseliler? Bağımsız, tarafsız, demokratik, bilimsel, laik bir eğitim
sistemi istediğini söylüyorlar. Hükûmete yakın, yandaş kadrolaşmanın ve onun
getirmiş olduğu baskıların, liseli öğrenciler üzerinde kılık kıyafet
düzenlemesine kadar giden birtakım uygulamaların devreden çıkması gerektiğini
söylüyorlar. 356’yı aşan liseden bahsediyoruz. Hazırlanan bildiriye her gün
yeni liseler ekleniyor. Son derece de demokratik protesto yöntemleri
kullanıyorlar. Bir kere ben HDP Grup Başkan Vekili olarak bu kadar yaratıcı, bu
kadar demokratik protesto eylemini, itiraz sesini yükselten bütün liseli
arkadaşları buradan selamlıyorum. Sizin yapmanız gereken şey de, dediğim gibi,
o itirazları mahkûm etmek değil, tam tersine onu anlamaya çalışarak demokratik
çözümler geliştirmek olduğu kanaatindeyim.
Bakın,
diğer önemli bir sorun alanı, ataması yapılmayan öğretmenler sorunu. Yani
neredeyse her yıl, işte, intihar eden öğretmenlerin dramından, trajedisinden,
birçok alanda gündemleşen bir konudan bahsediyoruz. Bugüne kadar 41 öğretmen
hükûmetleriniz döneminde ataması yapılmadığı için intihar etmiş. Cumhuriyet
döneminden bugüne kadar yapılan en yüksek atamayı yapmış mısınız yapmamış
mısınız onu diğer partilerle tartışırsınız ama ortada bir realite var, bir
gerçek var. Mezun olan 100 öğretmenden 14’ü istihdam ediliyor, geriye kalan 86
öğretmen işsiz olan, atanamayan öğretmenler havuzuna dâhil ediliyor. Böylesi
bir tabloda başarıdan bahsetmek mümkün mü? 100 öğretmen yetiştiriyorsunuz,
86’sı işsiz, atanamayan öğretmenler ordusuna katılıyor. Ondan sonra çıkıp
burada “Biz cumhuriyet döneminde en fazla atamayı yapan Hükûmetiz.” diye
konuşmalar yapıyorsunuz, bununla bu sorunları çözmek mümkün değil. 
Bakın,
diğer taraftan, bu KPSS sınavıyla ilgili bir realite ortada yani neredeyse 2
milyonu aşkın, KPSS sınavına giren işsizler ordusundan bahsediyoruz. Yani ben
daha önce de kürsüde söyledim, Sayın Bakan da burada, Millî Eğitim Bakanı ve
bürokratları dâhil olmak üzere birçoğunu getirin bu KPSS sınavına koyun, hatta
Kabine üyelerinin tamamını getirin bu KPSS sınavına tabi tutun, eğer
öğretmenlerden istediğiniz notları alırlarsa biz bu iddiamızdan vazgeçelim ama
burada maalesef çözüm üretemeyen, alan yaratamayan, istihdamla ilgili soruna
cevap olamayan bir Hükûmet pratiğiyle karşı karşıyayız. Umarız bir an önce,
muhalefetten gelen önerileri cepheden reddetmek yerine anlamaya çalışarak çözme
yolunu tercih edersiniz.
Bu
duygularla önergemize destek istiyor, hepinize saygılar sunuyorum. (HDP
sıralarından alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Türkiye
Büyük Millet Meclisi Genel Kurulunda görüşülmekte olan 383 sıra sayılı Maarif
Vakfı Kanun Tasarısı’nın 1’inci maddesinin (1)’inci fıkrasında yer alan “ve
yurtlar” ibaresinin kaldırılmasını arz ve teklif ederiz.
Eren Erdem (İstanbul) ve
arkadaşları
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MUSTAFA İSEN (Sakarya) –
Katılmıyoruz.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde İstanbul Milletvekili Sayın Eren Erdem konuşacak.
Buyurun
Sayın Erdem. (CHP sıralarından alkışlar) 
EREN
ERDEM (İstanbul) – Sayın Başkanım, değerli milletvekilleri; Maarif Vakfıyla
ilgili olarak bu önergemiz adına konuşacağım.
“Maarif”,
“arif”, “irfan” bunların hepsi Arapça kavramlardır, aynı kökten gelirler,
köktaştır. Anladığım kadarıyla, Hükûmet şöyle bir iddiada, tutum izliyor: “Biz
arif kişiler yetiştirmek için irfan mektepleri kuracağız.” bağlamında bir
yaklaşım sergiliyor olsa gerek ki “maarif” kavramını kullanmışlar. Eskiden
saatli maarif takvimleri vardı, bu kavram aslında dünyamızda olan bir kavram,
hayatımızın içerisinde gündelik yaşamda karşılaştığımız bir kavram. Gerekçede
de -Sayın Bakanımız burada- “Dilimizi, kültürümüzü, sahip olduğumuz kadim
insani değerleri dünyanın her coğrafyasına taşıyacak bir kurum olarak
düşünülmektedir.” vurgusu yapılmış. Çok güzel yani bunda bir problem yok, bu
gayet anlaşılır ve kabul edilebilir bir gerekçe olmuş.
Devam
edelim… Kuruma 1 milyon TL aktarılacak arkadaşlar. Para nasıl harcanacak,
belirsiz; harcamayı kim denetleyecek, Sayıştay mı, belirsiz; eğitimi kimler
verecek, belirsiz. Aslında belirli; nasıl olduğunu birazdan göreceğiz.
Şimdi,
arkadaşlar, sizin eğitim politikalarınız nedeniyle intihardan intihar beğenmek
zorunda kalan atanamayan öğretmenler bu vakıfla alakalı olarak herhangi bir
istihdam alanına kavuşacak mı? Yok. 
Devam
edelim… Eğitimi verecek kişileri vakıf eğitecek, yetiştirecek. Zaten bir
“götürgev”imiz, bir Ensarımız, bir İlim Yayma Vakfımız var. Bunlar zaten
yaptıkları faaliyetlerle de biliniyorlar. Maarif Vakfının yönetimini kim
belirleyecek? TRT’nin, yargının, Emniyetin, valilerin belirlenmesini sağlayan
irade belirleyecek. Arkadaşlar, yönetimini sizin belirlediğiniz kurumların,
müesseselerin geldiği noktayı hep beraber görüyoruz. Sizin belirlediğiniz vali
halka -vurgulayarak söyleyeceğim, yanlış anlaşılmasın, kendi ifadesidir,
çarpıtmak istemem- “gavas” demedi mi? Dedi. Sizin belirlediğiniz Emniyet artık
seri katillerle “selfie” yapma sapkınlığına düşmüş bir noktaya gelmedi mi?
Geldi. Sizin de dilediğiniz ve dizayn ettiğiniz üniversitelerde hocalık yapan
profesörler -bilmiyorum, vicdanına sığan var mı; ki ben inanmıyorum, yoktur,
buradaki hiçbir milletvekili bu ifadeyi eminim kabul etmiyordur- “Namaz
kılmayan hayvandır.” gibi bir ifade kullanır hâle gelmedi mi? Geldi.
Arkadaşlar, sizin belirlediğiniz yargıçlar çay, vatandaş da nal topluyor; bu
realiteyi de görerek bu meseleye bakmak lazım. 
İMRAN
KILIÇ (Kahramanmaraş) - Bizi getiren millet.
EREN
ERDEM (Devamla) - Demek ki ortada, sizin yapılandırdığınız yerde vakfın isminde
yer alan, “maarif”in de köktaşı olan “irfan” yeşermiyor. 
Arkadaşlar,
ben size bir öneride bulunuyorum: Gelin, bu vakfın adını “irfan” yapmayalım,
“maarif” yapmayalım, “tahrif” yapalım, “tahrif”, “tahrif” yapalım. Niçin
biliyor musunuz? Çünkü eğitim, yargı, toplumsal barışımız, kardeşliğimiz, birliğimiz,
beraberliğimiz sizin elinizde tahrif edildi arkadaşlar. 
EJDER
AÇIKKAPI (Elâzığ) – Siz daha önce öyle yapıyordunuz zaten! 
EREN
ERDEM (Devamla) – İlyas Salman çok iyi bir oyuncudur. Bir filmde,
hatırlarsınız, diplomalı hıyarcı parodisi oynamıştı. “Hıyar” kelimesi bir argo
deyim değildir, toplumumuzda salatalığa “hıyar” denir. Diplomalı hıyarcı
parodisi vardı, çok da eğlenceli bir parodiydi. 
Arkadaşlar,
sizin elinizde eğitim bu ülkede şu hâle geldi: Diplomalılar artık hıyarcılık ve
amelelik yapıyor, diplomasızlar cumhurbaşkanı olabiliyor. (AK PARTİ
sıralarından gürültüler) 
EJDER
AÇIKKAPI (Elâzığ) – Çok Salman filmi izlemişsin sen. 
EREN
ERDEM (Devamla) – Diplomadan daha önemlisi, diplomasiyi felç ettiniz değerli
arkadaşlar. En son yumruğu Muhammet Ali’den yediniz. 
İLKNUR
İNCEÖZ (Aksaray) – Sayın Başkan… 
RAMAZAN
CAN (Kırıkkale) – Sayın Başkan, terbiyesizlik yapıyor. 
AYŞE
SULA KÖSEOĞLU (Trabzon) – İşiniz gücünüz demagoji. Bize bu yetkiyi millet
verdi, millet! 
EREN
ERDEM (Devamla) – Hâlâ akıllanmıyorsunuz, hâlâ akıllanmadınız, hâlâ meseleyi
değerlendiremiyorsunuz. 
İLKNUR
İNCEÖZ (Aksaray) – Sayın Başkan, hatibi temiz bir dille konuşmaya davet ediniz.
Ayıp ya! 
AYŞE
SULA KÖSEOĞLU (Trabzon) – İşin gücün demagoji yapmak ya! 
BAŞKAN
– Sayın milletvekilleri… 
EREN
ERDEM (Devamla) – Şimdi, arkadaşlar, bakın, bu vakıf ne yetiştirecek? 18 yaşına
kadar çocuklar sıkıntısız büyürlerse… 
AYŞE
SULA KÖSEOĞLU (Trabzon) – Haddini bil, haddini! 
BAŞKAN
– Sayın konuşmacı, siz de lütfen temiz bir dille konuşun. 
EREN
ERDEM (Devamla) – Burayı iyi dinleyin, burayı iyi dinleyin, beni iyi dinleyin:
Bombalar patlayan metropollerde yayın yasaklarıyla kapatılan terör
saldırılarının mağduru olacak bu çocuklar. (AK PARTİ sıralarından gürültüler) 
EJDER
AÇIKKAPI (Elâzığ) – Onlar sizin arkadaşlarınız! 
EREN
ERDEM (Devamla) – Ama, olsun, Efkan Ala var; Efkan Ala çıkar, terörü lanetler,
olay kapanır, biter. (AK PARTİ sıralarından gürültüler) 
BAŞKAN
– Sayın milletvekilleri…
EREN
ERDEM (Devamla) – Belki de yandaş müteahhitlerin iş katliamı gerçekleştirilen
şantiyelerinde ölecek bu çocuklar. “Fıtrat” dersiniz, geçer gider arkadaşlar. 
MEHMET
UĞUR DİLİPAK (Kahramanmaraş) – Hadi, hadi, hadi İran’a git, savaşırsın orada! 
AYŞE
SULA KÖSEOĞLU (Trabzon) – İlyas Salman filmlerinde oynarsın sen ancak! 
BAŞKAN
– Sayın milletvekilleri… 
EREN
ERDEM (Devamla) – Allah korusun, bu çocuklar inşallah akademisyen olmazlar.
Yoksa bir fırça darbesiyle o akademisyenlerin hepsini toplar, cezaevine
koyarsınız. (AK PARTİ sıralarından gürültüler) 
TAHSİN
TARHAN (Kocaeli) – Sonra onları ziyaret edenler de PKK’lı olur. 
EREN
ERDEM (Devamla) – Arkadaşlar, bakın, elinizi vicdanınıza koyun. Sayın Bakan,
atanamayan öğretmenler bu ülkenin problemi değil mi? 
AYŞE
SULA KÖSEOĞLU (Trabzon) – Tiyatro yapma! 
BAŞKAN
– Sayın milletvekilleri, tepki gösteriyorsunuz ama ben ne söylediğini
bilemiyorum, duymuyorum çünkü. 
EREN
ERDEM (Devamla) – Niçin kendi ülkemizin içerisindeki problemi çözmek yerine
ülkenin dışına bir çalışma götürme hassasiyeti size daha çok önemli bir
pozisyonda duruyor?
AYŞE
SULA KÖSEOĞLU (Trabzon) – İlyas Salman’ın filmlerinde oynarsın sen bu gidişle! 
EJDER
AÇIKKAPI (Elâzığ) – Provoke etme, provoke etme!
MEHMET
UĞUR DİLİPAK (Kahramanmaraş) – Hadi İran askeri, yürü! 
EREN
ERDEM (Devamla) – Atanamayan öğretmenlerin sorunlarını çözün, ülkenin
sorunlarını çözün, bu tür yaklaşımlardan derhâl vazgeçin.
MEHMET
METİNER (İstanbul) – Müptezel bir paralelcisiniz! 
MEHMET
UĞUR DİLİPAK (Kahramanmaraş) – İran’la nasıl savaşacaksın! 
EREN
ERDEM (Devamla) – Arkadaşlar, son olarak… (AK PARTİ sıralarından sıra
kapaklarına vurmalar) 
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Erdem.
EREN
ERDEM (Devamla) – …şunu da söyleyeyim: Buralarda yetişen çocuklar ne olacak
biliyor musunuz? Bakın, Cumhurbaşkanı “Ezer geçeriz.” diyor. İşte, çocuklarımız
yetişecekler, sonra ezip geçilecekler. 
MEHMET
METİNER (İstanbul) – Sayın Başkan, diploması olmayan Cumhurbaşkanı kimmiş
açıklasın, o müptezel paralelci açıklasın bunu. 
EREN
ERDEM (Devamla) – Saygıyla selamlıyorum arkadaşlar sizi. (CHP sıralarından
alkışlar) 
AYŞE
SULA KÖSEOĞLU (Trabzon) – Anca gidersin! 
BAŞKAN
– Teşekkür ederim. 
MEHMET
METİNER (İstanbul) – Sayın Başkan, o müptezel paralelci açıklasın, diploması
olmayan Cumhurbaşkanı kimmiş bakalım? 
İLKNUR
İNCEÖZ (Aksaray) – Ben söyleyeceğim. 
MEHMET
METİNER (İstanbul) – Tam bir müptezellik yani! 
İLKNUR
İNCEÖZ (Aksaray) – Sayın Başkan, hatip konuşması içerisinde kimi kastettiğini
açıklasın. Bu anlamda da sataşmadan söz talep ediyorum. Önce kimi kastettiğini
açıklasın, “diplomasız Cumhurbaşkanı” demekle kimi… 
İDRİS
BALUKEN (Diyarbakır) – Siz Cumhurbaşkanına sataşmadan söz alıyorsunuz.
İLKNUR
İNCEÖZ (Aksaray) - Bu ülkenin seçim sistemi belli, müracaatı belli, YSK’nın
isteyeceği evraklar belli. Yüzde 52 milletin oyunu almış Cumhurbaşkanımızı eğer
kastediyorsa kendisinin nasıl bir aymazlık içerisinde olduğunu milletimizin
takdirine sunuyorum.
AYŞE
SULA KÖSEOĞLU (Trabzon) – Bunların sindirim sorunu var, sindirim, Sayın
Başkanım.
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 383 sıra sayılı Kanun Tasarısı’nın başlığında ve 1’inci maddesinde yer
alan “Maarif Vakfı” ibaresinin “Türk Maarif Vakfı” ve “İstanbul” ibaresinin
“Ankara” şeklinde değiştirilmesini arz ve teklif ederiz.
Kamil Aydın (Erzurum) ve
arkadaşları
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MUSTAFA İSEN (Sakarya) -
Katılmıyoruz.
BAŞKAN
- Hükûmet?
MİLLÎ
EĞİTİM BAKANI İSMET YILMAZ (Sivas) - Katılmıyoruz.
BAŞKAN
– Önerge üzerinde Erzurum Milletvekili Sayın Kamil Aydın konuşacak.
Buyurun
Sayın Aydın. (MHP sıralarından alkışlar)
KAMİL
AYDIN (Erzurum) – Sayın Başkan, değerli milletvekilleri; önergemizle ilgili
-gerçi Mustafa Hocam söz verdi “Biz ismi değiştireceğiz, düzelteceğiz.” dedi
ama- “Katılmıyoruz.” şeklinde bir şey duydum.
Değerli
milletvekilleri, bakın, oruç ağız şu saatlerde inanın Türkiye'nin çok özel bir
gündemiyle ilgili şeyler söylüyoruz. Eğitim çok önemli, hakikaten hamaset ötesi
çünkü yeni nesillerin mimarı olan öğretmenlerimizin sıkıntılarını, onların
çektiği sıkıntıları ifade etmeye çalışıyoruz. İnanın, şu yarım saat içerisinde
hepinizin cebine eğitim camiasının farklı bölümlerinden, birimlerinden mesajlar
gelmiştir, bize de geldi. Burada ne olur şu eğitimi bari siyaset dışında
tutalım. Bugüne kadar hukuku beceremedik, ticareti beceremedik, belki yatırımcı
birtakım bakanlıklarla ilgili meseleleri beceremedik ama ne olur geleceğimizin
tek kurtuluş çaresi var: Eğitimin kaliteli ve apolitik yani siyasetüstü olması
noktasından hareket etmek gerekir. Şimdi, niye? Çünkü bir harf öğretmenin ne
kadar kıymetli olduğunu kutsal söylemlerimizde kullanıyoruz. Hazreti Ali’nin o
güzel sözünü unutmayın.
Şimdi,
efendim, öğretmenlerin atanması -60 bin, 70 bin, 100 bin- hiç önemli değil,
atayalım; bu çocuklar işsiz, bu çocuklara üniversite açtık. Siz, iktidarınız
döneminde “her ile bir üniversite” projesi geliştirdiniz. Yetmedi, gece
açtınız, gündüz açtınız, uzaktan yakından, uydulu uydusuz birimler açtınız. Bu
çocuklara sahip çıkalım. Bunlar, inanın, bizim evlatlarımız, bunlara istihdam
yaratmak zorundayız. Bunu söylemek nedir yani hata mıdır, günah mıdır, yasak
mıdır? 
Şimdi,
sendikalaşma… Bakın, eğitimde kutuplaşmayı -Allah korusun- 1980 öncesi bizim
kuşak yaşadı. Bir derse girdiğimizde sol ve sağ fraksiyonların hocaya göre
pozisyon aldıklarını unutmayınız. Şimdi aynı yerlere gidiyoruz. Yani bizim
sendikanın eğitimcileri, bizim sendikanın söylemlerine yatkın bir nesil, başka
sendikanınki başka söylemlere yatkın bir nesil yetiştirmesin. Burada ölçü
bellidir, bu ilahî bir ölçüdür: Liyakati üstün tutarsınız. Layık olana
verirseniz eğer sınav yapmaksızın -kriterler bellidir- mülakat yapmadan…
Arkadaşım, müfettiş mi olacaksın? Bakalım. Sen ilköğretim müfettişisin, senin
şu konudaki yetkinliğine bakalım; bağımsız bir jüriyle sınavını yapalım,
merkezî bir sınav. Kazandın ve müfettiş oldun. Ya, bu çocuk sizin sendikalı
olmasa ne olur? Yok efendim, bir baktılar ki MEMUR-SEN’den olmayanlar sınavda
daha çok kazandı, olmaz! O zaman -bir kanun- palyatif bir çözüm bulalım. Ne
yapalım? Sınavın formatını değiştirelim, mülakat koyalım. İnanın bundan
eğitimci kardeşlerimiz muzdarip, okul idarecilerimiz muzdarip. Ne güzel, 100
üzerinden 90 almışlar, 85 almışlar. 
Sizin
varsa eğitimle ilgili, gerçekten o medeniyeti ülkeler ötesi aşıracağınız… Biraz
önce söyledi arkadaşımız yani uluslararası boyuta çekecekmiş. Bunu da söylerken
Türkiye Cumhuriyeti tarihiyle mukayese ediyor sürekli. O değerli arkadaşımıza
şunu söylemek istiyorum: Arkadaşım, Türkiye Cumhuriyeti’nin en büyük kazanımı,
bizim burada işte özgürce düşüncelerimizi ifade ettiğimiz bir gök kubbedir,
bundan daha büyük kazanım ve kazanç olamaz. Mukayese yaparken “Türkiye
Cumhuriyeti boyunca atanmamış kadar öğretmen atadık.” Bunları yapmayalım, bakın
yapmayalım. 
Aziz
Sancar, bugün dünyanın konuştuğu bir figür. Çağırıp her türlü hediyeyi vermeye
çalışıyoruz. Bu, bizim ya da sizin on dört yılda yaptığınız bir eğitim
sisteminin ürünü değil. Bu, gerçekten evrensel bir eğitim mantığıyla büyümüş,
evrenseli yakalamış, bir taraftan da millîliği unutmamış… 
Bakın,
“millî” ve “yerli” diyorsunuz, ne olur… Millî ve yerli olmanın bir yolu da
liyakattir. Liyakate önem verelim. Bilen ile bilmeyenin bir olmadığını bilerek
yapalım bunu. Eğer eğitimde bunu gözden kaçırırsak inanın adaletsiz davranırız,
kutuplaşmalar olur, kutuplaşmalar da bizi -Allah korusun- ayrışmaya götürür,
bölünmeye götürür, eğitimi sekteye uğratır. Bakın, artık belediyeler bile burs
verirken –utanarak söylüyorum, şikâyetler geldiği için- inanın parti referansı
istiyor. Allah’tan kork ya! Bir üniversite mezunu, babası asgari ücretli, 4
üniversite çocuğu okutuyor, buna sorma partisini ne olur, burs vermek için buna
sadece ekmeğini sor yeter. Bunu gerçekten çok dikkatle ele almamız gerekir. 
Değerli
milletvekilleri, şimdi, vakıf için de tabii ki bu endişelerimiz var. İnşallah,
evrensel değerlerle ve bizim sabit bir ayağımızın da millî… O, bazen hafife
alıyorlar ya, resmî ideoloji, hayır… “Resmî ideoloji” dediğiniz şey ne biliyor
musunuz? Bu ülkenin kurucu ülküleri ve ilkeleridir. 
(Mikrofon
otomatik cihaz tarafından kapatıldı) 
KAMİL
AYDIN (Devamla) - Bu ilkeler ve ülküler ışığında evrensel bilgiyle donanmış
nesillerin yetişmesine vesile olsun bu vakıf, yoksa kurulması çok fazla bir şey
ifade etmiyor, eyleme dönüştürüp yeni nesilleri yetiştiremezsek sıkıntıya
düşeriz diyorum, hayırlı akşamlar diliyorum, saygılar sunuyorum. (MHP sıralarından
alkışlar) 
BAŞKAN
– Teşekkür ederim Sayın Aydın.
III.- YOKLAMA
(CHP sıralarından bir grup milletvekili
ayağa kalktı)
ENGİN ALTAY (İstanbul) – Yoklama
istiyoruz. 
BAŞKAN
- Önergeyi oylarınıza sunacağım ama bir yoklama talebi var.
Sayın
Altay, Sayın Erdem, Sayın Tarhan, Sayın Gürer, Sayın Engin, Sayın Şeker, Sayın
İrgil, Sayın Aydın, Sayın Sertel, Sayın Tüm, Sayın Usluer, Sayın Topal, Sayın
Arık, Sayın Tümer, Sayın Arslan, Sayın Karabıyık, Sayın Balbay, Sayın Yarkadaş,
Sayın Özcan, Sayın Sarıhan.
İki
dakika süre veriyorum ve süreyi başlatıyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Maarif Vakfı Kanunu Tasarısı (1/720) ve Millî
Eğitim, Kültür, Gençlik ve Spor Komisyonu Raporu (S. Sayısı: 383) (Devam)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 383 sıra sayılı Kanun Tasarısı’nın başlığında ve 1’inci maddesinde yer
alan “Maarif Vakfı” ibarelerinin “Türkiye Maarif Vakfı” şeklinde
değiştirilmesini arz ve teklif ederiz. 
 İlknur İnceöz (Aksaray) ve
arkadaşları
BAŞKAN – Komisyon önergeye katılıyor
mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MUSTAFA İSEN (Sakarya) –
Uygun görüşle takdire bırakıyoruz. 
BAŞKAN
– Hükûmet? 
MİLLÎ EĞİTİM BAKANI İSMET YILMAZ
(Sivas) – Katılıyoruz Başkanım. 
RAMAZAN CAN (Kırıkkale) – Gerekçe... 
BAŞKAN - Gerekçeyi okutuyoruz:
Gerekçe: 
Kurulan vakıf
yurt dışında faaliyet göstereceğinden isminde “Türkiye” ifadesinin bulunması
uygun olacaktır. 
BAŞKAN –
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir. 
Kabul edilen
önerge doğrultusunda maddeyi oylarınıza sunuyorum: Kabul edenler... Kabul
etmeyenler... Madde kabul edilmiştir. 
Birleşime on
dakika ara veriyorum. 
Kapanma
Saati: 18.37
ÜÇÜNCÜ OTURUM
Açılma Saati: 18.50
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Emre KÖPRÜLÜ (Tekirdağ), İshak GAZEL
(Kütahya)
-------0------
BAŞKAN
– Sayın milletvekilleri, Türkiye Büyük Millet Meclisinin 102’nci Birleşiminin
Üçüncü Oturumunu açıyorum. 
383
sıra sayılı Kanun Tasarısı’nın görüşmelerine kaldığımız yerden devam ediyoruz. 
Komisyon
yerinde. 
Hükûmet
yerinde. 
2’nci
maddeyi okutuyorum: 
İKİNCİ BÖLÜM
Maarif Vakfının
Faaliyetleri ve Organları
Maarif Vakfının faaliyetleri
MADDE 2- (1)
Maarif Vakfının 1 inci maddede tanımlanan amaçları gerçekleştirmek için
yapacağı faaliyetler şunlardır:
a) Eğitim ve öğretim ile ilgili olarak;
1) Okul öncesi eğitim, ilköğretim, ortaöğretim ve
yükseköğretim kurumları açmak,
2) Yaygın eğitim amaçlı kurslar, etüt merkezleri ve
kültür merkezleri gibi tesisler kurmak, 
3) Eğitim tesislerinin mütemmim cüzü sayılacak
kütüphaneler, laboratuvarlar, sanat ve spor tesisleri kurmak, 
4) Eğitim amaçlı internet sitesi gibi yayın organları
kurmak, Millî Eğitim Bakanlığının uygun gördüğü eğitim program ve içeriklerini
geliştirmek, üretmek ve yayınlatmak, 
5) Eğitim kurumlarında hizmet veren ve eğitim alan
kişilerin barınma ihtiyacını karşılayacak yurt, pansiyon ve lojman gibi
tesisler kurmak.
b) (a) bendinde sayılan tesisleri satın almak,
devralmak ve kiralamak.
c) Benzer faaliyetlerde bulunan kurum ve kuruluşlarla
yasal sınırlar içerisinde ortaklık dâhil her türlü işbirliği yapmak.
ç) Okul öncesi eğitimden üniversiteye kadar bütün
eğitim süreçlerinde öğrencilere; eğitim amaçlı burslar ile nakdi destekler ve
defter, kitap, kıyafet, bilgisayar ve yazılım gibi eğitim materyalleri ile ayni
destekler sağlamak. 
d) Eğitim metot ve usulleri ile içerik ve müfredata
yönelik bilimsel araştırmalar ve araştırma-geliştirme çalışmaları yapmak ve
yapılan çalışmalara destek olmak, bu çerçevede süreli ve süresiz yayınlar
yapmak, sempozyum, konferans ve çalıştaylar düzenlemek ile bu alanda faaliyet
gösteren kurum ve kuruluşlarla işbirliği yapmak.
e) Eğitim kurumlarında eğitmenlik, okutmanlık,
danışmanlık ve akademisyenlik gibi görevleri üstlenecek kadroları yetiştirmek
amacıyla; eğitim tesisleri kurmak, eğitim programları düzenlemek, dünyanın
farklı yerlerinde bu eğitim programlarına katılımı teşvik etmek, katılımcılara
burs ve barınma gibi imkânlar sunmak, bu alanda faaliyet gösteren kurum ve
kuruluşları maddi olarak desteklemek ve gerektiğinde bunlarla işbirliği yapmak.
f) (a) ila (e) bentlerinde belirtilen faaliyetleri
yürütebilmek ve amacı çerçevesindeki faaliyetleri organize edebilmek için yurt
içi ve yurt dışından nakdi ve ayni yardım kabul etmek, yurt içi ve yurt dışında
gelir sağlayıcı işletmeler kurmak ve mevcut işletmelere ortak olmak. 
(2) Maarif Vakfı, bu faaliyetleri tek başına
yapabileceği gibi tüzel veya gerçek kişilerle ortak olarak da yapabilir. Maarif
Vakfı gerektiğinde sadece tanıtım amaçlı faaliyetler de yapabilir, ortak
faaliyetlere katılabilir veya bu tarz faaliyetleri destekleyebilir. Ayrıca,
ihtiyaç halinde bu maddede sayılan bütün faaliyetleri özel hukuk tüzel
kişiliğini haiz şirketler kurarak veya şirketler devralarak bu şirketler
üzerinden bu faaliyetlerin hepsini veya bir kısmını gerçekleştirebilir.
(3) Maarif Vakfı tarafından yurt dışında örgün ve
yaygın eğitim kurumları açılan şehirlerde diğer kamu kurum ve kuruluşları aynı
amaçla başka birimler oluşturamaz.
BAŞKAN
– Sayın Vural, sisteme girmişsiniz, buyurun.
Süreniz
bir dakika.
OKTAY
VURAL (İzmir) – Evet, teşekkür ederim Sayın Başkanım. 
Biraz
önceki maddede, Adalet ve Kalkınma Partisinin önergesinde “Maarif Vakfı”
ibaresi “Türkiye Maarif Vakfı” şeklinde değiştirildi de, bizim daha önceki bir
önergemiz vardı, “Türk Maarif Vakfı.” Efendim, millî eğitimin esaslarında Türk
millî eğitiminin esasları düzenlenir. Dolayısıyla, Türkiye'nin millî eğitim
esasları olmaz, vatandaşlığa hitap etmesi gereken bir hususta Türkiye Maarif
Vakfı yapılması, acaba “Türkiye Eğitime Hizmet Vakfını andırmak için mi
yapılıyor?” endişesi taşıyoruz. Neden? Yani, böyle bir şey olabilir mi? Türkiye
Maarif Vakfı olmaz, olursa Türk Maarif Vakfı olur. 
Lütfen,
Sayın Millî Eğitim Bakanımız, Millî Eğitim Temel Kanunu’nu açın bakın, “Türk
millî eğitiminin genel esasları düzenlenir.” diyor. Böyle bir konuda hemen bir
tekririmüzakereyle bu kanunun isminin Türk Maarif Kanunu olarak…
(Mikrofon
otomatik cihaz tarafından kapatıldı) 
OKTAY
VURAL (İzmir) - …değiştirilmesi ve düzeltilmesi gerektiğini ifade etmek
istiyorum. 
Yani,
Türk isminin dışlanmasının anlamını doğrusu doğru bulmuyoruz.
MUSTAFA
ELİTAŞ (Kayseri) – Türkiye ile Türk arasında… Türkiye Türk’ü dışlıyor mu?
MAHİR
ÜNAL (Kahramanmaraş) – Türk Cumhuriyeti demiyoruz, Türkiye Cumhuriyeti diyoruz.

BAŞKAN
– Teşekkür ederim. 
Sayın
Akçay…
OKTAY
VURAL (İzmir) – Yeni bir TÜRGEV imalatıysa, bu kabul edilemez. 
MUSTAFA
ELİTAŞ (Kayseri) – Olur mu öyle şey!
OKTAY
VURAL (İzmir) – Millî Eğitim Temel Kanunu’nu dikkate aldığımızda, oradaki
esaslarda “millî eğitim” ismi nasıl düzenlenmişse Maarifin başına da bunun
gelmesi gerektiği gayet açık ve net.
BAŞKAN
– Teşekkür ederim.
OKTAY
VURAL (İzmir) – Bu bakımdan, Sayın Bakandan bu konuda tekririmüzakere talebini
beklediğimizi ifade etmek istiyorum. “Türk” isminin bu şekilde dışlanmış olması
çok yadırgatıcı olmuştur. Millî Eğitim Temel Kanunu’nda olan bir konuda bunun
dışlanmasını kabul etmemiz mümkün değil. Bunu ifade etmek için söz aldım. 
Teşekkür
ederim Sayın Başkan. 
BAŞKAN
– Teşekkür ederim.
Sayın
Akçay, buyurun.
Süreniz
bir dakika.
ERKAN
AKÇAY (Manisa) – Sayın Başkan, maalesef, biraz evvelki önergeyi yine, Sayın
Bakan bakımından çok talihsiz olarak değerlendiriyorum. Sayın Bakan, Sayın
Komisyon eğer Komisyon raporunu da okursa Komisyon raporunda verilen
referanslar… Burada, Fransız Saint-Josephlerin Türkiye’de faaliyet
gösterdiğinden, British Councillerin, İngiliz Kültür, Amerikan Kültür şeklinde
kuruluşların olduğunu zaten Komisyon raporu da hatırlatıyor ama bize maalesef,
TÜRGEV’i hatırlattı. Sayın Bakan bakımından talihsiz olan şu: Sayın Bakan Millî
Savunma Bakanıyken bundan üç dört yıl evvel Askerlik Kanunu’ndan da “Türklük”
kavramı çıkarılmıştı. Yani bunu nasıl yorumlayacağız? Bu gerçekten bir
talihsizliktir. Yani ağır da konuşmak istemiyorum ama Sayın Bakanın böyle bir
misyonu üstlenmesini son derece yanlış buluyorum. Yapılan bu yanlışlık mutlaka
düzeltilmelidir. Şimdilik söyleyeceklerimiz bunlar.
BAŞKAN
– Teşekkür ederim. 
MİLLÎ
EĞİTİM BAKANI İSMET YILMAZ (Sivas) – Açıklamaya gerek yok. 
BAŞKAN
– 2’nci madde üzerinde Cumhuriyet Halk Partisi Grubu adına İstanbul
Milletvekili Sayın Gamze Akkuş İlgezdi konuşacak.
Buyurun.
(CHP sıralarından alkışlar)
CHP
GRUBU ADINA GAMZE AKKUŞ İLGEZDİ (İstanbul) – Sayın Başkan, değerli
milletvekilleri; “Bilim, gerçeğe giden yolları aydınlatan ışıktır. İlimden
gidilmeyen yolun sonu karanlıktır.” diyen Hünkar Hacı Bektaşi Veli’nin
sözleriyle konuşmama başlarken yüce heyetinizi saygıyla selamlıyorum. Maarif
Vakfı Kanunu Tasarısı üzerinde görüşlerimi paylaşmak üzere söz aldım.
Millî
Eğitim Bakanlığına paralel bir yapı olarak hazırlanan bu yapıyı başta
onaylamadığımızı, karşısında olduğumuzu belirtmek istiyorum çünkü görüyoruz ki
yeni bir karanlığın kıyısında duruyoruz, tablo böyle gözüküyor. 
Bugün
Genel Kurulda görüştüğümüz bu tasarıyla yapboza çevirdiğiniz eğitim
sistemimizde yeni bir düzenlemeye gidiyorsunuz. İktidarın paralel eğitim
sistemini sağlamlaştırmak için yeni bir vakıf kurma çabası bu. Maarif Vakfı
Tasarısı’yla içi boşaltılan millî eğitime son darbe de böylece vurulmuş oluyor.
Zira, mütevelli heyetinin tümüyle siyasi iktidarın kontrolü altında olduğu bir
vakıf kuruluyor; yetmiyor, kişiye özel düzenleme yapılıyor, ezkaza iktidar
değişse bile mütevelli heyeti değişmez, değişemez deniyor çünkü tasarıyla
mütevelli heyeti üyelerinin 72 yaşına kadar görev yapması teklif ediliyor, bir
bakıma üyelik babadan oğula aktarılıyor. Aslında, bu tasarıyla millî eğitime
saltanat getiriliyor. Bakanlığın merkezi Ankara’da olmasına karşın bu vakıf
İstanbul’da kuruluyor. Anlaşılan o ki Maarif Vakfıyla birlikte Millî Eğitim
Bakanlığı tarih oluyor, yerine maarif bakanlığı kuruluyor. Zira, 2’nci maddeyle
birlikte vakfa âdeta bakanlık yetkisi veriliyor. Eğitici yetiştirmekten eğitim
kurumu açmaya, anaokulundan üniversite kurmaya, yurtlardan pansiyonlara kadar
geniş bir yelpazeden bahsediliyor, bursları da unutmayalım. Okul öncesi
eğitimden üniversiteye kadar siyasi iradeye bağımlı bir gençlikten
bahsediliyor; yetmiyor, Bakanlık bütçesinden vakfa 1 milyon lira kaynak
aktarılıyor. Yurt dışında açılacak eğitim kurumlarında bir tekel yaratılıyor,
tek yetkili Maarif Vakfı olarak belirleniyor. Aslında, Anayasa’nın 173’üncü
maddesiyle koruma altına alınan 430 sayılı Tevhidi Tedrisat Kanunu da fiilen
ortadan kaldırılmış oluyor bu şekilde.
Değerli
vekiller, bildiğiniz üzere 2015-2016 eğitim yılı cuma günü sona eriyor.
Milyonlarca öğrencimiz heyecanla karnelerini almayı bekliyor. Bir de iktidarın
on dört yıllık karnesi var ki asıl ona bakmak gerekiyor diye düşünüyorum.
“Mektepler olmasa Maarifi ne güzel idare ederdim.” diyen Emrullah Paşa’dan
eksiği yok, fazlası var iktidarın. On dört yılda tam 6 Millî Eğitim Bakanı
değişmiş ancak istenilen sistem bir türlü oturtulamamış. Peki, bu on dört yılda
neler oldu? Önce okul binalarını özelleştirmek istediniz, tepki gelince
vazgeçildi. Okullara ödenek ayırmayarak velileri cezalandırdınız. Kamusal
eğitim harcamalarını artıracağınıza millî eğitim bütçesinden vakıflara para
ayırdınız. Bakanlığa ayrılan bütçeyi artırırken yatırımlara ayrılan payı yarı
yarıya indirdiniz. Topladığınız vergileri özel okullara “öğrenim desteği” adı
altında aktarırken herkese eşit ve parasız eğitim hakkını unuttunuz. Okullara
ödenek ayrılmaması nedeniyle, fiziki altyapıdan eğitimin kalitesine kadar pek
çok alanda yaşanan sorunları ne yazık ki görmezden geldiniz. “Genelge değil,
kaynak gönderin.” diyen müdürleri görevden aldınız, kaynak sorununu içeride
çözdünüz yani okul aile birliklerini devreye soktunuz. Öğrencileri müşteri,
velileri araç gördünüz. “Parayı veren düdüğü çalar.” dercesine okul aile
birliklerini resmen tahsilat şubesine çevirdiniz. Ücretsiz olması gereken okul
içi kurslardan tutun da öğretmen seçimine kadar eğitimi tepeden tırnağa paralı
bir hâle dönüştürdünüz. Yani, son on dört yılda çocuklarının eğitimi için
ailelerin cebinden çıkan para 5 misli arttı. Başka bir deyişle, velileri
“velinimet” olarak gören politikalarınız adaletsizliği ve eşitsizliği
derinleştirmekten başka bir işe yaramadı.
HASAN
BASRİ KURT (Samsun) – Kitapları kim gönderdi okullara, sıraların üzerine kim
koydu o kitapları? O kadar okulu kim yaptı?
GAMZE
AKKUŞ İLGEZDİ (Devamla) – Güzel şeyler de yaptınız! Örneğin, trafik sorununa el
attınız yani okulların bahçesini otoparka çevirerek trafiği çözdünüz de
Türkiye’ye çağ atlatacak “FATİH Projesi”ndeki aksaklıklara bir çözüm
bulamadınız ne yazık ki. Dağıttığınız on binlerce tablet kullanılamadan
değiştirilmek zorunda kaldı.
AHMET
HAMDİ ÇAMLI (İstanbul) – Rezidanstan öyle mi gözüküyor!
GAMZE
AKKUŞ İLGEZDİ (Devamla) – Olan yine vatandaşın bütçesine oldu, cebinden 512
milyon lira buhar oldu çıktı. Yetmedi, taşeronlaşmayı millî eğitimin içine
kadar soktunuz. Sözleşmeli öğretmenlik sistemiyle hem eğitimde kaliteyi
düşürdünüz hem de iş güvenliğini ortadan kaldırdınız. Gene yetmedi, “Eğitim
ordusu kuracağız.” dediniz, atanamayan öğretmenlerden bir işsizler ordusu
kurdunuz. Atanamayan 40 öğretmen intihar etti, Millî Eğitim Bakanı çıktı
“Bunlar ilgi çekmek için, gösterişçi intihar sendromu.” dedi. Oysa 40 eve ateş
düştü, ateş düştüğü yeri yaktı. 
Değerli
vekiller, millî eğitim politikasını çözmek havuz problemlerini çözmekten zor
hâle geldi. “Liseye Giriş Sınavı’nı kaldırdık, yerine Orta Öğretim Kurumları
Sınavı’nı getirdik.” dediniz, LGS oldu OKS. Daha bir sene geçmedi, “Liseye
giriş 3 basamaklı olacak, seviye tespit sınavlarını getiriyoruz.” dediniz, OKS
oldu SBS. Baktınız dershaneye başlama yaşı düştükçe düşüyor, bu defa Seviye
Tespit Sınavı’nı kaldırdınız, Temel Eğitimden Ortaöğretime Geçiş Sınavı’nı
getirdiniz, SBS oldu mu TEOG. Kısacası, millî eğitimi âdeta Otoyol Geçiş Sistemi’ne
çevirdiniz. 
Bakınız,
2015 yılında devlet liselerinden mezun olan öğrencilerimiz matematik ve fen
alanında 40 sorudan ancak 3’üne, Türkçedeyse 15’ine doğru cevap verebilmiş yani
dökülmüş. Oysa eğitimde kaliteyi artırmak için kimsenin aklına gelmeyecek bir
yöntem icat etmiştiniz. Düz liseleri bir gecede Anadolu liselerine çevirme
kararı aldınız. Biz, “Çocuklarımızın geleceğini karartırsınız, yapmayın.”
dediğimizde dönemin bakanı “Normal liseleri Anadolu lisesine çevirerek eğitimin
kalitesini artırdık.” demişti. Oysa sınıf aynı sınıf, öğretmen aynı öğretmen,
bina aynı bina, öğrenci aynı öğrenci; görmezden geldiniz. Tabela değişince
kalite yükseldi mi bilemeyiz ama 2010 yılından bugüne üniversite sınavlarında
sıfır çekenlerin sayısı 237 bini aştı. 
Değerli
vekiller, dile kolay, eğitim sistemi on dört yılda 13 kere değişti. Son olarak
4+4+4 sistemini getirdiniz, zorunlu eğitimi on iki yıla çıkardınız. İlkokulu
dört yıla düşürdünüz bu sistemle, okula başlama yaşını 5,5 yaşa kadar
düşürdünüz. Okula başlama yaşının düşmesiyle sınıfların mevcutları özellikle
sosyoekonomik gücü düşük bölgelerde artarken öğretmen ve derslik açığını
kapatmak yerine karma eğitimi tartışmaya açtınız. Oysa ülkemizde her 3 gençten
biri eğitimine devam etmiyor. Eğitim hayatını terk eden bu gençlerimiz iş gücü
piyasasına da giremiyorlar. Eğitimde ya da iş gücünde olamayan gençlerin yüzde
73’ünü de kadınlar oluşturuyor. Yani her alanda olduğu gibi burada da en büyük
pay kadınlara düşüyor. 4+4+4’le birlikte çocuk işçiliğinin de yasal olarak önünü
açtınız. Mesleki ve teknik liseye dönüştürülen okullarda okuyan öğrencilerimiz
daha öğrencilik yıllarından itibaren düşük ücretle işçi olarak çalıştırılıyor.
“Meslek lisesi memleket meselesi” sloganı bugün nitelikli çocuk işçiler
yaratmak için kullanılıyor. 
Sorunlar
bitti mi? Hayır. Okullarımızda ve eğitim yuvaları gibi savunulan vakıflarda
taciz ve istismar vakalarındaki artış aylardır ülke gündeminde. Bakın sadece
geçtiğimiz mart ayında yirmi dokuz farklı taciz vakası yaşandı. Taciz
olaylarının büyük bir kısmı okul, vakıf, kurs, etüt, çocuk rehabilitasyon
merkezlerinde gerçekleşti. 
Değerli
vekiller, “proje okul” uygulamasıyla tek tipleştirmek istediğiniz liseler de
isyanda, 4+4+4 sisteminin iflas ettiğini, laik ve bilimsel eğitimin tehdit
altında olduğunu Millî Eğitim Bakanlığına duyurmak istiyorlar; başka bir
deyişle değirmenin artık taşıma suyla dönmeyeceğini söylüyorlar. Ancak görünen
o ki, Genel Kurula getirmediğiniz yeni bir torba yasayla mevcut sistemden
kaynaklanan sorunları gidermek yerine bu hazırladığınız yasayla bu sorunlar
daha da derinleşecek görünüyor. 
Sonuç
olarak on dört yılda on üç değişiklik yaparak bir kuşağı yok ettiniz, bir kuşak
kayıp. Oysa o anneler, o babalar kendilerinin yaşayamadıklarını çocukları
yaşasın diye didinerek, dilenerek, bir mücadele vererek bu yola çıkmışlardı.
Ancak ne yazık ki tablo böyle gitmedi. Eğer bugün getirdiğiniz Maarif Vakfı
Tasarısı’yla bütün bu sorunlar ortadan kalkacaksa sizlerle birlikte “Evet.” oyu
kullanmaya hazırız ancak bu tasarıyla sorunlar çözülmüyor. Gelin çocuklara
sahip çıkalım, ülkemize sahip çıkalım.
Mustafa
Kemal Atatürk’ün sözleriyle sözümü tamamlıyorum: “Eğitimdir ki, bir milleti ya
hür, bağımsız, şanlı, yüksek bir topluluk hâlinde yaşatır ya da esaret ve
sefalete terk eder.”
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim.
Milliyetçi
Hareket Partisi Grubu adına Ankara Milletvekili Sayın Zühal Topcu konuşacak. 
Buyurun
Sayın Topcu. (MHP sıralarından alkışlar) 
MHP
GRUBU ADINA ZÜHAL TOPCU (Ankara) – Teşekkür ediyorum.
Sayın
Başkan, değerli milletvekilleri; 24’üncü Dönemde burada Anayasa çalışmaları
sırasında Adalet ve Kalkınma Partisi tarafından Anayasa’daki bütün “Türk”
ibaresi kaldırılmıştır o zamandan. Bizim özellikle son dönemlerdeki Adalet ve
Kalkınma Partisinin gösterdiği mevsimlik milliyetçilik duygularına ve
davranışlarına bakarak demin bu maarif kanununun özellikle “Türk maarifi”
olarak değiştirilmesi şeklinde verdiğimiz öneriye yine ret cevabı verilmiştir.
Bunu da özellikle son dönemde bu millete göstermeye çalıştığınız mevsimlik
milliyetçiliğin ne kadar sahte olduğunun da göstergesi olarak biz Türk
milletine buradan duyurmak istiyoruz; onu özellikle belirtelim. (MHP
sıralarından alkışlar) 
Bir
insanı özellikle tanımak istediğinizde CV’sine bakarsanız. Birini işe almak
istediğinizde CV’sine bakarsınız; “CV’sinde ne var, tecrübeleri nedir, hangi
eğitimleri almıştır, nasıldır?” şeklinde. İşte AKP’nin de CV’sine bakıldığında
gerçekten eğitim konusunda özellikle CV’sinin hiç iç açıcı olmadığını buradan
paylaşalım. 
Şimdi,
bunlardan özellikle benden önce konuşmacılar da bahsettiler. Ben, yine Adalet
ve Kalkınma Partisinde bakanlık yapmış olan bir bakanın birkaç gün önce yaptığı
açıklamalardan bahsederek bunu vurgulamak istiyorum. Özellikle Adalet ve Kalkınma
Partisinde Millî Eğitim Bakanlığı yapan bir şahsın vurgulamaları: “Görevden
alınan Bakanlık merkezindeki üst düzey bürokratların yerine getirilenlerin
çoğunun eğitimle uzaktan yakından ilgisi olmayan kişiler olması ise başka bir
talihsizliktir.” diyor. Biz buradan yıllardır bunları vurguladık “Yapmayın,
yazıktır!” diye yani ihtiraslarınıza, siyasi emellere bakanlığı alet etmeyin.”
diye ama kimse dinlemedi. Şu anda gerçek, samimi duygular olarak bizzat sizin
bakanlarınız tarafından bunlar açıklanmaya başladı. 
Bir
diğeri: “Sabah akşam personelle oynamak ve bunu bütün mekanizmayı allak bullak
edecek şekilde yapmak eğitimin kalitesine hiçbir katkı sağlamayacaktır.” diyor.
Bir de aynı zamanda “Çalışanların da moralini bozacaktır, performanslarını
düşürecektir.” diyor. Devam ediyoruz, “Paraşütle üst düzey yöneticiliklere
getirilen bazı bürokratların insafına terk edilemeyecek kadar millî eğitim
önemlidir.” diyor. “Ama yine de ümidimi korumak istiyorum.” diyor sizin
bakanınız. Ve yine özellikle yapboz olarak ifade ettiğimiz ve sürekli olarak
oynanan Millî Eğitim Bakanlığı politikalarıyla ilgili gerçekten ironik
ifadelerle bahsetmiş. Diyor ki: “Özellikle Ortaöğretime Geçiş Sınavı’nı SBS
olarak yaptık ama benden sonra gelen arkadaşım üç sefer yapılan SBS’yi yalnızca
8’inci sınıfa indirgedi, bir sefere indirgedi.”
MEHMET
METİNER (İstanbul) – O eski bakanımızın adını verseniz de tutanaklara geçse
Sayın Konuşmacı, biz de tanısak, bilsek.
ZÜHAL
TOPCU (Devamla) – “Ondan sonra gelen arkadaşımız hızını alamadı –kendi
ifadesiyle açıklıyorum, bakın- bütün sınavların hepsini tümden kaldıracağını
söyledi.” diyor. “İnsanlar haklı olarak sormaya başladılar: Kim fen lisesine ve
diğer nitelikli liselere, kim taşradaki sıradan liselere gidecek, bir de
kriterler ne olacak? diye soruldu.” diyor. 
Şimdi,
okulların not şişirmelerinin önüne nasıl geçilecek? Bakın yıllardan beri bunu
söylüyoruz. Beraber hareket ettiğiniz, özellikle şu anda “paralel” olarak ifade
ettiğiniz kişilere ait okullarda not şişirmeleri yıllardır yapıldı. Bizim soru
önergelerimiz var ama hiç dikkate almadınız. Onun için diyoruz ki… Ve burada
devam ediyoruz: “Çok rağbet edilen liselere kura çekemeyeceklerine göre acaba
her okul kendi sınavını yaparsa torpil, kayırma başını alıp gitmez mi?”
şeklinde ifadesi var. Ve yine “Sınavlar kaldırılacak vaadi tedavüldeyken göreve
Nabi Bey geldi.” diyor. “Nabi Bey’in merkezî sınavların kaldırılacağını ilan
eden basın toplantısından sonra TEOG olarak konulacak olan nur topu gibi bir
bebeğimiz oldu.” diyor. Düşünebiliyor musunuz, yani bunların nasıl anlık
kararlarla alındığının ve her gelenin “Ben yaptım oldu.” zihniyetiyle bu
eğitimi nasıl bir oyuncak tahtasına çevirdiğinin de göstergesidir bu. Ve
sonuçta da acı olarak bir şey daha var: “SBS’nin 2013 rakamlarına göre kamuya maliyeti
13,5 milyondu, TEOG’un ise yine aynı yıl rakamları esas alındığında maliyeti
100 milyon liradır.” diyor. Şimdi, yazık günah değil mi? Bu paralar hepimizin
cebinden çıkıyor. Yani akşam evine iftarlık götüremeyen aileler var. Bunları
düşündüğümüzde böyle har vurup harman savurmanın nasıl bir vebal altında
bıraktığını ve bu veballe sizlerin karşı karşıya kaldığınızı da özellikle
vurgulamak istiyorum. 
Şimdi,
bu sınavlara gelmişken dedik ki: En çok oynanan sınavlardan bir tanesi işte bu
OKS, SBS, TEOG olarak ifade edilen sınavlardı. Şimdi bakıyoruz, yine büyük bir
karmaşa içerisinde. Şimdi, seviye tespit sınavları deniyor ama gördük ki artık
okulların, çocukların başarısına eklenecek şekilde herhangi bir puanları yok.
Yani çocuk Anadolu lisesine de gitse, herhangi diğer bir okula da gitse, düz
liseye de gitse, meslek lisesine de gitse kazandığı bir şey yok. Okul not
ortalamasına baktığımızda artık onların da çok fazla etkili olmadığını
görüyoruz çünkü Türkiye'nin en yüksek puanıyla girilen Anadolu liselerinin şu
andaki son sınıflarının boş olduğunu biliyor musunuz, hepsi temel liselere
geçti. Dershaneleri bir taraftan kapattık derken “etüt merkezi” adıyla açtınız.
Merdiven altında devam ediyor. Önce 3 dersten başlattınız, şu anda 5 dersle ve
daha fazlasıyla da devam edip gidiyor bu sistem. Bu sistem devam ederken o
çocuklar artık en yüksek puanla girilen okullardan dershane sistemini aynı
şekilde uygulayan temel liselere geçerek eğitimlerini sürdürüyorlar. 
Yine,
son günlerde, basına yansıyan haberlere göre okullarda birtakım huzursuzluklar
var bakın. Ehliyetsiz müdürler tarafından ve özellikle yalnızca yandaş
sendikaya üyeliğin baz alındığı bir atama kriterinin dikkate alındığı bir
yöntemle atamalar yapılıyor. Hukuk hiçbir zaman dikkate alınmıyor. Mahkemeyi kazanıp
geri dönenlerin karşısına ya “Atamıyorum.” diyorsunuz ya da hemen yeni bir
yönetmelik değişikliğiyle yeni bir sınavla karşı karşıya kalıyorlar. 
Ve
buradan baktığımızda yine sınavın değişeceğinin, yeni sistemin, yeni
müfredatının geleceğinin haberleri de teker teker karşımıza çıkıyor. Değişeli
daha ne oldu? Daha birkaç yıl önce değişmişken şu anda Millî Eğitim
Müsteşarının yaptığı açıklamalar var, işte diyor ki: “Hedeflerimizde müfredat
değişikliği de var çünkü artık ağır gelmeye başladı.” Daha 4+4+4 kanunu
gelirken “Artık çocuklarımız yeteneklerine göre dersler alacak.” denirken işte
ne oldu? Alınmadığı görüldü. Şimdi tekrar aynı hikâye. Artık, bıktık bu
hikâyelerden, masallardan. Gerçekten, ayakları yere basmıyor, vizyon
oluşturmuyor, Türkiye’nin geleceğini oluşturmuyor bu sunduğunuz hikâyeler.
Artık bu millet de kanmıyor çünkü bu milletin parası pulu yok. Bu milletin bir
tek geleceği var, bir tek parası, malı, değer verdiği şeyi evlatları.
Evlatlarına da sunabileceği en güzel şey eğitim ve bu eğitimi de bu AKP
gerçekten yapboz tahtasına çevirdi, oyuncağa döndürdü ama yine şunu söyleyelim,
şuna hiçbir zaman güvenmeyin: Keser döner, sap döner, bir gün gelir hesap
döner. Siz geldiğinizde 7 yaşında olan bir genç bugün neredeyse 20 yaşında.
Yani bu gençlik sizin biletinizi kesecek.
Teşekkür
ediyorum, sağ olun. (MHP sıralarından alkışlar)
BAŞKAN
– Teşekkür ederim Sayın Topcu.
Halkların
Demokratik Partisi Grubu adına Kars Milletvekili Sayın Ayhan Bilgen konuşacak.
Buyurun
Sayın Bilgen. (HDP sıralarından alkışlar) 
HDP
GRUBU ADINA AYHAN BİLGEN (Kars) – Sayın Başkan, değerli milletvekilleri; Maarif
Vakfı Kanunu Tasarısı’yla ilgili söze başlamadan önce Maide suresi 8’inci
ayette çok dikkat çekici bir ölçü vardır, hepinize hatırlatmak isterim: “Bir
kavme, bir topluluğa olan öfkeniz, kininiz sizi adaletten uzaklaşmaya sevk
etmesin.” der. (AK PARTİ Malatya Milletvekili Nurettin Yaşar tarafından alkış)
BAŞKAN
– Sayın Yaşar, lütfen…
AYHAN
BİLGEN (Devamla) – Söz alkışı hak ediyor olabilir ama umarım yaptığımız işler
de tercihlerimiz, kararlarımız da alkışı hak edecek niteliktedir. 
Kur’an
kendini tarif ederken bir ismini de…
İSMAİL
TAMER (Kayseri) – Bir öz eleştiri yapmak lazım. 
AYHAN
BİLGEN (Devamla) – Gayet tabii, hepimiz için okuyoruz. Burada kimseyi kınamak,
kimseye karşı Kur’an’ı kılıçlarımızın ucuna takmak falan niyetinde değiliz.
Kur’an kendi ismini tarif ederken “Furkan” ifadesini kullanır. “Furkan” yanlış
ile doğruyu birbirinden ayırt edendir. 
Dolayısıyla
bu yaptığımız işin adını net koyalım. Sonuç itibarıyla bu ülkede, şu anda
aramızda olmayan, geçmişte 3 dönem Başbakan -en azından Özal’dan beri
hatırlayın- Sayın Özal, Sayın Demirel, Sayın Ecevit yurt dışında bu okulların
açılmasını teşvik etti; her platformda, her fırsatta övdü, her ziyarette onlara
iltifatta bulundu, kolaylaştırıcı bir rol oynadı. Şu anda hayatta olan 3
Başbakan da yani mevcut Cumhurbaşkanı, bir önceki Başbakan ve Sayın Gül de
-Davutoğlu ve Gül de- yine benzer yaklaşımlar sergiledi. Bu okullar açılırken o
törenlerde, olimpiyatlarda -herkes hatırlayacak- Afrikalı çocuklar “Ankara’nın
bağları” türküsünü söylediğinde hepimizin hoşuna gidiyordu. Ama meselenin bunun
ötesinde bir anlamı olduğunu galiba burada herkes biliyor. En azından basına
yansıyan iki şeyi hatırlatmak isterim size; mesela Kosova’da savaş çıktığında
herkes Kosova’yı terk ettiğinde o okullardakiler terk etmediler çünkü sadece
eğitim aşkı için orada değillerdi, o okullar açılırken başka iş birlikleri
yapılmıştı güvenlikle ilgili, istihbaratla ilgili ve bir bildiğiniz müttefik
ülkenin o okullarda İngilizce eğitimi vesilesiyle yürüteceği malum çalışmalar
dolayısıyla. Şimdi, bu işler bugüne kadar böyle gelmiş olacak, bunu herkes
biliyor olacak… Başka örnekler var ama saymayayım, Irak’ta da, Irak işgal
edildiğinde de yine en son terk edilen yerlerden birisi o okullardı çünkü o
okullardaki görevliler öğretmenlik dışında başka işler yapıyorlardı. Şimdi,
gelinen noktada siz bir vakıf kurarak bu sorunu çözeceğinizi düşünüyorsunuz. Bu
ülkede bir sürü kreşe -son aylarda hepiniz şahit oluyorsunuz- özel okula, hatta
üniversiteye kayyum tayin ediyorsunuz, iç hukukta işi çözdüğünüzü sanıyorsunuz.
Aslında hiçbir şey çözmüyorsunuz çünkü bir süre sonra bunların hepsi bu halka
tazminat olarak geri dönecek. Çünkü kayyum tayin ediyorsunuz, kayyum üç gün sonra
gazeteyi batırıyor, televizyonu iflas ettiriyor, muhtemelen şirketlere,
vakıflara da benzerini yapacak ve bunlar uluslararası hukukta önümüze gelecek.
İçeride çözemediğiniz sorunu, bu yöntemle halledemediğiniz işi -uluslararası
arenada yüzlerce ülkenin her birsinin farklı hukuku var- bir vakıf kurarak
çözeceksiniz! Ya yaptığımız işin ciddiyetinin farkında değiliz ya da şaka
yapıyoruz ya da durumu kurtarmak için, hani bir yerlerden baskı geldiği için
yapmış olmak için bir şey yapıyoruz. Şimdi, örnek verirken gerekçede
Cervantes’ten, Goethe Enstitüsünden, Robert Kolejinden falan bahsediyoruz.
Değerli arkadaşlar, bu okulların tarihi yüz yılın üzerinde ve bu enstitüler, bu
vakıflarla ilgili, o ülkelerde defalarca iktidar değişti, rejim değişti ama
yaptıkları işin arkasında durdular. 
Şimdi,
bu okullarda yapılanlarla ilgili benim eleştirebileceğim bir sürü şey var,
geçmişte de bu eleştirileri yaptım. Örneğin, bir başka halkın çocuklarına bir
başka ülkenin millî marşını ezberlettirmeyi hiçbir zaman doğru bulmadım çünkü
kendiniz için istemediğiniz şeyi başkası için de istemeyeceksiniz. Her halk
için kendi ulusal marşı, kendi İstiklal Marşı, kendi millî marşı değerlidir ama
o zaman bu yapılırken bu işi büyük bir başarı olarak görüp, büyük bir marifet
olarak görüp bununla övünürken, şimdi tu kaka ilan edip bu işin içinden
çıkamazsınız, teknik olarak da çıkamazsınız. Çok açık söylüyorum, bu vakıf, bir
kere ne medeniyet, kültür literatürümüz açısından vakıftır ne de uluslararası
hukuk açısından vakıf olacaktır. Basit bir vakıf bile kurmaya kalksanız,
bırakın binlerce okulu devralacağınız vakıftan bahsediyorsunuz, mahkemeye
başvurduğunuzda -burada bu işin uzmanları var- ilk alacağınız şey, amacınızla
tahsis edilmiş bütçenin uyumlu olup olmadığıdır. Yani bu kaynakla o işi
çözmeye, o amacı gerçekleştirmeye imkân var mı, bu gerçekçi mi? Şimdi, 1 milyon
lirayla eğer siz yüzlerce okulu devralmayı düşünüyorsanız bu iş yaş ama başka
yöntemler deneyecekseniz, yani o ülkelerle diplomasi yoluyla o okulların
devredilmesini falan sağlamayı düşünüyorsanız, vallahi, onun için de galiba
başka kanalları zorlamak gerekiyor. Örneğin, bu okulları kuran şahsı Türkiye’ye
Türkiye’nin müttefiki iade etmiyor. Şimdi, okulları kuranı iade etmeyen
müttefik bu okulların böyle kolayca, birlikte kurmanıza rağmen kapatılmasına,
devredilmesine, bir vakfa teslim edilmesine izin verir mi sizce, göz yumar mı
buna? Ama tam tersi olacak ben şimdiden söylüyorum, birkaç ay sonra hep
birlikte göreceğiz. Bırakın bu vakfa yurt dışındaki okulları devralmayı değerli
arkadaşlar, Türkiye’deki kimi vakıflara “Hayır sahibi” diye tarif ettiğiniz
kişilerin yaptıkları bağışlar terörün finansmanı suçuyla Türkiye’nin önüne
gelecek. Kimi bankalarla ilgili bu konu şu anda gündemde biliyorsunuz. Bazı
isimlerin bazı vakıflara yaptıkları bağışlar terörün finansmanı kapsamında
tartışılıyor. Birleşmiş Milletlerde de buna dair girişimler var muhtemelen
yakından takip ediyorsunuzdur. Şimdi, sizin tam da bu okulları terörle
ilişkilendirerek böyle bir kestirme yolla yani burada iki gün işte konuşup
tartışıp, el kaldırıp indirdiğimizde çözmeye çalıştığınız bu sorun bize
bumerang gibi dönüp gelecek. Yüzlerce ülkeyle muhtemelen diplomatik krizler
yaşayacağız, hukuki krizler yaşayacağız. Bırakın işin ahlaki tarafını, yani bu
okullar kurulurken siyaseten yaptığımız eleştiriden bağımsız olarak söylüyorum,
insanlar hayır yapmış olabilir, gönüllü destek vermiş olabilirler, burada
yapılan işlerin bir kısmı iyi olabilir, bir kısmı tehlikeli, zararlı, kabul
edilemez olabilir ama sonuç itibarıyla ortada bir hukuk var. Siz bu hukuku hiçe
sayarak, bu hukuku yok sayarak, öyle bir vakıf kurarak falan bu işi
çözemezsiniz. Onun için, bu işin yani gerçekten bu araçla, bu mekanizmayla
çözülüp çözülemeyeceğini bence bir kez daha düşünün. Kanunu çıkarabilirsiniz,
buna güç yeter ama bu sorunu çözmeye bu yetmez. Özellikle de bu “terör” kavramı
ve “terörün finansmanı” kavramı üzerine bu Meclisin -sadece böyle kanun
aralarında falan bir iki dakika içerisinde değerlendirmeyle değil- bu işi daha
ciddi masaya yatırmasının çok elzem olduğu kanaatindeyim çünkü çok kritik bir
noktadayız. 
Bakın,
birkaç gün önce İhvan tümüyle terör örgütü sayıldı Mısır’da. Dünyada başka
örnekler de var yani Filistin’de çok ciddi tarihî örnekler var, Çin’de var.
Yani, dünyada “terör” kavramını böyle çok keyfîleştirip her muhalifi, her
iktidar karşıtını “terör” kavramı içerisine koyarak düşman, tehdit kategorisi
içerisine sokarak cezalandırmaya kalkmanın ortaya çıkartacağı dünya, adil bir
dünya olmayacaktır. Gücü yetenin gücünün yettiğine canının istediği her şeyi
hiçbir hukuk tanımadan yapabildiği bir dünyadır. Bugün dünyada başka devletler
başka yapıları terör örgütü kategorisine sokup cezalandırıyor, onları en temel
haklarından mahrum bırakıyorlar, Türkiye'de de bu konjonktür itibarıyla dün çok
makbul olan çevreler bugün bu liste içerisinde tasnif ediliyor ve bu yöntemle
cezalandırılmaya çalışılıyor. 
Değerli
arkadaşlar, öncelikle “vakıf” kelimesinin içinin bu kadar keyfî
boşaltılmasından duyduğum rahatsızlığı burada ifade etmek isterim. “Vakıf” çok
kritik bir kavramdır. Neredeyse “kul hakkı” kavramından sonra yani “emek”,
“alın teri” gibi kavramlardan sonra galiba en çok korunması gereken, en çok
hassasiyet gösterilmesi gereken kavramlardan birisidir. Ama, siz yönetimini
oluşturma biçiminden tutun, hedeflediğiniz -aslında adına “gasp” demek lazım-
başkalarının kurduğu okullara el koymayı, devletin inisiyatifi altına almayı
“vakıf” kelimesiyle perdeler, örterseniz bunun tarihî sorumluluğu son derece
ağır olur.
Herkesi saygıyla
selamlıyorum. (HDP sıralarından alkışlar)
BAŞKAN –
Teşekkür ederim Sayın Bilgen.
Şahsı adına,
Artvin Milletvekili Sayın İsrafil Kışla konuşacak. 
Buyurunuz Sayın
Kışla. (AK PARTİ sıralarından alkışlar)
İSRAFİL KIŞLA
(Artvin) – Sayın Başkan, değerli milletvekilleri; Maarif Vakfı Kanunu
Tasarısı’nın 2’nci maddesi üzerinde görüşlerimi beyan etmek için huzurlarınıza
geldim, hepinizi saygıyla selamlıyorum.
Çok hayırlı bir
teşebbüs ve bir an önce inşallah faaliyete geçmesini ümit ediyorum.
Eleştirilere de doğrusu bir anlam veremiyorum. Bir kere, millî eğitimin
başarısızlığından bahsediliyor. Millî eğitimin ideolojik bir yaklaşımla,
özellikle yasaklayıcı bir anlayışla yıllarca kodları değiştirildi. İlk kez bir
özgürlük anlayışıyla millî eğitim yeniden kodlarına kavuşturuldu. Bir kere, AK
PARTİ iktidarının ilk yaptığı önemli işlerden bir tanesi bu. Bir diğeri,
gerçekten, millî eğitimde fırsat eşitsizliği kaldırıldı. Bugün, büyük
şehirlerde özel okullarda okuyan çocuklarımızdan güneydoğuda, Türkiye'nin
kuzeyinde, batısında, bütün okullarda okuyan, özel okullarda ve devlet
okullarında okuyan çocuklara akıllı tahtasından tutun tablet bilgisayarına
varıncaya kadar her şeyiyle bir kalite ve bir seviye kazandırıldı, bir fırsat
eşitsizliği ortadan kaldırıldı.
Bir diğeri,
fiziki şartlar; 80 kişilik, 100 kişilik sınıflardan şimdi benim ilimde de 20
kişilik sınıflarda eğitim veriliyor. Bundan sonra kalite daha da artacak, buna
inanıyorum çünkü üniversiteler de, liseler de özgürlükçü anlayışla yeniden
dizayn edildi. O bakımdan, “Türkiye'de bu işi beceremiyoruz, dünyada nasıl
yapacağız?” mantığını anlamakta zorluk çekiyorum. 
Türkiye son
yıllarda her yönüyle dünyaya açıldığı gibi gittikçe büyüyen bir ülke. Bugün
gayrisafi millî hasılası arttığı gibi ihracatı artıyor. Ulaşımda 2002’de
Türkiye’den 54 ülkeye sefer varken, bugün 114 ülkeye sefer yapılabiliyor. Yine,
2002’de 163 ülkede dış temsilciliğimiz varken, bugün 234 ülkede; 93 ülkede
büyükelçiliğimiz varken, bugün 135 ülkede büyükelçiliğimiz var. Bizim
ihracatımız arttığı gibi, dış ülkelerdeki, yabancı ülkelerdeki müteahhitlerimiz
bugün 200 milyar doların üzerinde yatırım yapar duruma gelmiş. Tabii, biz
elbette ki oralardaki Türk vatandaşlarımızın çocuklarına sahip çıkmak, onların
en iyi şekilde yetişmelerine katkı vermek zorundayız. 
Bir
vakıf kurarken ortak payda çok önemlidir, bu ortak paydaya bakmak lazım. Birçok
vakıf var. Türkiye’de altmış beş yılda binin üzerinde vakıf varken, 1984
yılından bu tarafa, otuz iki yılda da 5 binin üzerinde vakıf kuruldu. Kimisinin
eğitim ortak paydasıdır, kimisi sağlıktır, kimisi insan haklarıdır, kimisi
çevredir. Ortak paydaya bakarak “Bu yapacağımız işi bir vakıfla yapabilir
miyiz?” diye bakmak lazım. Evet, şu anda Türkiye’deki mevcut vakıflarla
yapamayız çünkü buradaki ortak payda Türkiye Cumhuriyeti’nin temsili
meselesidir; Türk milletinin, 75 milyonun temsili meselesidir. Yurt dışında
herhangi bir grubun, herhangi bir zümrenin, herhangi bir cemaatin, herhangi bir
farklı yapının bir vakfının, Türkiye'nin çıkarlarını koruması ve Türkiye’yi
oralarda temsil etme noktasında yeterli olması mümkün değil. O bakımdan, böyle
bir vakıf son derece önemlidir ve inşallah, oralarda güzel işler yapacağına
inanıyorum.
Diğer
taraftan, tabii “Bu, devlet eliyle yapılabilir.” deniliyor fakat bugün
dünyadaki uygulamaları da görüyoruz ki bu tarzda vakıflar marifetiyle
yapılıyor. Çünkü gerek bürokratik engellerin aşılması gerekse de bu tip
çalışmalarda seri ve hızlı hareket etmenin ihtiyacından dolayı böyle bir
vakıfla bu işleri daha hızlı, daha verimli, daha süratli yapma imkânı olacak.
O bakımdan, ben,
Maarif Vakfının, Türk eğitim tarihinde yeni bir dönem olarak, yeni bir
başlangıç olarak, özellikle yabancı ülkelerde hizmet vereceği için, eğer
Türkiye'de böyle bir teşebbüs olsaydı buna ben de karşı çıkardım ama dışarıda,
yabancı ülkelerde bu faaliyet yapılacağı için çok hayırlı bir hizmet olacağını
düşünüyorum.
Hepinizi
saygılarımla selamlıyorum. (AK PARTİ sıralarından alkışlar) 
BAŞKAN –
Teşekkür ederim Sayın Kışla.
Şahsı adına
diğer konuşmacı Bursa Milletvekili Sayın Erkan Aydın.
Buyurun Sayın
Aydın. (CHP sıralarından alkışlar) 
ERKAN AYDIN
(Bursa) – Teşekkür ederim Sayın Başkan.
383 sıra sayılı
kanunun 2’nci maddesi üzerine şahsım adına söz almış bulunmaktayım. Yüce
heyetinizi saygıyla selamlıyorum.
Benden önceki
hatip, gerçi, çok hayırlı ve güzel bir tasarı olduğunu söyledi ama benim biraz
sonra vereceğim rakamlarla, aslında, sanki iki ayrı dünyadaymışız gibi bir
izlenim ortaya çıkacak.
Eğitim
sistemimizde 4+4+4’le başlayan, daha sonra da bütün okulların imam-hatip
liselerine çevrilmesiyle devam eden, geldiğimiz noktada dünyayla yarışamayan,
gelişmiş medeniyetlerin çok gerisinde kalan, sizin Hükûmetinizin de hedefinde
olan gelişmiş ülkeler sıralamasında 15’inci sırayı alma noktasından oldukça
uzaklaşmış durumdayız. Bu sistemden ne öğrenciler ne veliler ne de eğitimciler
memnun değil. Hani, daha önce bir bakanın lafı vardı “Şu öğrenciler olmasa
Bakanlığı ben ne güzel yönetirdim.” diye; “Şu Bakanlık olmasa bu Millî Eğitim
çok güzel olacak.” noktasına geldik maalesef. Bakıyoruz, neden böyle
söylüyoruz?
Geçen
yıl liselerimizden 912 bin öğrenci mezun oldu. Üniversite sınavında resmen
dökülmüş. Ortalamaya bakıldığında, Türkçede 40 sorudan 19,3’üne, fen
bilimlerinde 40 sorudan ancak 3’üne, matematikte ise 40 sorudan sadece 7,9’una
doğru cevap verilebilmiş. Bu, 912 bin öğrencinin ortalaması. Yani çocuklar
matematik, fizik, kimya, biyoloji, felsefe, mantık dersi almadan mezun
oluyorlar. Biz de bunlardan bizi müreffeh medeniyetler seviyesine ulaştırmasını
bekliyoruz. 
Tabii,
bunu da bir örnekle açıklamak lazım. Microsoft geçtiğimiz günlerde bir yapay
zekâ piyasaya sürdü. Bu yapay zekânın ismi Tay idi. İlk önce evrensel
değerlere, dünya vatandaşlığına vurgu yapan Tay, belli bir süre sonra bel altı
vurmaya, argo kelimeler konuşmaya ve sosyal medya üzerinde ne gördüyse onu
yaymaya başladı ve Microsoft derhâl bu projeyi geri çekti, baktı iş çığırından
çıkıyor. 
Türkiye’deki
sistem de aynı Tay’ın durumuna dönüşmüş durumda. Eğitim çağındaki çocuklar ne
görüyorlar? Türkiye’deki hırsızlıkları, yolsuzlukları, kadın cinayetlerini,
insan hakları ihlallerini, savaşı ve bir sürü tartışmayı. Şu yüce Meclis
altında dahi, baktıklarında, hep kaos, hep kargaşa, birbirine giren, milleti
yönetecek sözüm ona vekilleri görüyorlar. Eğer biz bu eğitim sistemini
değiştiremezsek bunlarla yetişen çocuklar da Tay gibi başarısız olmaya mecbur. 
Kısacası,
kurumsallaşmayan bir eğitim sisteminde yeni yollar, yeni çözümler bekliyoruz.
Öncelikle bu sistemin içerisindeki sistemsizliği düzeltmemiz gerekiyor. Oysa
her bireyin özgür beyinler olması gerekmez mi? Her bireyin kendine ait bir
görüşü olması gerekmez mi? Her bireyin kendi tercihleri olması gerekmez mi? Şu
anki sistem düşünen bir beyin yetiştirmekten maalesef çok uzakta duruyor.
Kısacası bütün çocuklar yani geleceğimiz hızla bir felakete doğru sürükleniyor.

Bu
ülke, ancak çağdaş bir eğitim sisteminin Atatürk’ün koyduğu o hedef
doğrultusunda tekrardan gündeme gelmesiyle kurtulabilir. Böyle bir ülke olmalı
ki insanların devlete, devletin de insanlara güvenmesi, esas olması gerekir.
Devlet insanların iyiliği için, onların hizmetinde olan bir kurumdur. Böyle bir
ülkede devlet insanlara baskı yapmaz, devletin hakları asla insan hak ve
özgürlüklerinden önce gelmez. Böyle bir ülke de insan hak ve özgürlüklerini
ayaklar altına alan anayasalarla yönetilmez. Böyle bir ülkede insanlara tek tip
ve basit düşünceler dayatılmaz.
Son
söz olarak da diyorum ki: Özgür düşünce geliştirilmeli, özgür bireyler
desteklenmeli ve araştıran, sorgulayan, yeni buluşlar yapabilen, tabiri caizse,
icat yapabilen nesiller yetiştirilmedikçe biz buradan daha nice kanun
çıkaralım, daha nice vakıflar kuralım, gerçekte sadece ve sadece kendimizi
kandırmış oluruz ama uzun vadede baktığımız zaman, ülkemizin hedeflerde olan,
Hükûmet programlarında olan o yerlere gelmediğini görürüz diyorum.
Yüce
heyetinizi saygıyla selamlıyorum. (CHP sıralarından alkışlar)
BAŞKAN
– Teşekkür ederim.
Sayın
milletvekilleri, şimdi soru-cevap bölümüne geldik.
Süremiz
on dakikadır. İlk beş dakikasında soruları alacağım, daha sonraki beş dakikada da
Sayın Bakana söz vereceğim.
Sayın
Usta… Yok.
Sayın
Topal… Yok.
Sayın
Arslan…
KAZIM
ARSLAN (Denizli) – Sayın Bakana soruyorum: 1) 350 binin üzerinde atanamayan
öğretmenimiz var. Buna rağmen, öğretmenlere ihtiyaç olduğu bir durumda atamalar
şimdiye kadar neden yapılmıyor, kadrolar neden boş bırakılıyor, sebebi nedir? 
2)
Atamalar yapılmayarak sözleşmeli öğretmen çalıştırmak doğru bir yöntem midir?
3)
Eğitimde kaliteyi ve niteliği artırabilmek için okullarda ve sistemde bir
değişiklik yapacak mısınız?
4)
Taşımalı eğitime ne zaman son vereceksiniz?
Teşekkür
ederim.
BAŞKAN
– Teşekkür ederim.
Sayın
Pekşen…
HALUK
PEKŞEN (Trabzon) – Sayın Bakan, birkaç gün önce Trabzon’da “soruşturma” kılıfı
adı altında, bir hukuki süreç içerisinde, birkaç tane öğretim kurumunun,
ilköğretim ve lise kurumunun öğretim görevlileri, öğretmenleri gözaltına
alındı. Bu gözaltına alınma işlemlerinin içerisinde gerçekten çok ciddi bir
şekilde mağduriyetler oldu. Bir örnek: Sekiz buçuk aylık hamile bir öğretmen üç
gün gözetim altında tutuldu. Yine, on beş gün önce bebeği olmuş bir öğretmen de
aynı şekilde gözetim altında tutuldu. Bir Millî Eğitim Bakanı olarak bu
uygulamaları toplumsal vicdana, hukuk değerleriyle uyarlı bir şekilde izah
edebilir misiniz? 
Teşekkür
ediyorum. 
BAŞKAN
– Sayın Yalım… 
ÖZKAN
YALIM (Uşak) – Teşekkür ederim Başkan. 
Sayın
Bakan, dün akşam da sormuştum, bugün dün akşam sorduğum soruya verdiğiniz
cevaptan dolayı okul müdürleri aradılar ve teşekkür ettiler. İnşallah
önümüzdeki zaman içinde bu okul müdürleri önceki, görevden alındıkları okullara
müdür olarak bir an önce atanmalarını sabırsızlıkla beklemektedirler. 
Dün
akşamki sorularımın bir tanesinin cevabını alamadım, bundan dolayı tekrar
sisteme girdim. 
2016
yılı sonuna kadar hangi dallarda, kaçar öğretmen alınacaktır? Gerçekten çok
ciddi bir şekilde telefon aldık. Sabırsızlıkla bekleyen öğretmen adaylarının bu
merakını gidermek istiyoruz. 
Teşekkür
ederim. 
BAŞKAN
– Sayın Tanal… 
MAHMUT
TANAL (İstanbul) – Teşekkür ederim Sayın Başkan. 
Değerli
Bakan, soru 1: Millî Eğitim Bakanlığının mevcut öğretmen sayısı ve ihtiyaç
duyulan öğretmen sayısı kaçtır? 
Soru
2: Öğretmenlik mesleği için atama bekleyen öğretmen sayısı kaçtır? Atama
bekleyen öğretmenlerin branşlara göre dağılımı ne şekildedir? Atama yapılacak
branşlar hangi kriterlere göre belirlenmektedir? 
Soru
3: Ataması yapılmayan öğretmenlerin sorunlarıyla ilgili Bakanlığınızın kısa
vadede ne gibi planları vardır? 
Soru
4: 2002 tarihinden bugüne kadar atanmayan ve psikolojik nedenlerden dolayı
intihar eden öğretmen sayısı ne kadardır? 
Soru
5: 2002 tarihinden bugüne kadar atanamayan öğretmen sayısı kaç kat artmış,
sayısı kaça ulaşmıştır? 
Soru
6: Ücretli veya sözleşmeli öğretmen istihdamıyla öğretmen açığını çözmeye
çalışmak doğru bir yaklaşım mıdır? Ücretli öğretmenler ile aynı okulda çalışan
kadrolu öğretmenlerin aylık gelirleri arasında ne kadar fark vardır? Ücretli
öğretmenlerin sosyal hakları… 
(Mikrofon
otomatik cihaz tarafından kapatıldı) 
BAŞKAN
– Teşekkür ederim. 
Sayın
Ahrazoğlu... 
MEHMET
NECMETTİN AHRAZOĞLU (Hatay) – Sayın Bakanım, Hatay’da Türk okullarında okuyan
Suriyeli öğrenci sayısı ne kadardır? Yine Hatay’da Suriyeli mültecilere eğitim
veren okullar var mıdır? Kaç öğrenci okumaktadır? Müfredat, Libya müfredatı
mıdır? Müfredat Millî Eğitim Bakanlığınca kabul görmüş müdür? Suriyelilere
okullarda Türkçe dersi verilmekte midir?
Teşekkür
ederim.
BAŞKAN
– Sayın Erdem…
ARZU
ERDEM (İstanbul) – Teşekkür ederim Sayın Başkan.
Sayın
Bakan, 3 milyon Suriyeli sığınmacının 1,1 milyonu 16 yaş altı. Bu hususta
bugüne kadar 10 milyon dolar harcandığı söylenmektedir. Ülkemizde özellikle
hepimiz için, özellikle gelecekteki on yılda büyük tehdit oluşturacak olan
eğitimsiz çocuklarla ilgili harcama ne kadar yapılmıştır? Bu 10 milyon doların
içinde yapılan harcamanın amacına ulaşıp ulaşmadığı kontrol edilmiş midir ve
devamı noktasında denetimler yapılacak mıdır?
Teşekkür
ederim.
BAŞKAN
– Teşekkür ederim ben de.
Sayın
Bakanım, buyurun.
MİLLÎ
EĞİTİM BAKANI İSMET YILMAZ (Sivas) – Teşekkür ediyorum.
Sayın
Başkanım, öncelikle, Trabzon’da gözaltına alınanların –biraz önce de
arkadaşlarım söyledi- sadece ifadesinin alındığı ve ifadesi alındıktan sonra
geri bırakıldığı Trabzon İl Emniyet Müdürlüğü tarafından ifade edildi.
Bir
başkası: Gerçekten kim yargı kararı almışsa o yargı kararlarının hepsini biz
yerine getiririz, hukuk devleti olmanın gereği de budur.
Bir
başkası: Türkiye'de atama bekleyen öğretmen sayısı… Bizim şu anda 900 binin
üstünde öğretmenimiz var.
“Türkiye'de
sözleşmeli öğretmen var mı?” Bir ara sözleşmeli öğretmen vardı. Bakanlığımız
kadrolarına ilk defa 2005-2006 öğretim yılında 657 sayılı Kanun’un 4/b maddesi
kapsamında kadrolu öğretmenler alıyorduk. 2005-2006’da 20 bin, daha sonra devam
eden yılda 20 bin, 2007-2008’de 10 bin, 2008-2009’da 20 bin. Ancak 2011 yılında
632 sayılı Kanun Hükmünde Kararname’yle bunlar kadroya alındı. Dolayısıyla şu
anda sözleşmeli yok. Ancak o kadroya geçmek müracaat üzerine olduğundan sadece
3 kişi, 3 tane sözleşmeli öğretmen kaldı, kendileri kadroya geçmek için
müracaat etmemişler. Şu anda sözleşmeli öğretmen maaşı, 2016 yılı için
söylüyorum, yani içinde bulunduğumuz yıl için, 2.194 lira civarında. Ek dersle,
sınıf öğretmenleri üzerinden haftada on beş saat baz alınırsa 539 lira; ikisini
de toplarsak 2.700 liraya yakın bir maaş almaktadırlar. 
Yine,
Suriyeli öğrencilerle ilgili her 2 sayın vekilimiz de söyledi, Bize İçişleri
Bakanlığı Göç İdaresi Başkanlığının verdiği bilgiye göre okul çağındaki
Suriyeli çocuk sayısı 992 bin. Şu ana kadar okullarımıza gönderilen Suriyeli
öğrenci sayısı 330 bin. Bu 330 bin öğrencinin 220 bini ilkokula, 70 bini
ortaokula, 40 bini de ortaöğretime devam ediyor. Ve bunların da büyük bir
çoğunluğu geçici -Hatay’da da vardı- eğitim kamplarında, kamplarda eğitim
görüyor. 70 bini ise kampların dışında, gerek özel okullara -mali imkânları
olabilir- gerekse devlet okullarına da devam ediyorlar. Önümüzdeki dönemde biz
bu eğitimi yaygınlaştırmak istiyoruz. Şu anda kamplardaki öğretmenlere, devam
edenlere UNICEF tarafından da destek olarak da bir ödeme yapılmakta. Sonuçta,
burada insan hakları var; ister Suriye vatandaşı, ister Türkiye’de şu anda
geçici sığınma kabilinde olsun, önümüzdeki dönemde bu 300 bin sayısını 500
bine, ancak daha belirleyen süre içerisinde de mümkün olduğunca hepsini eğitim
kapsamına almak istiyoruz. Tabii, ilave okul ihtiyacı var, ilave öğretmen
ihtiyacı var. Şu anda kendi kamplarında Arapça eğitim verilmekte, haftada beş
saat de Türkçe dersi verilmekte. Önümüzdeki devrede bu Türkçe ders saatini de
artıracağız ancak bununla da ilgili bir müfredat çalışması yapılması
gereklidir. Bakanlığımızda da ilave bir çalışma yapılmaktadır.
MEHMET
NECMETTİN AHRAZOĞLU (Hatay) - Sayın Bakan, müfredatla ilgili bir konuyu
sormuştum.
MİLLÎ
EĞİTİM BAKANI İSMET YILMAZ (Sivas) - Ha, müfredatta biz şunu söylüyoruz: Yani,
Türkiye bir ara Avrupa’dan geri kaldığını düşündü. Dolayısıyla, Avrupa’dan geri
kaldığımızı, kendi öğrencilerimize eksik, yetersiz bilgi aktardığımızı, bilgi
verdiğimizi düşünerek biz öğrencilerimize belki gereğinden fazla bilgi
aktarıyoruz. İşine yarar mı yaramaz mı, kullanabilir mi kullanamaz mı apayrı
bir şey. Herhâlde Peyami Safa’nın bir nutku var “Mezunlara Nutuk” diye, orada
belirtildiği gibi: “Okul döneminde aldığınız bilgilerin belki dörtte 3’ünü,
hiçbirisini hayatta kullanamayacaksınız.” diyorlar. “Aldığınız bu diploma,
eğitimin sonu değil, belki bundan sonraki hayat üniversitesinin veya hayat
eğitiminin de bir parçasıdır. Asıl işiniz bundan sonra başlıyor.” diyerek…
Dolayısıyla, müfredatta bir yığılma olduğunu biliyoruz. Müfredatı bizim
hafifletmemiz lazım. Bir değerler eğitiminin verilemediğini de biliyoruz.
Dolayısıyla…
MEHMET
NECMETTİN AHRAZOĞLU (Hatay) – Suriyelilere okutulan Libya müfredatıyla ilgili
sordum Sayın Bakan. 
MİLLÎ
EĞİTİM BAKANI İSMET YILMAZ (Sivas) – …yerli değerlerimizi, millî değerlerimizi
de içine alacak ancak evrensel değerlere de açık olacak… Bir arkadaşımız
söyledi, Aziz Sancar gibi. Herhâlde, müspet ilimlere, somut ilimlere, çağdaş
ilimlere ulaştığından hiç kimsenin şüphesi yok. Ama, bu arada da diyor ki:
“İstiklal Marşı’nı dinlediğimde gözüm yaşarıyor.” 
KAMİL
AYDIN (Erzurum) – Aziz Sancar millî bir değerdir. 
MİLLÎ
EĞİTİM BAKANI İSMET YILMAZ (Sivas) – Ve yine sordular “Bir daha olsaydınız ne
olurdunuz?” diye, “Öğretmen olurdum.” dedi. Dolayısıyla “Nasıl bir öğrenci
yetiştirmek istiyorsunuz…” Aziz Sancar gibi öğrenci yetiştirmek istiyoruz. 
KAMİL
AYDIN (Erzurum) – Maarif Vakfı yetiştiremeyecek öyle öğrenci. 
MİLLÎ
EĞİTİM BAKANI İSMET YILMAZ (Sivas) – Hiç merak etmeyin, Maarif Vakfı da
yetiştirecektir. 
KAMİL
AYDIN (Erzurum) – Yetiştiremeyecek. TÜRGEV bitmiş olacak, TÜRGEV’e paralel
yapacaksınız. 
MİLLÎ
EĞİTİM BAKANI İSMET YILMAZ (Sivas) – Teşekkür ediyorum Sayın Başkanım. 
BAŞKAN
– Ben teşekkür ederim Sayın Bakan. 
Madde
üzerinde dört adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 383 sıra sayılı Kanun Tasarısı’nın ikinci bölüm başlığı ile 2’nci
maddesinin başlığında ve metninde yer alan “Maarif Vakfı” ibarelerinin “Türkiye
Maarif Vakfı” şeklinde değiştirilmesini arz ve teklif ederiz. 
 İlknur İnceöz Ramazan
Can Hilmi Bilgin
 Aksaray Kırıkkale Sivas
 Mehmet Demir Abdullah
Öztürk  Sait Yüce
 Kırıkkale Kırıkkale Isparta
 Tamer Dağlı Abdurrahman
Öz Hakan Çavuşoğlu
 Adana Aydın Bursa
 Mehmet Habib Soluk Mücahit
Durmuşoğlu Bayram Özçelik
 Sivas Osmaniye Burdur
 Necip Kalkan Yılmaz
Tezcan Yılmaz Tunç
 İzmir Mersin Bartın
Türkiye Büyük Millet Meclisi Başkanlığına
Görüşülmekte
olan 383 sıra sayılı Kanun Tasarısı’nın 2’nci maddesinin birinci fıkrasının (e)
bendinin aşağıda belirtilen şekilde değiştirilmesini arz ve teklif ederiz. 
 Zühal Topcu Arzu
Erdem Zihni Açba
 Ankara İstanbul Sakarya
 Kamil Aydın  Muharrem
Varlı 
 Erzurum Adana
e)
Eğitim kurumlarında eğitmenlik, okutmanlık, danışmanlık ve akademisyenlik gibi
görevleri üstlenecek kadroları yetiştirmek amacıyla; eğitim tesisleri kurmak,
eğitim programları düzenlemek, yurtdışının farklı yerlerinde bu eğitim
programlarına katılımı teşvik etmek, katılımcılara burs ve barınma gibi
imkanlar sunmak, bu alanda faaliyet gösteren kuruluşları maddi olarak desteklemek
ve gerektiğinde bunlarla işbirliği yapmak. 
BAŞKAN
– Sayın milletvekilleri, şimdi okutacağım iki önerge aynı mahiyette
bulunduğundan önergeleri birlikte işleme alacağım: 
Türkiye Büyük Millet Meclisi Başkanlığına
Görüşülmekte
olan 383 sıra sayılı Maarif Vakfı Kanunu Tasarısı’nın 2’nci maddesinin tasarı
metninden çıkartılmasını arz ve teklif ederiz.
 İdris Baluken Ayhan
Bilgen Mizgin Irgat
 Diyarbakır Kars Bitlis
 Lezgin Botan Müslüm
Doğan
 Van İzmir
Türkiye Büyük Millet Meclisi Başkanlığına
Görüşülmekte
olan 383 sıra sayılı Maarif Vakfı Kanunu Tasarısı’nın 2’nci maddesinin tasarı
metninden çıkarılmasını arz ve teklif ederiz.
 Tahsin Tarhan Erkan
Aydın Gaye Usluer
 Kocaeli Bursa Eskişehir
 Ömer Fethi Gürer Murat
Emir
 Niğde Ankara
BAŞKAN
– Okunan aynı mahiyetteki önergelere komisyon katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) - Katılmıyoruz Sayın Başkan.
BAŞKAN
- Hükûmet?
MİLLÎ
EĞİTİM BAKANI İSMET YILMAZ (Sivas) - Katılmıyoruz Başkanım.
BAŞKAN
– Önergeler üzerinde ilk olarak Niğde Milletvekili Sayın Ömer Fethi Gürer
konuşacak.
Buyurun
Sayın Gürer. (CHP sıralarından alkışlar)
ÖMER
FETHİ GÜRER (Niğde) – Sayın Başkan, değerli milletvekilleri; Maarif Vakfı
Kanunu Tasarısı yurt dışında vakıf eliyle okulların açılmasını amaçlamakta
ancak sistemin de kontrol altında tutulması yasa tasarısıyla hedeflenmektedir.
Böyle bir ihtiyacın nereden kaynaklandığı hepimiz tarafından malumdur. 
Değerli
milletvekilleri, bu ülke hepimizin. Burada konuştuğumuz, ülkenin ve halkımızın
geleceğidir. Ne yazık ki millî eğitim ülkemizde en sorunlu konuma ermiştir.
Eğitim, kuşaklar arası bilgi bağı uygulanan sistem koparılmış, sıkça değişen
eğitim politikaları bilim ve bilgiden uzak kuşakların yetişmesine neden
olmaktadır. Neoliberal ve bilimsellikten uzak eğitim politikaları yeteneklerin
açığa çıkmasının önünde set gibi durmaktadır. Eğitim sistemimiz kuşaklar arası
bilgi bağı eğitim sisteminin koparılmasından öte, yapılan yatırımlarda akıllı
tahta, sınırlı sayıda öğrenciye rağmen bilgiden ve bilimsellikle buluşamayan
çocuklarımız ne yazık ki mezun olduktan sonra da başarılı olamamaktadır. 
Eğitim
sisteminde yaşanan sorunlar, müfredatların sık sık değiştirilmesi, bilgiden,
bilimsellikten, araştırmadan, üretimden uzak anlayışın eğitim sisteminin içine
girmesi, Atatürk’ün ve değerlerinin kitaplardan çıkarılmasını düşünecek kadar
ülkenin gerçeklerinden kopmasının bunda önemli rolü vardır. Rehberlik
hizmetlerinden ders kitaplarındaki cinsiyet eşitsizliğine kadar çok sorun ifade
edilebilir. Eğitimde bilimsel, çağdaş, toplumcu, laik, hukuktan yana, Atatürk
ilkeleri ve düşüncelerinden yana bir anlayışın egemen olması halkımızın da
genel beklentisidir. 
Sayın
Başkan, değerli milletvekilleri; eğitimimizin geleceği için yaratıcılık kültürü
geliştirilmelidir. Tüketici toplum yerine üretici toplum özendirilmelidir. 
Eğitime,
ağırlıklı olarak turizmin gelişmesine katkı sağlayacak destek sağlanmalıdır. 
Hayal
kurmanın kültürü yaratılmalıdır. Hayal deyince çocuklarımızın ve gençlerimizin
aklına meslek, buluş, üretim gelecek bir anlayışta eğitim politikaları
düşünülmelidir. 
Okullarımızda
“şehir dersleri” adı altında bulunduğu kenti, yaşadığı coğrafyayı anlatan
derslere ağırlık verilmelidir. Ne yazık ki kentine, ülkesine yabancı kuşaklar
yetişmekte ve çocuklar bu bağlamda kendi yaşadıkları kenti dahi kültürüyle,
sosyal dokusuyla, folkloruyla, var olan yemek anlayışıyla tanıyamamaktadır.
Kentin tarihinin, coğrafyasının, turizminin, değerlerinin, söylencesinin,
folklorunun, yemeklerinin ve başarılı olanların adlarının da anılarak
yaşatılacağı eğitim anlayışının da okullarımızda yer bulması önemlidir.
Değerli
milletvekilleri, ülkemizde atanamayan öğretmenler de önemli bir sorundur. Kimya
öğretmenleri gibi, teknik öğretmenler gibi branş öğretmenleri de bu bağlamda
büyük mağduriyetler yaşamaktadır. 
Meslek
liseleri denince aklımıza yalnız imam-hatip okulları gelmektedir. Oysa endüstri
meslek liseleri gibi ara eleman yetiştirecek, çocukların meslek edinmelerini
sağlayacak okullar önemsenmeli ve bu bağlamda teknik öğretmenlerin atamalarının
sağlanması yanında okulların gelişmesi için de destek sağlanmalıdır. Ayrıca,
endüstri meslek liselerinin işlevi ve amacı daha da geliştirilmeli,
çocuklarımızın bu bağlamda meslek liselerinde meslek öğrenmelerine yönelik teşvikler
artırılmalıdır. 
Ülkemizde
eğitim sisteminin nasıl olması ve ne şekilde gelişmesi düşünülüyorsa
geleceğimiz de o şekilde oluşur. Bilgiyle buluşmayan toplum, geleceğinin
sorunlu olacağını bilmelidir. Bilimselliğin ve bilginin olduğu, çocuklarımızın
özgür düşünceyle büyüdüğü, hakkın, adaletin, eşitliğin onlar için yaşam
anlayışı olduğu, yoksulluğa karşı mücadele eden, yalandan, talandan, çalandan
uzak bir anlayışla gelişen, bu bağlamda da üreten, düşünen, dünyaya ışık olan
çocuklarımız olmasını yaratacak bir eğitim sisteminin amaçlanması gerektiğini
belirtiyor, yüce Meclisi saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Gürer.
Aynı
mahiyetteki önergeler üzerinde diğer konuşmacı Diyarbakır Milletvekili Sayın
İdris Baluken.
Buyurun
Sayın Baluken. (HDP sıralarından alkışlar)
İDRİS
BALUKEN (Diyarbakır) – Teşekkür ederim.
Sayın
Başkan, değerli milletvekilleri; 2’nci maddedeki önergemiz üzerine söz aldım.
Bu maddede daha çok bu vakfın faaliyet ve organları belirtiliyor. Onları teknik
olarak uzun uzun anlatmaya gerek yok. Ancak vakfın faaliyetleriyle ilgili
ibareleri aynen okumak istiyorum: “Okul öncesi eğitim, ilköğretim, ortaöğretim
ve yükseköğretim kurumları satın almak, benzer faaliyetlerde bulunan kurum ve
kuruluşlarla yasal sınırlar içerisinde ortaklık dâhil her türlü işbirliği
yapmak, yurt içi ve yurt dışından nakdî ve ayni yardım kabul etmek, yurt içi ve
yurt dışında gelir sağlayıcı işletmeler kurmak ve mevcut işletmelere ortak
olmak.” Yani, bu tanımın kendisi bile aslında bir şirket mantığının devrede
olduğunu ortaya koyuyor. 
Vakıf,
bizim bildiğimiz kadarıyla ve Türk Dil Kurumundan sözcük anlamına da baktığımız
zaman, birçok kişi tarafından kurulan ve toplum yararına gönüllülük temelinde
kâr amacı gütmeyen organizasyonlar olarak değerlendiriliyor. Ancak burada
tamamen ticari alanların da önünü açan, şirket gibi kâr amacı güden bir anlayış
tanımlanıyor. Dolayısıyla sorunlu bir alanla karşı karşıyayız. Ha şu olsa
itirazımız olmaz yani burada vakıf kelimesini çıkarırsınız maarif şirketi
kanunu yaparsınız o zaman buna bizim söyleyeceğimiz bir söz olmaz ama hem vakıf
kavramını kullanıp hem de bu şekilde ticari faaliyetlerin önünü açmayı ancak
millî eğitimde de yürütmüş olduğunuz ticari politikaların bir yansıması olarak
değerlendirebiliriz. 
Diğer
taraftan, “Maarif Vakfı tarafından yurtdışında örgün ve yaygın eğitim kurumları
açılan şehirlerde diğer kamu kurum ve kuruluşları aynı amaçla başka birimler
oluşturamaz.” ibaresi de Millî Eğitim Bakanlığı dâhil olmak üzere, bütün kamu
kurum ve kuruluşlarına ait mal varlıklarına el konması cümlesi anlamını
içeriyor. Dolayısıyla, tamamen uygunsuz olan bu tanımlamaların bu vermiş
olduğumuz önergelerle birlikte bu metinden çıkarılması gerektiğini ifade
ediyoruz. 
Şimdi,
yurt dışındaki bu okullarla ilgili biraz önce grubumuz adına konuşan Sevgili
Ayhan Bilgen çok güzel bir çerçeve ortaya koydu. Yani o yurt dışı okullarında,
işte Türkçe olimpiyatlarında yapmış olduğunuz konuşmalarda temel vurgu hep
asimilasyon üzerine. Orada, yurt dışında yaşayan Türkiyelilere aman dilinize
sahip çıkın, asimile olmayın... Ana dilin ne kadar önemli olduğuyla ilgili
vurgular, hepimizin hafızalarında tazedir. Ha, doğrudur da yani orada ortaya
konan yaklaşım ya da kullanılan cümleler yanlıştır anlamında demiyorum ama
çelişki şu ki: Yurt dışında Türkçe için öngördüğünüz, Türkçe için
tanımladığınız birçok hususu burada diğer ana diller için bir yasaklayıcı unsur
hâline getiriyorsunuz. Yani bu ülkede hâlâ Kürtçe ana dilde eğitim hakkının
olmaması, Kürtçe dışında Çerkezce, Arapça, işte Rumca, Ermenice, diğer bütün
dillerde ana dilde eğitim hakkının olmaması, büyük bir utanç kaynağıdır. Yani
dünyanın bütün devletlerine baktığımız zaman, bakın, sadece Birleşmiş
Milletlerdeki 194 ülkeden 113 ülkenin tamamında, birden fazla resmî dil
gerçekliği var. İspanya, İngiltere, İsveç, Almanya, Çin, Hindistan, Güney
Afrika, hangi kıtaya ve hangi ülkeye bakarsanız bakın, bu ana dilde eğitimin
önündeki engelin ne kadar çağ dışı olduğu anlayışı önünüze çıkar. Demin Millî
Eğitim Bakanı sorulara cevap verirken “Biz seçmeli ders hakkını getirdik.”
diyor. Bu, özrü kabahatinden beter bir açıklama. Bir halka “Kendi ana dilinde
seçmeli ders eğitim hakkını tanıdık.” demek yapılabilecek en büyük hakarettir.
“Siz ne hakla yasaklıyorsunuz? Ne hakla o yasakları bir an önce kaldırıp
anayasal güvence altına almıyorsunuz?”a cevap vermeniz gerekiyor. Dolayısıyla,
bu yaklaşım terk edilmeden, ana dille ilgili söylemiş olduğunuz hususların
hiçbir inandırıcılığı olmadığını burada ifade etmek istiyorum. 
Diğer
taraftan, seçmeli ders hakkı getirildi ama, bakın, bugüne kadar Kürtçe eğitim
konusunda istihdam edilen toplam öğretmen sayısı 60’ı bulmadı. Yani, her atama
döneminde 7 öğretmen, 5 öğretmen, 1 öğretmen atamayla biz Kürtçe seçmeli ders
eğitimi veriyoruz anlayışından vazgeçin. 
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Baluken.
İDRİS
BALUKEN (Devamla) – Bir tek kriter söyleyeceğim bunlar için: AKP’den -hadi bizi
vazgeçtik- bir tek milletvekili buraya gelip Kürtçe bir cümle kullansın
bakayım; bu, tutanaklara nasıl geçiyor, hangi bilinmeyen dil olarak
tanımlanıyor, bunu görün, ona göre de ana dilde eğitimde bulunduğunuz yeri
gözden geçirin diyorum. 
Hepinize
saygılar sunuyorum. (HDP sıralarından alkışlar)
BAŞKAN
– Teşekkür ederim. 
Aynı
mahiyetteki önergeleri oylarınıza sunacağım...
III.- YOKLAMA
(CHP
sıralarından bir grup milletvekili ayağa kalktı)
ENGİN
ALTAY (İstanbul) – Yoklama istiyoruz. 
BAŞKAN
– Yoklama talebi var. 
Sayın
Altay, Sayın Adıgüzel, Sayın Karabıyık, Sayın Gürer, Sayın Engin, Sayın Kayan,
Sayın Aydın, Sayın Usluer, Sayın Emir, Sayın Arslan, Sayın Balbay, Sayın
Yüceer, Sayın Özdemir, Sayın Yarkadaş, Sayın Yeşil, Sayın Bektaşoğlu, Sayın Öz,
Sayın Demirtaş, Sayın Özkan, Sayın Tanal, Sayın Temizel, Sayın İrgil. 
İki
dakika süre veriyorum ve süreyi başlatıyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Maarif Vakfı Kanunu Tasarısı (1/720) ve Millî
Eğitim, Kültür, Gençlik ve Spor Komisyonu Raporu (S. Sayısı: 383) (Devam)
BAŞKAN
– Önergeleri oylarınıza sunuyorum: Kabul edenler… Kabul etmeyenler… Önergeler
kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 383 sıra sayılı Kanun Tasarısı’nın 2’nci maddesinin birinci fıkrasının (e)
bendinin aşağıda belirtilen şekilde değiştirilmesini arz ve teklif ederiz. 
Arzu Erdem (İstanbul) ve
arkadaşları
e)
Eğitim kurumlarında eğitmenlik, okutmanlık, danışmanlık ve akademisyenlik gibi
görevleri üstlenecek kadroları yetiştirmek amacıyla; eğitim tesisleri kurmak,
eğitim programları düzenlemek, yurtdışının farklı yerlerinde bu eğitim
programlarına katılımı teşvik etmek, katılımcılara burs ve barınma gibi
imkanlar sunmak, bu alanda faaliyet gösteren kuruluşları maddi olarak
desteklemek ve gerektiğinde bunlarla işbirliği yapmak. 
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Katılmıyoruz Sayın Başkan.
BAŞKAN
– Hükûmet? 
MİLLÎ
EĞİTİM BAKANI İSMET YILMAZ (Sivas) – Katılmıyoruz. 
BAŞKAN
– Önerge üzerinde Ankara Milletvekili Sayın Zühal Topcu konuşacak. 
Buyurun
Sayın Topcu. (MHP sıralarından alkışlar)
ZÜHAL
TOPCU (Ankara) – Teşekkür ediyorum Sayın Başkan.
Evet,
günün bu saatinde gerçekten çok zor ama böyle, AKP tarafında… (AK PARTİ
sıralarından gürültüler)
ERKAN
AKÇAY (Manisa) – Sayın Başkan…
ZÜHAL
TOPCU (Devamla) – Evet, Sayın Başkan…
BAŞKAN
– Sayın Topcu, sürenizi yeniden başlatacağım.
Sayın
milletvekilleri…
ZÜHAL
TOPCU (Devamla) – Yemek telaşına düştü herkes. 
BAŞKAN
– Sayın Topcu, bir dakika…
Sürenizi
yeniden başlatacağım.
Sayın
milletvekilleri, sohbet ediyorsunuz herhâlde ama biraz sessiz olursanız sayın
konuşmacıyı duyabileceğiz. 
Buyurun
Sayın Topcu, sürenizi yeniden başlatıyorum. (AK PARTİ sıralarından “İftar
saati” sesleri)
Sayın
milletvekilleri, hoş değil bu davranış ama.
ERKAN
AKÇAY (Manisa) – Utanmadan itiraz ediyor. Sayın Başkan, böyle şey olur mu! (AK
PARTİ sıralarından gürültüler) 
BAŞKAN
– Buradan duyuyorum ben söylenen her şeyi, onu bilmenizi isterim.
ERKAN
AKÇAY (Manisa) – Niye itiraz ediyor sayın milletvekili?
BAŞKAN
– Sayın Akçay, tamam.
Buyurun
Sayın Topcu. 
ZÜHAL
TOPCU (Devamla) – Evet, teşekkür ediyoruz. (AK PARTİ sıralarından gürültüler)
ERKAN
AKÇAY (Manisa) – Ne konuşuyorsun! Çık dışarı!
MUSTAFA
ELİTAŞ (Kayseri) – Yoklama isteme o zaman sen de. İçeri geliyor rahatsız
oluyorsunuz, dışarı çıkıyor yoklama istiyorsunuz. 
BAŞKAN
– Sayın milletvekilleri, lütfen, kürsüde bir milletvekili var, saygılı olmaya
davet ediyorum sizi. 
ZEYİD
ASLAN (Tokat) – Bu kadar milletvekili var, mecbur muyuz dinlemeye?
BAŞKAN
– Ne demek istiyorsunuz, anlamadım. Mecbursunuz!
KAMİL
AYDIN (Erzurum) – Mecbursun tabii. 
ZEYİD
ASLAN (Tokat) – Değilim. 
BAŞKAN
– Sayın Topcu, buyurun.
ZİHNİ
AÇBA (Sakarya) – İstemiyorsan çıkarsın, dışarı çık dinlemiyorsan. 
ZEYİD
ASLAN (Tokat) – Çıkmıyorum. 
ZİHNİ
AÇBA (Sakarya) – Burada oturuyorsan dinleyeceksin.
BAŞKAN
– Sayın Topcu, buyurun. 
ERKAN
AKÇAY (Manisa) – O zaman konuşma.
ZEYİD
ASLAN (Tokat) – Orada 5 kişisiniz, konuşuyorsunuz. 
ERKAN
AKÇAY (Manisa) – Sayın Elitaş, sustur şunu ya!
ZEYİD
ASLAN (Tokat) – Bu kadar insan dinliyor, utanın! (AK PARTİ sıralarından
alkışlar)
BAŞKAN
– Sayın Topcu, buyurun.
ZÜHAL
TOPCU (Devamla) – Gerçekten, hâlimiz çok… Evet, şu anda sergilenen tablo
gerçekten çok acı, onu da söyleyelim. 
BAŞKAN
– Sayın milletvekilleri…
Sayın
Topcu, sizden özür dileyerek on dakika ara veriyorum. 
Kapanma Saati: 20.07
DÖRDÜNCÜ OTURUM
Açılma Saati: 20.15
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Emre KÖPRÜLÜ (Tekirdağ), İshak GAZEL (Kütahya)
-------0------
BAŞKAN – Sayın
milletvekilleri, Türkiye Büyük Millet Meclisinin 102’nci Birleşiminin Dördüncü
Oturumunu açıyorum. 
Birleşime bir
saat ara veriyorum.
Kapanma Saati: 20.16
BEŞİNCİ OTURUM
Açılma Saati: 21.18
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Emre KÖPRÜLÜ (Tekirdağ), İshak GAZEL (Kütahya)
-------0------
BAŞKAN – Sayın
milletvekilleri, Türkiye Büyük Millet Meclisinin 102’nci Birleşiminin Beşinci
Oturumunu açıyorum. 
Birleşime
21.45’e kadar ara veriyorum.
Kapanma Saati: 21.19
ALTINCI OTURUM
Açılma Saati: 21.46
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Emre KÖPRÜLÜ (Tekirdağ), Mustafa Açıkgöz (Nevşehir)
-------0------
BAŞKAN
- Sayın milletvekilleri, Türkiye Büyük Millet Meclisinin 102’nci Birleşiminin
Altıncı Oturumunu açıyorum. 
383
sıra sayılı Kanun Tasarısı’nın görüşmelerine kaldığımız yerden devam ediyoruz. 
Komisyon?
Yerinde. 
Hükûmet?
Yerinde.
Tasarının
2’nci maddesi üzerinde vermiş olduğu önergesi hakkında Ankara Milletvekili
Sayın Zühal Topcu konuşacaktır. 
Buyurunuz
Sayın Topcu. 
ERKAN
AKÇAY (Manisa) – Sayın Başkan…
BAŞKAN
- Çağırmadan Sayın Akçay’a yerinden bir dakika söz verelim. 
Buyurun
Sayın Akçay. 
V.- AÇIKLAMALAR (Devam)
30.- Manisa Milletvekili Erkan Akçay’ın, AK PARTİ
Grubundan bazı milletvekillerinin kürsüde konuşma yapan milletvekiline karşı
sergiledikleri tutumu kınadığına ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Tabii,
biraz önce konuşmacımız Sayın Topcu kürsüdeyken Adalet ve Kalkınma Partisi
Grubunun bazı milletvekilleri çok tuhaf bir çelişki içerisindeydiler hem Meclis
çalışmasını aksatıyor o arkadaşlarımızın bazıları hem kargaşa çıkarıyorlar hem
de haksız bir biçimde Genel Kurulu yöneten siz Sayın Başkana ve sayın
konuşmacımıza tepki gösteriyorlar. Bu tepki son derece haksız, anlamsız ve
çelişkili bir tutumdur. Öncelikle bu tutumu gösteren sayın milletvekillerini
kınadığımızı ifade ediyorum. 
Bir
diğer çelişki de, bir Hükûmet tasarısı görüşülüyor, gördüğümüz kadarıyla Adalet
ve Kalkınma Partisi Grubu, Sayın Hükûmet ve Sayın Bakan bu tasarının bir an
evvel çıkmasını bekliyor. 
(Mikrofon
otomatik cihaz tarafından kapatıldı) 
BAŞKAN
– Bir dakika daha süre verelim Sayın Akçay.
Buyurun.

ERKAN
AKÇAY (Manisa) – Böyle bir gayretin içerisinde. Ancak aynı gayreti, aynı
atmosferi Adalet ve Kalkınma Partisi Grubunun sayın milletvekillerinde
göremiyoruz, şu anki Genel Kuruldaki duruma da baktığımızda bunu görmek mümkün
değil. 
Biraz
evvelki uyarınız ve tutumunuz son derece yerindedir. Ben bilhassa iktidar
partisi grubu milletvekili arkadaşların, kendi getirdikleri, Hükûmetin
getirdiği bir tasarıyla aralarının zihnen ve Meclis çalışması bakımından ne
kadar kopuk olduğunu görüyorum. Bunları dikkate almalarını diliyorum.
Teşekkür
ediyorum Sayın Başkan.
BAŞKAN
– Ben de teşekkür ederim Sayın Akçay, çok naziksiniz.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Maarif Vakfı Kanunu Tasarısı (1/720) ve Millî
Eğitim, Kültür, Gençlik ve Spor Komisyonu Raporu (S. Sayısı: 383) (Devam)
BAŞKAN
– Sayın Zühal Topcu, buyurun.
Süreniz
beş dakika. (MHP sıralarından alkışlar) 
ZÜHAL
TOPCU (Ankara) – Teşekkür ediyorum.
Sayın
Başkan, değerli milletvekilleri; öncelikli olarak hatırlatmak istiyorum, bu
kürsü milletin kürsüsü. Biz milletin sesi olarak, bizi seçenlerin sesi olarak
burada konuşuyoruz; onun için hiç kimsenin buradan “Dinlemiyoruz, dinlemek
zorunda değiliz.” deme gibi bir lüksünün olduğunu da düşünmüyoruz. (MHP ve CHP
sıralarından alkışlar) Onun için bu, millete yapılan bir saygısızlıktır ve bu
millete de özür borcunuz var, bunu söyleyenlerin özür borcu var, onu da buradan
vurgulamak istiyoruz. 
Şimdi,
demin ilk konuşmamda belirttiğim gibi, Adalet ve Kalkınma Partisi iktidarı,
gerçekten, böyle bir eylem davranışına girişirken hiçbir program ve plan
olmadan girişiyor. Ben, şimdi bunlardan birtakım istatistikler vereceğim ve
uygulamaları da beraberinde vereceğim, sayılarla beraber. Şimdi, bakıyoruz,
özellikle gençlere yönelik program hazırlanırken gençlerin nasıl heba olduğunu
da buradan belirtmek istiyoruz. 
2014
hane halkı iş gücü anketine göre, okula devam etmeyen gençlerin, eğitime devam
etmeyen gençlerin sayısı 2 milyon 175 bin. Bakın, 2 milyon 175 bin genç, 15 ve
19 yaş aralığındaki genç eğitimine devam etmiyor ve bunların önemli bir kısmını
da, yüzde 73’ünü de kadınlar oluşturuyor, kız çocukları oluşturuyor. Bunları
özellikle vurgulamak istiyoruz. 15-19 yaş genç nüfusu 6 milyon 200 bin,
bunların devam etmeyeni, eğitim almamışları da 2 milyon 200 bin olarak
veriyoruz ve bu arada açık lise olarak ifade edilen okullara kaydolan ve bunu
da her yıl otomatik olarak kaydeden bir sistemde gözüken de 1,5 milyon genç
var. Bu gençlerin ne yaptığı, nereye gittiği takip edilmiyor; bu gençler işsiz,
bu gençler hangi uyuşturucu batağında, bu gençler hangi işlerle iştigal
ediyorlar belirsiz, bunu da belirtmek istiyoruz. Demin dedik ki, vizyon olmadığı
için ve sürekli olarak da programlar yenilendiği için artık gerçekten
tahammülümüz kalmadı. 
Demin
yarım kalmıştı, yine değişikliğe örnek olarak Sayın Müsteşarın yaptığı
açıklamalar var, “Eğitim müfredatı değişiyor.” diye, “Müfredat hafifleyecek,
ders saatleri azaltılacak, seçmeli dersler çoğaltılacak.” diye ve aynı laflar.
2013 yılında getirilen yasada söylenilen aynı laflar şimdi burada söyleniyor.
Şimdi eğitim fakültelerine geliyoruz. 
Bakın,
arkası düşünülmeden alınan kararlar var. Şimdi deniliyor ki: “Eğitim
fakültelerine baraj geliyor.” Yani eğitim fakültelerine girişte baraj konacak
ama bu baraj getirilirken acaba öğretmenlik mesleğinin kalitesinde iyileştirme
yapılacak mı? Öğretmenlik mesleğine yönelik olarak atamalarda herhangi bir plan
ve program çerçevesinde hareket edilecek mi? Bunlara yönelik bir çalışma da
yok. İşte, demin milletvekili arkadaşlarımız Sayın Bakana sordular: “Kaç kişiyi
atamak istiyorsunuz?”, “Hangi branşlarda atamak istiyorsunuz?” En son verilere
göre 414 bin atama bekleyen, bu yıl KPSS’ye giren gençlerimiz var. Ama
bakıyorsunuz ki bizim daha öğretmen atamaya yönelik olarak bir planımız ve
programımız yok. Ama biz şunu biliyoruz ki, eğer seçim kararı verilirse, seçim
kararı verildiği zaman veya verileceği zaman artık hemen ilk nereden
başlanıyor? Öğretmen atamalarına yönelik olarak hemen kontenjanlar ayrılıyor,
kadrolar ayrılıyor ve atamalar gerçekleştiriliyor. Ama bu atamalar bu şekilde
yapılırken tekrar ne yapılıyor? Geleceğe yönelik olarak yalnızca siyasete
endeksli bir politikanın uygulandığını da görebiliyoruz. 
“Meslek
lisesi memleket meselesi.” diyoruz sürekli olarak ama görüyoruz ki hiçbir zaman
da gerçekten yürekten hissedilen bir memleket meselesi olmadı meslek liseler,
hâlâ TEOG sınavlarında veya diğer sınavlarda en düşük puanlarla öğrenci
yerleşen ve en son düşünülen liseler arasında. Ama görüyoruz ki bir ülkenin
kalkınmasında en önemli yere sahip, ara insan gücü yetiştirmede en önemli
konumda olan liseler bunlar. Onun için diyoruz ki: Tekrar, yeniden şapkanızı
önünüze koyunuz ve düşününüz.
Teşekkür
ediyorum, saygılar sunuyorum. (MHP sıralarından alkışlar)
BAŞKAN
– Teşekkür ederim Sayın Topcu.
Önergeyi
oylarınıza sunuyorum: Kabul…
III.- YOKLAMA
(CHP
sıralarından bir grup milletvekili ayağa kalktı)
ENGİN
ALTAY (İstanbul) – Sayın Başkanım, ayağa kalkmıştık.
BAŞKAN
- Kalkmıştınız, evet.
Yoklama
talebi var.
Sayın
Altay, Sayın Karabıyık, Sayın Tarhan, Sayın Arık, Sayın Hürriyet, Sayın
Kayışoğlu, Sayın İrgil, Sayın Aydın, Sayın Usluer, Sayın Doğan, Sayın Arslan,
Sayın Yeşil, Sayın Kayan, Sayın Özdemir, Sayın Tanal, Sayın Demirtaş, Sayın
Bektaşoğlu, Sayın Yalım, Sayın Özkan, Sayın Yarkadaş, Sayın Bekaroğlu.
İki
dakika süre veriyorum ve süreyi başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Maarif Vakfı Kanunu Tasarısı (1/720) ve Millî
Eğitim, Kültür, Gençlik ve Spor Komisyonu Raporu (S. Sayısı: 383) (Devam)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 383 sıra sayılı Kanun Tasarısı’nın ikinci bölüm başlığı ile 2’nci
maddesinin başlığında ve metninde yer alan “Maarif Vakfı” ibarelerinin “Türkiye
Maarif Vakfı” şeklinde değiştirilmesini arz ve teklif ederiz. 
İlknur İnceöz (Aksaray) ve
arkadaşları
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Takdire bırakıyoruz Sayın Başkanım.
BAŞKAN
– Hükûmet?
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Katılıyoruz Sayın
Başkanım.
RAMAZAN
CAN (Kırıkkale) – Gerekçe…
BAŞKAN
– Gerekçeyi okutuyorum:
Gerekçe:

Kurulan
vakıf yurt dışında faaliyet göstereceğinden isminde “Türkiye” ifadesinin
bulunması uygun olacaktır.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir. 
Kabul
edilen önerge doğrultusunda maddeyi oylarınıza sunuyorum: Kabul edenler...
Kabul etmeyenler... Madde kabul edilmiştir. 
3’üncü
maddeyi okutuyorum:
Maarif Vakfının organları, organların oluşumu ve
görevleri
MADDE 3- (1)
Maarif Vakfının organları Mütevelli Heyeti, Yönetim Kurulu ve Denetim
Kuruludur.
(2) Mütevelli Heyeti, Maarif Vakfının karar organı olup
oniki üyeden oluşur. Bunlardan dördü Cumhurbaşkanı ve üçü Bakanlar Kurulu
tarafından atanan yedi daimi üye ile ikisi Millî Eğitim Bakanlığı temsilcisi
olmak üzere Dışişleri Bakanlığı ve Maliye Bakanlığı ile Yükseköğretim Kurulu
temsilcilerinden teşekkül eder. Maarif Vakfının kuruluşuna katılan gerçek
kişiler ve tüzel kişi temsilcileri Maarif Vakfının Mütevelli Heyetini
oluşturur. Daimi üyeliklerde boşalma olması durumunda, daimi üyeler salt
çoğunlukla boşalan üyelikler için yeni üyeler seçer. Mütevelli Heyetinin
toplantılarına mazeretsiz olarak art arda üç kez veya son on toplantının beşine
katılmayan üyenin üyeliği sona erer. 
(3) Mütevelli Heyeti
gerektiğinde Maarif Vakfı resmî senedinde değişiklik yapmaya yetkilidir. 
(4) Mütevelli Heyeti daimi
üyeleri, daimi üyeler arasından beş yıllığına bir başkan seçerler. 
(5) Yönetim Kurulu Maarif
Vakfının icra organı olup, Maarif Vakfını temsil yetkisini haizdir. Yönetim
Kurulu, bir başkan ve altı üyeden oluşur. Yönetim Kurulu üyeleri ve başkanı
Mütevelli Heyeti tarafından beş yıllığına atanır ve atanan üyeler gerektiğinde
Mütevelli Heyeti tarafından görevden alınabilir. Mütevelli Heyeti, Yönetim
Kurulu üyelerini Mütevelli Heyeti içerisinden veya dışarıdan seçebilir.
(6) Denetim Kurulu, Mütevelli
Heyeti adına Maarif Vakfının faaliyet ve hesaplarını denetler. Denetim Kurulu,
Mütevelli Heyeti tarafından beş yıllığına atanan beş asil ve beş yedek üyeden
oluşur. Denetim Kurulunun oluşumunda Millî Eğitim Bakanlığı ve Maliye
Bakanlığının temsilcilerine yer verilir. 
(7) Maarif Vakfı Mütevelli
Heyeti üyeleri en az 4 yıllık fakülte mezunlarından seçilir ve 72 yaşının
bitimine kadar görev alabilirler.
BAŞKAN
– 3’üncü madde üzerinde Milliyetçi Hareket Partisi Grubu adına İstanbul
Milletvekili Sayın Arzu Erdem konuşacak.
Buyurun
Sayın Erdem. (MHP sıralarından alkışlar) 
MHP
GRUBU ADINA ARZU ERDEM (İstanbul) – Teşekkür ederim Sayın Başkan.
Değerli
milletvekilleri, Maarif Vakfı Kanunu Tasarısı’nın 3’üncü maddesi üzerine
Milliyetçi Hareket Partisi Grubu adına söz almış bulunmaktayım. Genel Kurulu
saygılarımla selamlıyorum.
Değerli
milletvekilleri, bugün Azerbaycan'ın Millî Kurtuluş Günü’dür. “Bir millet, iki
devlet” görüşüyle, kardeş ülkemiz Azerbaycan'ın Millî Kurtuluş Günü’nü kutlarım
ve buradan selamlarım. Birliğimiz daim olsun.
Ayrıca,
yine bugün büyük Türk yazarı Peyami Safa'nın ölüm yıl dönümüdür. Yazarımızı
rahmet, minnet ve özlemle anıyorum ve sözlerime bu büyük Türk yazarımızın
sözleriyle başlamak istiyorum: "Millî olmak için değil, Türk olmak için
milliyetçi olmak zorundayız!"
Değerli
milletvekilleri, görüşmekte olduğumuz tasarının 3’üncü maddesinde Maarif
Vakfının organları, organların oluşumu ve görevleri tanımlanmıştır. Yurt içinde
ve dışında milletimize veya soydaş ve akraba topluluklarımıza öğrenimleri
sırasında maddi ve manevi destek vermek, barınacak yurt imkânları ile eğitim ve
öğretimlerine katkı sağlamak, vatanına milletine bağlı, yüksek ahlaki ve millî
değerlere saygılı gençlerin yetişmesine yardımcı olmak amacıyla kurulması
planlanan Maarif Vakfının Mütevelli Heyetinin 12 kişiden oluşması ve bunlardan
4’ünün Cumhurbaşkanı ve 3’ünün Bakanlar Kurulu tarafından atanan 7 daimi üyeyle
2’sinin Millî Eğitim Bakanlığı temsilcisi olmak üzere Dışişleri ve Maliye
Bakanlıkları ve Yükseköğretim Kurulu temsilcilerinden oluşturulacağı
belirtilmiştir. Bu durumda kurulacak olan vakfın Mütevelli Heyetinin
Cumhurbaşkanlığı ve Bakanlar Kuruluna bağımlı ve bu sebeple de yanlı olacağını
düşünüyorum. Milliyetçi Hareket Partisi olarak bizler, kurulacak olan bu vakfın
uluslararası arenada ülkemizi temsil etmesi söz konusu olduğundan, Mütevelli
Heyetinin Hükûmet kaynaklı değil, kendi alanlarında uzman ve donanımlı
insanlardan oluşması gerektiğini düşünmekteyiz. Bu sebeple, Mütevelli Heyetini
oluşturacak 12 kişinin kimler tarafından atanacağı tekrar ve titizlikle gözden
geçirilmelidir.
Ayrıca,
Maarif Vakfı Kanunu Tasarısı’nın 3’üncü maddesinin (6)’ncı fıkrasında Denetim
Kurulunun Mütevelli Heyeti adına Maarif Vakfının faaliyet ve hesaplarını
denetleyeceği söylenmektedir. Ancak, mali denetimin kimler tarafından
yapılacağı belirtilmemiştir. Bu konuda da bir netlik gerekmektedir ve maddenin
ilgili fıkrasında açıkça ifade edilmesi de gerekmektedir. 
Değerli
milletvekilleri, bu yasa tasarısı üzerinde uzun soluklu bir çalışma yapılması
gerekmesine rağmen bu kadar kısa bir sürede geçirilmeye çalışılması bu yasaya
karşı güvenirlilik noktasında tereddütler oluşturmaktadır. Bilindiği gibi, son
günlerde gündemimizde yer alan vakıfların eğitim sistemi üzerindeki etkisi ve
vakıflara ait yurtlarda yaşanan cinsel istismar vakaları, vakıflara atanan
kişilerin önemini gözler önüne sermiştir, milletimiz bu konularda endişe
içerisindedir.
Ayrıca,
yasanın içeriğinde Mütevelli Heyeti üyelerinin 72 yaşına kadar görev
yapabilecekleri ibaresi kabul edilmez niteliktedir. Böylelikle, Mütevelli
Heyetine atanan kişi yaklaşık kırk yıl görev yapacaktır. Bu kişilerin atanma
şekilleri de göz önünde bulundurulduğunda, yanlı yönetimin sürekliliğinin
sağlanmasına çalışıldığı da görülmektedir, bu da oldukça manidardır. Millî
Eğitim Bakanlığına bağlı her kademe ve türdeki eğitim kurumlarında eğitim ve
öğretimin toplum ve kişilerin ekonomik, sosyal ve kültürel ihtiyaçlarını
karşılayacak nitelik ve niceliğe ulaşması için maddi ve manevi katkıda bulunmak
ve bu amaçla yeni kaynaklar sağlamak amacıyla kurulmuş olan Millî Eğitim Vakfı,
Maarif Vakfıyla hemen hemen aynı niteliktedir. Peki hâlâ faaliyetlerine devam
eden Millî Eğitim Vakfı varken yeni bir vakfa neden gerek duyulmaktadır? Bu
hepimizin aklında soru işareti olarak belirmektedir. 
Millî
Eğitim Bakanlığı tarafından Maarif Vakfının kuruluşu için 1 milyon Türk lirası
verilecektir. Böylelikle Millî Eğitim Bakanlığının vakfın kuruluşuna büyük
katkı sağladığını hepimiz görmekteyiz. Bu şekilde, Millî Eğitim Bakanlığının
millî eğitime ayıracağı kaynak bu vakfa aktarılmış olacak. Bu kadar büyük bir
sorumluluğun alelacele Meclisten geçiriliyor olması, hedeflenen yasayla söz
konusu vakfa verilmesi güvenilirlik noktasında milletimizi ve bizleri büyük
ölçüde tedirgin etmektedir. Millî Eğitim Bakanlığı bütçesinden ayrılan fonla
kurulması amaçlanan vakfın merkezi İstanbul olarak belirlenmiştir. Millî Eğitim
Bakanlığı Ankara'da ise vakfın merkezinin İstanbul’da olması manidardır, bu da
açıklamaya muhtaç bir konudur. 
Değerli
milletvekilleri, eğitim, toplumun değer yargıları ile bilgi ve beceri
birikiminin yeni kuşaklara aktarılmasıdır; bu amaçla okullarda ve benzer
kurumlarda sürdürülen öğretim ve yetiştirme etkinlikleridir. Ancak AKP
Hükûmetinde on dört yılda 6 Millî Eğitim Bakanı değişirken, her gelen Millî
Eğitim Bakanıyla birlikte eğitim sistemi de değişmiştir. Geçtiğimiz ay değişen
Millî Eğitim Bakanıyla birlikte eğitim sisteminin tekrar değişeceği
söylenmektedir. Kısa bir süre önce hayata geçirilen 4+4+4 eğitim sistemi yerine
3+3+3+4 eğitim sisteminin geleceği iddia edilmektedir. Bize gelen taleplerden
bu talebi sizlere de aktarmış olayım, iktidar partisi bunun açıklamasını yapsın
lütfen. 
Eğitim,
çocuklarımızın geleceğini ilgilendiren ciddi bir iştir. Sık sık önemli ve ani
değişikliklere gidilmesi milletimizin eğitim sistemine olan güvenini
zedelemektedir ve hatta yerle bir etmektedir. Sürekli değişen eğitim sistemiyle
geleceğimiz olan çocuklarımız perişan olmaktadır. Velilerimiz bu konuda
şikayetçidir. Bir hikâyeyle devam etmek istiyorum, metot ve yöntemlerle ilgili
bir hikâye. Bir şeyi yaparken kullandığımız metot o kadar önemli ki… 2 tane
ormancı varmış arkadaşlar. Bu ormancıların birincisi, bir ay boyunca ağaç
kesmiş, ikincisi de bir ay boyunca ağaç kesmiş. Birinci, yarışı kazanmak için
hiç durmadan çalışmış ve sürekli, dinlenmeden, gece gündüz yemeden içmeden “En
iyi ağaçları ben kesiyorum, en fazla miktarda ben kesiyorum.” diye düşünmüş.
Diğer ormancı ise aynı şekilde çalışmış ve bir ayın sonunda heyet toplanmış ve
saymışlar. Hepinizin aklında belki şu soru belirecektir: “Acaba hangisi 1’inci
olmuştur?” diye. Çok çalışan, çok hızlı, sürekli görevde bulunan mıdır acaba;
yoksa sonradan gelip bu noktada ağaçları kesen midir? Evet, ikinci 1’inci
olmuştur. Bunun da tek bir sebebi vardır… Birinci çok hiddetlenmiş “Olur mu?”
demiş. “Ben hep çalıştım, hiç dinlenmedim. Yemedim içmedim hep ağaç kestim. Ve
nasıl olur da ikinci kazanır?” İkinci ise rahat rahat dönmüş demiş ki: “Sen sürekli
çalışırken, sürekli ağaçları keserken ben aralarda dinlendiğim zamanlarda
baltamı biledim.” Yani metot çok önemli. 
On
dört seneden beri Millî Eğitim Bakanlığı iktidar partisinin kontrolünde. 6 tane
bakan değişti ve 6 tane bakan yeni sistemlerle geldi. Bu sistemler… Demek ki
çok çalışmak değil, çok görevde kalmak değil doğru metotlarla işini yapmak çok
önemli. Buradan da anlaşılacağı üzere, bir işi yapmış olmak için değil hedefe
ulaşmak için doğru yolda, doğru metotlarla hareket etmek gerekmektedir. Bunu
Millî Eğitim Bakanlığına, bu makama uyarlayalım. Bakanlığın amacı nedir? Millî,
manevi ve ahlaki değerlerin tamamını taşıyan gençlerin yetişmesine vesile
olacak olan faaliyetlerin tamamını yürütmektir. Peki, bakanlığın kullanması
gereken metot nedir? Doğru metot yani eğitime uyarlayacak olursak, okullarda
doğru istihdamın sağlanması, doğru eğitim müfredatının uygulanması ve doğru
eğitim materyallerinin kullanılması. Ancak anlıyoruz ki Millî Eğitim Bakanlığı,
kendi bünyesinde olan okulları tam anlamıyla kontrol altında tutamamaktadır.
Bunun sıkıntısı da hem evlatlarımıza hem de ailelerimize yansımaktadır. 
Değerli
milletvekilleri, aranızda son on dört senede 6 kez değişen eğitim sisteminin
mağduru velilerimiz de vardır. Ben de 2 evlat yetiştirdim; şu an kızım
üniversitede, oğlum da lise 2’de. Hepimiz bu sınav sistemlerinin farklı farklı
uygulamalarından geçtik, hepimiz dershanelere göndermek zorunda kaldık
çocuklarımızı, hepimiz özel öğretmen tutmak zorunda kaldık, hatta Millî Eğitim
okullarından memnun olmadığımız için özel okullara çocuklarımızı vermek zorunda
kaldık. Peki, Türk eğitim müfredatıyla hareket eden bir eğitim sistemi olmuş
olsaydı, bizler bu eğitim sisteminden memnuniyet duyuyor olsaydık çocuklarımızı
acaba ilave derslerle, takviye derslerle sınavlara hazırlayacak mıydık?
Hazırlamayacaktık. Demek ki eğitim sisteminde dikkat edilmesi gereken husus
şudur: Çocukların travma yaşamaması için kalıcı, millî, manevi ve ahlaki
değerlerinin yansıtıldığı eğitim sisteminin mutlaka uygulanması gerekiyor.
Son
olarak özellikle aziz milletimizin menfaatlerinin korunması gerektiğini, bu
veballe burada olduğumuzu hatırlatıyor, Millî Eğitim müfredatının da buna göre
düzenlenmesi gerektiğini tekrar belirtmek istiyorum.
Teşekkür
ederim. (MHP sıralarından alkışlar) 
BAŞKAN
– Teşekkür ederim Sayın Erdem.
Halkların
Demokratik Partisi Grubu adına Mardin Milletvekili Sayın Erol Dora konuşacak.
Buyurun
Sayın Dora. (HDP sıralarından alkışlar) 
HDP
GRUBU ADINA EROL DORA (Mardin) – Sayın Başkan, değerli milletvekilleri; Maarif Vakfı
Kanunu’nun 3’üncü maddesi üzerinde Halkların Demokratik Partisi adına söz almış
bulunuyorum. Genel Kurulu saygıyla selamlıyorum. 
Tasarıda
Maarif Vakfının amacı, yurt dışında insanlığın ortak birikim ve değerlerini
esas alarak örgün ve yaygın eğitim hizmetleri vermek ve geliştirmek amacıyla
okul öncesi eğitimden üniversite eğitimine kadar tüm eğitim süreçlerinde
burslar vermek, okullar, eğitim kurumları ve yurtlar gibi tesisler açmak, yurt
içi de dâhil olmak üzere bu kurumlarda görev alabilecek eğitmenleri
yetiştirmek, bilimsel araştırmalar ve araştırma geliştirme çalışmaları yapmak
şeklinde belirtilmiştir. Buradan anlaşıldığı üzere, Millî Eğitim Bakanlığının
görev ve yetkilerinden çok daha fazlasıyla donatılmış bir vakıf kurulması söz
konusudur. Bakanlık niçin kendisine ait asli görevleri bir vakfa devretmek
istemektedir, izaha muhtaç bir konudur bu. 
Değerli
milletvekilleri, Millî Eğitim Bakanlığına bağlı, 15 farklı ülkede 65 eğitim
kurumu bulunmaktadır. Kamusal eğitim hizmeti gereği bunların sayısının
artırılması, niteliğinin güçlendirilmesi gerekirken Hükûmet devlet finansmanı
ve desteğine sahip özel bir şirket gibi faaliyet yürütülmesi öngörülen Maarif
Vakfıyla yurt dışındaki cemaat okullarıyla mücadeleyi amaçlamaktadır. Vakfın
kuruluşundaki temel amacın yurt dışında yaşayan çocukların eğitimi ya da ülke
kültürünün yurt dışında tanıtımı olmadığı açıktır.
Değerli
milletvekilleri, elbette bireyler, toplumlar, ülkeler kendileri hakkında
ürettikleri olumlu bir kimlik imajına ihtiyaç duyarlar ve bu olumlu kimlik
imajını çeşitli vasıtalarla kurumlaştırabilirler, vakıflar da bu vasıtalardan
birisi olabilir. Ancak, tasarı gerekçesinde Maarif Vakfının işlevlerinden
birisi “Ülkemizin eğitim alanında sahip olduğu birikimi insanlığın hizmetine
sunmak.” biçiminde ifade edilmiştir.
Değerli
milletvekilleri, şunu itiraf etmeliyiz ki ülkemizde sürdürülen eğitim sistemini
göz önüne aldığımızda insanlığın istifadesine sunabileceğimiz nitelikte bir
birikimden söz edebilmek gerçekçi bir yaklaşım değildir. Örneğin üniversitelerimizin
içerisinde bulunduğu durumu dikkate aldığımızda insanlığın istifadesine
sunacağımız ne vardır, sormak istiyorum. Şimdi, ülkemizdeki üniversitelere
bakalım: Evet, her şehre bir üniversite kurmayı başardık ancak üniversitenin
temel bileşenlerinden birisi olan akademisyenleri “Savaşa karşı barış.”
dedikleri için üniversitelerden attık, gözaltına aldık, tutukladık, hapse
attık. 
Değerli
milletvekilleri, akademisyenlerin cezalandırılmak suretiyle tehdit edilmesi
aslında özgür düşüncenin tehdit olarak görülmesinden kaynaklanmaktadır. Ulusal
güvenlik gerekçesiyle eleştirel düşüncenin sansürlenişi ve bunun norm hâline
gelmeye başlaması akademik özgürlüğü yok etme girişimidir. Sansür ve militarist
kontrol, eleştirel tartışmanın vatana ihanet olarak damgalanması, iptidai
yönetim anlayışlarının başvurdukları yöntemlerdir. Dolayısıyla akademik
düşüncenin bu hâli ortadayken kanun tasarısında yer alan “Ülkemizin eğitim
alanında sahip olduğu birikimi insanlığın hizmetine sunmak.” ifadesinin
ayakları yere basmayan, gerçeklikten uzak bir ifade olduğu aşikârdır.
Değerli
milletvekilleri, Türkiye’de eğitim alanında bir maarif vakfı kurulmasından çok
daha öncelikli, acil çözüm bekleyen, ciddi sorunlar bulunmaktadır. Elbette
okulların içerisinde bulunduğu teknik yetersizlikler, bölgeler arası
eşitsizlikler, son zamanlarda artan istismar vakaları, bilgi ölçme konusunda
çarpık bir yöntem olan merkezî sınavlar gibi daha da uzatılabilecek yığınla
sorundan söz edebiliriz. Ancak, izninizle, eğitimin temel sorunlarından birisi
olan ders kitapları konusuna değinerek konuşmamı sürdüreceğim. 
Değerli
milletvekilleri, ders kitaplarının öğrencilere ücretsiz olarak verilmesi
elbette sosyal devlet ilkesinin gereği olarak gayet yerinde bir uygulamadır.
Ancak, ders kitaplarının içeriği ve niteliği de son derece hayati bir
meseledir. Ders kitapları bir ülkedeki insan topluluğunun nasıl ve kimlerden
oluştuğuna dair bilgiler sunan, insanlarda kolektif bir kimlik ve vatandaşlık
anlayışı geliştirmeyi amaçlayan araçlardan birisidir. Şunu belirtmek gerekir
ki: Farklı grupların eşit bir şekilde bir arada yaşayabilecekleri demokratik
bir sistem ve kolektif bir kimlik geliştirebilmek günümüz toplumlarının hâlâ en
önemli sorunlarından birisidir. Bu çerçevede, Türkiye'nin de en önemli sorunu,
dili Türkçeden, dini Sünni İslam’dan farklı insanların eşit vatandaşlık
temelinde bir arada yaşamalarını sağlayacak bir sistem ve ufuk geliştirmektir.
İnsanların ufuklarını, kendilerine ve kendilerinden farklı olanlara bakışlarını
etkileyen ders kitapları Türkiye'nin demokratikleşmesi yolundaki araçlardan
biridir. Ancak, Türkiye’de ders kitaplarındaki “biz” anlayışı çoğulcu bir ufuk
ve demokratik vatandaşlık anlayışı geliştirmekten uzaktır. Maalesef, ders
kitapları insanları tekilleştiren ve kısırlaştıran bir anlayışla yazılmaya
devam etmektedir.
Değerli
milletvekilleri, örneğin Sosyal Bilgiler 5 Öğretmen Kılavuz Kitabı’nın 90’ıncı
sayfasında öğretmenlere telkin edilen bir ifade şöyledir: “Dinî bayramlarımız
olan Kurban Bayramı ve Ramazan Bayramı’nın tüm ülkede kutlandığını
vurgulayınız.” Bu ifadede ülkemizde kutlanan dinî bayramlar tekçi bir anlayışla
yazılmış ve sadece Sünni Müslümanların bayramlarından söz edilmiştir. Evet,
Kurban Bayramı ve Ramazan Bayramı da ülkemizde kutlanan dinî bayramlardandır
ancak ülkemizde kutlanan dinî bayramlar bunlardan ibaret değildir. Alevi
yurttaşlarımızın, Hristiyan ve Yahudi yurttaşlarımızın, Ezidi yurttaşlarımızın
kutsal günleri ise dinî bayramlarımız kategorisine sokulmamaktadır,
dışlanmaktadır.
Değerli
milletvekilleri, ders kitaplarında farklılıkların temsili açısından belki en
önemli konulardan biri de Kürt yurttaşlarımızın durumudur. Uzun yıllar süren
inkâr politikalarından sonra okullara Kurmanci, Zazaki seçmeli derslerinin
konulmuş olması Kürtlerin varlığının kabulü açısından elbette önemli bir
gelişmedir. Ne var ki, ders kitaplarında Kürtlerin varlığından hâlâ
bahsedilmemektedir. Hatta öyle ki, “Kürt” sözcüğü müfredatta okutulan seçmeli
Kurmanci, Zazaki ders kitabında dahi sadece bir kez geçmektedir. Ders
kitaplarında “Kürt” sözcüğünün geçtiği tek yer ise yıllardır olduğu gibi Millî
Mücadele Dönemi’ndeki “zararlı cemiyetler” konusudur. Bu çerçevede “Kürt”
sözcüğü sadece “Kürt Teali Cemiyeti” ifadesinde geçmektedir.
Değerli
milletvekilleri, ders kitaplarında çizilen makbul vatandaşlık sınırının
Türkiye'deki farklılıkları görmezden gelmesinin birçok olumsuz sonucu vardır.
Bu hâliyle ders kitapları öğrencileri toplumsal yaşamdaki farklılıklar
konusunda donanımlı hâle getirmek yerine, bu konudaki muhayyilelerini
kısırlaştırıcı bir işlev görmektedir. Mevcut ders kitapları, öğrencileri çağın
gerektirdiği vatandaşlık becerileriyle donatmaktan uzaktır. Farklılıkların
görmezden gelinmesinin ya da ötekileştirilmesinin bir sonucu da toplumsal
eşitsizliklerin eğitim yoluyla tekrar üretiliyor olmasıdır. Bu çerçevede
Türkiye'deki Kürtlerin, Süryanilerin, Ermenilerin, Alevilerin, Romanların ve
diğer birçok grubun kendilerini mevcut ders kitaplarındaki kimlik öyküsünün
içine yerleştirmeleri ve ülkeye aidiyet hissetmeleri çok zordur. Öğrencilerimize
okutulan ders kitaplarında yer alan ve kültürler arası negatif tutum veya
davranışlara yol açabilecek ötekileştirici, ön yargıları artırıcı ve nefret
söylemleri barındıran argüman ve üsluplarla kaleme alınmış, yurttaşlarımızın
mensup bulundukları farklı etnik, inançsal ve kültürel kimlikleri
itibarsızlaştıran, bu kimliklere negatif anlamlar yükleyen metinlerin tespit
edilerek ders kitaplarından çıkarılması yönünde acil bir çalışmaya ihtiyaç
vardır.
Sayın
Başkan, değerli milletvekilleri; bir diğer önemli sorun, Millî Eğitim
Bakanlığının AİHM’nin zorunlu din dersine ilişkin kararlarını görmezden gelme
tutumudur. Bildiğiniz gibi, AİHM, 2014’ün son aylarında, Mansur Yalçın ve
diğerleri Türkiye kararını açıklamıştır. Kararda, Türkiye’deki din kültürü ve
ahlak bilgisi derslerinin Avrupa İnsan Hakları Sözleşmesi’nin 1 No.lu Ek
Protokolü’nün 2’nci maddesinde düzenlenen eğitim özgürlüğüne aykırı olduğu
sonucuna ulaşılmıştır. 
AİHM’nin
ulaştığı bu sonuç ilk değildir. AİHM daha önce de 2007 yılında verdiği Hasan ve
Eylem Zengin Türkiye kararında aynı yönde bir sonuca ulaşmıştı. Bu bağlamda,
Türkiye, Avrupa İnsan Hakları Sözleşmesi’nin 46’ncı maddesi uyarınca kesinleşen
Mansur Yalçın kararına uymakla yükümlüdür. Bu konuda Bakanlık somut bir eylem
planı yapmak ve en kısa sürede bu hak ihlalini gidermek durumundadır. 
Sonuç
olarak, özellikle, ülke içinde uygulanan eğitim sisteminin evrensel tecrübe ve
gelişmeleri dikkate alan, bilimsel, demokratik ve çoğulcu bir zemine
oturtulması gerektiğinin bir kez daha altını çizerek hepinizi tekrar saygıyla
selamlıyorum. (HDP sıralarından alkışlar)
BAŞKAN
– Teşekkür ederim Sayın Dora. 
Cumhuriyet
Halk Partisi Grubu adına Bursa Milletvekili Sayın Lale Karabıyık konuşacak.
Buyurun
Sayın Karabıyık. (CHP sıralarından alkışlar) 
CHP
GRUBU ADINA LALE KARABIYIK (Bursa) – Teşekkürler Sayın Başkan.
Sayın
Bakan ve değerli milletvekilleri; Maarif Vakfı Kanunu Tasarısı’nın 3’üncü
maddesiyle ilgili olarak Cumhuriyet Halk Partisi Grubu adına söz almış
bulunmaktayım. Hemen belirteyim ki bu yapı iktidarın siyasi emellerine göre
şekillendirilmiş bir sistemin hazırlığıdır, hazırlık çalışmasıdır.
Asla
bu yapının kurulmasında,  amacında ve devamında çocukların ve gençlerin
faydasının gözetildiğini, öncelikle gözetildiğini düşünmüyorum ve bu nedenle de
biz bu tasarıya zaten karşıyız.
Şimdi
biraz inceleyelim. Tasarıda Maarif Vakfının yapılanmasında 3 organın adı
geçiyor: Mütevelli Heyeti, Yönetim Kurulu ve Denetim Kurulu. Bakın, Mütevelli
Heyetinde 12 üye var ve 4’ü Cumhurbaşkanı tarafından belirleniyor, 3’ü Bakanlar
Kurulu, 2’si Millî Eğitim Bakanlığı, 1’i Dışişleri Bakanlığı, 1’i Maliye
Bakanlığı ve 1 üye de YÖK tarafından belirleniyor.
Sayın
vekiller, öncelikle, Mütevelli Heyetinde Millî Eğitim Bakanlığının daimi
üyesinin bulunmayışı ve etkinliğinin sadece 2 temsilciyle sınırlandırılması
doğru mudur, kanuna uygun mudur? Görüldüğü gibi Millî Eğitim Bakanlığı,
görevlerini ve kontrolünü vakıflara bırakmaktadır. Burada iki başlı paralel bir
sistem başlamaktadır ve bu karmaşıklık devam edecektir. Millî Eğitim Bakanlığı
yurt dışında açmış olduğu ya da açacağı okullarla ilgili yetkiyi de Maarif
Vakfına devretmiştir. Peki, Anayasa’nın 174’üncü maddesiyle koruma altına
alınan Tevhidi Tedrisat Kanunu’nun da ihlal edildiğini de düşünüyor musunuz?
Evet, bu kanunu da bu tasarı bence ihlal etmektedir.
Yine,
önemli bir nokta, Mütevelli Heyetinin oluşumuna bakıldığında, Cumhurbaşkanının
kontrolünde yeni bir TÜRGEV yaratılmaya çalışıldığı da gayet aşikârdır. 
Bir
başka nokta, Mütevelli Heyetine atanan kişi 72 yaşına kadar burada görev
yapabilecektir. Böyle bir şey olabilir mi sayın milletvekilleri? Düşünün, 30
yaşında Mütevelli Heyetine girmiş, kırk iki yıl burada kalacak. Hayır, daha
kolayını söyleyeyim ben size: Babadan oğula geçsin, hiç zahmet etmesinler.
Böyle bir şey olabilir mi? 
Evet,
başka bir nokta, Anayasa’ya aykırı olduğu hâlde Maarif Vakfına kamusal bir
görev yükleniyor. Kamusal bir görev olduğuna göre, Millî Eğitim Bakanlığı
tarafından denetlenmesi de gerekir ama böyle bir denetim sistemi yok Millî
Eğitim Bakanlığı tarafından. Denetim nereye konmuş? Kendi içine, kendi
bünyesine. Peki, bu şaibe yaratmaz mı? Yaratır.
Peki,
başka bir nokta, kuruluş aşamasında Millî Eğitim Bakanlığı tarafından 1 milyon
Türk lirası verilecek olması, bu sebeple Sayıştay denetimini de gerektirir.
Peki, böyle bir şey var mı? Hayır, yok. Zaten her aşamada Sayıştay denetiminden
kaçınılmaktadır. 
Sayın
Bakan, söz konusu tasarıda da görüldüğü gibi, asla çocuğun faydasını merkeze
alan sistemler kurmuyorsunuz. Sadece vakıfları merkeze alan ve kontrolü
kolaylaştıran, kafanızdaki geleceğin Türkiye’sini sizin mantığınıza göre
oluşturmaya çalışıyorsunuz. Sizin tarafınızdan ve sizin gözünüzden, sizin
gözlüğünüzden baktığımda sizi anlayabiliyorum ve hak veriyorum çünkü bir
ülkedeki anlayışı, mekanizmayı değiştirmek için en etkin yol eğitim sistemini
değiştirmektir, sizin amacınıza da bu hizmet edeceği için bunu yapıyorsunuz.
Laik eğitimden uzaklaşmak, eğitimin arka bahçesi olarak eğitim kurumlarını ve
denetimini yeniden kurgulamak istiyorsunuz. Müfettişliği lağvediyorsunuz.
Buradan tutun da atadığınız rektörlerle eğitim sistemini her taraftan
kuşatıyorsunuz. Eğitimin müfredatını kafanızdaki yapıya göre yeniden
yazıyorsunuz, değerler eğitimi de buna dâhil olmak üzere ve diğer taraftan
eğitimcilerin eğitimini de vakıflara bırakmak istiyorsunuz. Oysa eğitimcilerin
eğitimi üniversite tarafından yapılır. 
İşte
sayın vekiller, liseliler bu nedenle gelecek kaygısına düştüler, geleceklerini
düşünüyorlar ve bir soru işareti yaşıyorlar, bu nedenle de tepkilerini gösteriyorlar.
Bunu bir kez daha düşünmenizi dilerim. 
Peki,
bu kadar bu işleri yapmak istiyorsunuz da millî eğitimdeki gerçekleri,
Türkiye'nin gerçeklerini görüyor musunuz? Ben biraz size tekrar hatırlatmak
istiyorum. 
Sayın
Bakan, hâlâ 2 milyon 715 bin çocuk okula gidemiyor. 
Çok
değerli kadın vekiller, size sesleniyorum: 959 bin kız çocuğu bir okulun
kapısından içeri girmemiş. 
Peki,
başka bir şey, deniyor ki: “Bütçeden Millî Eğitim Bakanlığına ayrılan pay
sürekli artıyor.”
Sayın
vekiller, Millî Eğitim Bakanlığı bütçesinden yatırımlara ayrılan pay ise
azalıyor. Bütçeden Millî Eğitim Bakanlığına personel giderleri için ayrılıyor
ama Millî Eğitim Bakanlığı bütçesinde yatırımlara ayrılan pay azalıyor. Bakın,
2002’de Millî Eğitim Bakanlığı bütçesinden yatırımlara ayrılan pay bütçenin
yüzde 18’i iken, 2016’da yüzde 8’e düşmüş durumda, bunu biri açıklamalı.
Evet,
Türkiye'nin ulusal çocuk politikası yok değerli vekiller. Çocukların faydasını,
gençlerin faydasını, maksimum faydasını merkeze alarak oluşturulmuş böyle bir
politika yok. Barınmasıyla, güvenlik sistemiyle, müfredatıyla, eğitimiyle,
üniversitesiyle, ilkokuluyla böyle toplu olarak düşünülerek bir bütünün parçası
olarak oluşturulmuş bir Türkiye ulusal çocuk politikası yok. Bu nedenle sürekli
savruluyor ve çocuklarımız deneme yanılma tahtası olarak sürekli değişikliklere
tabi oluyor.
Şimdi,
başka bir gerçekten bahsetmek istiyorum: Vakıf ve derneklerin kaçak eğitim
merkezi açmalarını kolaylaştıran AKP’nin kendisidir. Neden? 2013 yılında Türk
Ceza Kanunu’nun 263’üncü maddesi yürürlükten kaldırıldı, kanuna aykırı eğitim
kurumu açan, çalıştıran ve bu merkezlerde çalışanlara verilen altı aydan üç
yıla kadar olan hapis cezası da ortadan kalkmış oldu. Cumhuriyet Halk Partisi,
Türk Ceza Kanunu’nun 263’üncü maddesinin yürürlükten kalkmasını Anayasa
Mahkemesine götürdü. Peki, sonuç? 4 karşı oya rağmen Anayasa Mahkemesi iptal
kararı vermedi, dikkatinizi çekerim.
Başka
bir nokta: Millî Eğitim, barınma sorununu çözmüyor ve bu rolü özel sektör ve
vakıflara veriyor. Bakın, 2002’den bu yana “YİBO” adını verdiğimiz yatılı
ilköğretim bölge okullarında ve öğrenci sayılarında yüzde 66 azalma var. Buna
karşılık, özel öğrenci yurtlarında yüzde 58 artış var, Din Öğretimi Genel
Müdürlüğüne bağlı 330 pansiyonlu okul ise 532’ye yükselmiş durumda. 
Peki,
başka bir nokta: Türkiye'de gelir dağılımında her geçen gün daha fazla artan
adaletsizlik kendisini eğitimde de gösteriyor değerli vekiller. Ve zenginler
yoksullara göre eğitimde 50 kat daha fazla para harcıyorlar; bu da Türkiye'nin
bir gerçeği, bunu görmezden gelmeniz mümkün değildir sayın vekiller.
Evet,
“Eğitimde başarı sağladık.” diyorsunuz, vakıflar kurmaya çalışıyorsunuz ama
şöyle bir gerçeğimiz de var: Hâlâ ülke genelinde okulların yüzde 31,41’inde
birleştirilmiş sınıflarda eğitim yapılıyor değerli vekiller. Yapılan bu eğitim
aslında sadece doğu ve güneydoğuda değil, dikkatinizi çekerim, her yerde var:
Ankara’da 64, İstanbul’da 25, İzmir’de 115, Balıkesir’de 123, Adıyaman’da 276,
Samsun’da 262, sayabilirim. O zaman, insaf. Önce sorunları görelim, önce
sorunları çözelim. Çocukların faydasını merkeze almak zorundasınız sayın
vekiller, yoksa bu nesil ileride sizden hesap soracak. Onların geleceklerini
siyasi emellerinize alet etmeyiniz. Eğitimden lütfen elinizi çekiniz ve lütfen
eğitimi siyasetin arka bahçesi yapmayınız. Bu çocuklara, bu gençlere gerçekten
günah. Onların gelecekleriyle, lütfen, oynamayınız. Onlar, gün gelecek, hesap
soracaklar. Şu anda da tepki göstermeye başladılar. Lütfen siyasetin arka
bahçesi yapmayınız.
Teşekkür
ederim. (CHP sıralarından alkışlar)
BAŞKAN
- Teşekkür ederim Sayın Karabıyık.
Şahsı
adına, Kahramanmaraş Milletvekili Sayın İmran Kılıç konuşacak.
Buyurun
Sayın Kılıç. (AK PARTİ sıralarından alkışlar)
İMRAN
KILIÇ (Kahramanmaraş) - Sayın Başkan, saygıdeğer milletvekilleri; yüce Meclisi
saygıyla selamlıyorum.
İdrak
ettiğimiz, idrak etmekte olduğumuz ramazan ayımızı yeniden tebrik ediyorum.
Bu
yasayla hem tarihî hem millî değerlerimiz olan iki olgunun bir arada
değerlendirildiğini görüyoruz; maarif ve vakıf. 
Vakıf,
bir toplumun ulaşmaya çalıştığı hedefleri gerçekleştirmek adına harekete
geçişin, millî bir katılımın, ruh birliğinin ifadesidir. Medeniyetimizin temel
kurumlarından olan vakıf müessesesi kültür tarihimizde önemli bir yere
sahiptir. Bunu kültür coğrafyamızın her yerinde görmemiz mümkündür. Vakıf,
fertlerin, toplumun ortak gayesi etrafında el ele ve gönül gönüle yürümesinin
somutlaşmış bir örneği olarak karşımızda durur. Bir duruş ve bir kararlılık
göstergesi olarak şahsiyetlerin amaca adanmışlığını gösterir. Vakıf olmak ve
vakfetmek olgusu geçici bir heves, günü kurtarma çabası da değildir. 
Maarif,
eğitim ve öğretimin tüm unsurlarının ötesinde, onu da içine alan ulvi bir
yürüyüşü temsil eder. Sadece bilmenin, öğrenmenin, öğretmenin değil, hayatın
kendisini tanımlar. Bu nedenledir ki maarif meselesi memleket meselesidir,
maarif meselesi tarihî bir sorumluluk ve insan olmanın gerektirdiği kültüre
sahip çıkılması, bilgi ve düşüncenin gelecek nesillere aktarılması davasıdır. 
Saygıdeğer
milletvekilleri, tarih boyunca dünyanın en güçlü ülkelerini vakıf benzeri
kuruluşlara verdikleri değerle hatırlarız. Tarihin izleri bunu en açık şekliyle
göstermektedir. Güvercinin yeminden muhtacın ekmeğine, doğumdan ölüme kadar
insanların bütün ihtiyaçlarının giderilmesine, çevreden şehir düzenine kadar
onlarca, yüzlerce vakıf düşüncesinin, vakıf eserinin varlığına şahit oluyoruz.
Vakıf, devletin yükünü hafifleten, devletten aldığı gücü millete, milletten
aldığı gücü devlete arz eden bir müessesedir. Geliştirilerek sürdürülmesi ve nesiller
boyu miras bırakılması gereken yardımlaşma ve dayanışmanın en önemli kurumsal
tarzıdır. 
Eğitim,
elbette devletin sorumluluğunda yürütülmesi gereken ve devletin sahiplendiği
önemli bir değerdir. Sosyal kurumların varlığı ve sağlıklı işleyişi ancak
devletin ve milletin desteğiyle mümkündür. Bugüne kadar sürekli olarak üzerinde
durulan nitelikli bir eğitimi sağlayabilmek için tartışılan konulardan bazıları
da eğitimin asıl sahipleri olan öğrenci velilerinin, öğrencilerin, gerektiğinde
öğretmenlerin, eğitim öğretim kurum ve kuruluşlarının ekonomik ve sosyal her
yönüyle desteklenmesi, hızlı, makul çözümlerle sorunlarına el atılmasıdır.
Sosyal sistem gibi eğitim sistemi de her zaman gönüllülerin eğitim sistemine
doğrudan ya da dolaylı katkı sağlamasına yönelik çabaya ihtiyaç duymaktadır.
Bunun için Millî Eğitim Bakanlığı birçok sivil toplum kuruluşunun desteğine
ihtiyaç duyar. 
Vakıf,
bir ideolojinin yapısallaşması değil, millet mefkûresinin somutlaşmış bir çözüm
eli olarak değerlendirilmelidir. Dünün vakıflarının ortaya koyduğu eserler,
bugün hangi politik düşünceye mensup olursak olalım yararlandığımız ortak
eserlerdir, bir imecedir, birlikte hareket edebilme yeteneğinin, ortak
düşünüşün göstergesidir. Bir müessesenin kuruluşunun ve yönetiminin devlet ve
millet olarak sahiplenilmesi muhalif düşüncelerin aksine onu zayıflatmaz,
ideolojik kılmaz; onu güçlü ve sarsılmaz kılar. Millet ile devlet buluşmasının
örneği olarak devletin böyle bir organizasyona destek vermesi her yönüyle önem
arz etmektedir
Saygıdeğer
milletvekilleri, Maarif Vakfı faaliyetleri, yönetimi, harcamaları, çalışmaları,
amaçları bakımından Türk millî eğitim sistemine kazandırılacak ve her yönüyle
sisteme katkı sağlayacak, vakıf anlayışıyla sürdürülecek, eğitime yönelik
yapılacak çalışmalara katkı sağlayacaktır. 
Bu
duygu ve düşüncelerle vakıf bizim öz kuruluşumuz, maarif öz davamızdır diyor,
kanunun hayırlara vesile olmasını diliyor, yüce Meclisi saygıyla selamlıyorum.
(AK PARTİ sıralarından alkışlar)
BAŞKAN
– Teşekkür ederim Sayın Kılıç. 
Şahsı
adına diğer konuşmacı İstanbul Milletvekili Sayın Arzu Erdem.
Buyurun.
(MHP sıralarından alkışlar)
ARZU
ERDEM (İstanbul) – Teşekkür ederim.
Sayın
Başkan, değerli milletvekilleri; Maarif Vakfı Kanunu Tasarısı’nın 3’üncü
maddesi üzerine şahsım adına söz almış bulunmaktayım. Genel Kurulu saygılarımla
selamlıyorum.
Değerli
milletvekilleri, daha önceki Millî Eğitim Bakanına yazılı soru önergesi olarak
verdiğim ancak cevap alamadığım soruları dün Millî Eğitim Bakanımıza da sordum,
tekrar etmek istiyorum: “İstanbul’da bir ilköğretim okulunda, ilköğretim 1’inci
sınıf hayat bilgisi değerlendirme testinde yer alan soruyu tekrar etmek
istiyorum: ‘Yurdumuzu düşmanlardan kim kurtarmıştır çocuklar? Mustafa Kemal
Atatürk, Tayyip Erdoğan, Abdullah Gül.’” Yine Van’da bir ilköğretim okulunda
kullanılan test kitaplarında “Cumhuriyeti kim kurmuştur çocuklar?” sorusunun
şıkları ise daha şaşırtıcı: “Mustafa Kemal Atatürk, Recep Tayyip Erdoğan ve
İbrahim Tatlıses.” Buna benzer başka örnekler de mevcut. Bu sorularda cumhuriyetimizin
kurucusu Ulu Önder Atatürk, Recep Tayyip Erdoğan ve Abdullah Gül’le, hatta
İbrahim Tatlıses’le aynı kareye konmuştur. Bu, oldukça manidardır ve akla şu
soruyu -dün sordum- getirmektedir: Bu, Ulu Önder Mustafa Kemal Atatürk’ü
itibarsızlaştırmak için kullanılan bir metot mudur ve bu test kitaplarında
değişiklik yapmayı düşünüyor musunuz? Sizden konuya ilişkin aldığım cevap ise
“Özel sektörün bastığı yardımcı yayınlar denetimimizde değildir.” şeklinde
olmuştur. Sayın Bakan, bu cevabınız sadece sorulan soruya cevap vermiş olmak
için verilmiştir ve bende endişe uyandırmaktadır ve bu cevabınızı kabul etmemiz
de mümkün değildir. Konuyla ilgili “Madem sizin denetiminizde değil ise kimin
denetimindedir ve Talim ve Terbiye Kurulu ne iş yapmaktadır?” diye sormamız
gerekir. 
Gündeme
taşıdığım konu sizde endişe uyandırmalıdır. Millî Eğitim okullarında kullanılan
yardımcı kaynakların Millî Eğitim Bakanlığı tarafından denetlenmemesi ve Millî
Eğitim Bakanlığı tarafından onaylanmaması vahim sonuçlar doğurmaktadır. Millî,
manevi ve ahlaki değerlerimiz yanlış öğretilebilir, taze, körpe beyinler
zehirlenebilir; şanlı şerefli geçmişimiz yanlış aktarılabilir ve evlatlarımız
yanlış yönlendirilebilir. Bu yardımcı kaynaklara örnek olan ve sizden önce bu
makamda oturan Sayın Bakana defalarca iletmiş olduklarım bu yanlış
yönlendirmelerin en önemli göstergesidir. Bilgi kirliliğine sebep olacak olan
bu büyük boşluk gelecek nesiller üzerinde büyük tahribat oluşturabilir. Ayrıca,
canla başla çalışan ve öğrencilerimize iyi bir eğitim vermek için çaba gösteren
öğretmenlerimizin de gözünden kaçabilir ve hatta kötü niyet taşıyanlar
tarafından suistimal edilebilir. 
Değerli
milletvekilleri, Ulu Önder Mustafa Kemal Atatürk büyük bir asker, büyük bir
devlet adamı ve bir diplomat olduğu kadar iyi de bir eğitimcidir. Atatürk’ün
eğitime yaptıkları eğitime verdiği önemi ortaya koymuştur. Her fırsatta “Ben
çocukken fakirdim, bulduğum 2 kuruşun 1 kuruşunu kitaba harcardım.” diye özel
olarak belirtmiştir. Yine, Ulu Önder Mustafa Kemal Atatürk’e yıllar sonra
“Cumhurbaşkanı olmak istemeseydin, ne olurdun?” diye sorduklarında “Millî
Eğitim Bakanı olmak isterdim.” demiştir. Bu, şu an oturulan Millî Eğitim
Bakanlığı makamının önemini göstermektedir. Farkındaysanız, Ulu Önder Mustafa
Kemal Atatürk Enerji Bakanı olmak istememiş, Ulu Önder Mustafa Kemal Atatürk
Çevre ve Şehircilik Bakanı olmak istememiş.
Değerli
milletvekilleri, millî bir eğitim modeli şart. Eğitim modelinde millî bir bakış
açısı da şart ve millî şuurun öğretilmesi en önemli şartlardan bir tanesi.
İşte, millî eğitim sisteminin temelini oluşturması gereken kelime “millî”
kelimesidir. İki örnek vermek istiyorum: Alman okullarında Alman müfredatıyla
yetişen öğrenciler iyi bir Alman milliyetçisi olarak okulu bitirmektedirler.
İngiliz okullarında İngiliz eğitim sistemiyle yetişen öğrenciler, özlem duyarak
“Büyük Britanya” demektedirler, bu hayalî kurmaktadırlar. Türk eğitim sistemi
ve Türk eğitim modeliyle yetişen bir Türk gencinin de mutlak ve mutlak
ecdadının şanını, şerefini, geçmişini bilen, millî, manevi değerlerini taşıyan
birer birey, iyi birer Türk milliyetçisi olarak mezun olması gerekmektedir.
İşte burada okullarda kullanılan eğitim materyallerinin önemi ortaya
çıkmaktadır. Millî eğitimin okullarında kullanılan müfredat kitapları Millî
Eğitim Bakanlığı tarafından denetlenmeli ve bunlarla ilgili yaptırımlar ve
düzenlemeler yapılmalı. 
Çok
teşekkür ederim. (MHP sıralarından alkışlar)
BAŞKAN
– Teşekkürler Sayın Erdem. 
Sayın
milletvekilleri, şimdi soru-cevap bölümüne geldik.
Süremiz
on dakika. Bu sürenin ilk beş dakikasında soruları alacağız, diğer beş
dakikasını da cevap vermesi için Sayın Bakana vereceğim. 
Sayın
Tanal...
MAHMUT
TANAL (İstanbul) – Teşekkür ediyorum Sayın Başkan.
Sayın
Bakan, ücretli veya sözleşmeli öğretmen istihdamıyla öğretmen açığını çözmeye
çalışmak doğru bir yaklaşım mıdır? Ücretli öğretmenler ile aynı okulda çalışan
kadrolu öğretmenlerin aylık gelirleri arasındaki fark ne kadardır? Ücretli
öğretmenlerin ücretlerinin ve sosyal haklarının artırılması için ne gibi
çalışmalar yapıyorsunuz?
İkinci
sorum: 2002 tarihinden bugüne kadar yıllara göre üniversitelerdeki öğretmenlik
fakültelerinde kontenjan artışı ne şekilde olmuştur? Atama yapılmamasına rağmen
kontenjanlardaki bu artışın gerekçesi nedir?
Soru
üç: 2002 tarihinden bugüne kadar kaç öğretmen adayı KPSS’ye girmiştir, bunların
kaçı atanmıştır?
Bir
başka soru: Ağustos ayında atama yapılmayacağı iddiaları doğru mudur? Doğruysa
KPSS sınavında…
(Mikrofon
otomatik cihaz tarafından kapatıldı) 
BAŞKAN
– Sayın Demirtaş...
ÜNAL
DEMİRTAŞ (Zonguldak) – Geçtiğimiz yıl uygulaması düşünülen rotasyon bir yıl
ertelenmiştir. Eğitim çalışanlarını huzursuz eden rotasyonla ilgili sayısız
telefon almaktayız. Bu belirsiz durum eğitim çalışanlarının motivasyonunu
düşürmektedir. Öğretmenlere rotasyon uygulanacak mıdır? Uygulanacak ise kaç
yılını dolduranları kapsayacaktır? İl içinde mi, il dışında mı uygulanacaktır?
Yine,
2012 yılında büyük gürültüyle çıkardığınız 4+4+4 sisteminde değişiklik
yapılacağı yönünde haberler çıkmaktadır. Bu haberler velileri ve öğrencileri
huzursuz etmektedir. 4+4+4 sisteminde herhangi bir değişiklik yapılacak mıdır?
Eğer değişiklik yapılacak ise hangi sistemi getirmeyi planlıyorsunuz?
BAŞKAN
– Sayın Topal...
SERKAN
TOPAL (Hatay) – Teşekkür ediyorum Sayın Başkan.
Sorum
Sayın Millî Eğitim Bakanlığına olacak. Danıştayın en son verdiği yürütmeyi
durdurma kararıyla beraber müdür başyardımcısı ve müdür yardımcısı ataması
durdurulmuş vaziyettedir. Yani Millî Eğitim Bakanlığında yönetici atama sistemi
iflas etmiştir. Son iki yıldır Millî Eğitim Bakanlığında Yönetici Atama
Yönetmeliği kaç defa değiştirilmiştir ve bunun sonucunda devletin uğradığı
zarar ne kadardır? Bunların sorumlusu olan Personel Genel Müdürlüğüyle ilgili
bir tasarrufunuz olacak mıdır?
Teşekkür
ediyorum.
BAŞKAN
– Ben de teşekkür ederim.
Sayın
Tüm…
MEHMET
TÜM (Balıkesir) – Teşekkür ederim Sayın Başkan. 
İnsanlarım,
ah, benim insanlarım, 
Antenler
yalan söylüyorsa, 
Yalan
söylüyorsa rotatifler, 
Kitaplar
yalan söylüyorsa, 
Beyaz
perde yalan söylüyorsa, 
Dua
yalan söylüyorsa, 
Ninni
yalan söylüyorsa, 
Rüya
yalan söylüyorsa,
Söz
yalan söylüyorsa, 
Ses
yalan söylüyorsa, 
Havuz
medyanız yalan söylüyorsa, 
Renkli
ekranlarınız yalan söylüyorsa, 
Ekranda
Adalet Bakanınız, kürsüde milletvekiliniz yalan söylüyorsa,
Ve
ellerinizden başka her şey, herkes yalan söylüyorsa,
Elleriniz
isyan etmesin diyedir.
Ve
zaten bu kadar az misafir kaldığınız bu ölümlü, bu yaşanası dünyada,
Bu
bezirgân saltanatı, bu zulüm bitmesin diyedir. 
BAŞKAN
– Sayın Arslan…
KAZIM
ARSLAN (Denizli) – Denizli Pamukkale Üniversitesinin yüksekokulların eğitim
yaptığı Çamlık’ta bulunan taşınmazının TÜRGEV’e verildiği söylenmektedir. Buna
dair daha önce de soru önergesi vermeme rağmen şimdiye kadar bir cevap
alamadım. Üniversiteye ait bu taşınmaz TÜRGEV’e bağışlandı mı, onu soruyorum.
İki:
Denizli Lisesinin, şimdiki ismi Denizli Anadolu Lisesinin Denizli Büyükşehir
Belediyesine verildiği söyleniyor. Devir sonrası bu binaların Denizli
Büyükşehir Belediye binası yapılacağı düşünülmektedir. Yılların eğitim yuvası
olan koca mektep kapatılacak mı? Daha önce de aynı soruyu sormama rağmen cevap
alamadım. Bu sorularımın cevabını istiyorum. 
Teşekkür
ederim. 
BAŞKAN
– Teşekkür ederim. 
Sayın
Yalım, son…
ÖZKAN
YALIM (Uşak) – Sayın Ulaştırma Bakanım şu anda salondan çıktı, benim sorum
onaydı. İsmet Bey, Sayın Bakanım dışarıdayken Ulaştırma Bakanı gelmişti.
Sorumuzu soracağız ancak maalesef, on saniye önce salondan ayrıldı. Trafik
poliçeleriyle ilgili ciddi sorularım vardı ama bir dahaki sefere diyorum. 
BAŞKAN
– Peki.
Sayın
Bakan, buyurun lütfen.
MİLLÎ
EĞİTİM BAKANI İSMET YILMAZ (Sivas) – Şimdi, öncelikle Sayın Tanal’ınki…
“Ücretli ya da sözleşmeli öğretmen çalıştırmak doğru bir yöntem midir?” Biz
doğru olduğunu söylemiyoruz, kesinlikle doğru değil. Yani, doğru olanı kadrolu
öğretmen ama bir doğrusu var, bir de hayatın gerçeği var, istesek de istemesek
de hayatın gerçeği bazen sözleşmeli, çok net söylüyorum. Güneydoğuya öğretmen
atıyoruz, bir yıl sonra atadığımız öğretmenlerin –arkadaşların bana verdiği
rakamı söylüyorum- yüzde 90’a yakını geri dönüyor. Neden? Mazeret ataması
nedeniyle, eş tayini dolayısıyla. Eş tayinini atamasak yine bu sefer diyecek
ki: “Anayasa’da devlet aileyi koruyacak. Aile bütünleştirmesini
sağlamıyorsunuz.” Peki, oradaki öğretmeni buraya almasak, aile bütünlüğünü
sağlamasak, orada kal desek… Yani, buraya çeksek orası boşalıyor; e,
güneydoğuda birilerini tutmamız lazım. Şu anda öğretmen açığı Marmara’da daha
fazla yani güneydoğuda da öğretmen oranı var ama ücretli öğretmen de var,
sözleşmeli öğretmen de. Bakın, bir yasa getireceğiz, bu yasada diyeceğiz ki:
Sözleşmeli öğretmen kadrolu… Çakılı diyelim kadrolu demeyelim de. Çakılı
öğretmeni beş yıl doğuda ve güneydoğuda çalıştıracağız, ondan sonra kadroya
alacağız. Sekiz yıl çalıştıktan sonra da Türkiye'nin diğer yerlerine gitme
imkânını vereceğiz. Aksi hâlde, sözleşmeli statüyü kaldırırsanız, güneydoğuya 1
öğretmen bulamayabilirsiniz. Peki, oradakilerin de eğitim alma hakkı değil mi?
Demek ki doğru olanı kadrolu ama ihtiyaçtan… 
Bir
başka hususu daha söyleyeyim, buradaki bazı arkadaşlarımız da söyledi: Bazı
illerimizde öğretmen fazlası var, bunlardan biri de Tunceli diyeyim. Yani,
öğretmen ihtiyacı diyelim ki –rakamı varsayımsaldır- 3 bin öğretmen ihtiyacı
varsa mevcut öğretmen 3.500. Neden olmuş? Mazeret nedeniyle orada kalmışlar.
Ankara da böyle, bizim burada öğretmene ihtiyacımız yok ki ama gönderemiyoruz
da. Eğer hepsini yüzde 100 kadrolu yaparsak inanın ondan sonra, mazeret
nedeniyle bile hiç kimseyi bir yere atayamayız. 
Dolayısıyla
da yüzde 6 gibi bir boşluk var, yüzde 94’ü dolu kadroların. Bu yüzde 6 gibi
boşluk, Millî Eğitim Bakanlığında, kimisinin acil ihtiyacından, kimisinin
annesi babasından –Allah göstermesin- bir başka mazeretten dolayı yer
değiştirmesine neden oluyor. Yoksa, yüzde yüz kadrolu yaparsak, yüzde yüzünü
doldurursak iller arasında atama yapabilme imkânını kazanamayız. 
“Kontenjan
artışı ne kadar?” Ağustosta bizim bir atamamız yok dedik, inşallah, şubatta
atama yapacağız. 
Arkadaşlarıma
sadece şu bilgiyi vermek isterim: Resmî okullardaki öğretmen sayımız 853.916,
yönetici kısmı 67.217. Toplam ne kadar öğretmenimiz var? 1 milyonun üzerinde
bir aileyiz biz, eğitim ailesi. Bu ailenin, öğretmen statüsünde 921.133 mensubu
var. Ücretli öğretmen ne kadar? 46.133 de ücretli öğretmenimiz var. 
Bir
başka soru, “Rotasyon ertelenmiş midir, yeniden uygulanacak mıdır?” diye; bunun
üzerine bir bakıyoruz, gerçekten, biz eğitimin kalitesini artırmak istiyoruz.
Bir öğretmen on iki yıl bir okulda kalıyor, acaba on iki yıl sonra… Hep öyle
demiyor muyuz, işletme körlüğü olabilir, bir değişiklik gerekebilir diye. Acaba
bir öğretmeni, on iki yıl bir okulda kaldıktan sonra bir başka okula göndermek
iyi mi olur, doğru mu olur? Bunun artısı var, eksisi var. Benim de kardeşim
öğretmendi -emekli, onu da söylüyorum da- hepimizin ailesinde var. On iki yıl
bir okulda kaldıktan sonra… Zaten yirmi dört yılda, yirmi beş yılda emekli
olacaksa hoca, iki okul değiştirecek yani. Ömür boyu bir yerde kalması ne kadar
doğrudur veya emeklilik dönemine kadar iki okula gitmesi makuldür, doğrudur
denildiğinde bir rotasyon da olabilir. Dolayısıyla, daha değerlendiriyoruz,
kararı vermedik çünkü çok hassas bir şey. Gördük, 1 milyonluk bir aileyiz, 921
bini öğretmen, bunlara rotasyon yapacağız demiyoruz ancak, artısı nedir, eksisi
nedir, bunu bir değerlendireceğiz, ondan sonra gereğini yapacağız. 
CEYHUN
İRGİL (Bursa) – Sayın Bakan, ne güzel söylüyorsunuz, ömür boyu bir insanın bir
yerde durması hiç doğru değil; e, Maarif Vakfında niye ömür boyu duruyor
bunlar?
MİLLÎ
EĞİTİM BAKANI İSMET YILMAZ (Sivas) – Ömür boyu durmuyor, durmuyor; yok, yok,
durmuyor. Vakıf mütevelli heyeti farklı bir şey.
Danıştayla
ilgili… Biz şunu söylüyoruz: Yani idaredir, idarenin her türlü eylem ve
işlemleri hukuk denetimine tabidir. İdare de hata yapabilir, biz hatalarımızı görürüz.
Hatalarımızı kim gösterecek? Hatalarımızı da yargı gösterecek. Ancak, size bir
hususu söyleyeyim: Yargının her verdiği karar da doğru değildir -bir örnek var
da onu söyleyeyim- ama hukuk devleti gereği yargının vermiş olduğu kararı doğru
diye kabul etmekten geçer. Öğrenci yerleştirmeleriyle ilgili bir kural koymuş,
diyor ki: “En yüksek puan alandan itibaren yerleştirilecek.” Danıştay karar
vermiş, diyor ki: “Bu doğru değildir, yüzdelik dilimler olarak atayacaksın.” E,
yüzdelik dilim içerisinde belki binlerce öğrenci var, ne yapacaksın? Doğru
karar değil. Bu sefer şöyle diyorsun: “Yüzdelik dilim dikkate alınsın ancak
yüzdelik dilimin içerisinde puanların…”
(Mikrofon
otomatik cihaz tarafından kapatıldı)
BAŞKAN
– Sayın Bakan, bir dakika daha süre veriyorum, toparlayın lütfen.
MİLLÎ
EĞİTİM BAKANI İSMET YILMAZ (Sivas) – Teşekkür ediyorum Muhterem Başkanım.
Dolayısıyla
da “Yüzdelik dilimler dikkate alınarak daha yüksek, aynı yüzdelik dilimde
olanlardan en üstte puanları olanlar öncelikle atanır.” diyoruz. Dolayısıyla,
Yargıtayın, Danıştayın vermiş olduğu kararı uygulamada biz düzeltiyoruz.
Saygılar
sunuyorum.
BAŞKAN
– Teşekkür ederim Sayın Bakan.
Sayın
milletvekilleri, madde üzerinde dört adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 383 sıra sayılı Kanun Tasarısı’nın 3’üncü maddesinin başlığında ve
metninde yer alan “Maarif Vakfı” ibarelerinin “Türkiye Maarif Vakfı” şeklinde
değiştirilmesini arz ve teklif ederiz.
 İlknur İnceöz Ramazan
Can Mehmet Demir
 Aksaray Kırıkkale Kırıkkale
 Abdullah Öztürk Gökcen
Özdoğan Enç Hilmi Bilgin
 Kırıkkale Antalya Sivas
 Tamer Dağlı Hakan
Çavuşoğlu Mehmet Habib Soluk
 Adana Bursa Sivas
 Yılmaz Tezcan Mücahit
Durmuşoğlu Ayşe Keşir
 Mersin Osmaniye Düzce
 Necip Kalkan  Abdurrahman
Öz Faruk Çaturoğlu
 İzmir Aydın Zonguldak
 Bayram Özçelik
 Burdur
Türkiye Büyük Millet Meclisi Başkanlığına
Görüşülmekte
olan 383 sıra sayılı Kanun Tasarısı’nın 3’üncü maddesinin (2)’nci, (4)’üncü ve
(6)’ncı fıkrasının aşağıda belirtilen şekilde değiştirilmesini arz ve teklif
ederiz.
 Zühal Topcu Zihni
Açba Kamil Aydın
 Ankara Sakarya Erzurum
 Mehmet Erdoğan Mehmet
Parsak Seyfettin Yılmaz
 Muğla  Afyonkarahisar Adana
 Arzu Erdem
 İstanbul
(2)
Mütevelli Heyeti Maarif Vakfının karar organı olup oniki üyeden oluşur.
Bunlardan biri Cumhurbaşkanı ve biri Bakanlar Kurulu tarafından atanan iki
daimi üye ile beşi Millî Eğitim Bakanlığı temsilcisi olmak üzere Dışişleri ve
Maliye Bakanlıkları ile Yükseköğretim Kurulu temsilcilerinden, üçü eğitim
sendikaları temsilcilerinden, biri devlet sanatçısı veya Nobel ödülü almış bir
bilim adamından teşekkül eder.
(4)
Mütevelli Heyeti daimi üyeleri, daimi üyeler arasından üç yıllığına bir başkan
seçerler.
(6)
Denetim Kurulu, Mütevelli Heyeti adına Maarif Vakfının faaliyet ve hesaplarını
denetler. Denetim Kurulu, Mütevelli Heyeti tarafından beş yıllığına atanan beş
asil ve beş yedek üyeden oluşur. Denetim Kurulunun oluşumunda Millî Eğitim
Bakanlığı ve Maliye Bakanlığının temsilcilerine yer verilir. Maarif Vakfı
Sayıştay denetimine tabidir.
BAŞKAN
– Sayın milletvekilleri, şimdi okutacağım önergeler aynı mahiyettedir, birlikte
işleme alacağım.
Türkiye Büyük Millet Meclisi Başkanlığına
Görüşülmekte
olan 383 sıra sayılı Maarif Vakfı Kanunu Tasarısı’nın 3’üncü maddesinin tasarı
metninden çıkartılmasını arz ve teklif ederiz.
 İdris Baluken Ayhan
Bilgen Mizgin Irgat
 Diyarbakır Kars Bitlis
 Lezgin Botan Erol
Dora Müslüm Doğan
 Van Mardin İzmir
Aynı
mahiyetteki diğer önergenin imza sahipleri: 
 Tahsin Tarhan Erkan
Aydın Gaye Usluer
 Kocaeli Bursa Eskişehir
 Barış Yarkadaş Lale
Karabıyık Murat Emir
 İstanbul Bursa Ankara
BAŞKAN
– Aynı mahiyetteki önergelere Komisyon katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Katılmıyoruz Sayın Başkan.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önergeler üzerindeki ilk konuşmacı İstanbul Milletvekili Sayın Barış Yarkadaş
olacak. 
Buyurun
Sayın Yarkadaş. (CHP sıralarından alkışlar) 
BARIŞ
YARKADAŞ (İstanbul) – Maarif Vakfının etkin hâle getirilmesi Millî Eğitim
Bakanlığının tasfiyesi anlamına gelmektedir. Bakanlık, bu tasarıyla birlikte
Maarif Vakfının şube müdürlüğü hâline dönüşmektedir Sayın Bakan ve siz de kendi
kendini tasfiye eden bir Bakan olarak tarihe geçmeye hazırlanıyorsunuz. Aslında
ortada kurulan bir vakıf yok, ortada –Sayın Engin Altay’ın da söylediği üzere-
bir holding hazırlığı var.
Maarif
Vakfı Tasarısı’nın kanunlaşması siyaset hayatımıza yeni bir paralel yapılanma
anlayışını da beraberinde getirecektir. Türkiye, bir paralel yapılanmadan
kurtulurken şimdi bir diğerine mahkûm edilmektedir. Bunun adını çok açık koymak
gerekir. Umarım yarın Sayın Bakan, tıpkı bugün olduğu gibi “Kandırılmışız,
aldatılmışız.” demek zorunda kalmaz. 
Sayın
Bakan, başında olduğunuz ancak bir süre sonra yetkilerini devredeceğiniz
Bakanlığınız tam bir sorunlar yumağıdır. Bakın, görevden keyfî bir biçimde
alınan şube müdürleri -ki sayıları 5 bindir- mahkeme kararlarına rağmen
görevlerine dönememektedir. Bununla ilgili verdiğimiz soru önergelerine ise
Bakanlığınızdan herhangi bir yanıt gelmemektedir. Şu anda Bakanlığınızda tam
anlamıyla bir keyfîlik hüküm sürmektedir. Bakanlığınız, Türkiye’nin tüm
okullarını imam-hatiplere çevirmekte, yurttaşların özgürce tercih yapma hakkını
ortadan kaldırmaktadır. Öyle ki imam-hatiplerde bu tür garip tablolar da
yaşanmaktadır. Bu fotoğrafı biraz sonra size vereceğim Sayın Bakanım Eskişehir
Yunus Emre İmam Hatip Lisesinde, tıpkı bir turizm enformasyon bürosunun
girişinde olduğu gibi, değişik dillerde isimler, değişik dillerde tabelalar
yazılmaktadır. Edirne’den Kars’a kadar tüm yurttaşlar, imam-hatip dayatmasından
dolayı bunalmış, her gün tüm vekillerimizi arayarak bu şikâyetlerini dile
getirmektedir. 
Sayın
Bakan, eğitimin temel sorunlarından biri de okullaşma oranının düşmesidir. Tüm
alanlarda okullaşma oranı düşmekte, özellikle kız öğrencilerin okula gitme
sayısı, oranı daha da azalmaktadır. 
Bir
diğer sorun ise dersliklerin azalması, öğrenci sayılarının artmasıdır. Yine,
yanlış eğitim politikalarının sonucu çocuk işçiliğinin önü açılmış, öğrenciler
sermayenin ucuz iş gücü hâline getirilmiştir. 
Bu
arada fiyaskoyla sonuçlanan bir politika da FATİH Projesi’dir. FATİH
Projesi’nde 18 milyon öğrenciye bilgisayar dağıtılacağı söylenmiş ancak bunların
sayısı 730 binde kalmıştır, bu 730 bin bilgisayarın da hiçbir şekilde
çalışmadığı görülmüştür. 
Maarif
Vakfıyla paralel yapılanmaya giden Bakanlık bünyesindeki öğretmenler ise âdeta
kaderine terk edilmiştir. Eğitim-İş’in verilerine göre, öğretmenlerin yüzde
73’ü gelirlerindeki yetersizlikten ötürü işine motive olamadığını söylemiştir.
Siz az önce “Aziz Sancar gibi öğretmenler yetiştirelim.” dediniz ama
Eğitim-İş’in yaptığı araştırmaya göre, öğretmenlerimizin yüzde 69’u yeni bir iş
bulursa öğretmenliği hemen bırakmak isteyeceğini, istediğini de ortaya
koymuştur. 
Maarif
Vakfı yeni bir paralel yapılanmadır dedik, ben merak ediyorum, yeni Maarif
Vakfındaki paralel yapılanmanın Fethullah Gülen’i kim olacaktır? Acaba
kendinize yeni Fethullah Gülen olarak kimi seçtiniz, bunu da merak ediyorum. 
Bir
diğer yandan, Eğitim-İş’in araştırmasındaki en önemli sonuçlardan biri de
öğretmenlerin yüzde 69’unun gelir yetersizliğinden dolayı psikolojik sorunlar
yaşadığının ortaya çıkmasıdır. Bu bağlamda Maarif Vakfının bu sorunlara nasıl
bir çözüm üreteceğini hâlâ anlayabilmiş değiliz, ki öğretmenler bir yandan da
rotasyon baskısıyla yine karşı karşıya kalmıştır. 
Sayın
Bakan, eğitim sistemimiz yazboz anlayışı yüzünden tam anlamıyla bir çöküş
yaşamaktadır. Eğitim ve öğretimi yeniden akıl ve bilim çizgisine çekmek,
öğrencilerimizi hurafelerin karanlığından kurtarmak zorundayız. Çürümüş düzene
isyan eden, başkaldıran liselilerimiz aydınlığın nerede olduğunu, nasıl bir
eğitim sistemi istediklerini ortaya koymuşlardır. Bugün eğitim sistemine
başkaldıran o kutup yıldızlarını da buradan bir kez daha selamlıyor, teşekkür
ediyorum. (CHP sıralarından alkışlar)
BAŞKAN
– Aynı mahiyetteki önergeler üzerindeki diğer konuşmacı, Kars Milletvekili
Sayın Ayhan Bilgen.
Buyurun
Sayın Bilgen. 
AYHAN
BİLGEN (Kars) – Sayın Başkan, değerli milletvekilleri; eğitim reformuna en çok
kafa yoran ve sadece eğitimde değil kamu yönetiminde de ciddi bir reform
ihtiyacı olduğu iddiasıyla geçmiş dönemde bu konuda büyük çalışmalar yapan ama
ne yazık ki sonra çalışması Cumhurbaşkanlığı tarafından iade edilince de
partinin projeyi askıya alması dolayısıyla yarım kalan çalışmalardan birisi
Dinçer’e aittir. Ömer Dinçer, Türkiye millî eğitim sistemini Uruguay’dan sonra
en merkeziyetçi eğitim sistemi olarak tarif eder. Bir önceki Millî Eğitim
Bakanımız da Plan ve Bütçe Komisyonunda 2016 bütçe görüşmeleri sırasında
sorunları okul bazlı çözme ve mutlaka yetki devrine gitmek gerektiğine dikkat
çekmiştir. 
Şimdi,
bu yaklaşımlarla bugün oluşturulmaya çalışılan mekanizmaya baktığımızda aslında
kararlı ve sistematik, stratejik bir planlama olmadığını görüyorsunuz çünkü bu
yapılan iş, yurt dışındaki okulları bir biçimde Millî Eğitim Bakanlığına
bağlayabilmek, merkezileştirebilmek için bir vakfı ara kuruluş, bir tampon bölge
gibi inşa etme çabasıdır. 
Değerli
milletvekilleri, eğitim yönetimi elbette bir uzmanlık işi ama galiba bizim
eğitimimizin model, sistem gibi birtakım tartışmalardan önce değerler
eğitimiyle ilgili ciddi bir handikabı var. Ortada bir eser var. Eğer bugün Türkiye’de
kitap okuma sayısı gittikçe düşüyor, hatta kitap baskı rakamları 500’lere
inmişse galiba yetiştirdiğimiz insan tipini yeniden sorgulamamız gerekiyor. 
“İki
millet, tek devlet” diye tarif ettiğimiz Azerbaycan nüfusu Türkiye’nin
neredeyse beşte 1’i ama gazete tirajlarına baktığınızda Türkiye’deki toplam
tirajın daha üstünde hem kitap baskısı hem gazete tirajı var. Şimdi,
Demirperde’den çıkmış Doğu Bloku’ndaki bir ülkeden söz ediyoruz, ekonomik
durumu bizimkinden çok gerilerde ama okuma oranı çok daha yüksek. Tabii ki
sadece okuma oranı üzerinden bir değerler eğitimi tartışması yapmak doğru değil
ama sonuç itibarıyla, eğer bugün gençlerimiz dayanışmayı, paylaşmayı değil,
daha çok hırsı, şiddeti, kazanmayı, bireysel rekabeti esas alan bir yaklaşımla hayata
bakıyorlarsa galiba buradan medyaya, rol model siyasetçilere ve her şeyden önce
de eğitim sistemimize ciddi bir pay düşüyor. Eğer gençlerimize gerçekten “iyi
insan”, “iyi yurttaş” diye tırnak içerisinde ifade ettiğimiz profil, evrensel
değerlerle barışık ve aynı zamanda Türkiye toplumunun sorunlarını önemseyen,
toplumla ilgili kaygıları hayat felsefesinde bir yere oturtan, sadece kolay
zengin olma, hızlı yükselme gibi hırslar üzerine kurulu bir hayat biçimi değil,
toplumun sorunlarına çare üretmeyi bir sorumluluk olarak gören bir yaklaşımı
öğretemiyorsak o zaman millî eğitimin varlık sebebi ortadan kalkmıştır. Evet,
çok okul yapabilirsiniz, çok bina yapabilirsiniz, çok köprü yapabilirsiniz, çok
baraj yapabilirsiniz ama değerler eğitimini gerçekten arkasında durabileceğiniz
şekilde sunmak, öğretmek yani davranış değişikliği doğuracak biçimde gerçekten
gençlerin zihin dünyasına, gönül dünyasına bunu sunabilmek bu kadar kolay
değildir. Onun için böyle yeni kurumlar oluşturmak, yeni formülleri denemek
yerine galiba önce millî eğitimin amacıyla ortaya çıkan eser arasındaki
çelişkiyle yüzleşmek ve buradan işin esasından daha radikal, daha köklü
değişiklikler yapmayı masaya yatırmak zorundayız.
Herkesi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Bilgen.
Aynı
mahiyetteki önergeleri oylamaya sunacağım. 
III.- YOKLAMA
(CHP
sıralarından bir grup milletvekili ayağa kalktı)
ENGİN
ALTAY (İstanbul) – Sayın Başkanım… 
BAŞKAN
– Yoklama talebi var.
Sayın
Altay, Sayın Karabıyık, Sayın Tarhan, Sayın Gürer, Sayın Tüm, Sayın Kayışoğlu,
Sayın Usluer, Sayın Arslan, Sayın Özdemir, Sayın Balbay, Sayın Yeşil, Sayın
Kayan, Sayın İrgil, Sayın Aydın, Sayın Hürriyet, Sayın Bektaşoğlu, Sayın Tanal,
Sayın Öz, Sayın Topal, Sayın Adıgüzel.
İki
dakika süre veriyorum ve süreyi başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Maarif Vakfı Kanunu Tasarısı (1/720) ve Millî
Eğitim, Kültür, Gençlik ve Spor Komisyonu Raporu (S. Sayısı: 383) (Devam)
BAŞKAN
– Önergeleri oylarınıza sunuyorum: Kabul edenler... Kabul etmeyenler...
Önergeler kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 383 sıra sayılı Kanun Tasarısı’nın 3’üncü maddesinin (2)’nci, (4)’üncü ve
(6)’ncı fıkrasının aşağıda belirtilen şekilde değiştirilmesini arz ve teklif
ederiz.
Arzu Erdem (İstanbul) ve
arkadaşları
(2) Mütevelli
Heyeti Maarif Vakfının karar organı olup oniki üyeden oluşur. Bunlardan biri
Cumhurbaşkanı ve biri Bakanlar Kurulu tarafından atanan iki daimi üye ile beşi
Millî Eğitim Bakanlığı temsilcisi olmak üzere Dışişleri ve Maliye Bakanlıkları
ile Yükseköğretim Kurulu temsilcilerinden, üçü eğitim sendikaları
temsilcilerinden, biri devlet sanatçısı veya Nobel ödülü almış bir bilim
adamından teşekkül eder.
(4) Mütevelli
Heyeti daimi üyeleri, daimi üyeler arasından üç yıllığına bir başkan seçerler.
(6) Denetim
Kurulu, Mütevelli Heyeti adına Maarif Vakfının faaliyet ve hesaplarını
denetler. Denetim Kurulu, Mütevelli Heyeti tarafından beş yıllığına atanan beş
asil ve beş yedek üyeden oluşur. Denetim Kurulunun oluşumunda Millî Eğitim
Bakanlığı ve Maliye Bakanlığının temsilcilerine yer verilir. Maarif Vakfı
Sayıştay denetimine tabidir.
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) - Katılmıyoruz Sayın Başkan.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) - Katılmıyoruz Başkanım.
BAŞKAN
– Önerge üzerinde İstanbul Milletvekili Sayın Arzu Erdem konuşacak.
Buyurun
Sayın Erdem.
ARZU
ERDEM (İstanbul) – Teşekkür ederim Sayın Başkan.
Değerli
milletvekilleri, Maarif Vakfı Kanunu Tasarısı’nın 3’üncü maddesi üzerine
Milliyetçi Hareket Partisi Grubu adına söz almış bulunmaktayım. Genel Kurulu
saygılarımla selamlıyorum.
Bugün
iki konuşma daha yaptığım için bu konuşmamda özellikle bir hikâye daha anlatmak
istiyorum sevgiyi bilenler ile sevgiyi bilmeyenlerin ayırt edilmesine yönelik.
Özellikle, idrak ettiğimiz ramazan ayı münasebetiyle hepimizde belki bir öngörü
oluşturacaktır. Ramazanda bir grup sevgiyi bilmeyenleri toplamışlar ve demişler
ki: “Bu akşam size mükellef bir sofra kuracağız, hepiniz aç gelin lütfen.” Ve
sevgiyi bilmeyenleri almışlar, uzun bir masa kurmuşlar, karşılıklı oturtmuşlar
bu sevgiyi bilmeyenleri. Çorbalar gelmiş, uzun derviş kaşıkları gelmiş. Sevgiyi
bilmeyenler karşılıklı bakmışlar böyle; bir çorbaya bakmışlar, bir de uzun
kaşıklara bakmışlar, kaşıkları almışlar çorbaya daldırmışlar, döke saça
yiyemeden aç kalkmışlar. İkinci grup olan sevgiyi bilenler bu sefer gelmiş,
onlar karşılıklı oturmuşlar uzun masalara, çorbalar gelmiş, kaşıklar gelmiş ve
sevgiyi bilenler birbirlerine sevgiyle bakmışlar. Kaşıkları çorbalara
daldırmışlar ve birbirlerine uzatmışlar ve her iki tarafta tok kalkmış. Yani,
sevgiyi bilmek demek paylaşmak demek; ramazan ayı demek kardeşlik demek,
ramazan ayı demek dostluk demek, ramazan ayı demek sevgi demek, ramazan ayı demek
saygı demek.
Tekrar
ramazan ayının Türk-İslam âlemine hayırlara vesile olmasını temenni ederim.
Birlik ve beraberliğimizin de daim olmasını özel olarak da temenni ediyorum.
Değerli
milletvekilleri, bu kanunla neler yapılmak isteniyor, Maarif Vakfıyla neler
yapılacak? Ben bununla ilgili kısa bir özet çıkardım, bunu özetlemek istiyorum.
Yurt dışında kamuya ait varlıklar Bakanlar Kurulu kararıyla bedelsiz olarak
vakfa devredilebilecek yani vakıf aslında yurt dışındaki eğitim kurumlarına bir
nevi el koyabilecek. 
Vakıf,
kendi eğitmenini kendisi yetiştirecek yani bugün Millî Eğitim Bakanlığının
görevi olan öğretmen yetiştirme görevi bir vakfa devredilecek. 
Vakfın
okul açtığı şehirlerde başka bir kamu kurumu okul ve yurt açamayacak. Yani,
aslında Millî Eğitim Bakanının görevinde olan yetkiler bu vakfa devredilerek
okul açılacak, yurtlar açılacak.
Yurt
dışında diğer kamu kurum ve kuruluşlarına ait tüm eğitim birimleri
kapatılabilecek. Yani burada görev yapan insanlar bu kararı verebilecek, okul
kapatabilecekler. 
Kuruluş
için harcanacak 1 milyon lira Millî Eğitim Bakanlığı bütçesinden hemen vakfa
aktarılacak. 
Yönetim,
iktidarın atadığı kişilerden oluşacak. Görevlilerin ücreti de mütevelli heyeti
tarafından belirlenecektir. 
Dikkat
çekmek isterim ki bu model Millî Eğitim Bakanlığının alternatif bir modelidir.
Millî Eğitim Bakanlığına alternatif bir model neden oluşturulmak istenmektedir?
Bu, açıklanmaya muhtaç ve tehlikeli bir durumdur. 
Başkent
Öğretmenevinde yapılan toplantıda il millî eğitim müdürlerine hitap eden Millî
Eğitim Bakanı Sayın Yılmaz, yani şahsınız şu ifadeyi kullandınız, bire bir
tekrar ediyorum: “Her ne sorun varsa çözüm eğitimdedir; cehalet varsa çözüm
eğitimde, yoksulluk varsa, terör varsa çözüm eğitimdedir. Irkçılık da
cehaletten kaynaklanıyor, kavga da cehaletten kaynaklanıyor. Ama cehaleti
gidermenin yolu eğitimdir, yoksulluğu da gidermenin yolu eğitimdir.” dediniz.
Eğitimle ilgili yapmış olduğunuz bu açıklamanın bu kez uygulamaya yansımasını
temenni ederim ancak buradan anlıyorum ki siz de mevcut eğitim sisteminde
yapılması gereken çok şeyin olduğunun farkındasınız. 
Bir
önceki Millî Eğitim Bakanının görevi sırasında Danıştay 16. Daire 2015/17164
sayılı Kararı’yla Mesleki ve Teknik Eğitim Sendikasının açtığı davada 1.709
şube müdürü ataması işleminin yürütmesini durdurmuştu. Bir önceki dönem Millî
Eğitim Bakanı Sayın Nabi Avcı, sadece Danıştay tarafından atamalara dayanarak
hükümlerin iptal edildiğini, atamaların iptalinin gerekmediğini söylemiştir
yani hukuka aykırı davranmıştır. Dün ve bugün burada milletvekili
arkadaşlarımızın bu husustaki sorularına hukuka uygun davranacağınızı
söylediğiniz için özel olarak da teşekkür etmek istiyorum. Bizleri dinleyenlere
de bu konuda hukukun uygulanacağının taahhüdünün Sayın Millî Eğitim Bakanı
tarafından verildiğini tekrar duyurmak istiyorum.
Teşekkür
ediyorum. (MHP sıralarından alkışlar) 
BAŞKAN
– Teşekkür ederim Sayın Erdem.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 383 sıra sayılı Kanun Tasarısı’nın 3’üncü maddesinin başlığında ve
metninde yer alan “Maarif Vakfı” ibarelerinin “Türkiye Maarif Vakfı” şeklinde
değiştirilmesini arz ve teklif ederiz. 
İlknur İnceöz (Aksaray) ve
arkadaşları
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Takdire bırakıyoruz Sayın Başkanım.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) - Katılıyoruz Başkanım.
İLKNUR
İNCEÖZ (Aksaray) – Gerekçe…
BAŞKAN
– Gerekçeyi okutuyorum:
Gerekçe:
Kurulan
vakıf yurt dışında faaliyet göstereceğinden isminde “Türkiye” ibaresinin
bulunması uygun olacaktır. 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir. 
Kabul
edilen önerge doğrultusunda maddeyi oylarınıza sunuyorum: Kabul edenler...
Kabul etmeyenler... Madde kabul edilmiştir. 
4’üncü
maddeyi okutuyorum:
Mali haklar
MADDE 4- (1)
Maarif Vakfının bu Kanunda sayılan organlarına ve Maarif Vakfı resmî senedi ile
oluşturulacak yeni birimlerine ödenecek ücretler, harcırahlar ve yolluklar ile
diğer özlük hakları Mütevelli Heyeti tarafından belirlenir. 
(2) Maarif Vakfının organlarında görev alan kişiler
15/7/1950 tarihli ve 5682 sayılı Pasaport Kanununun 13 üncü maddesi
kapsamındaki Türkiye Cumhuriyeti dış temsilcilikleri nezdinde memur edilen
müşavirlere tanınan haklardan faydalanırlar. 
BAŞKAN
– 4’üncü madde üzerinde Milliyetçi Hareket Partisi Grubu adına Aydın Milletvekili
Sayın Deniz Depboylu konuşacak. 
Buyurun
Sayın Depboylu. (MHP sıralarından alkışlar) 
MHP
GRUBU ADINA DENİZ DEPBOYLU (Aydın) – Sayın Başkan, sayın milletvekilleri; 383
sıra sayılı Maarif Vakfı Kanunu Tasarısı’nın 4’üncü maddesi hakkında Milliyetçi
Hareket Partisi Grubum adına söz almış bulunmaktayım. Sizleri saygıyla
selamlıyorum. 
Değerli
milletvekilleri, AKP döneminde Türk Millî Eğitim sistemi sorunlarından
kurtularak atılım yapılamamış, çağdaş ülkeler seviyesinde bir insan yetiştirme
düzeni maalesef oluşturulamamıştır; niceliksel ve özellikle de niteliksel
olarak dikkate değer bir gelişme kaydedilememiştir. Eğitimin bütün kademeleri
itibarıyla yeterli okullaşma sağlanamamış, fiziki altyapı ve insan kaynağı
ihtiyacı giderilememiş, finansman kaynakları artırılamamıştır. Sorun çözmek
şöyle dursun, sorun çözme iddiasıyla atılan her adım yeni sorunların oluşmasına
sebep olmuştur. Okul öncesi eğitimden yükseköğretime kadar milyonlarca
öğrenciyi ve aileyi ilgilendiren eğitim konusunda kayda değer bir proje
uygulamaya koyamayan Hükûmet hep günü kurtarmaya dönük çalışmalardan medet
ummuştur. Avrupa Birliğine uyum adı altında millî içerikten yoksun bir müfredat
uygulamaya konulmuştur. Türk milletinin hassasiyetlerini temsil eden konulara
başka gözlüklerle bakılmış, eğitimde millîliği temin edecek politika ve
müfredat belirlemede yetersiz kalınmıştır. Başta bölücülüğe hizmet eden
çevrelerin önerisiyle Andımız ilköğretim okullarından kaldırılmıştır. 
Saygıdeğer
milletvekilleri, özellikle Hükûmeti oluşturan Adalet ve Kalkınma Partisi
milletvekillerine ben buradan sormak istiyorum: Andımız’ın neresi sizleri
rahatsız etmiştir? “Türk’üm, doğruyum, çalışkanım” diye başlayan bir andın ve
her sabah çocukların bu sözlerle, bu hedeflerle başladığı eğitim hayatı nasıl
sizi rahatsız edebildi, neresi sizi rahatsız edebildi? “Türk’üm” sözü mü
rahatsız etti? “doğruyum” sözü mü rahatsız etti? “çalışkanım” sözü mü rahatsız
etti? “İlkem, küçüklerimi korumak, büyüklerimi saymak, yurdumu, milletimi
özümden çok sevmektir.” diyen çocukların söylediği bu cümleden hangi sözler,
hangi ifadeler sizleri rahatsız etti? Küçüklerini korumak, büyüklerini saymak
bizim sadece millî değil, dinî değerlerimizin de bir göstergesi değil midir?
Yurdunu, milletini canından çok seven bir nesil yetiştirmek, yurduna bağlı,
milletine bağlı, Türk milletine aidiyet duyan, milletiyle gurur duyan bir
gençlik yetiştirmek, bu sözlerle güne başlayan bir nesil yetiştirmek sizi nasıl
rahatsız etti anlayamadık. “Ülküm, yükselmek, ileri gitmektir.” diyen bir antta
“yükselmek” mi rahatsız etti “ileri gitmek” mi rahatsız etti?
“Ey
Büyük Atatürk, açtığın yolda, gösterdiğin hedefte durmadan yürüyeceğime ant
içerim.” sözünde “Atatürk” mü sizi rahatsız etti; yoksa Atatürk’ün gösterdiği
hedef mi rahatsız etti? Atatürk’ün açtığı yol neydi? Türkiye Cumhuriyeti’ni
kurarak bağımsızlığını kazanmış bir millete “Egemenlik, kayıtsız şartsız
milletindir; bu hedefle yürüyün.” diyen bir liderin gösterdiği hedef mi
rahatsız etti; yoksa “Varlığım Türk varlığına armağan olsun.” sözü mü rahatsız
etti? Zaman zaman milliyetçilik duygularına sığınıyor, milliyetçi söylevlerde
bulunuyorsunuz ve ara ara da milliyetçiliği ayaklar altına alıyorsunuz. Acaba
bu cümleden mi rahatsız oldunuz; yoksa en son bitiş şekliyle “Ne mutlu Türküm
diyene.” demek mi sizleri rahatsız etti? Andımız neden kaldırıldı? 
Andımız,
döneminin AKP Düzce Milletvekili tarafından şöyle değerlendirilmiş: “Andımız
beyinlerden kazınmalı, çok ağır ideolojik mesajlar içeriyor.” demişti.
Gerçekten hâlâ öyle mi düşünüyorsunuz? Andımız’ın yazarı Aydın ilinin ilk
milletvekili Doktor Reşit Galip’tir; kendisini saygıyla ve rahmetle anıyorum.
(MHP ve CHP sıralarından alkışlar) 
“Çözüm”
denilen yıkım sürecinde kaleme alınan 18’inci Millî Eğitim Şûrası’nda
Andımız’ın kaldırılması yönündeki tavsiyeye, karar metninde yer alan hususlara
AKP acaba bugün de iştirak etmekte midir bunu da merak etmekteyim. 
AKP
döneminde etkin bir insan gücü planlaması maalesef olmamıştır; eğitim
programları buna göre şekillendirilmemiş, istihdam duyarlılığı yüksek olan bir
eğitim sistemi oluşturulamamıştır. Bu durum üniversite mezunu on binlerce
gencin işsiz kalmasına sebep olmuştur. Hükûmet, eğitim alanını âdeta deneme
tahtasına çevirmiştir. Bakan değiştikçe eğitim müfredatı değişmiş, sınav
sistemleri değişmiştir. 21’inci yüzyılın beklentilerine cevap verecek bir
öğretmen modeli ve bir öğretmen yetiştirme sistemi belirlenememiştir ve şimdi
de öğretmen yetiştirme görevi bir vakfa verilmeye çalışılmaktadır.
Saygıdeğer
milletvekilleri, Aziz Sancar’ı bugün çok andık, ben de anmak istiyorum. Sayın
Aziz Sancar Mardin’in Savur’unda 8 çocuklu bir ailede yetişmiş, bu ailenin bir
çocuğu olarak, bir ferdi olarak hayata atılmıştır ve kendisi her fırsatta,
kendisini yetiştiren Türkiye Cumhuriyeti'nin öğretmenlerine saygılarını, vefasını
sunmaktadır. Yine, “Mustafa Kemal Atatürk’ün kurduğu Türkiye Cumhuriyeti’nde
yetişerek ben bu ödülü alma hakkına ve şansına eriştim.” diyerek Nobel
madalyasını da Anıtkabir’e büyük bir sevgiyle, saygıyla bırakmıştır. 
Değerli
milletvekilleri, benim kızım Anadolu öğretmen liselerinin yetiştirdiği son
öğrencilerden biri. Aldığı eğitimle onur duyuyorum, öyle bir okulun öğrencisi
olması nedeniyle gurur duyuyorum. Dedesi, benim rahmetli kayınpederim Sayın
Arif Depboylu Türkiye Cumhuriyeti'nin ilk yetiştirdiği öğretmenlerdendir.
Kendisi sadece öğrenci yetiştirmemiş, öğrencilerini yetiştirdiği okulları
elleriyle yapmıştır ve hatta kendi okuduğu okulu da kendi elleriyle,
arkadaşlarıyla birlikte yapmıştır. Ben devlet parasız yatılı okulunda okudum.
Eşim devlet parasız yatılı okulunda okudu liseyi. Bizi Türkiye Cumhuriyeti'nin
öğretmenleri yetiştirdi. Biz hiçbir şekilde özel bir derse ihtiyaç duymadık
çünkü bizi yetiştiren, devletin eğittiği, Türkiye Cumhuriyeti'nin eğittiği
idealist, güçlü, saygıdeğer öğretmenler vardı ve bizim hiçbir zaman hiçbir
vakfa ihtiyacımız olmadı, hiçbir vakfa, hiçbir derneğe sırtımızı yaslama gereği
duymadık çünkü bizim arkamızda güçlü Türkiye Cumhuriyeti devleti vardı. Biz
okurken güçlü Türkiye Cumhuriyeti devleti hiçbir öğrenciyi yolda bırakmayan ve
öğrencilerine bizzat kendi destek olan kurumları hayata geçirmiştir.
ERKAN
AKÇAY (Manisa) – Bravo sana. 
DENİZ
DEPBOYLU (Devamla) – Peki, şimdi güçlü Türkiye Cumhuriyeti -ben güçlü olduğuna
inanıyorum, benim ülkem güçlü, devletim güçlü- neden bu hizmetleri bir vakfa
bırakıyor? Neden devlet, parasız yatılı okullarını kapatıyor da, köy okullarını
kapatıyor da bu çocukları vakıfların ve denetlenmesi mümkün olmayan -herhâlde
olmuyor ki denetlemiyorlar- vakıf evlerinin, yurtlarının eline bırakıyor. Peki,
sizlerin içinize siniyor mu? Sizler burada milleti temsil ediyorsunuz, bu
milletin çocukları neden devlet okulunda Türk olmaktan gurur duyarak, Türk
devletinin yetiştirdiği öğretmenlerden ders alarak, göğsü, bağrı dik, alnı
açık, geleceğe umutla bakan öğrenciler olarak yetişmesin? Biz bu şansı elde
ettik, peki, siz şimdi bu şansı yok sayıp, yok edip çocuklarımızı vakıfların
ellerine mi bırakacaksınız? Türkiye Cumhuriyeti’ni, T.C’yi kaldırmaya
çalıştınız, Andımız’ı kaldırdınız; müfredatları değiştirdiniz, millî olmaktan
çıkardınız; Yunus Emre’ye sansür koydunuz. Yine, Arif Nihat Asya’yı
müfredattan, ders kitaplarından çıkardınız. Millî Eğitim Bakanlığının “millî”
ibaresi zannediyorum kendine paralel kurulan Maarif Vakfıyla birlikte tarihe
gömülecek gibi görünüyor ve bu beni çok kaygılandırıyor. Ben millî şuurunu hâlâ
taşıdığına inandığım yüce Türk milletinin vicdanına bu getirdiğiniz kanunu ve
sizin kararlarınızı bırakıyor, yüce heyetinizi saygıyla selamlıyorum. (MHP
sıralarından alkışlar) 
BAŞKAN – Teşekkür
ederim Sayın Depboylu. 
Halkların
Demokratik Partisi Grubu adına İzmir Milletvekili Sayın Müslüm Doğan konuşacak.
Buyurunuz Sayın
Doğan. (HDP sıralarından alkışlar) 
HDP GRUBU ADINA
MÜSLÜM DOĞAN (İzmir) – Sayın Başkan, değerli milletvekilleri; 383 sıra sayılı
Maarif Vakfı Kanunu Tasarısı hakkında grubum adına söz almış bulunmaktayım. 
Değerli
milletvekilleri, bu vakfın temel amacı yasa tasarısının gerekçesinde de
belirtildiğinden farklı olarak, cemaat okullarıyla rekabet etmek, neoliberal
politikalar temelinde şirket gibi çalışan bir eğitim kurumu kurmak ve AK PARTİ
iktidarının kendi siyasal İslam algısı üzerinden ve eğitime yaptığı
müdahalelerle kendi resmî ideolojisini topluma yedirme ve yayma stratejisinin
bir tezahürü olacak yeni bir paralel bakanlık yapılanmasıdır.
Değerli
milletvekilleri, bugün, birçok okul, bütçesi olmadığı için en temel sorunlarını
bile çözememekte, kendi kaynaklarını bulmaya zorlanmaktadır. Bu durum devlet
okullarında eğitimin parasız olduğu hükmünü pratikte geçersiz kılmaktadır.
Devlet okullarının büyük bir kısmı kaynak yetersizliğinden dolayı sağlıklı bir
eğitim öğretim hizmeti sunamamakta, bu anlamda potansiyelinin çok gerisinde
kalmaktadır. Bu durumun AK PARTİ iktidarının eğitimde uzun bir süredir adım
adım inşa ettiği neoliberal politikalarla ilgili olarak kamusal eğitimin
niteliksizleştirilmesi, öğrenci ve velilerin özel okullara mecbur bırakılması
temelinde bilinçli bir politika olarak hayata geçirildiği görülmektedir.
Okullar arasında ciddi nitelik farklılıklarının oluşturulması, eğitimin tamamen
sınav merkezli bir yapıya kavuşturulması da bilinçli politikaların bir
parçasıdır. AKP iktidarı kamu kaynaklarını ve eğitim bütçesini nitelikli
kamusal eğitime harcamak yerine, ideolojik amaçlarla kurduğu bu vakfa aktarmayı
planlamaktadır. Kamu bütçesinin ideolojik ve siyasal amaçlara hizmet edecek bir
kuruma aktarılması kabul edilebilir bir durum değildir. 
Millî
Eğitim Bakanlığına bağlı, 15 farklı ülkede 65 eğitim kurumu bulunmaktadır. Eğer
gerçekten eğitime dair bir şey yapmak istiyorsanız kamusal eğitim hizmeti
gereği bunların sayısının artırılması, niteliğinin güçlendirilmesi için
çalışmamız gerekir. Hükûmet, devlet finansmanı ve desteğine sahip özel şirket
gibi faaliyet yürütmesi öngörülen vakıfla yurt dışındaki cemaat okullarıyla
mücadeleyi amaçlamaktadır esas olarak. Aslında, cemaate karşı cemaat yöntemiyle
bir vakıf kuruluyor. 
Eğer
vatandaşlarımızın eğitimini bu kadar önemsiyorsanız AİHM’in 27 Kasım 2014’te
aldığı kararı niçin uygulamıyorsunuz? Sizlerin de bildiği gibi, Mayıs 2014’te
Anayasa’nın 90’ıncı maddesinde yapılan düzenlemeyle Türkiye'nin uluslararası
anlaşmalara uyacağı belirtilmiştir. Bu maddenin son fıkrasında “Usulüne göre
yürürlüğe konulmuş milletlerarası andlaşmalar kanun hükmündedir. Bunlar
hakkında Anayasaya aykırılık iddiası ile Anayasa Mahkemesine başvurulamaz.”
denilmektedir. Tüm bunlara rağmen, neden hâlâ 2014 Eylül ayında ilk ve
ortaöğretim kurumlarında Anayasa gereği zorunlu olarak okutulmakta olan din
kültürü ve ahlak bilgisi dersiyle Avrupa İnsan Hakları Sözleşmesi’nin eğitim
hakkıyla ilgili maddesi ihlal edildiği için, zaman geçirilmeden bu dersin
zorunlu olmaktan çıkarılması kararı uygulanmamaktadır. Hükûmetin temyiz
başvurusunu değerlendiren AİHM Büyük Daire davayı gündeme almayı bile gerekli
görmedi. Böylece karar kesinleşmiş durumdadır. AİHM kararında zorunlu din
dersleri konusunda devletin tarafsız olmadığı, yapıldığı söylenen müfredat
değişikliğinin ise yeterli olmadığı belirtilmiştir. Alevi inancı ve öğretisine
bağlı ailelerin okula gönderdikleri çocuklarına verilen din eğitimi ile kendi
değerlerinin çatışmaya yol açabileceği, sadece Hristiyan ve Musevi öğrencilere
tanınan din dersinden muaf olma hakkının bütün öğrencilere verilmesi gerektiği,
Türk eğitim sisteminin, ailenin inançları konusunda Avrupa standartlarında bir
hassasiyet geliştirmesinin beklendiği de ayrıca bu kararda vurgulanmıştır. 
Değerli
milletvekilleri, şu anda ilkokul 4’üncü sınıfta, ortaokul 5, 6, 7 ve 8’inci
sınıfta haftada ikişer saat, 9, 10, 11’inci ve 12’nci sınıflarda ise haftada 1
saat zorunlu olarak din kültürü ve ahlak bilgisi dersi okutulmaktadır. Öte
yandan, ortaokul ve lise ders programları seçmeli dersler içinde yer alan din,
ahlak ve değerler grubunda 3 tane seçmeli ders daha var. Bunlar: Kur’an-ı
Kerim, Hazreti Muhammed’in hayatı ve temel dinî bilgiler. Bunlar da 5, 6, 7, 8,
9, 10, 11 ve 12’nci sınıflarda haftada ikişer saat olarak programda yer
almaktadır. Ortaöğretim kurumlarında bir dersin seçmeli olmasının anlamının,
aslında okul idaresinin yaptığı tercihlerle öğrencilerin önüne konulan “zorunlu
seçmeli dersler” anlamına geldiği düşünülürse, sekiz yıl boyunca her yıl
seçilebilecek ikişer saatlik derslerle din eğitiminin zaten verildiğini
söylemek mümkündür. Ama hayır, Hükûmet için bu yeterli olmuyor. Olur da bazı öğrenciler
aradan sıyrılır, din dersi almamış olurlar korkusuyla “Zorunlu olsun, herkes bu
dersi alsın.” yaklaşımıyla hareket ediliyor. “İnançlı nesiller yetiştirmek”
temel hedefinden beslenen bu yaklaşım, matematik, fizik, kimya dersleri gibi bu
dersin de -insanın inanmasının- herkese zorunlu olmasını istiyor, dayatıyor.
Ayrıca bununla da kalınmıyor; seçmeli görünen birçok ders üzerinden öğrencilere
ve ailelerine din dersleri seçmeleri zorunlu hâle getirilmiş durumdadır.
Sayın Bakan
Komisyonda yapmış olduğu konuşmada bu vakfı kurma gerekçesini açıklarken şu
ifadeyi kullanmıştır: “Yurt dışında yaşayan vatandaşlarımızın çocuklarının
eğitim ihtiyacını gidermek, onların anavatanlarıyla olan bağlarını
sağlamlaştırmak ve ülkemizin eğitim alanında sahip olduğu birikimi insanlığın
hizmetine sunmak amacıyla gayesi sadece eğitim olan ve sahibi millet olan
eğitim kurumlarını dünyanın her köşesine taşımak amacıyla bir vakıf kuruyoruz.”

Biz
de şimdi buradan Sayın Bakana, Kabine üyelerine sormak istiyoruz. Yurt içinde
yani ana vatanda yaşayan halkların kültürlerini, dillerini, inançlarını
görmezden gelen mevcut eğitim sistemini değiştirmeden yurt dışında yaşayan
vatandaşlarımıza mı aidiyet duygusunu götüreceksiniz? Yurt içinde cumhuriyet
tarihi boyunca birçok açıdan tekçi olan eğitim sisteminin sorunlarını
halletmeden mi yurt dışında yaşayan vatandaşlara eğitim götüreceksiniz? Sadece
AK PARTİ dönemlerinde yani on dört yıl içinde beş eğitim bakanı değiştiren
hükûmetiniz hangi birikimi yurt dışına götürecektir? Bu soruları böylelikle
çoğaltabiliriz değerli milletvekilleri. Ana dilde eğitimle ilgili seçmeli ama
seçilemez ders getirmek dışında hiçbir şey yapmayan AK PARTİ hükûmetlerinin
bugün eğitim adına yapabileceği hiçbir reform da yoktur.
Süremin
kısıtlı olmasından kaynaklı, burada keserek bizim parti olarak benimsediğimiz
eğitim anlayışımızdan da küçük kesitler vermek istiyorum. Partimiz bu
toprakların kadim halklarının dillerini yok sayan ve bu dilleri eğitim yoluyla
asimilasyona tabi tutan tekçi eğitim anlayışını reddeder. Kürtçe, Lazca,
Çerkezce, Süryanice, Hemşince, Gürcüce gibi bu toprakların tarihsel zenginliği
olan bütün dillerin korunup geliştirilmesini, güvence altına alınması
gerektiğini savunuyoruz. İnançları şekillendirmek üzerinden eğitime yapılan
ideolojik müdahaleleri reddediyoruz. Eğitim politika ve uygulamalarında çocuğun
yüksek yararını gözetmek yerine sermayenin ve iktidarların yararını gözeten ve
böylelikle eşitsizliklere neden olan politika ve uygulamaları reddediyoruz.
Eğitim politikalarının ve uygulamalarının tamamının çocuğun yüksek yararı ve
eşitlik ilkesi temel alınarak belirlenmesini savunuyoruz. Eğitimde sınıf,
cinsiyet, cinsel yönelim, renk, dil, etnisite, din, inanç gibi farkları
görmezden gelen tekçi ve antidemokratik eğitim politikalarını reddediyoruz.
Eğitim müfredatı, ders kitapları ve diğer materyalleri tekçi, cinsiyetçi,
merkezci, militarist, milliyetçi ve şoven içerikten arındırmayı savunuyoruz.
Eğitimde sermayeyi önceleyen, eğitimi ticarileştiren, piyasaya açan ve
özelleştirmeye ağırlık veren neoliberal eğitim politikalarını reddediyoruz.
Eğitimdeki merkezî ve bürokratik yapının yok edilmesini istiyoruz. Eğitimin
merkezden yerele değil, yerelden merkeze doğru örgütlenmesini de esas alıyoruz.
Öğrenciyi okula sıkıştıran, doğa ve toplumdan koparan eğitim anlayışını
reddediyoruz. Sadece okul ve sınıflarla sınırlı olmayacak, toplum ve doğayla iç
içe eğitim uygulamalarına ağırlık verilmesini savunuyoruz.
Bu
listeyi daha çok uzatmak mümkün ama şunu ifade ederek bitirmek istiyorum:
Paralelle mücadele bahanesiyle kurulmak istenen başka bir paralel vakfa
muhalefet edeceğimizi de burada belirtmek istiyorum.
Ayrıca,
Sayın Bakana da bir şey ifade etmek istiyorum: En çok Alevi’nin yaşadığı bir il
olan Sivas’tan bir milletvekili olarak ve aynı zamanda Millî Eğitim Bakanı
olarak Alevilere zorunlu din derslerini kaldırmak sanıyorum Sayın Bakana kalmış
olacak. Bu da aslında Sayın Bakan için son derece önemlidir. Uluslararası
mahkemenin verdiği bir kararı yerine getirmek ve Alevi inancı ve öğretisine
dayatılan bu zorunlu din dersinin, tabii, sadece, Alevi inancı ve öğretisine
değil, diğer inançlara da dayatılan bu dersin kaldırılmasının yararlı olacağını
düşünüyorum. 
Hepinizi,
yüce heyetinizi saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Doğan.
Cumhuriyet
Halk Partisi Grubu adına Giresun Milletvekili Sayın Bülent Yener Bektaşoğlu
konuşacak. 
Buyurun
Sayın Bektaşoğlu. (CHP sıralarından alkışlar)
Epeyce
alkış aldınız Sayın Bektaşoğlu.
CHP
GRUBU ADINA BÜLENT YENER BEKTAŞOĞLU (Giresun) – Sayın Başkan, değerli
milletvekilleri, Sayın Bakanım, sevgili çalışanlar -sizler de bizim için
önemlisiniz- Maarif Vakfı Kanunu Tasarısı üzerinde söz almış bulunuyorum. Bu
vesileyle yüce Meclisi saygıyla selamlıyorum.
Ramazan
ayının yüce Meclisimize hoşgörü, samimiyet ve anlayış getirmesini gönülden arzu
ediyorum ama millî eğitim gibi çok önemli bir konuda -tabii ramazanın rehaveti,
orucun rehaveti, akabinde yemek ve teravih namazı biraz yorgunluk getirdi
herhâlde- bizi dinleyen sayısı da çok azdır diye düşünüyorum. Değil mi Sayın
Bakanım?
Evet,
bugün önemli bir konu, millî eğitimle ilgili, Millî Eğitim Vakfıyla ilgili. 
Sayın
Bakanım, söyleyeceğim şeyler biraz hakikati yansıtıyor. Onun için, sizi üzecek
cümlelerimiz varsa şimdiden özür diyorum, affınıza sığınıyorum. (CHP
sıralarından alkışlar) 
Her
ülkenin millî bir eğitim politikası var ama bizde her bakanın gelirken
getirdiği giderken de götürdüğü millî eğitim politikamız var. Ne kadar bakan
varsa o kadar da millî eğitim politikamız var. Sayın Bakanımız da çok saygın,
güzel bir insan olmasına rağmen, kendisi de kendine özgü bir millî eğitim
politikasıyla geldi diye düşünüyorum. 
AKP
iktidarı, bu politikalarla temellerini Mustafa Kemal Atatürk’ün attığı Türk
millî eğitim sisteminden ülkeyi hızla uzaklaştırmak için adımlar atmaktadır.
Dindar ve kindar, muhafazakâr nesiller yetiştirme amaçlı bu adımlar ülke
geleceğimiz açısından maalesef son derece sakıncalıdır. Maarif Vakfı Kanunu
Tasarısı bunun en yakın örneği olabilecek niteliktekilerin birisidir. İktidar,
bu tür tasarılarla sadece ülkemizin eğitim sistemiyle değil, ülkemizin
geleceğiyle de oynamaktadır. Laik, bilimsel, çağdaş eğitim hiçbir dönemde bu
kadar saldırıya uğramamıştır. Bu dönemde sivil toplum örgütleri adı altında
dinsel söylem ve eylemleriyle vücut bulmuş bazı vakıf ve dernekler Millî Eğitim
Bakanlığının politikasını belirler hâle gelmiştir ki, bu çok önemlidir. 
Eğitim
planlaması, TÜRGEV adlı vakıfla, İlim Yayma Cemiyeti, Önder, Zehra Vakfı, Ensar
ve Birlik vakıflarının güdümüne ve yönlendirmelerine bırakılmıştır, vakıfların
denetimine terk edilmiştir. Amacı siyasal iktidarın ideolojisine uygun bir
nesil yetiştirmek olan bu vakıflar okul yatırımlarından yönetici atamalarına,
okullardaki eğitim, öğretim faaliyetlerinden gezilere varıncaya kadar eğitimin
bütün kademelerinde egemen olmuşlardır, Millî Eğitim Bakanlığına alternatif
kurumlar hâline gelmişlerdir. Millî Eğitim Bakanlığı tamamen devre dışı kalmış,
yönetme erkini kaybetmiş, iradesini ve gücünü yandaş vakıf ve cemaatlere teslim
etmiştir.
Sayın
milletvekilleri, eğitimde çözüm bekleyen onlarca sorun varken devlet eliyle
Maarif Vakfı adında bir eğitim vakfı kurulacak olması mevcut tablo göz önüne
alındığında daha düşündürücü ve de ürkütücüdür. Millî eğitim sistemimizde,
iktidarın yanlış uygulamalarını detaylı şekilde sizlere açıklamam olanaksızdır
–bu kısa süre içinde millî eğitimin bütün olaylarından bahsetmemiz mümkün
değil- ancak yüce Meclisin Maarif Vakfı kurulması yerine önceliği şu sorunlara
vermesinin daha da düşündürücü olması gerekir diye düşünüyorum: 4+4+4
uygulamasıyla okullaşma oranı maalesef ülkemizde düşmüştür, bu düşüşte kız
öğrencilerimiz daha fazladır istatistiklere göre. Ortaöğretimden açık liseye
yönelme artmaktadır. Lise öğrencilerimizin yüzde 32’si açık liseye kayıtlıdır Sayın
Bakanım. Okul öncesi eğitime yeterli önem verilmemektedir. OECD, raporlarında
ülkemizin okul öncesi eğitim konusunda bizi uyarmıştır. “Çağ açıp çağ
kapatacağız.” diye sunulan FATİH Projesi maalesef çökmüştür. FATİH Projesi,
yandaşlara kaynak aktarma amacına dönüştürülmüştür. Eğitim çalışanları, eli
öpülesi öğretmenlerimiz ekonomik sıkıntılar içindedir ve maalesef bunun göz
ardı edilmemesi gerekir. Her kurumda -yandaş sendikaya üye müdür veya idareci
olarak- mevzuatlarla sürekli olarak oynuyorsunuz. Bu konuda yargı kararlarını
dahi uygulamıyorsunuz, tıpkı yargı kararlarına rağmen görevine iade etmediğiniz
okul müdürleri gibi. Sayın Bakanımız bu konuda bize söz vermişti. İnşallah,
mahkeme kararıyla alınan müdürlerimizin göreve atanacağını söylemiştiniz. 
MİLLÎ
EĞİTİM BAKANI İSMET YILMAZ (Sivas) – Doğru. 
BÜLENT
YENER BEKTAŞOĞLU (Devamla) - Ben de bugün 4 bin tane müdürü aradım, müjde
verdim kendilerine, teker teker aradım. (CHP sıralarından alkışlar)
Danışman
öğretmen uygulamalarımızda dahi yandaş sendikayı kayırdığınız bir gerçektir. O
sendikaya üye olmayanların herhangi bir göreve gelme şansı maalesef hiç yoktur,
bu da adaletli bir uygulama değildir. Amacınız Türkiye'de eğitimin kalitesini
yükseltmek değil, eğitim içerikli vakıflar üzerinden havuz yaratmaktır. TÜRGEV
örneği bu durumun ispatıdır. Her ihaleye al bağışı sisteminin merkezinde TÜRGEV
durmaktadır. Bu TÜRGEV sevdanızın da ne olduğunu, maalesef, pek anlamış
değiliz. 
TÜRGEV
yurtlarında açılacak kurslarda görevlendirilecek öğretmenlerin ücretlerinin
Millî Eğitim Bakanlığınca ödenmesine dair üç yıl süreli 6 Kasım Protokolü
yandaşları kayırmanın somut bir örneğidir, soru işareti. Biz “TÜRGEV’e yapılan
ayrıcalıklar neden başka vakıflara da tanınmamıştır?” diye sorarken Maarif
Vakfı düzenlenmesi sorumuza da yanıt bulmakta zorluk çekiyoruz. 
Sayın
milletvekilleri, devlet okulları ödenek bulamaz iken özel eğitim kurumlarının
ödemeleri tıkır tıkır yapılmaktadır. Devlet okulları velilerden bağış
toplayarak ihtiyaçlarını karşılamaya çalışırken bu izaha muhtaç, ciddi bir
konudur ki bu konuda okullarımızın çoğundan sitem gelmektedir. “Velilerden
toplanan parayla okulun temizlik işleri, vesaire giderilmektedir.” diye bize
birtakım şikâyetler gelmektedir efendim.
Kalabalık
sınıflar sorunu bugüne kadar, maalesef, çözülmemiştir. Hâlâ kalabalık
sınıflarımız mevcuttur. Eğitimde ikili sistem pek çok okulumuzda devam
etmektedir, bu da bir gerçektir. “Ülke genelinde ikili öğretim veren okul
sayısı 10 binin üzerindedir” mi acaba?
MİLLÎ
EĞİTİM BAKANI İSMET YILMAZ (Sivas) - Daha az. 
BÜLENT
YENER BEKTAŞOĞLU (Devamla) - Sayıları 300 bine ulaşan atanamayan öğretmenlerin
psikolojik, sosyal ve ekonomik durumu içler acısıdır ancak seslerini duyan hiç
kimse yoktur. 
Sesim
geliyor mu Necip Bey? 
ÖMER
FETHİ GÜRER (Niğde) - Duyuyoruz biz.
BÜLENT
YENER BEKTAŞOĞLU (Devamla) - Türkiye’de öğretmen açığı, derslik açığı var.
Öğretmenler işsiz, bunu anlamak da mümkün değil. Tüm bu sorunlar ortada iken,
hiç gereği ve anlamı yok iken millî eğitime hiçbir katkısı olmayacak bu
tasarıyı neden getirmektesiniz, onu da anlayabilmiş değiliz. ABD’nin Yeşil
Kuşak Projesi’ndeki Fethullah Gülen eğitim modelini yasallaştırmak mı
istiyorsunuz? Bu da bizim için bir soru işareti. 
Bu
tasarının birinci amacı, az önce söyledim ya, laik eğitim düzenini yıkmak; ikincisi
de kadrolaşmak, yandaş eğitimcilere kadro yaratmaktır. Bakın, üzerinde söz
aldığım 4 maddede bu açıkça görülmektedir. Tasarıyla vakfın birimlerinde görev
alacak ücret, harcırah ve yollukların tutarlarının mütevelli heyeti tarafından
belirlenmesi, vakfın organlarında görev alan kişilere diplomatik pasaport
verilmesi öngörülüyor. 
Bu
şöyle bir şey: Yani, bu vakfın zaten üye seçiminde çok büyük bir sıkıntı var.
12 üyenin asili 7 üye Cumhurbaşkanı ve bakanlar tarafından seçiliyor. Bunların
maaşı da yönetim kurullarınca tespit ediliyor. Yönetim kurulları bu maaşları
Fatih Terim’in maaşına göre mi ayarlayacaklar, Cumhurbaşkanının maaşına göre mi
ayarlayacaklar, milletvekilinin maaşına göre mi, bu da bilinmiyor, öyle bir
açıklık yok. 
Yine,
bunlara diplomatik pasaport veriliyor. Bu pasaport, herhâlde, ömür boyu verilen
pasaport. Yine bunun yanında, burada görev alacak arkadaşlarımıza 72 yaşına
kadar… 30 yaşında görev alacak bir üye kırk iki yıl burada yata kalka görev
yapacak. Bunu da anlamış değiliz. Oh ne âlâ, ne güzel, diplomatik pasaportlu,
dokunulmazlığı alan, astronomik maaşlı, yandaş vakıf eğitimcileri olacak
maalesef ülkemizde. Bu da biraz ileride sıkıntı yaratacaktır diye düşünüyorum
Sevgili Bakanım. 
Madem
bu kadar kaynak varsa eğitimin temel ihtiyaçları için neden kullanmıyorsunuz?
Ki içeride eğitim noksanlığı vardır. Bizde, Karadeniz’de bir söz vardır “Kendi
başını bağlayamayan düğünde gelin başı bağlarmış.” diye. İçeride sıkıntımız
varsa önce bunları gidermemiz lazım. Eğitim çok önemli bir kurumdur, çok önemli
bir meseledir, millî meseledir. 
Biz
de Allah’ın kuluyuz, biz de insanız, bizim de dediklerimizi, taleplerimizi,
söylemlerimizi dikkate alırsanız buna da seviniriz. (CHP sıralarından alkışlar)
Biz de bu ülkenin menfaatine birtakım şeyleri sizinle paylaşmak istiyoruz,
hiçbir art niyetimiz yok. Güzel şeyleri söylersek, kabul ederseniz teşekkür
ederiz. 
Değerli
arkadaşlar, Maarif Vakfı Kanunu Tasarısı, açılacak eğitim kurumlarında görev
alacak eğitimcileri yetiştirme görevini de vakfa vermektedir. Hâlbuki, yurt
içinde ve yurt dışında görev yapacak eğitimcilerimizi yetiştirme görevi
üniversitelere ve Millî Eğitim Bakanlığına bağlı kurumlara aittir. Türkiye’de
öğretmen yetiştirme, üniversitelerimiz ve Millî Eğitim Bakanlığı uhdesindedir.
Bunu bir başka kurumla paylaşmak asla ve kata hoş olmayacaktır. 
Şimdi,
bu tasarıyla Bakanlık ve mevcut atama yönetmeliği baypas ediliyor, Millî Eğitim
öğretmenleri yerine vakıf öğretmenleri geliyor. Öyle bir sistem kuruluyor ki
tamamen özerk bir eğitim modeli ülkemize getiriliyor.
(Mikrofon
otomatik cihaz tarafından kapatıldı) 
BAŞKAN
– Sayın Bektaşoğlu, teşekkür ederim. Bir toparlarsanız son cümleyle… 
BÜLENT
YENER BEKTAŞOĞLU (Devamla) – Toparlayayım elbette. Teşekkür ederim Sayın
Başkan. (CHP sıralarından alkışlar) 
BAŞKAN
– Ben teşekkür ederim, sağ olun. 
BÜLENT
YENER BEKTAŞOĞLU (Devamla) – Efendim, bu çok tehlikeli bir aşamaya gelmiştir.
Bu atamayı bekleyen öğretmenler bir an önce okullarıyla ve öğrencileriyle
buluşturulsun, bu ayıp bir an önce ortadan kaldırılsın istiyoruz. 
İktidar,
Bakanlığın bütçesiyle kurduğu vakfa üniversitelerin yetiştirdiği, pedagojik
formasyon almış, deneyimli, görgülü, kaliteli eğitimcileri de kabul etmeyeceği
bir sistem kuruyor. Atama bekleyen öğretmenlerimize maalesef yazık olacaktır
diye düşünüyorum. 
Sizleri
bu konuda iyi niyetle uyarıyoruz. Malum, bütün arkadaşlarımızın konuştuğu,
söylediği, size tavsiye ettiği bu dilek ve temennilerimiz bu millî eğitim
camiamızda yer alır diye düşünüyorum. Amacımız bağcıyı dövmek değil, üzüm
yemek. Bu konuları size iletmek istiyorum. 
Çok
teşekkür ediyorum, saygılar sunuyorum. Sağ olun. (CHP sıralarından alkışlar)
BAŞKAN
– Teşekkür ederiz Sayın Bektaşoğlu.
Şahsı
adına Konya Milletvekili Sayın Halil Etyemez konuşacak.
Buyurun
Sayın Etyemez. (AK PARTİ sıralarından alkışlar)
HALİL
ETYEMEZ (Konya) – Sayın Başkan, değerli milletvekilleri; Maarif Vakfı Kanunu
Tasarısı’nın 4’üncü maddesiyle ilgili söz almış bulunmaktayım. Hepinizi
saygıyla selamlıyorum.
Milletimizin
teveccühüyle on dört yıldır iktidarda olan AK PARTİ, yurt içinde ve yurt
dışında yaşayan vatandaşlarımızın beklenti ve taleplerini karşılamak için bütün
gücüyle çalışmaktadır.
Değerli
milletvekilleri, modern olarak adlandırılan eğitim ve okul, toplumu
şekillendirme, fertlerin hayatını dönüştürme, yeni bir ahlak düzeninin inşası
hususunda bekleneni sağlayamamıştır. Nüfusumuzun yüzde 65’i 35 yaşın altında
olup diğer ülkelerle karşılaştırdığımız zaman genç bir nesle sahibiz. 2040’lı
yıllardan sonra nüfusumuzun yaşlanacağı göz önünde bulundurulursa gelecek 2023,
2053’leri çok iyi değerlendirmemiz gerekir. Gelecek yirmi beş yıl içinde bu
nesli kendi medeniyet kodlarımızdan hareketle iyi eğitir ve iyi ödev insanları
olarak geleceğe hazırlarsak yarınlarımızın bugünden daha iyi olacağı yönündeki
iyimserliğimizi koruyabiliriz. Bu süreçte, temel olarak her bir çocuğumuzu
ülkemizin ve milletimizin geleceği açısından bir potansiyel olarak görüp
hiçbirisinin sınavlarda elenmediği, sıraya dizilmediği ve onları stratejik bir
varlık olarak göreceğimiz bir yapıyı kurmaya çalışıyoruz. Kısaca, kendine ve
ülkesine güvenen, medeniyeti yeniden inşa etme yolunda farklı bir nesil
yetiştirmek zorundayız. Eğitim dünyamıza ve ahlaki meselelerimize kafa yormuş
önemli bir mütefekkirimiz olan Nurettin Topçu “Millet ruhunu yapan maariftir.
Maarifin düşmesi milleti yere serer. Maarif hangi yönde yürürse millet ruhu da
onun arkasından gider. Şu hâlde millet maarif demektir.” der.
Değerli
milletvekilleri, maarif davasının ne kadar önemli olduğu bilinciyle Hükûmet
olarak göreve geldiğimiz günden bu yana en çok önemi eğitime verdiğimiz gibi bu
alanda yaptığımız her çalışma ve icraat, kendi medeniyetimizin kodlarıyla
oluşturulan talim ve terbiyeye doğru atılmış önemli adımlar olmuştur. 
On
dört yılda eğitim meselemiz üzerine yaptığımız ciddi çalışmalara kısaca
değinmek gerekirse öncelikle bütçeden en büyük payı eğitime ayırdık. 4+4+4
sistemiyle 28 Şubat sürecinin, darbe döneminin izlerini sildik. Meslek
liselerinin kan kaybetmesine yol açan farklı katsayı adaletsizliğini ortadan
kaldırdık. Eğitimin önünde engel olan kılık kıyafet uygulamasını ortadan
kaldırdık. Cumhuriyet tarihinin toplam dersliğinin üçte 1’ini yaparak derslik
başına düşen öğrenci sayısını artan nüfusa rağmen düşürdük. Eğitimde engelleri
kaldırdık. Öğrenci burslarını katlayarak artırdık. Ders kitaplarını ücretsiz
veriyoruz ve “Okula gidemeyen kalmayacak.” dedik ve bunun gereğini yerine
getiriyoruz.
Değerli
milletvekilleri, yurt dışında yaşayan 5,5 milyon vatandaşımızın ve Türk akraba
topluluklarının eğitim, kültür, sosyal ve bunun gibi isteklerini karşılamakla
ilgili birçok çalışmayı yürütmekteyiz. Dünya tarihinde söz sahibi olmuş, dünya
durdukça Allah’ın da izniyle zalimlerin karşısında, mazlumların yanında her
daim hakkı ve hukuku gözetmeye devam edecek olan bu aziz milletin bugün 168
ülkede dış temsilciliği bulunmaktadır. Elçiliklerin 15’inde Millî Eğitim
Bakanlığına bağlı 65 okulda 598 öğretmen 10.327 öğrenciye eğitim vermektedir.
Yapımı devam eden ve 2016-2017 eğitim öğretim yılında açılacak olan
Kırgızistan, Katar, Gürcistan ve Suudi Arabistan’da 4 okulun da hizmete
açılmasıyla okul sayımız 69’a yükselecek. Ayrıca, bu okulların yanında, ilgili
ülkelerle yapılan iş birliği çerçevesinde Türkçeyi ve Türk kültürünü öğretmek
üzere görevlendirilen 1.121 öğretmenimiz ülkemiz dışında görev yapmaktadır. 
Değerli
milletvekilleri, Maarif Vakfı Kanunu Tasarısı’nın yasalaşmasıyla birlikte hem
vatandaşlarımızın nitelikli bir eğitim alabilmeleri mümkün olabilecek hem de
okullarımız yurt dışındaki benzer okullarla rekabet edebilecek esnek ve güçlü
bir yapıya kavuşacaktır. Maarif Vakfı, ülkemizin küresel görünürlüğüne ve
itibarına katkı sağlayacak, kadim medeniyetimizin yaşatılarak geliştirilmesine,
dilimizi ve kültürümüzü, öncelikli olarak medeniyet havzamızda yer alan ülkeler
başta olmak üzere, dünyanın her coğrafyasına taşıyacak milletin kurumu olarak
tarihî bir misyonun yaşatılmasına vesile olacaktır diyorum.
Tekrar,
hepinizi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Etyemez.
Şahsı
adına diğer konuşmacı, Hatay Milletvekili Sayın Serkan Topal olacak.
Buyurun
Sayın Topal. (CHP sıralarından alkışlar) 
SERKAN
TOPAL (Hatay) – Sayın Başkan, değerli milletvekilleri; hepinizi saygıyla
selamlıyorum.
AKP
iktidara geldiğinden bu yana ülkelerin gelişmişliğini gösteren hemen hemen
bütün endekslerde maalesef alt sıralardayız. AKP, eğitimde her türlü
değişikliği yapıyor, bütün itirazlarımıza rağmen öğrencisinden eğitimcisine,
velisinden emekçisine koskoca millî eğitimi maalesef yapboz tahtası hâline
getirdi. Getirdiği sistemle ülkemiz bilgi ve iletişim teknolojisi endekslerinde
maalesef yine de sürekli geriliyor. OECD’nin yaptığı şimdiye kadarki en
kapsamlı küresel eğitim araştırmasında Türkiye 76 ülke içerisinde maalesef yine
41’inci sırada. Yetişkinlerin ortaöğretime katılımında da sınıf sonuncusuyuz.
Buraya çıkıp kimi milletvekili arkadaşlarımız “Ekonomide iyiyiz, eğitimde
iyiyiz.” diyor ama rakamlara baktığımızda maalesef sonuncuyuz. 
Evet,
açılımı Uluslararası Öğrenci Değerlendirme Programı olan PISA’yı duymuşsunuzdur.
Millî Eğitim Bakanlığı afili bir şekilde İnternet sayfasında buna çok önem
veriyor. PISA sonuçlarına göre, Türkiye öğrencileri matematik okuryazarlığı,
fen bilimleri okuryazarlığı; 462 puanla Meksika, Şili ve Brezilya’dan sonra
maalesef yine sonuncuyuz. Doğru değilse gelip bu kürsüde açıklayabilirsiniz.
Bununla övünebilirsiniz sayın AKP milletvekilleri. 
Ne
olduğu belli olmayan 4+4+4 sistemi getirdiniz, onunla da kalmadınız sınav
sistemlerini neredeyse her yıl değiştirdiniz, değiştirmeye çalışıyorsunuz.
Sayenizde öğrencilerimiz artık her yıl hangi sınava gireceğini bile şaşırmış
durumdalar. 
Hatırlıyorsanız,
sekiz yıllık kesintisiz eğitim sisteminde öğrencilerin okulda kalma süreleri üç
buçuk yıldan altı buçuk yıla çıkmıştı. Ortaokulda yüzde 53 olan okullaşma oranı
yüzde 98’e, liselerde ise yüzde 38 olan okullaşma oranı yüzde 67’ye çıkmıştı.
Çocuklarımız o zamanlar da okula gidiyordu. Oysa getirdiğiniz ucube sistemle...
Bakın,
1994 yılında 2 milyon 270 bin çocuk işçi sayısı sekiz yıllık kesintisiz eğitimle
2006 yılında 958 bine düşmüştü ancak bugünkü getirdiğiniz sistemle, Sayın
Bakanıma soruyorum, acaba bugün kaç öğrenci, kaç çocuk çalışıyor, az sonra
umarım cevabını alabilirim. 
Bakıyorum
bir öğretmene verdiğiniz çiçekle çektirdiğiniz fotoğrafları sosyal medyada
servis ediyorsunuz. Bir öğretmene çiçek verirken o servis ettiğiniz
fotoğraflara öğretmenlerin, okulun, eğitimin sorunlarını, koca eğitimin
sorunlarını o kareye sığdıran ve eğitimin ve öğretmenlerin sorunlarını yok
sayan siz AKP milletvekillerinin ağzından ne Sinop’taki evinde av tüfeğiyle
intihar eden 35 yaşındaki işsiz kimya öğretmeni Gamze Filiz Aslan’ın hikâyesini
ne Balıkesir’in Burhaniye ilçesinde atanamadığı için bir süre vekil öğretmenlik
yapıp bu nedenle intihar eden İngilizce öğretmeni Selma Koşan’ın hikâyesini ne
de Aydın’ın Kuyucak ilçesinde sekiz sene atama bekleyip atanamadığı için canına
kıyan beden eğitimi öğretmeni Alim Koç’un hikâyesini sizlerin ağzından
duymadık. Üstelik, atanamayan öğretmenlerin her 3’ünden 1’inin intihar eğiliminde
olduğunu ortaya koyan anketin sonuçlarını da duymadık. 
Sayın
Bakan, açıkçası bir enkaz devraldınız. Bir önceki Millî Eğitim Bakanımızın iyi
niyetini suistimal edenler çok oldu. Sizleri de tanıyoruz, bu iyi niyetinize
açıkçası inanmak istiyoruz. Bu sıralardan verdiğiniz cevapları umarım
uygulamada da görürüz, bunu da zaman gösterecek. 
Hepinize
teşekkür ediyorum, saygılarımı sunuyorum. (CHP sıralarından alkışlar)
BAŞKAN
– Teşekkür ederim Sayın Topal. 
Sayın
milletvekilleri, şimdi on dakikalık soru-cevap bölümüne geldik. 
On
dakikanın ilk beş dakikasında soruları alacağız, diğer beş dakikasında Sayın
Bakana bu soruları cevaplaması için süre vereceğim. 
Sayın
Tanal’dan başlıyoruz. 
Buyurun
Sayın Tanal. 
MAHMUT
TANAL (İstanbul) – Teşekkür ederim Sayın Başkan.
Sayın
Bakan, her yıl şubat ayında ve ağustos ayında öğretmen atamaları yapılıyordu
ancak bu sene de yine KPSS sınavı yapıldı, bu öğrencilerden epey bir para
toplandı. Madem atama yapılmayacaktı 2016 Ağustos ayında, bu KPSS sınavı niçin
yapıldı? Bu, devlet için sebepsiz zenginleşme aracı olmadı mı? Bu
paraları iade etmeyi düşünüyor musunuz? 
Bir
başka sorum: Yine, Bakanlığınızca “Atama bekleyen öğretmenlere ağustos ayında
atama yapılabilmesi için farklı bir yasal düzenlemeye ihtiyaç var.” denilmiş.
Açıklamalarınız, daha doğrusu görebildiğimiz açıklamalar bu şekilde. Peki,
bugüne kadar ağustos ayında atama yapıldığı hâlde, bir yasal düzenlemeye
ihtiyaç duyulmadığı hâlde 2016’nın Türkiyesi’nde ağustos ayında…
(Mikrofon
otomatik cihaz tarafından kapatıldı) 
BAŞKAN
– Sayın Arslan…
KAZIM
ARSLAN (Denizli) – Sayın Bakana soruyorum: 7 Haziran seçimlerinin üzerinden bir
yıl geçti. Terör hız kesmeden devam ediyor, şehitlerimiz de hiç eksik olmuyor.
Ülkemizin bütünlüğünü korumak için ölen şehitlerimize Allah’tan rahmet, kederli
ailelerine başsağlığı diliyorum.
Geçen
bu 365 günde 549 asker ve polisimizi, 453 sivil olmakla birlikte 1.002
vatandaşımızı kaybettik. Bu gelişmeler çerçevesinde terör ne zaman bitecek?
“Tek başımıza iktidar olursak terör bitecek.” dediniz, bu vaadi verdiniz. Bir
yılda tam 11 defa büyük şehirlerimizde bombalar patladı, hesap verme makamında
olanların hiçbirisi makamını da terk etmedi. İçişleri Bakanı hâlâ bunu
önleyebilmiş değildir. Onun için, İçişleri Bakanı istifa etmeyi düşünüyor mu?
Teşekkür
ederim.
BAŞKAN
– Sayın Ilıcalı…
MUSTAFA
ILICALI (Erzurum) – Teşekkür ederim Değerli Başkanım.
Sayın
Bakanım, trafik kazalarında her yıl ülkemizde –üzülerek- binlerce kişi hayatını
kaybetmekte, on binlerce kişi yaralanmakta. Bunların nedenleri incelendiğinde
en büyük pay, insan hatası yüzde 98. Çözüm olarak da kalıcı bilinç ve iyi
eğitim çok önemli, anlamlı. Bu düşünceden hareketle, ilköğretimde,
ortaöğretimde, üniversitede trafik derslerinin zorunlu hâle getirilmesi,
sayısının artırılması ve üniversitelerde trafik öğretmenliği açılması, trafik
mühendisliğinin kurulması yönünde, bu manada Bakanlığınızın bir girişimi olur
mu? Bu düşüncelerimi destekler misiniz?
Teşekkür
ediyorum.
BAŞKAN
– Teşekkür ederiz Sayın Ilıcalı.
Sayın
Yeşil…
NİHAT
YEŞİL (Ankara) – Sayın Bakan, Bakanlığınızın bünyesinde yeni bir vakıf
kuruyorsunuz. Yetkileri ve olanakları paylaşıyorsunuz, tüm olanakları bu vakfa
veriyorsunuz. Hâlbuki, Ankara’nın kenar semtlerinde olduğu gibi Türkiye'nin
birçok ilinde çifte eğitim veriliyor, atanmayan öğretmenler atama bekliyor,
yerinden edilen müdürler yargı kararları uygulansın istiyor. Siz, vakfa
harcayacağınız enerjiyi okullarda tekli eğitime geçişe harcasanız daha iyi
olmaz mı?
Eğitimde
kalite ve seviyeyi daha çok yukarı çekmek için çalışma yapılması daha doğru
değil mi? 
Atanmayan
öğretmene mutlu bir haber vermeniz çok mu zor oluyor?
Teşekkür
ederim.
BAŞKAN
– Sayın Gürer…
ÖMER
FETHİ GÜRER (Niğde) – Teşekkürler Sayın Başkan.
Sayın
Bakan, mevsimlik işçiler mayıs ayında, okullar kapanmadan Niğde iline gelmekte
ve hasat süreleri sona erinceye kadar çadırlarda yaşamaktadır, ekim ayı gibi
dönüş yapmaktadırlar. Aileleriyle bölgeye gelen çocuklar çadırlarda çağ dışı
koşullarda yaşamakta, su, tuvalet olanakları sınırlı, toz toprak içinde,
teknolojiden uzaktırlar. Genelde, tarlada çalışamayan, eğitim yaşındaki bu
çocuklara bölgede kullanılmayan köy okullarında mevsimlik çalışma dönemlerinde
hızlandırılmış eğitim verilmesi olası değil midir? En azından, aile tarlada,
bahçede çalışırken sağlıksız, elektriksiz çadır yerine okulda eğitim görmeleri,
daha düzenli bir ortamda yaşamaları sağlanamaz mı? Yaz dönemi için, bu
bağlamda, atanamayan öğretmenlere de kadro açılması sağlanarak bu yolda, bu
amaçla verimli olarak değerlendirilmeleri olası değil mi?
Teşekkür
ederim.
BAŞKAN
– Sayın Özdemir…
Son
soruyu alalım.
SİBEL
ÖZDEMİR (İstanbul) – Teşekkür ederim Sayın Başkan.
Sayın
Bakanım, ilk taslağı 2011 yılında tamamlanan Ulusal Öğretmen Strateji Belgesi
bugün hâlâ yayımlanmamış ve öğretmen yeterlilikleri ile okul temelli mesleki
eğitim modeli hayata geçirilememiştir. Ancak, aradan yaklaşık beş yıl
geçmesine, sivil toplum ve diğer bakanlıkların ilgili birimlerinden çeşitli
geri bildirimler alınmasına rağmen, taslağın yeniden düzenlenmesine karşın
belgenin yayımlanmamış olması eğitimin niteliği açısından çok büyük bir
eksikliktir. 2011 yılında hazırlanan ve aradan yaklaşık beş yıl geçen ve
eğitimcilerin merakla beklediği Ulusal Öğretmen Strateji Belgesi’nin bugüne
kadar açıklanmamış olmasının nedeni nedir? Bakanlığınız döneminde bu strateji
belgesinin açıklanmasına öncelik verilecek midir?
Teşekkür
ederim.
BAŞKAN
– Teşekkür ederim ben de.
Sayın
Bakanım, buyurun.
MİLLÎ
EĞİTİM BAKANI İSMET YILMAZ (Sivas) – Başkanım, teşekkür ediyorum.
Öncelikle,
Sayın Özdemir’in sorusu… Ulusal Öğretmen Strateji Belgesi henüz yayınlanmadı.
2011’de hazırlandı, arkadaşlar hazırladılar ve bana verdiler. Dolayısıyla,
üzerinde bir çalışıyorum, en kısa zamanda bunu yayınlayacağız ama şu anda
arkadaşlar hazırladılar, bana verdiler, bir gözden geçirdikten sonra, inşallah,
tamamsa en kısa zamanda yayınlarız yani bir ay içerisinde yayınlayacağımızı
düşünüyorum.
Bir
başka, Niğde’yle ilgili sordu sayın vekilimiz: “Köy okullarında eğitim
verilebilir mi? Okul eğitimini almayanlara, babaları çalışırken evlatlarına
eğitim verilebilir mi?” diye. Arkadaşlarla bir bakalım ama genelde bunların
okul bittikten sonra evlatlarının geldiğini düşünüyoruz.
ÖMER
FETHİ GÜRER (Niğde) – Mayısta gelip ekimde gidiyorlar Sayın Bakanım. Yani iki
ay oradan kayıpları var, iki ay oradan. Bunlar mevsimlik işçi. Güneydoğudan
geliyor, tarlada, bağda, bahçede çalışıp sonra dönüş yapıyorlar. Altı ay boş,
eğitimsiz.
MİLLÎ
EĞİTİM BAKANI İSMET YILMAZ (Sivas) – Buna bir bakalım. Yani biz istiyoruz ki
öğrencilerimize kesinlikle daha iyi bir eğitim verelim. Bakın, bu terörden
dolayı mağdur olan evlatlarımız, öğrencilerimiz vardı, bir telafi eğitimi
verdik. Eğer bundan dolayı da eğitimden mahrum kalanlar var ise bir bakacağız.
Arkadaşlar “Bununla ilgili bir mevzuat düzenlemesi yaptık.” dedi. Eğer o
mevzuat düzenlemesi bu kaybedilen eğitim süresini veya açığını kapatmazsa sizin
söylediğiniz de değerlendirilebilir diye düşünüyorum.
Bir
başka, Sayın Ilıcalı’nın söylediği: Trafikte binlerce kaza oluyor, hayatını
kaybeden vatandaşlarımız var ve genelde de bu kazaların büyük bir nedeni insan
hatasına bağlanıyor. Dolayısıyla, hatayı gidermenin yolunun okulda eğitimle
olabileceğini söyledi. Trafik dersleri seçmeli ders.
MUSTAFA
ILICALI (Erzurum) – Öğretmeni yok.
MİLLÎ
EĞİTİM BAKANI İSMET YILMAZ (Sivas) – İşte siz de “Acaba bu zorunlu hâle
getirilebilir mi?” Trafik öğretmeni, seçmeli derslere ilişkin öğretmeni
yetiştirebilmek için elimizden geleni yapacağız diye söylüyorum.
Bir
başka sayın vekilimiz: “Bak, Türkiye’de bu kadar eğitimin problemleri var,
atanamayan öğretmenler var, çifte eğitim var. Bunlar var iken kaynaklarını niye
vakfa ayırıyorsun?” Yani cümlesi şu: Muhakkak ki Türkiye’de eğitimin
problemleri var. Eğitimin problemleri varken yurt dışında 6 milyona yakın
vatandaşının evlatları okul istiyorsa dikkate alma, anaokulunda eğitim
istiyorsa dikkate alma, ilkokul, ortaokul, lise, hatta üniversite istiyorsa
dikkate alma. Biz de diyoruz ki: Doğrudur, Türkiye’de sorunlarımız,
problemlerimiz var, aynen ben de katılıyorum. Dolayısıyla da 6 milyon… Bak,
Almanya’da yaklaşık 4 milyona yakın vatandaşımız var, birçoklarının evlatları
Türkçeyi unutmak durumunda kalmış. Hatta şöyle deniyor: “Çocuklar Türkçeyi
konuşamadıklarından, dedeleri, babaanneleri geldiğinde –çünkü onlar Türkçe
konuşacaklar, kendileri onlara çok rahat cevap veremeyeceklerinden, rahatsız
olacaklarından- odayı değiştiriyorlar çünkü kendilerini o dille ifade
edememenin rahatsızlığını hissetmek istemiyorlar. Bu gerçekten bir ihtiyaç ama
şunu söylerseniz, “Yurt dışındaki vatandaşlarımızın eğitim ihtiyacı yoktur, biz
bunu vermeyeceğiz.” derseniz bu bir tercihtir. O zaman denebilir ki...
NİHAT
YEŞİL (Ankara) – Sayın Bakanım, biz bunu Bakanlık olarak veremiyor muyuz?
MİLLÎ
EĞİTİM BAKANI İSMET YILMAZ (Sivas) – Ama somut bu.
Bakın,
biz bunların bir okul ihtiyacı olduğunu düşünüyoruz ve bunun da vakıf
aracılığıyla verileceğini düşünüyoruz. Eğer ki yurt içindeki bütün problemleri
bitirerek bunlara dönersek hayatta bunlara sıra gelmez. Yine, buradan
giderekten şu söylenebilir, onu söyleyen arkadaşlarımız olur -biz biliyorsunuz,
millî gelirine oranla dünyada en fazla yardım eden ülkeyiz- o zaman “Ya bak,
–bir kardeşim de söyledi, bir sayın vekilimiz de söyledi- evine iftarlık
götüremeyen vatandaşlarımız var. Bu vatandaşlarımız varken o hâlde başkasına
niye yardım ediyorsunuz?” da denebilir ama devletler böyle çalışmıyor.
Devletler olarak her probleme her an bakabilmek lazım. Hem yurt dışına yardım
edebilmek lazım hem yurt dışındaki vatandaşın yapabildiğin kadar eğitimine
imkânlarını sunmak lazım. Bu da onlardan birisi. Bu bizim tercihimiz. Biz
istiyoruz ki böyle olursa... Bu vakıf bir devlet vakfı, bu vakıf bir kamu
vakfı. Dolayısıyla da iki kamu vakfının hizmet yaptığı bir yerde bir başka kamu
kurumu gelip bir hizmet yapsa bu sefer de “Kaynak israfı olmayacak mı?” denilir
yani. 
NİHAT
YEŞİL (Ankara) – Sayın Bakan, Bakanlıkla niye yapmıyorsunuz, Bakanlıkla? 
MİLLÎ
EĞİTİM BAKANI İSMET YILMAZ (Sivas) – Dolayısıyla da biz bunun daha doğru
olduğunu düşünüyoruz. 
NİHAT
YEŞİL (Ankara) – Sayın Bakanım, Bakanlıkla niye yapmıyorsunuz? Kültür ataşeleri
var, Millî Eğitim ataşeleri var, onlarla yapmayıp da niye vakıfla yapıyorsunuz?
MİLLÎ
EĞİTİM BAKANI İSMET YILMAZ (Sivas) – Millî eğitim ataşesi gönderdiğimiz tek
kimse bir okul açabilir mi?
BAŞKAN
– Sayın Bakan, bir dakikalık bir süre daha veriyorum.
MİLLÎ
EĞİTİM BAKANI İSMET YILMAZ (Sivas) – Teşekkür ediyorum.
Ya,
bir kişiyle... “Tek bir okul ihtiyacı var.” diyorsunuz, “Millî Eğitim ataşeniz
yapsın.” diyorsunuz. Öğretmen olması lazım, öğretmenleri yetiştirmeniz lazım,
materyalleri göndermeniz lazım, o ülkenin hükûmetleriyle anlaşmaları yapmanız
lazım, mevcut okulları varsa buraya almanız lazım. İnanın ki bu kurulduktan
sonra bu vakıf hakkındaki olumsuz imajların, algıların hepsinin değişeceğini
düşünüyorum.
Yine,
bir başka sayın vekilimiz dedi ki: “Ya bakın, yurt dışındaki okulları
merkezileştirmek istiyorsunuz.” 
Bir
başkası ise Millî Eğitim Bakanlığı yetkilerini devrediyor yani
“yerelleşiyorsunuz” dedi. Dolayısıyla 2 farklı vekilimizin görüşü var; birisi
“merkezîleşiyorsunuz”, birisi “yerelleşiyorsunuz” diyor. Çünkü, yetki devri
yerelleşme demektir. Demek ki ne yerelleşme ne merkezîleşme, vatandaşın
ihtiyacı neyse onu verme diyorum. 
Yüce
heyetinizi saygıyla selamlıyorum. 
BAŞKAN
– Teşekkür ederim Sayın Bakanım. 
Sayın
milletvekilleri, madde üzerinde 4 adet önerge vardır, okutuyorum. 
Türkiye Büyük Millet Meclisi Başkanlığına
Görüşülmekte
olan 383 sıra sayılı Kanun Tasarısı’nın 4’üncü maddesinin metninde yer alan
"Maarif Vakfı" ibarelerinin "Türkiye Maarif Vakfı" şeklinde
değiştirilmesini arz ve teklif ederiz.
 İlknur İnceöz Ramazan
Can Mehmet Demir
 Aksaray Kırıkkale Kırıkkale
 Abdullah Öztürk Gökcen
Özdoğan Enç Bayram Özçelik
 Kırıkkale Antalya Burdur
 Hilmi Bilgin Tamer
Dağlı Hakan Çavuşoğlu
 Sivas Adana Bursa
 Mehmet Habip Soluk Yılmaz
Tezcan Mücahit Durmuşoğlu
 Sivas Mersin Osmaniye
 Ayşe Keşir Halil
Eldemir Necip Kalkan
 Düzce Bilecik İzmir
 Fuat Köktaş
 Samsun
Türkiye Büyük Millet Meclisi Başkanlığına
Görüşülmekte
olan 383 sıra sayılı Kanun Tasarısı’nın 4’üncü maddesinin (1)’inci fıkrasının
aşağıda belirtilen şeklinde değiştirilmesini arz ve teklif ederiz.
 Zühal Topcu Muharrem
Varlı Zihni Açba
 Ankara Adana Sakarya
 Arzu Erdem Kamil
Aydın Deniz Depboylu
 İstanbul Erzurum Aydın
(1)
Maarif Vakfının bu Kanunda sayılan organlarına ve Maarif Vakfı resmî senedi ile
oluşturulacak yeni birimlerine ödenecek ücretler, harcırahlar ile yolluklar ve
diğer özlük hakları mütevelli heyeti tarafından belirlenir.
BAŞKAN
– Sayın milletvekilleri, şimdi okutacağım iki önerge aynı mahiyettedir, birlikte
okutup birlikte işleme alacağım. 
Türkiye Büyük Millet Meclisi Başkanlığına
Görüşülmekte
olan 383 sayılı Maarif Vakfı Kanunu Tasarısı’nın 4’üncü maddesinin tasarı
metninden çıkartılmasını arz ve teklif ederiz.
 İdris Baluken Ayhan
Bilgen Mizgin Irgat
 Diyarbakır Kars Bitlis
 Lezgin Botan Müslüm
Doğan
 Van İzmir
Aynı
mahiyetteki diğer önergenin imza sahipleri: 
 Tahsin Tarhan Erkan
Aydın Gaye Usluer
 Kocaeli Bursa Eskişehir
 Ömer Fethi Gürer Murat
Emir Ceyhun İrgil
 Niğde Ankara Bursa
BAŞKAN
– Aynı mahiyetteki önergelere komisyon katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI BEŞİR ATALAY (Van) –
Katılmıyoruz. 
BAŞKAN
– Hükûmet? 
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım. 
BAŞKAN
– Önergeler üzerinde Bursa Milletvekili Sayın Ceyhun İrgil konuşacak. 
Buyurun
Sayın İrgil. (CHP sıralarından alkışlar) 
CEYHUN
İRGİL (Bursa) – Sayın Başkan, değerli milletvekili arkadaşlarım ve sayın
çalışanlar; hepinizi saygıyla selamlıyorum. 
Millî
eğitim camiasıyla ilgili ve millî eğitim politikalarıyla ilgili bir dolu sorun
dile getirildi, bunlar yazılıyor, binlercesi söylendi, binlerce cümle kuruldu.
Burada Hükûmetin bize karşı, muhalefete karşı olan tutumunu görüyoruz,
izliyoruz; bize karşı daha sağır, daha ilgisiz, daha duyarsız bir tavırları
var. Bu konuyla ilgili uzmanların binlerce yazılmış yazıları var, raporları
var; bunların da çok ciddiye alınmadığını görüyoruz. 
Peki,
eğitimle ilgili sorunları en iyi kim bilebilir? Yaşayanlar bilir. Kim bu
yaşayanlar? Öğrenciler ve veliler, bunlara kulak vermek lazım. Nitekim son bir
hafta içinde 370 tane lise ve lise öğrencileri eğitimle ilgili yaşanan
sorunları dile getirdiler, isyan ettiler ve artık “Yeter artık.” dediler. Eğer
siz bizlere kulak vermiyorsanız, Sayın Bakan ve Bakanlık yetkilileri bizlere
kulak vermiyorsanız, bu eğitimi yaşayan, üstünde test edilen, bu sistemleri
bizzat yaşayan çocuklarımıza, gençlerimize kulak verin çünkü onlar bunu bire
bir yaşayan insanlar. Siyasetten veya birtakım çıkarlardan arınmış olarak bu
güvendiğimiz, geleceğimiz denilen gençlerimizin birtakım önerileri var. Sayın
Bakandan ve Bakanlık yetkililerinden şunu rica ediyorum: Bu 370 lisenin,
liselilerin yayımladığı bildirileri lütfen okuyun çünkü hiçbiri ne hakaret
içeriyor ne de siyasi bir söylemleri var. Hepsi kendi okullarında yaşanan bire
bir olayları anlatan somut öneriler. Örneğin, Vefa Lisesi diyor ki: “Adıyla
bütünleşmiş olan geleneksel etkinliklerimize engel oldular. On dört senedir
düzenlediğimiz şenlikleri bir şekilde okul müdürümüz bahane üretti ve iptal
etti.
Yine,
aynı şekilde eğitim camiasında geçerliliği olmayan kişi ve kuruluşların yanlı
düşüncelerini öğrencilere empoze etmek amacıyla okullarımızda konferanslar
verdirdiler ve bizlerin buna zorla katılmamızı sağladılar. 
Yine,
her bireyin hür iradesiyle hareket etmesini desteleyen bu koca çınarın
öğrencileri -bu Vefa Lisesini kastediyorlar- okul müdürü tarafından kılık
kıyafet konusunda birtakım tehdit ve aşağılamalarla baskı altına alındı.” 
Bir
dolu örnek var. Örneğin Ankara Türk Telekom Sosyal Bilimler Lisesinden aydın,
ilerici, çağdaş 4 öğretmenimiz sürüldü, “Çantasında politik dergi
bulunduruyor.” bahanesiyle öğrenciler okuldan atıldı, 10 Ekim katliamının
anmasına katılması nedeniyle 13 öğrenci okuldan atılmakla tehdit edildi. Bunlarla
kalmayıp yurtta, yemekhanede, okul bahçesinde dahi bizleri rahat bırakmayan,
hiçbir eğitimci niteliği bulunmayan insanlar idareci olarak atandılar. Ayrıca,
öğrencileri birbirine düşman etmeyi marifet belleyen, her fırsatta Hükûmet
propagandası yapan yöneticilerimiz var. 
Yine
aynı şekilde Samsun Sosyal Bilimler Lisesinin bildirisine baktığımızda “Son beş
yılda okul müdürümüz ve yurt müdürümüz tarafından amaçlarımızdan koparılmaya ve
sorgulamadan itaat eden bir öğrenci topluluğu olarak yetiştirilmeye çalışıldık.”
deniliyor. 
Yine
aynı şekilde “Bu lisede, beş yıl önce büyük bir heyecanla geldiğimiz bu okulda
maddi ve manevi çabalarımızla gerçekleştirdiğimiz mezuniyet töreni yapmamıza
engel olundu.” deniliyor ve bununla ilgili zorbalıklar yapıldığı iddia ediliyor
ve nitekim aynı şekilde bu öğrencilerin taleplerine duyarsız, hain azınlık
olarak kendilerinin suçlandığı söyleniyor ve bu okulun öğrencileri, yine bu
okulun yöneticilerinin Şehitler Haftası’nda müzikli, oyunlu sıra gecesi
düzenlediğini ve yine aynı gün, Şırnak’ta çatışmada 2 şehit verdiğimiz gün aynı
şekilde bir eğlence düzenlediklerini, buna karşı kendilerinin hainlikle
suçlandıklarını, bu tür rezillikleri görmezden gelemeyeceklerini ifade
ediyorlar.
Yine
aynı şekilde Eskişehir Seyitgazi Sağlık Meslek Lisesinde hemcinsi olmayan bir
arkadaşıyla yan yana görüldüğü için çeşitli hakaretlere uğrayıp ceza alan
öğrencilerden bahsediliyor ve zorla mescitlere sokularak namaz kıldırılmak
istendiklerinden ve kılmayanların da bu dersten kalmakla tehdit edildiklerinden
bahsediliyor. 
Sayın
Bakan, değerli arkadaşlar; bunlar bizim öğrencilerimizin, liseli öğrencilerin
kendi yazdıkları ifadeleri. Hiçbir şey görmüyorsanız, bizim sözlerimize itimat
etmiyorsanız kendi çocuklarınızın okul arkadaşlarının bu sözlerine kulak verin,
bu liseli öğrencilerin feryatlarını duyun. Biz Cumhuriyet Halk Partisi olarak
liseli öğrencilerimizin feryatlarını duyuyoruz ve liseli öğrencilerimizin
sonuna kadar yanındayız ve onların bu haklı mücadelesini de saygıyla kutluyoruz
ve yanlarında olduğumuzu bir kez daha belirtiyoruz. (CHP sıralarından alkışlar)
BAŞKAN
– Teşekkür ederim Sayın İrgil.
Aynı
mahiyetteki önergeler üzerindeki bir diğer konuşmacı Diyarbakır Milletvekili
Sayın İdris Baluken olacak.
Buyurun
Sayın Baluken. 
İDRİS
BALUKEN (Diyarbakır) – Teşekkür ederim Sayın Başkan.
Değerli
milletvekilleri, hepinizi saygıyla selamlıyorum. Verdiğimiz önergeye destek
isteyeceğiz ama önce Sayın Bakanın yurt dışında yaşayan Türkiyeli yurttaşların
çocuklarının Türkçeyi unutmamasının önemine yapmış olduğu atfı bir kez daha bu
kürsüde önemsediğimi ifade etmek istiyorum. Evet yani o duyarlılığı göstermeniz
doğrudur ancak Sayın Bakan, yurt dışındaki Türk çocuklarının kendi ana diliyle
ilgili göstermiş olduğunuz hassasiyeti bu topraklarda yaşayan kadim halkların
çocuklarının kendi ana dilleri için de savunmanızı, insanlığın ve samimiyetin
bir göstergesi olarak burada ifade etmenizi bekleriz. Doğrusu uzun süredir yani
ben…
HÜSEYİN
KOCABIYIK (İzmir) - Özel okul…
İDRİS
BALUKEN (Devamla) – Özel okul yetmez, özel okul hakarettir, seçmeli ders
yetmez, hakarettir. Siz bir Türk olarak yurt dışında kendi çocuklarınıza sadece
seçmeli dil olarak Türkçe dersinin verilmesini asimilasyona karşı kabul
edilebilecek bir kriter olarak görür müsünüz? Görmezseniz, o zaman empati
kuracaksınız. Buradaki halkların tamamının dillerini bu şekilde kabul etmek,
onu anayasal güvence altına almak bu ülkeyi zayıflatacak değil tam tersine
güçlendirecek bir unsur olarak ele alınmadığı sürece hiçbir meselemizi çözmemiz
mümkün değildir. Yani bakın, şuraya geliyoruz Sayın Bakan, siz, inkâr etseniz
de etmeseniz de Kürt’ün ve Kürt’ün dilinin kendisini resmî olarak bir statüyle
birlikte herkese kabul ettirdiği bir sürecin içinden geçiyoruz. Yani bugün
Türkiye sınırında 900 kilometrelik bir alanda eğer Kürt’ün statüsü ya da dili
resmî olarak tanınır bir duruma gelmişse Türkiye niye hâlâ bu inkârda ısrar
etsin? Sen bunu inkâr ettiğinde ortadan yok mu olacak? Yani Suruç’un karşısında
Kobani var, arada 50 metre var; Nusaybin’in karşısında Kamışlı var, arada 100
metre var. Sen burada “Ana dilini ben inkâr ediyorum, anayasal güvenceye
almıyorum, ülkeyi böler olarak görüyorum.” dediğin zaman karşı taraftaki statü
kazanmış dili nasıl inkâr edeceksin? Buradaki Kürt, oradaki resmî dil olarak
kabul edilen ana dilinde eğitim hakkını kazanmış olan ülkenin durumuna baktığı
zaman buradaki durumu sorgulamayacak mı sanıyorsunuz? Bu inkârdan dolayı yanlış
üstene yanlış yapıyoruz. Bundan vazgeçilmesi gerekiyor. Dış politikada da iç
politikada da bu inkâr siyasetinden vazgeçtiğimiz anda Türkiye Orta Doğu’da
sözü dinlenen, belki de bütün bu yangın süreçlerinde öncülük yapabilecek, bir
barış modeli sunabilecek bir ülke konumuna gelebilir. Ama bakıyoruz, ısrarla
yanlış üstüne yanlış.
HÜSEYİN
KOCABIYIK (İzmir) – İnkâr siyaseti diye bir şey yok.
İDRİS
BALUKEN (Devamla) – Bakın, Suriye ve Rojava politikasındaki yanlışlar en son
Rusya’yla büyük bir kriz ortaya çıkardı. Şimdi, Rusya’ya o dönem eş başkanımız
beraberindeki bir heyetle ziyarete gitti ve bu krizin Türkiye halklarının ve
Rus halklarının çıkarına olmadığını ifade etti ama bu sıralardan, bu kürsüden
neredeyse vatana ihanetle, hainlikle suçlandı. E, bakın, bugün nereye geldiniz?
Rusya’ya, Cumhurbaşkanı Erdoğan, işte, Putin’e mektup yazıyor, Rusya gününü
kutluyor; Binali Yıldırım, Sayın Başbakan Medvedev’e mektup yazıyor.
HÜSEYİN
KOCABIYIK (İzmir) – Buna diplomasi denir Beyefendi. 
İDRİS
BALUKEN (Devamla) – Yani bırakın Moskova’ya gitmeyi bir mektuba cevap almak
için âdeta on takla atar bir pozisyona getiriyorsunuz bu ülkeyi. Buna ne gerek
var. 
HÜSEYİN
KOCABIYIK (İzmir) – Bırak ya!
CAHİT
ÖZKAN (Denizli) – Kıskandınız mı?
İDRİS
BALUKEN (Devamla) – Bu yanlışların içerisine girmezseniz bu tarz süreçlerle de
karşı karşıya kalmazsanız. 
Bakın,
bugün uluslararası medyayı takip eden arkadaşlarımız bilir. Neredeyse bütün
uluslararası medyada Türkiye ile Esad rejimi arasında Kürtlerin statü elde
etmemesi üzerine yeni bir yakınlaşma döneminin başlandığı söyleniyor. Esad…
Burada 300 bin insanı katleden sizlerdiniz ama önümüzdeki günlerde, önümüzdeki
haftalarda tıpkı İsrail’le nasıl bir yakınlaşmayı burada sorduğumuzda burada
oturan Sayın Bakan inkâr etmişti ama şimdi ortaya çıktı ki İsrail’le yeni
ilişkiler geliştiriliyor. 
Yarın
öbür gün sırf Kürt karşıtlığı üzerinden Esad’la yan yana gelmeniz durumunda
nasıl izah edeceksiniz? Bütün bu yanlışları yapmaya gerek yok. Gelin, içeride
de dışarıda Kürt’ü, Kürt’ün dilini, ana dilde eğitim hakkını tıpkı evrensel
kriterlerle Türk çocuklarına savunduğunuz gibi savunun, anayasal, yasal güvence
altına alın. Bu ülkeyi de uluslararası zeminde daha fazla kötü duruma, küçük
duruma düşürmeyin diyorum.
Hepinize
saygılar sunuyorum. (HDP sıralarından alkışlar)
BAŞKAN
– Teşekkür ederim.
HÜSEYİN
KOCABIYIK (İzmir) – Siz kendiniz Kürtçe bilmiyorsunuz.
İDRİS
BALUKEN (Diyarbakır) – Ben Kürtçeyi biliyorum, nerede bilmiyorum? 
HÜSEYİN
KOCABIYIK (İzmir) – E, bilmiyorsunuz.
İDRİS
BALUKEN (Diyarbakır) – Ana dilim benim, nasıl bilmem?
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş.
HÜSEYİN
KOCABIYIK (İzmir) – Önce oturun Kürtçe öğrenin, adam gibi bir dilinizi öğrenin.

İDRİS
BALUKEN (Diyarbakır) – Biz Kürtçe biliyoruz ya! Öyle şey mi olur? 
HÜSEYİN
KOCABIYIK (İzmir) – Kendi dilinizi bilmiyorsunuz.
BAŞKAN
– Sayın milletvekilleri, grup başkan vekilini dinliyorum.
MEHMET
MUŞ (İstanbul) – Sayın Başkan, hatip konuşmasında bir Kürt karşıtlığını bizim
uyguladığımızı, bir Kürt karşıtlığı üzerinden Esed’le gelecekte yan yana
geleceğimizi iddia etti ve grubumuza açık bir sataşmada bulundu.
BAŞKAN
– “İddia eden bilgiler okudum gazetelerde." dedi.
MEHMET
MUŞ (İstanbul) – İddia ediyor, söz istiyoruz.
BAŞKAN
– Buyurun iki dakika… (AK PARTİ sıralarından alkışlar)
VIII.- SATAŞMALARA İLİŞKİN KONUŞMALAR (Devam)
5.- İstanbul Milletvekili Mehmet Muş’un, Diyarbakır
Milletvekili İdris Baluken’in 383 sıra sayılı Kanun Tasarısı’nın 4’üncü
maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; öncelikle şunu ifade
etmem gerekiyor: Rusya’yla olan ilişkilerde Rusya’nın sınırımızı ihlal eden
uçağının düşürülmesi hadisesi var. Burada uçağın düşürülmesi hadisesinde gidip
orada “Türkiye haksızdı.” demek ayrı bir şey, ulusal bir günüyle alakalı
Türkiye Cumhuriyeti'nin onlara bir mektup göndermesi ayrı bir şey. (AK PARTİ
sıralarından alkışlar) Siz gidip de Rusya’nın yanında durursanız ve kendi
ülkenizi bu uçak konusunda suçlarsanız çok kötü bir yere düşersiniz. 
İDRİS
BALUKEN (Diyarbakır) – Ayıp, ayıp!
MEHMET
MUŞ (Devamla) – İkinci bir konu, değerli arkadaşlar, sürekli şu işlenmeye
çalışılıyor: “Türkiye’de bir Kürt düşmanlığı var, Türkiye’de bir Kürt
karşıtlığı var, Türkiye’de Kürtlere karşı bir politika, bir asimilasyon
yapılıyor.” 
LEZGİN
BOTAN (Van) – Yok mu? Kentleri uzaylılar mı yıktı?
MEHMET
MUŞ (Devamla) – Bu kürsüden ısrarla aynı ifadeler kullanılıyor. 
Bakın,
bu AK PARTİ on dört yıldır iktidarda. On dört yılın sonunda geldiği noktanın,
attığı demokratik adımların, insanların kendilerini ifade etme özgürlüklerinin,
dillerini kullanma özgürlüklerinin nereden nereye geldiğini gayet iyi
biliyorsunuz ve hiçbir zaman kimlikleri olmayan… Bakın, Suriye’de Kürtlerin
kimlikleri yoktu. Şimdi öyle bir şey olmuş ki orada dil kazanmışlar ve orayı
Türkiye’yle mukayese eder bir hâle geldi. Hiç buna girmeyin Sayın Baluken çünkü
orada Kürtlerin varlığını bile tanımayan bir rejim söz konusuydu. 
ERKAN
AKÇAY (Manisa) – Nüfus cüzdanları yoktu.
MEHMET
MUŞ (Devamla) – O açıdan Türkiye’nin Esed’le yan yana gelmesi, Kürt karşıtlığı
noktasında buluşması kesinlikle söz konusu olamaz. Bir kere, Türkiye’nin
vatandaşları noktasında ayrım asla söz konusu olmamıştır. Burada etnisiteye
dayalı politika yapanlar önce aynaya bakacaklar, ondan sonra gelip bu kürsüden
Kürt karşıtlığı noktasında AK PARTİ’yi suçlayacaklar.
Teşekkür
ediyorum. (AK PARTİ sıralarından alkışlar)
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken, sizi dinliyorum.
İDRİS
BALUKEN (Diyarbakır) – Sayın grup başkan vekili Rusya ziyareti sırasında
Rusya’yla yan yana olduğumuzu ifade eden bir konuşma yaptı. Açık bir
sataşmadır. 
BAŞKAN
– Buyurun, iki dakika…
6.- Diyarbakır Milletvekili İdris Baluken’in, İstanbul
Milletvekili Mehmet Muş’un sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
İDRİS
BALUKEN (Diyarbakır) – Tekrar hepinizi saygıyla selamlıyorum.
Sayın
grup başkan vekilinin özellikle ilk cümlesini son derece talihsiz olarak
gördüğümü ifade etmem gerekiyor. Biz bugüne kadar yürütmüş olduğumuz hiçbir
diplomatik görüşmede, hiçbir diplomatik çalışmada kendi ülkemizin ya da kendi
ülkemizde yaşayan halklarımızın aleyhine tek bir çaba içerisinde olmadık,
bundan sonra da olmayacağız. Bu şu anlama gelmez: AKP’nin yanlış dış
politikalarını bulunduğumuz her yerde teşhir ederiz, bu kürsüden de zaten ifade
ediyoruz.
HAKAN
ÇAVUŞOĞLU (Bursa) – Soykırıma bile ortak imza veremiyorsun burada. Ne
konuşuyorsun? Boş ver, külahımıza anlat.
İDRİS
BALUKEN (Devamla) – Biz Rusya’yla yaratmış olduğunuz krizin yanlış Suriye ve
Rojava politikasının bir sonucu olduğunu söylüyoruz zaten, burada da
söylüyoruz.
HAKAN
ÇAVUŞOĞLU (Bursa) – Soykırıma bile imza atamadın sen burada, ortak bildiriye.
Ne konuşuyorsun?
İDRİS
BALUKEN (Devamla) – Siz zaten “Rus uçağı olduğunu bilseydik düşürmezdik.” diye
en üst düzeyde açıklamalar yaptınız. 
HÜSEYİN
KOCABIYIK (İzmir) – Sizi en çok Jirinovski seviyordu. Siz Jirinovski’yi tanıyor
musunuz?
İDRİS
BALUKEN (Devamla) – Yani yaşanan o krizin aslında olmaması gerektiğini en üst
düzeyde siz ifade ettiniz. Dolayısıyla şu anda buraya çıkıp yapmış olduğunuz
bir yanlışı tekrar körü körüne savunma pozisyonuna düşmenizi doğrusu hicapla
karşıladım. Yani siz kendi çalışmalarınızla ilgili konuşabilirsiniz ama biz
uluslararası diplomaside de iç siyasette de, AKP’nin yürüttüğü iç politikaları
da dış politikaları da en sert şekilde eleştiririz, bu eleştiriler asla ve asla
kendi ülkemizin ya da ülkemizde yaşayan halkların aleyhine politikalar olarak
değerlendirilmez. 
Diğer
taraftan, Esad’la olan yakınlaşmayı da yani çok uzun bir zaman geçmeyecek,
burada tekrar sizlerle birlikte konuşacağız. Bakın, ben hem Sayın Davutoğlu’nun
görevden alınma süreci hem İsrail’le olan ilişkiler, farklı konularda yine
Hükûmetinizin yaptığı yanlışlar üzerinden çok önceden buradan görüşler ifade ettim,
hamasetle suçlandım ama süreç hep beni doğruladı. Umarım ki bu konuda
doğrulanmayız, umarım ki böyle bir yanlışın içerisine girmezsiniz ama
gelişmeler ve uluslararası basın bu konuda beni doğrulayacak şekilde bir
sürecin işlediğini gösteriyor. (HDP sıralarından alkışlar)
HÜSEYİN
KOCABIYIK (İzmir) – Göreceksiniz!
BAŞKAN
– Teşekkür ederim Sayın Baluken. 
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Maarif Vakfı Kanunu Tasarısı (1/720) ve Millî
Eğitim, Kültür, Gençlik ve Spor Komisyonu Raporu (S. Sayısı: 383) (Devam)
BAŞKAN
- Aynı mahiyetteki önergeleri oylarınıza sunacağım…
III.- YOKLAMA
(CHP
sıralarından bir grup milletvekili ayağa kalktı)
HAYDAR
AKAR (Kocaeli) – Yoklama istiyoruz Sayın Başkan. 
BAŞKAN
– Yoklama isteniyor. 
Sayın
Akar, Sayın Karabıyık, Sayın Bektaşoğlu, Sayın Aydın, Sayın Hürriyet, Sayın
Topal, Sayın Kayışoğlu, Sayın Gürer, Sayın Usluer, Sayın Aslan, Sayın Yeşil,
Sayın Balbay, Sayın Tümer, Sayın Zeybek, Sayın İrgil, Sayın Kuşoğlu, Sayın
Arık, Sayın Öz, Sayın Adıgüzel, Sayın Erkek. 
İki
dakika süre veriyorum ve yoklama süresini başlatıyorum. 
(Elektronik
cihazla yoklama yapıldı)
BAŞKAN
– Toplantı yeter sayısı vardır. 
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Maarif Vakfı Kanunu Tasarısı (1/720) ve Millî
Eğitim, Kültür, Gençlik ve Spor Komisyonu Raporu (S. Sayısı: 383) (Devam)
BAŞKAN
– Önergeleri oylarınıza sunuyorum: Kabul edenler… Kabul etmeyenler… Önergeler
kabul edilmemiştir. 
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 383 sıra sayılı Kanun Tasarısı’nın
4’üncü maddesinin (1)’inci fıkrasının aşağıda belirtilen şekilde
değiştirilmesini arz ve teklif ederiz. 
“(1) Maarif Vakfının bu Kanunda sayılan organlarına ve
Maarif Vakfı resmi senedi ile oluşturulacak yeni birimlerine ödenecek ücretler,
harcırahlar ile yolluklar ve diğer özlük hakları Mütevelli Heyeti tarafından
belirlenir.”
Deniz Depboylu (Aydın) ve
arkadaşları
BAŞKAN – Komisyon önergeye katılıyor mu? 
MİLLÎ EĞİTİM, KÜLTÜR, GENÇLİK VE SPOR KOMİSYONU BAŞKANI
BEŞİR ATALAY (Van) – Katılmıyoruz Sayın Başkan. 
BAŞKAN – Hükûmet? 
MİLLÎ EĞİTİM BAKANI İSMET YILMAZ (Sivas) – Katılmıyoruz. 
BAŞKAN – Önerge üzerinde Aydın Milletvekili Sayın Deniz
Depboylu konuşacak. 
Buyurun Sayın Depboylu. (MHP sıralarından alkışlar) 
DENİZ DEPBOYLU (Aydın) – Sayın Başkan, sayın milletvekilleri; 383 sıra sayılı Maarif Vakfı Kanunu
Tasarısı’nın 4’üncü maddesi hakkında verdiğimiz değişiklik önergesi üzerine
Milliyetçi Hareket Partisi Grubum adına söz almış bulunmaktayım, sizleri
saygıyla selamlıyorum. 
Değerli
milletvekilleri, Milliyetçi Hareket Partisi olarak eğitim politikalarımızın
temel amacını Türk milletine mensubiyetin gurur ve şuuruna sahip, manevi ve
kültürel değerlerini özümsemiş, düşünme, algılama ve problem çözme yeteneği
gelişmiş, yeni gelişmelere açık, sorumluluk duygusu ve toplumsal duyarlılığı
yüksek, bilim ve teknoloji üretimine yatkın, girişimci, demokrat, kültürlü,
erdemli ve inançlı nesillerin yetiştirilmesi oluşturmaktadır. 
Bu
çerçevede, çocuklarımıza dinî inanç, etnik köken ve felsefi düşüncelerine
bakılmaksızın eğitim ve öğretimde imkân ve fırsat eşitliğinin sağlanması,
toplumun bütün fertlerinin eğilim ve yetenekleri doğrultusunda eğitilmesinin
esas alınması, eğitim politikalarının yüksek medeniyet perspektifine dayanan
bir anlayışla kurgulanması gerektiğine inanmaktayız ve açıkçası Adalet ve
Kalkınma Partisinden -ki Hükûmet olarak görevleriniz arasındadır- sizlerden de
benzer davranış, beklenti ve çabayı beklemekteyiz. 
Değerli
milletvekilleri, bütün bu saydığım eğitim politikasının oluşturulması için… (Gürültüler)
Sayın
Başkan, acaba uyarabilme şansınız var mı?
BAŞKAN
– Sayın Depboylu, haklısınız ama hepimiz yetişkin insanlarız, nerede nasıl
davranacağımızı bilmemiz gerekiyor diye düşünüyorum. (CHP sıralarından “Bravo”
sesleri, alkışlar)
Buyurun
Sayın Depboylu. 
DENİZ
DEPBOYLU (Devamla) – Eğitim politikalarının amacı, aslına bakarsanız gerçek
anlamda yetişkin bireyleri insani değerleriyle birlikte dinleyebilen,
dinlediğini özümseyebilen ve karşısındakine kendisini yeterince ifade edebilen
bireyler olarak da yetiştirmektir. 
Bütün
bunları başarabilmek için de çocuklarımızı güven içinde büyütmemiz, psikolojik
ve fiziksel sağlığını korumamız, huzur ve güven ortamında eğitimlerini
sürdürmeyi sağlamamız gerekmektedir. Millî Eğitim Bakanlığının en büyük amacı,
en büyük gayreti, Türkiye Cumhuriyeti devletinin çocuklarını korumak olmalıdır.
Ama, maalesef, son zamanlarda yaşadığımız olaylara baktığımızda Hükûmetin,
çocukları, çocuklarımızı yeterince koruyamadığı ortaya çıkmaktadır. Zira,
kapattığı yatılı bölge okulları, taşımalı eğitime muhtaç bıraktıkları çocukları
mahkûm ettikleri vakıf ve dernek evlerinde istismara maruz, korumasız
bıraktıkları aşikâr ortadadır. Ne yazık ki bu olayları son dönemlerde acı bir
şekilde yaşadık ve bugün bakıyoruz “Maarif Vakfı” adında yeni bir vakıf
kurarak, Millî Eğitim Bakanlığına paralel bir yapı kurarak tamamen çocukları
vakıfların eline bırakmak gibi bir eğilim söz konusu. 
Değerli
vekiller, çocukları korumak devletin görevidir, vakıfların görevi değildir;
çocukları eğitmek devletin görevidir, vakıfların görevi değildir ve devletin de
çocuklarını korumak için her türlü tedbiri alması gerekir ki bunun en başında
öğretmenlerini korumak, öğretmenlerine güvenmek, öğretmenlerin verdiği
kararları, çocuklarla ilgili her türlü koruma inisiyatifini desteklemesiyle
mümkündür.
Dün
Sayın Millî Eğitim Bakanına sorduğum soruda dile getirdiğim konuyu size
hatırlatmak istiyorum. Aydın’da üç olay oldu, istismar olayı ve bu istismar
olayının ikisinde istismar olayını ortaya çıkaran öğretmenler sürüldü. Bu
onların göreviyken, bu istismar olaylarından çocukları koruması gerekirken
öğretmen arkadaşlarımız sürülüyor. Devlet eğer çocukları koruyamayacaksa,
çocukları koruyan öğretmenlerine sahip çıkamayacak ve cezalandıracaksa o zaman
bizim daha çok endişelenmemiz gerekiyor. 
Bakın,
bu köylerden birinde istismara uğrayan 7 çocuk bir ay okula devam etmedi ve
kimse bu çocukların devamsızlığını sorgulamadı, köye psikososyal yardım
yapılmadı, çocuklara psikolojik destek verilmedi, öğretmenleri de sürüldü. E,
bu durumda Millî Eğitim Bakanlığı, acaba, yapamadığı görevleri bir vakfın
üzerine yıkarak birtakım sorumluluklardan vazgeçmeye mi çalışıyor, bu da merak
konusu. 
(Mikrofon
otomatik cihaz tarafından kapatıldı) 
DENİZ DEPBOYLU
(Devamla) – Sizlere iyi geceler diliyor, yüce heyetinizi saygıyla selamlıyorum.
(MHP sıralarından alkışlar) 
BAŞKAN – Sayın
Depboylu, teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 383 sıra sayılı Kanun Tasarısı’nın 4’üncü maddesinin metninde yer alan
"Maarif Vakfı" ibarelerinin "Türkiye Maarif Vakfı" şeklinde
değiştirilmesini arz ve teklif ederiz.
İlknur
İnceöz (Aksaray) ve arkadaşları
BAŞKAN –
Komisyon önergeye katılıyor mu? 
MİLLÎ EĞİTİM,
KÜLTÜR, GENÇLİK VE SPOR KOMİSYONU BAŞKANI BEŞİR ATALAY (Van) – Takdire
bırakıyoruz.
BAŞKAN –
Hükûmet?
MİLLÎ EĞİTİM
BAKANI İSMET YILMAZ (Sivas) – Katılıyoruz Başkanım.
RAMAZAN CAN
(Kırıkkale) – Gerekçe…
BAŞKAN –
Gerekçeyi okutuyorum:
Gerekçe:
Kurulan vakıf
yurt dışında faaliyet göstereceğinden isminde “Türkiye” ifadesinin bulunması
uygun olacaktır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul edilen
önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir.
Birleşime on beş
dakika ara veriyorum.
Kapanma Saati: 00.39
YEDİNCİ OTURUM
Açılma Saati: 00.54 
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Emre KÖPRÜLÜ (Tekirdağ), İshak GAZEL (Kütahya)
-------0------
BAŞKAN – Sayın
milletvekilleri, Türkiye Büyük Millet Meclisinin 102’nci Birleşiminin Yedinci
Oturumunu açıyorum. 
383 sıra sayılı
Kanun Tasarısı’nın görüşmelerine kaldığımız yerden devam ediyoruz. 
Komisyon?
Yerinde. 
Hükûmet?
Yerinde.
5’inci maddeyi
okutuyorum:
ÜÇÜNCÜ BÖLÜM
Maarif Vakfının Bütçesi ve
Gelirleri ile Muafiyet, İstisna ve İndirimler
Maarif Vakfının bütçesi ve gelirleri ile muafiyet,
istisna ve indirimler
MADDE 5- (1)
Maarif Vakfı, 2 nci maddede yer alan amaç ve faaliyetleri doğrultusunda yıllık
bütçe yapar. Bütçe hesap dönemi takvim yılıdır. Maarif Vakfı, yıl içinde elde
ettiği brüt gelirin en fazla üçte birini mali, idari, hukuki ve bunlara
yardımcı işlerde çalışan personel, yönetim ve idame masrafları ile ihtiyatlara;
kalan üçte ikisini ise Maarif Vakfının amaçlarına, bu amaçları gerçekleştirmek
için çalışan personele ve mal varlığını artıracak yatırımlara sarf ve tahsis
eder. Ayrıca, Maarif Vakfı amaçlarını gerçekleştirmek için yurt içi ve yurt
dışında iktisadi işletme veya sermaye şirketi kurabilir, devralabilir ve
bunlara ortak olabilir.
(2) Maarif Vakfının gelirleri şunlardır:
a) Maarif Vakfının amacına uygun ulusal ve uluslararası
fonlardan aktarılan hibeler de dâhil olmak üzere her türlü şartlı, şartsız
bağışlar ile yardımlar.
b) Yurt içi ve yurtdışı her türlü ürün, hizmet, menkul,
gayrimenkul, irat ve vasiyet bağışları ile ayni ve nakdi yardımlar. 
c) Vakıf faaliyetlerinden elde edilen muhtelif
gelirler. 
ç) İktisadi işletmeler, iştirakler ve ortaklıklardan
sağlanan gelirler.
d) Vakıf taşınır ve taşınmaz varlıkları ile diğer
haklarının değerlendirilmesi ile sağlanan gelirler.
e) Bakanlar Kurulu Kararı ile genel bütçeden ve ilgili
kamu kurum ve kuruluşlarından aktarılacak tutarlar.
f) Diğer gelirler.
(3) Maarif Vakfı;
a) Kurumlar vergisinden (iktisadi işletmeler ve
iştirakler hariç),
b) Yapılan bağış ve yardımlar sebebiyle veraset ve
intikal vergisinden,
c) Bu Kanunda sayılan faaliyetleri dolayısıyla yapılan
işlemler yönünden harçlardan, bu kapsamda düzenlenen kâğıtlar nedeniyle damga
vergisinden, sahip olduğu taşınmazları dolayısıyla emlak vergisinden, 
muaftır. 
(4) Maarif Vakfı, Bakanlar Kurulunca vergi muafiyeti
tanınan vakıflara diğer kanunlarla tanınan vergi, resim ve harç istisnalarından
yararlanır.
(5) Maarif Vakfına yapılacak bağış ve yardımlar gelir
ve kurumlar vergisi matrahından indirilir.
BAŞKAN – 5’inci
maddede gruplar adına, Milliyetçi Hareket Partisi Grubu adına Mersin
Milletvekili Sayın Baki Şimşek konuşacak.
Buyurun Sayın
Şimşek. (MHP sıralarından alkışlar)
MHP GRUBU ADINA
BAKİ ŞİMŞEK (Mersin) – Sayın Başkan, değerli milletvekilleri; 383 sıra sayılı
Maarif Vakfı Kanunu Tasarısı’nın 5’inci maddesi üzerinde Milliyetçi Hareket
Partisi Grubu adına söz almış bulunmaktayım. Aziz Türk milletini ve yüce
Meclisi saygıyla selamlıyorum. 
Değerli
milletvekilleri, yurt içinde ve yurt dışında eğitim faaliyetlerini yürütmek
amacıyla kurulacak olan Maarif Vakfının ismi, gönül isterdi ki milletimizin
ismi, “Türk kültürünü destekleme vakfı” olsun veya içerisinde “Türk kültürü”
geçen, Türklüğü simgeleyen bir isimle kurulacak olsun. 
Dünyanın
bütün büyük devletleri, dışarıda kurmuş oldukları, eğitim faaliyetlerini
yürüten vakıf ve derneklere kendi adlarını vermektedir; Tarsus Amerikan Koleji,
İngiliz Kültür, Amerikan Kültür, Alman Lisesi gibi. “Maarif Vakfı” dediğimiz
zaman Türkiye’de bile birçok insan maarifin ne demek olduğunu anlamakta
zorlanıyor. Yurt dışında Maarif Vakfının kime ait olduğunu insanlara anlatmakta
güçlük çekeceğimiz açık ve nettir. 
Ülkemizde
maalesef eğitim politikaları hükûmet politikalarıyla paralel yürütülmekte ve
bunun sonucunda eğitim politikası sürekli değişiklik göstermekte ve eğitim
sekteye uğramaktadır. Son on dört yılda müfredat, içerik, program ve sınav
sistemi olmak üzere toplam 13 değişiklik yapılmıştır. Bu süre içerisinde aynı
iktidar olmasına rağmen 6 tane Millî Eğitim Bakanı değişmiştir. 
Ülkemiz,
kalabalık sınıflardan ve yurt içindeki okul sayısından tutun da eğitimin
niteliği ve atanamayan öğretmenlerden yaşanan sıkıntılara kadar birçok sorunla
karşı karşıyadır. Öğrencilere gereksiz bilgi aktarımı, bilginin kalıcı ve
anlamlı olmaması, ezbere dayalı eğitim sistemi, öğretim programlarının
yoğunluğu, kaynak, materyal, araç gereç yetersizliği nedeniyle eğitim istenilen
kalite ve düzeyde değildir. Bu sebeple bizim öncelikli konumuz da eğitimin ve
öğretimin temel sorunları olmalıdır. 
Ülke
genelinde son yıllarda vakıfların eğitim sistemi üzerindeki etkileri, kaçak
eğitim kurumları ve yurtları, bu kurumlara atanan yönetici ve eğiticilerin
niteliksizliği göz önüne alındığında, aslında, Maarif Vakfının kurulmasının da
ivedi bir iş olmadığını görmekteyiz. 430 sayılı Tevhid-i Tedrisat Kanunu ile
tüm eğitim ve öğretim kurumları Millî Eğitim Bakanlığına devredilmişti ancak bu
tasarıyla Millî Eğitim Bakanlığının yurt dışında açmış olduğu ya da açacağı
okullarla ilgili yetki Maarif Vakfına devredilmiş olacaktır. 
Son
zamanlarda özellikle sivil toplum örgütleri ile bazı vakıf ve dernekler Millî
Eğitim Bakanlığının politikasını belirler hâle gelmiştir. Bakanlık, yönetme
erkini kaybetmiş ve iradesini yandaş vakıf ve derneklere teslim etmiştir.
Yurt
dışında açılacak olan böyle bir vakfın devlet eliyle kurulacak olması
düşündürücüdür. Tasarıda vakfın amaçları arasında, yurt içi de dâhil olmak
üzere bu kurumlarda görev alabilecek eğitmenleri yetiştirme görevinin sayılması
vakıf tarafından yapılacak bir görev değildir. Yurt içinde ve yurt dışında
okullarda görev alacak eğitmenleri yetiştirme görevi üniversitelere ve Millî
Eğitim Bakanlığına aittir.
Vakfın
görevleri arasında “Millî Eğitim Bakanlığının uygun gördüğü eğitim, program ve
içeriklerini geliştirmek, üretmek ve yayınlatmak.” sayılmıştır. Ancak vakfın
görevi “Millî Eğitim Bakanlığının uygun gördüğü eğitim, program ve içeriklerini
uygulamak.” şeklinde olmalıdır.
Kanunun
5’inci maddesinin (4)’üncü fıkrasında, Bakanlar Kurulunca vergi muafiyeti
tanınan tüm vakıflara kanunlarla tanınan vergi, resim, harç ve istisnalardan
Maarif Vakfının yararlanması sağlanmaktadır. Bu maddeyle, tüm vakıflara tanınan
ayrıcalıkların tamamı Maarif Vakfına tanınmıştır. Maarif Vakfına tanınan bu ayrıcalık
Anayasa’nın kanun önünde eşitlik ilkesine aykırıdır.
Tasarıda
“Maarif Vakfı tarafından yurt dışında örgün ve yaygın eğitim kurumları açılan
şehirlerde diğer kamu kurum ve kuruluşları aynı amaçla başka birimler
oluşturamaz.” şeklinde, Millî Eğitim Bakanlığının faaliyetlerini engelleyici
bir ifade bulunmaktadır. Bu ifade, vakfın eğitim kurumu açacağı şehirlerde
Millî Eğitim Bakanlığının faaliyet yürütmesini ve kurum açmasını engelleyici
niteliktedir. Çünkü yurt dışındaki vatandaşlarımızın eğitim ve öğretim
faaliyetleri Millî Eğitim Bakanlığı Yükseköğretim ve Yurtdışı Eğitim Genel
Müdürlüğü tarafından yürütülmektedir.
Değerli
milletvekilleri, Türk devleti öncelikle Türk vatandaşlarına hizmet etmelidir.
Yurtdışı Türkler ve Akraba Toplulukları Başkanlığınca hazırlanan burs programı
kapsamında Suriyeli mültecilere belirlenen, üniversitelerde eğitim, devlet
yurtlarında barınma ve aylık burs ödemesi imkânı verilmesi kendi çocuklarımıza
yapılan haksızlıktır. Suriyeli mültecilerde burs programı ve üniversitelere
sınavsız kayıt için aranan şartlar; sadece Suriye vatandaşı olmaları, 1990 ve
sonrası yıllarda doğmuş olmaları, Türkiye’de bulunmasında kanuni bir engelin
olmaması ve en az yüzde 60 başarıyla lise diplomasına sahip olmalarıdır.
Ayrıca, Suriyeli öğrencilerin gideceği üniversitelerin ve kalacakları yurtların
belirlenmesine yönelik de YÖK ve YURTKUR’la koordinasyon sağlanmıştır.
Aralarında Mersin Üniversitesinin de bulunduğu toplam 8 üniversiteye gidecek
olan Suriyeli öğrencilere istedikleri üniversitede istedikleri bölüme sınavsız
olarak yerleşme imkânı sunulmuştur. Bir tarafta, on bir yılda 5 bakan gören,
LGS’ye hazırlanırken OKS sınavına giren, iki yıl sonra ise OKS’nin kalkıp
yerine üç aşamalı SBS’nin geldiğini gören, ardından TEOG’a hazırlanan Türk öğrenceleri,
diğer bir tarafta ise sınavsız, tek şartın lise mezunu olmak olduğu ve istediği
bölüme gitme imkânı olan Suriyeli öğrenciler; bunu yüce Meclisin vicdanına
bırakıyorum. 
Ayrıca,
geçtiğimiz dönemdeki eğitim öğretim yılında, okul öncesi eğitim kurumlarında 20
bin öğrenciye 2.680 lira, özel ilkokuldaki 50 bin öğrenciye 3.220 lira, özel
ortaokuldaki 50 bin öğrenciye 3.750 lira, özel lise ve temel lisedeki 110 bin
öğrenciyeyse 3.750 lira destek verildi yani toplamda, özel okula giden 230 bin
öğrenciye destek verildi. Buradan üzülerek ifade etmek istiyorum ki ben bu
uygulamayı yanlış buluyorum. Zaten özel okula çocuk gönderen ailelerin ekonomik
durumu belirli bir seviyededir, siz fakir fukaranın hakkını neden buralara
harcıyorsunuz? Bu paralarla, okuyamayan köy çocuklarını okutun veya bu paraları
vatandaşlarımızın yararlanabileceği daha sosyal projelere kullanın, şehit ve
gazi çocuklarını ve başarılı fakir çocuklarını okutalım. 
Değerli
milletvekilleri, devletin görevi atanamayan öğretmeni atamaktır; eğitim
sistemini düzene koymak, her yıl sistemle oynamamaktır, fakir köy çocuklarının
devlet eliyle güvenli bir şekilde yatılı okumalarını sağlamaktır. Daha sağlıklı
nesiller yetiştirmek için apartman okullardan vazgeçilmeli, öğrencilerin
fiziksel gelişimine uygun, özellikle ilkokul çağındaki çocuklar için çok önemli
olan oyunla eğitimin yapılabileceği ve fizyolojik gelişimlerini sağlıklı bir
şekilde tamamlayabilecekleri spor alanları yapılmalıdır. 
Buradan
sizlere sormak istiyorum: Dil eğitimi konusunda eksiklerimiz nelerdir? Bu
konuda ne yazık ki Orta Doğu ülkelerinden bile geri durumdayız. Bunun sebebi
sistemden kaynaklanan eksiklikler midir yoksa millet olarak bir zekâ sorunumuz
mu var? Bakanlığınızın bu konuyla ilgili ileriye dönük gerekli çalışma yapmasını
ve mutlaka, liseyi bitiren herkesin en az 1 dili yeterli seviyede öğrenecek
şekilde eğitim verilmesini istiyorum.
Belirttiğim
tüm bu sıkıntıların yanında, her yıl okullar açılırken öğrenciler ve
öğretmenler birçok sorunla karşılaşmaktadır. Gelin, bu yıl örnek olsun.
Bakanlık; öğretmen atamalarını, vekil öğretmenlerini, taşıma ihalelerini, kitap
ihalelerini, yemek ihalelerini yaz döneminde, okullar açılmadan yapsın ve
öğrencilerimiz sorunsuz bir şekilde okullarına başlasınlar. Geçtiğimiz yıl
özellikle taşımalı eğitimde Türkiye'nin birçok yerinde sorunlar yaşandı, aynı
sorunların bu sene de tekrarlanmaması için gereken önlemleri zamanında alalım.
Bir
siyasi iktidarın millî eğitim müdürünü değiştirmesini anlıyorum; yalnız,
tamamen yandaş bir anlayışla, okul müdürlerini ve müdür yardımcılarını
değiştirmesini doğru bulmuyorum. Ayrıca, her zaman millî iradeden bahsedenlerin
rektör atamalarında öğretim üyelerinin iradesine ve seçim sonuçlarına
uymalarını bekliyorum. Seçim dönemlerinde verilen seçim vaatleri neticesinde
okullara alınan hizmetlilerin alımında İŞKUR ve kura ile daha şeffaf bir
şekilde belirlenerek adil davranılması gerektiğini düşünüyorum. Vekil
öğretmenliğin kaldırılmasını, öğretmen açığı kadar atama yapılmasını bekliyorum
Mersin
Tarsus’ta Bilgi Teknolojileri Üniversitesi kurulması kararı alınmıştır. Yalnız,
350 bin nüfuslu bir kentte Kredi Yurtlar Kurumunun kendisine ait bir yurt
bulunmamaktadır. Bu bölgeye Kredi Yurtlar Kurumunun yatırım yapmasını,
öğrencilerin yurt sorununu çözmesini temenni ediyoruz; sistem şu anda kiralık
olarak işliyor, yurt sayısının artırılmasını talep ediyoruz.
Tüm
bu duygu ve düşüncelerle yüce Meclisi saygıyla selamlıyorum. (MHP sıralarından
alkışlar)
BAŞKAN
- Teşekkür ederim Sayın Şimşek.
Halkların
Demokratik Partisi Grubu adına, Van Milletvekili Sayın Lezgin Botan konuşacak.
Buyurun
Sayın Botan. (HDP sıralarından alkışlar)
HDP
GRUBU ADINA LEZGİN BOTAN (Van) – Sayın Başkan, değerli milletvekilleri;
partimiz adına 5’inci madde üzerine söz almış bulunmaktayım.
AKP
hükûmetleri on dört yıllık iktidarları boyunca yapmış olduğu icraatlarda
toplumun tamamını ilgilendiren ve toplumun tamamının yararını esas alan
düzenleme ve uygulamalar yerine sadece kendi yandaşlarını memnun etme ve
ideolojik olarak kendisine oy ve taraftar devşirecek günübirlik, palyatif
düzenlemeleri topluma dayatmayı esas almıştır. Yapılan tüm eleştirilere rağmen
bu yöntemde ısrar etmektedir. 
AKP
hükûmetlerinin bu dayatmacı uygulamaları hayatın her alanında gözlemlenmekle
birlikte en çok da eğitim alanında kendini hissettirmektedir. Ortaokul ve lise
öğrencileri artık AKP’nin bu politikalarına isyan edecek duruma gelmiştir. 
2012
yılında AKP iktidarı toplumun genelini ilgilendiren ve çok taraflı bir kamu
hizmeti olan eğitim sisteminde, eğitim biliminde oluşmuş evrensel normları bir
kenara koyan bir anlayışla değişikliğe gitmeye karar vermiş ve yapılan tüm
eleştirilere ve önerilere rağmen kendi kafalarında kurguladıkları 4+4+4 eğitim
sistemini topluma dayatmışlardır. 
Özellikle
son on dört yıl içinde, kamusal bir hizmet olması gereken eğitim hizmeti ticari
bir metaya dönüştürülmüş ve eğitimin her kademesi paralı hâle getirilerek
yoksul halk çocukları ile varlıklı aile çocukları arasında var olan ekonomik,
sınıfsal bölünmüşlük eğitim alanında da hissedilir duruma getirilmiştir. Yanı
sıra, eğitimde dinî inançların istismarı ve dinsel sömürüye kaynaklık eden kimi
uygulama ve söylemler evrensel insan hakları ve eğitim bilimi ilkelerine aykırı
bir şekilde sürdürülmektedir. AKP yandaşı cemaatler eliyle kurulan vakıf ve
dernekler, çeşitli protokoller çerçevesinde, eğitim kurumları âdeta iktidara
kadro ve taraftar yetiştirme aracı hâline dönüştürülmüştür. 
Kürt
halkının temel bir talebi olan ana dilde eğitim talebi geçmiş hükûmetler
döneminde olduğu gibi AKP hükûmetleri döneminde de görmezden gelinmeye devam
edilmiş, seçmeli ders yönetmelikleriyle geçiştirilmeye çalışılmıştır. Kürtlerin
de kadim bir halk olarak bu topraklarda herkes kadar emeği ve alın teri vardır.
Eğer kendi ana yurtlarında ana dillerinde eğitim göremeyeceklerse, ana
dillerinde eğitim haklarını kullanamayacaklarsa ne zaman, nerede ve nasıl
olacaktır bu? 
Kürdoloji
mezunu olan 2 bini aşkın Kürt öğretmen atanmayı beklemektedir Sayın Bakanım.
Ancak, yapılan atamalarda çok komik sayılabilecek, sadece seçmeli dersler bahanesiyle
ataması yapılan 17 öğretmen vardır. Bu konuda da gene Sayın Bakanımızın iyi
niyetine güvenerek, atanmayı bekleyen Kürtçe öğretmenlerinin bu mağduriyetini
de gözetmelerini bekliyorum. 
Cumhuriyet
tarihi boyunca eğitim sisteminde var olan yapısal sorunları çağdaş, demokratik
ilkeler çerçevesinde ve insan hak ve özgürlükleri normlarında yeniden
yapılandırma konusunda adımlar atılması günümüzün en acil ihtiyacı iken AKP
Hükûmeti, sistemde kendi siyasal önceliklerine göre revizyonlar yapmayı tercih
etmektedir. AKP, son sözü söylemediği hiçbir işleyişi kabul etmemekte ve âdeta
her konuda tek ve son sözün sahibi olmak istemektedir. Daha birkaç yıl öncesine
kadar yurt içinde ve yurt dışında cemaatlere havale edilmiş olan eğitim ve
kültür kurumları şimdi “paralel yapıyla mücadele” adı altında devlet gücü ve
kamu kaynakları kullanılarak alınıp yandaş cemaat ve vakıflara peşkeş
çekilmektedir. Yürürlükteki yasalara göre suç işleyen, suç sayılan fiilleri
işleyen herkesle hukuk kuralları çerçevesinde mücadele edilmesinin önünde
herhangi bir engel yoktur. Deyim yerindeyse AKP eliyle tüm kamu hizmetleri yeni
oluşturulan AKP cemaatinin hizmetine sokulmaktadır. Maarif Vakfı Kanunu
Tasarısı da bu ihtiyacı gidermek üzere gündeme getirilmiştir. Maarif Vakfının
faaliyet göstereceği söylenen tüm alanlarla ilgili faaliyet yapma yetkisi Millî
Eğitim Bakanlığında olmasına rağmen AKP Hükûmeti bu yetkiyi, âdeta, Millî
Eğitim Bakanlığına paralel bir yapı olarak tasarladığı Maarif Vakfına
devrederek yürütülecek faaliyetleri kamuoyunun denetiminden çıkarmaya ve
kaçırmaya çalışmaktadır. 
17-25
Aralık yolsuzluk olayının kamuoyuna yansımasıyla birlikte cemaat faaliyetlerini
kendi iktidarlarının devamı konusunda tehlike olarak görüp “paralel yapı” adı
altında tasfiye etmeye karar veren AKP Hükûmeti, aynı cemaat kadroları
tarafından hazırlanan sahte iddialarla cezaevlerine konulan Kürt siyasetçilerin
davalarını ısrarla sürdürmektedir. Özcesi, AKP cemaatle ortaklaşa muhalifler
hakkında yürüttüğü hukuk dışı uygulamalara sahip çıkmaya devam ederken,
kendilerinin hesap vermesi gereken konularda ise cemaati paralel yapı
iddiasıyla suçlamakta ve yasa dışı ilan etmektedir. 
Paralel
yapıyla mücadelenin bir aracı olarak lanse edilen Maarif Vakfı Cumhurbaşkanının
doğrudan talebiyle gündeme gelmiştir. Daha 2013 yılına kadar cemaatin yurt
dışındaki okulları Başbakanlık düzeyinde ziyaret edilip destek verilirken,
Türkçe Olimpiyatları devlet imkânları kullanılarak cemaate düzenlettirilirken
2015 yılında bir anda Cumhurbaşkanı yurt dışı ziyaretlerinde, cemaate ait
okulların kapatılması gerektiğini her gittiği yerde dillendirmiştir. 
Mütevelli
Heyeti ağırlıklı olarak Cumhurbaşkanı tarafından atanacak olan Maarif Vakfının
kamuya ait ekonomik imkanları kullanarak doğrudan Cumhurbaşkanına bağlı paralel
bir bakanlık gibi çalışacağı ve faaliyetlerinin hiçbir merci tarafından
denetlenemeyeceği ortadadır. 
Anayasa’nın
42’nci maddesi “Eğitim ve öğretim devletin gözetimi ve denetimi altında
yapılır.” şeklinde düzenlenmiştir. Bu hâliyle eğitimle ilgili tüm faaliyetler
Millî Eğitim Bakanlığının gözetimi ve denetiminde olması gerekirken, getirilen
tasarıyla “okul öncesinden yükseköğretime kadar her kademede eğitim kurumu
açmak, işletmek, eğitim programı ve içeriklerini üretmek ve yaygınlaştırmak;
yurt, pansiyon ve lojman gibi tesisler açmak” şeklindeki düzenlemeyle eğitimle
ilgili tüm süreçlerin bu vakıf eliyle yürütüleceği anlaşılmaktadır. Vakfın
faaliyetleri arasında sayılan faaliyetlerden okul öncesi eğitim, ilköğretim,
ortaöğretim ve yükseköğretim kurumları satın almak, benzer faaliyetlerde
bulunan kurum ve kuruluşlarla yasal sınırlar içerisinde ortaklık dâhil her
türlü iş birliği yapmak, yurt içi ve yurt dışından nakdî ve ayni yardım kabul
etmek, yurt içi ve yurt dışında gelir sağlayıcı işletmeler kurmak ve mevcut işletmelere
ortak olmak şeklindeki faaliyetler, yürürlükteki yasalara göre vakıfların
yürütemeyeceği faaliyetleri kapsamaktadır. 
Vakıf
gönüllü bir organizasyondur ve kâr amacı gütmez, amacına ulaşmak için onu
kuranların ve destekleyenlerin gönüllü çabası ve katkılarıyla hizmet yürütür. 
Tasarının
ilerleyen maddelerinde öngörülen Mütevelli Heyetinin oluşumu, vakıf
çalışanlarına verilecek diplomatik pasaport, vakfın faaliyet gösterdiği
yerlerde başka kamu kurumlarının benzer faaliyette bulunamamalarını düzenlemektedir.
Vakfın gelirlerinin ne şekilde denetleneceğine dair açık bir hükmün tasarıda
yer almaması, vakfın kamu yararına faaliyet yürütmek yerine sınırsızca kamu
imkânlarını kullanarak doğrudan AKP ve Cumhurbaşkanı öncelikleri çerçevesinde
faaliyet göstereceğini ortaya koymaktadır. 
Değerli
arkadaşlar, 28 Şubatın özellikle hedeflemek istediği ve gerçekleştiremediği
bütün çabaları… Aslında AKP’yi bu konuda tebrik etmek lazım. Bugün 28 Şubat
belki bin yıl sürmeyecektir ama AKP sayesinde bir yüz yıl daha süreceği
açıktır. 28 Şubatta öngörülen bütün hedefler bugün AKP eliyle yapılmaktadır.
Suçlanan cemaatten âdeta kopyalanan bu paralel yapının, kopyala yapıştır
mantığıyla, şu an AKP’nin cemaati bir nevi burada taklit ettiğini, cemaatten
rol çaldığını ibretle görmekteyiz. 
(Mikrofon
otomatik cihaz tarafından kapatıldı)
LEZGİN
BOTAN (Devamla) - Bu bağlamda, Bakanlığın yetki alanında olan bu yetkilerin
cemaate devredilmesiyle aslında Bakanlığın işlevsiz kılındığını, Bakanlığın
baypas edildiğini ibretle görmekteyiz.
Selam
ve saygılarımı sunuyorum. (HDP sıralarından alkışlar)
BAŞKAN
– Teşekkür ederim Sayın Botan.
Cumhuriyet
Halk Partisi Grubu adına Denizli Milletvekili Sayın Kazım Arslan konuşacak.
Buyurun.
(CHP sıralarından alkışlar) 
CHP
GRUBU ADINA KAZIM ARSLAN (Denizli) – Sayın Başkan, değerli milletvekilleri; 383
sıra sayılı Maarif Vakfı Kanunu Tasarısı’nın 5’inci maddesi üzerine söz aldım.
Hepinizi sevgiyle, saygıyla selamlıyorum.
Bugün
görüşmekte olduğumuz yasa, millî eğitim politikasını artık Bakanlık değil AKP güdümlü
ve laik eğitimin karşısında yer alan uygulamalar yapacak olan dernek ve
vakıflara bırakma eğilimidir. Millî Eğitim Bakanının kendi asli görevini,
eğitim görevini, öğretim görevini neden vakfa devrettiğini anlamakta
zorlanıyorum. Millî Eğitim Bakanı olarak sizin göreviniz… Sayın Bakan, millî
eğitimin ve çocuklarımızın en iyi şekilde eğitim almalarına olanak sağlamak ve
onların yetişmesine, gelişmesine ve iyi bir birey olarak yetişmesine olanak
sağlayacak çalışmaları neden vakfa emanet edeceğinizi anlamakta zorlanıyorum.
Devlet
eliyle “Maarif Vakfı” adında bir eğitim vakfı kurulması demek, eğitim
birliğinin zedelenmesi demektir. Eğitim birliğini bozduğunuz sürece, laik ve
çağdaş eğitimden uzaklaştığınız sürece sizin burada tamamen siyasi bir
kadrolaşma anlayışıyla bu vakfı kurmaya çalıştığınız anlaşılmaktadır.
Böylelikle vakıflar aracılığıyla, devlete bağlı yürütülen bir yapı değil
tamamen kişiye bağlı bir eğitim sistemini devreye sokmaya çalışmaktasınız.
Gelirlerine
baktığımızda, 5’inci maddede vakfın gelirlerine baktığımızda, gerçekten 7 adet
bir gelir ortaya konulmuş, hatta Millî Eğitim Bakanlığının bile elde
edemeyeceği gelirlerin vakfa yönlendirildiği açıkça ortaya çıkmıştır. Bunun
yanı sıra birçok muafiyetler de ortaya konulmuş gerek vergiden gerekse
harçlardan da muafiyet ortaya konularak bu vakfın çok fazlasıyla gelişmesine,
büyümesine, millî eğitimin bünyesinde ayrı bir otorite, ayrı bir güç olmasına
olanak sağlayacak bir yapı ortaya çıkacaktır. Bu kadar güçlü bir vakıf,
gelecekte Millî Eğitim Bakanlığını da sollayacak, ekonomik bir güç olacak ve
ayrı bir güç olarak faaliyetini Bakanlıktan daha fazla bir şekilde sürdürmeye
devam edecektir. 
Bugün
bu yasa tasarısı, Anayasa’da korunan Atatürkçü ve Kemalist düşüncenin
çerçevesinde, laik eğitimin yapılması çerçevesinde yürütülen eğitimin tamamen
ortadan kalkmasına olanak sağlayacak ve vakfın kendisine göre, AKP’nin
ideolojisine göre bir eğitim yapan ve gençleri yetiştiren bir duruma gelmiş
olacaktır. 
Bu
yasa, eğitimcilerin eğitimini vakfa terk etmekte, yurt dışında Bakanlığa ait
birçok mülkleri tek maddeyle bu vakfın bünyesine vermektedir. Millî Eğitim
Vakfı zaten mevcutken yeni bir vakıf kurulması, paralel yeni bir vakfın ortaya
çıkmasına da neden olacaktır. 
Vakfın
Mütevelli Heyetinin seçilmesi ve bunların uzun süre görevde kalması, ayrıca
Mütevelli Heyetinde bulunan bir üyenin aynı zamanda yönetimde de görev almasına
olanak sağlaması ve gerçekten burada vakfı Mütevelli Heyeti mi yönetecek,
Yönetim Kurulu mu yönetecek; bu da birçok soruyu beraberinde getirmektedir. 
Burada
Millî Eğitim Bakanlığınız vardır. Bakanlık varken, bu Bakanlığınızın bünyesinde
eğitimi daha nitelikli, daha kaliteli bir şekilde yapma imkânınız varken;
ekonomik imkânlarınız, gücünüz, bu vakfa verilecek bu imkânlar Bakanlığınızın bünyesinde
bulunduğu sürece daha iyi bir eğitimin verileceği ortada olduğu hâlde bunu
yapmamanıza, bu görevi bu vakfa vermenize gerçekten şaşırıyorum. 
Bu
vakfı gerek adıyla gerekse yapılanması yönüyle eğitim amaçlı değil, tamamen
siyasi amaçlı kurulan bir vakıf olarak gördüğümü söylemek istiyorum çünkü
burada Millî Eğitim Bakanının hem yurt içinde hem yurt dışında her türlü
faaliyeti yapma imkânı var iken bunu neden vakıf üzerinden sürdürmeye
çalıştığını anlamak ancak bu şekilde tarif edilebilir diye söylemek istiyorum. 
Bütün
dünyada ve gelişmiş ülkelerde eğitim ağırlıklı olarak devlet eliyle yürütüldüğü
hâlde, genel durum böyle olmasına rağmen, eğitimin bir kısmının hem yurt içinde
hem yurt dışında birçok olanakla vakfa devredilmesi gerçekten Bakanlığınız adına
üzücü bir davranıştır diye söylemek istiyorum. 
Maarif
Vakfının kuruluşundan yapılanmasına kadar, işleyişine kadar birçok şüpheyi
üzerinde taşıdığı da açıklıkla görülmektedir. Millî Eğitim Bakanlığı bünyesinde
kurulan bu vakıf, Bakanlığa direkt olarak denetleme imkânını bile vermemiştir.
Mütevelli Heyetinin, vakıf senedinde yapılacak değişikliklerde her türlü
değişikliği yapma imkânı vardır. Bu vakfın ayrı bir otorite olması hâlinde,
elinde olan imkânlarla gerçekten farklı bir alana, farklı bir mecraya doğru
eğitimi sürükleyeceği de açıklıkla ortaya çıkmaktadır. 
Maarif
Vakfına Millî Eğitim Bakanlığı tarafından 1 milyon Türk lirası verilecektir.
Bunun yanı sıra birçok imkânlar da bu vakfa sağlanmaktadır. Böyle bir imkân
dâhilinde, Bakanlığınızın kurulu düzeni üzerinde ve bulunan kadrolarınız
çerçevesinde daha iyi bir eğitim yaptırma imkânı varken, çocuklarımızın daha
iyi yetişme olanağı varken bunu vakfa vermenizi gerçekten yadırgıyorum. 
Genel
anlamda vakfın kuruluş amacı… Aslında, vakıf, bir imkânı gerçekten devam
ettirmek, bir varlığı bir vakıf üzerinden sürekli olarak çalıştırmak, hizmet
vermek için yapılırken, siz elinizdeki imkânları vakfa vererek, karşıdan
bakarak “Ben yapamadım, bu imkânlarla siz yapın.” demeye getiriyorsunuz. Böyle
bir Bakanlığın olması… Gelecekte belki Millî Eğitim Bakanlığı da ortadan yok
olup gidecektir, vakıf aracılığıyla bu eğitimin sürdürülme imkânını verecektir.

Şimdi,
bu düzenlemeyle… Yapılan bu düzenleme, bu Maarif Vakfı Anayasa’mızın gerçekten,
temel öğelerine aykırı olduğu gibi, eğitim birliğine de aykırı bir
düzenlemedir. Anayasa Mahkemesi tarafından da mutlaka iptal edilecektir diye
düşünüyorum. 
Bu
Maarif Vakfı Kanunu Tasarısı’nın, eğitimde kaliteyi değil, daha çok
kadrolaşmayı, daha çok siyasallaşmayı hazırlayan ve birçok zaman kaybına ve
birçok da imkânların kaybına yol açacağını da söylemek istiyorum. Millî Eğitim
Bakanlığının gücü azalacak. Çare: Eğitim birliğini yeniden tam olarak sağlamak
için Atatürk’ün bize emanet etmiş olduğu laik ve çağdaş bir eğitim düzenini en
iyi şekilde vermenin yoluna bakmak zorundayız. 
AKP
iktidarında 6 defa Bakanlık değişti. Her değişen Bakanlık kendisine göre bir
sistemi devreye sokmaya çalıştı. Bu sistemin değişmesi çerçevesinde hem
öğrencilerimiz hem öğretmenlerimiz hem velilerimiz gerçekten büyük bir
şikâyette bulundular. Bunu gördüğünüz hâlde hâlen bu değişiklikte ısrar
etmenizi anlamakta zorlanıyorum.
Hepinize
iyi akşamlar diliyorum.
Teşekkür
ediyorum. (CHP sıralarından alkışlar)
BAŞKAN
– Teşekkür ederim Sayın Arslan.
Şahsı
adına Konya Milletvekili Sayın Leyla Şahin Usta konuşacak.
Buyurunuz
Sayın Şahin Usta. (AK PARTİ sıralarından alkışlar)
LEYLA
ŞAHİN USTA (Konya) – Sayın Başkanım, değerli milletvekillerim; öncelikle,
ramazan ayının tüm İslam âlemine hayırlı ve uğurlu olmasını, mübarek olmasını
dileyerek sözlerime başlamak istiyorum.
Maarif
Vakfı Yasa Tasarısı’nın 5’inci maddesi üzerine söz almış bulunuyorum. 
Öncelikle,
ulusal ve uluslararası alanda örgün ve yaygın eğitim hizmetleri vermek ve
geliştirmek amacıyla okul öncesi eğitimden üniversite eğitimine kadar tüm
eğitim alanlarında aktif olarak hizmet verecek ve ülkemizin uluslararası
arenada eğitim ve kültürel faaliyetlerine artı değer katacak Maarif Vakfının
vatanımız, milletimiz, soydaş ve akraba topluluklarımız için hayırlara vesile
olmasını diliyorum. 
Akşam
saatlerinden beri eğitimle ilgili konuşmaları dinliyoruz. “Eğitimi siyasetin
arka bahçesi yapmayınız.” diyenlere sesleniyorum: Bir gün gençlerin hesap
soracağını söylediniz; evet, çok doğru bir söz; buyurun, hesap sorma anı şu an.
Siz değil misiniz eğitimi siyasetin arka bahçesi yapıp kızları okul
kapılarından içeri sokmayanlar? Eğitim tarihinin en büyük zulümlerinden birini
yaşattığınız gençlerden biri olarak sadece kendi adıma değil, şu anda bu
sıralarda, bu Meclis koltuğunda oturan, benim gibi aynı sıkıntıları yaşamış,
aynı zulmü görmüş diğer bayan vekil arkadaşlarımın adına, aynı zamanda, bu
ülkede bu sorunu yaşayan binlerce, bu zulümden ve bu sıkıntılardan geçmiş,
kendini ispatlamış ve kamuda, siyasal alanda kadın olarak bugün hâlâ kendini
ispatlamaya çalışan tüm kadınlar adına, tüm kızlar adına bugün size soruyorum:
Bu yaptıklarınızın hesabını nasıl vereceksiniz? Sekiz yıllık kesintisiz
eğitimle neler yaptınız, bunu anlatmanızı beklerdim. Neler başardınız biraz ben
anlatayım isterseniz. 
Eğitimi
tek tipleştirdiniz. Sadece imam-hatipleri kapatmak ve önlerini kesmek için
bütün meslek liselerinin önünü kararttınız. Liselerden başlayarak çocukları
ötekileştirdiniz, gençleri ayrımcılaştırdınız, okul kapılarından kızları kovdunuz,
bir taraftan da “Haydi Kızlar Okula” kampanyaları yaptınız, şimdi de yine
liseli gençleri kullanarak siyaset yapmaya çalışıyorsunuz. Yapmayın bunu,
siyaseti eğitimin arkabahçesi hâline getirmeyin. Millî ve manevi değerlerine
bağlı nesil yetişmesin diye çok çabaladınız, baskının, dayatmanın en ağır
dönemlerine de imza attınız. Bunların hesabını bu millete nasıl vereceksiniz?
Bugün ben de bunları soruyorum size.
Bir
de öğretmenlerimiz var tabii ki konuşuyoruz üzerinde hep. Aynı şekilde, birkaç
gün önce bir cani tarafından katledilen Fatma Kaymaz öğretmeni de rahmetle
anıyorum. Onun şahsında bugüne kadar gerek terör örgütleri tarafından gerekse
kaza vesilesiyle, hangi sebeple olursa olsun hayatını kaybetmiş bütün
öğretmenlerimizi rahmetle anıyorum. Sizler bu kadar öğretmenlerimizi düşünüyor
muydunuz, bunu da hayretle dinledim. Binlerce kadın öğretmeni 28 Şubat
döneminde işinden attınız, kovdunuz, onurlarını kırdınız, incittiniz,
yaraladınız, psikolojik sorunların içerisine soktunuz. Bunları hiç düşünmüyorsunuz,
bu öğretmenlerle ilgili vereceğiniz bir hesabınızın olduğunun da farkında
değilsiniz.
MAHMUT
TANAL (İstanbul) – Erbakan Başbakandı o dönem. O dönem Başbakan Erbakan’dı.
LEYLA
ŞAHİN USTA (Devamla) – Sizlerden bir helallik bekleyen, bir özür bekleyen
binlerce bayan öğretmen var. Bu öğretmenlerin de sizlere karşı bir
beklentilerinin olduğunu hatırlatmak istiyorum bu konuşmam vesilesiyle.
CEYHUN
İRGİL (Bursa) - O zaman Başbakan Kemal Kılıçdaroğlu muydu?
LEYLA
ŞAHİN USTA (Devamla) – Bir de eğitimde haktan, adaletten ve barıştan bahseden
HDP’ye sormak istiyorum: Doğu ve Güneydoğu Bölgelerinde okulun bahçesinde
çocuklar, öğrenciler oynarken bile roketatarlarla teröristlerin yıktığı
okulların hesabını onlara destek verirken nasıl vereceksiniz? Nasıl adaletten
ve barıştan bahsedeceksiniz? Çocukların, gençlerin eğitiminden bahsediyorsunuz;
çocukların eline taş vererek mi, onları zorla uyuşturucuya mahkûm ederek mi,
dağa kaçırarak mı, istismar ederek mi eğiteceksiniz? Böyle eğitemezsiniz. Bu
çocukların haklarını, bunların hesabını nasıl vereceksiniz, ben de size bunu
sormak istiyorum. Bu çocukların haklarını ve geleceklerini düşünen bugüne kadar
hep biz olduk, bundan sonra da biz olacağız inşallah.
Saygıdeğer
milletvekillerimiz, bizim hedefimiz büyük, vizyonumuz büyük, bu vakfın da
kuruluş amacının çok açık ve net olarak ortada olduğu belli. Yurt dışında
yaşayan tüm yurttaşlarımızın ve soydaşlarımızın sorunlarına çözüm olacak bir
vakıf kurulmaya çalışılıyor. Bu yüzden, hiç endişe etmeyin, korkmayın, biz
bugüne kadar bu ülkeye zarar verecek hiçbir şey yapmadık, bundan sonra da
yapmayız. 
Teşekkür
ederim. (AK PARTİ sıralarından alkışlar) 
BAŞKAN
– Teşekkür ederim.
İDRİS
BALUKEN (Diyarbakır) – Sayın Başkan...
BAŞKAN
– Sayın Baluken...
İDRİS
BALUKEN (Diyarbakır) – HDP’ye yönelik ağır ithamlarda bulundu sayın hatip,
onlara cevap vermek istiyorum.
BAŞKAN
– Buyurun, iki dakika.
VIII.- SATAŞMALARA İLİŞKİN KONUŞMALAR (Devam)
7.- Diyarbakır Milletvekili İdris Baluken’in, Konya
Milletvekili Leyla Şahin Usta’nın 383 sıra sayılı Kanun Tasarısı’nın 5’inci
maddesi üzerinde şahsı adına yaptığı konuşması sırasında Halkların Demokratik
Partisine sataşması nedeniyle konuşması
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; HDP’ye kadar olan kısımda sayın hatibin yapmış
olduğu konuşmanın tümünün doğru olduğu kanaatindeyim ancak o uygulamaların
tamamını şu anda AKP Hükûmetinin de aynı şekilde devreye koyduğunu söylemek
zorundayım. Yani, bir zamanlar nasıl eğitim alanı siyasetin arkabahçesi hâline getirildiyse,
nasıl tekleştirme çalışması yapıldıysa, nasıl öğretmenler, öğrenciler üzerinden
silindir gibi geçen bir zulüm dalgası yapıldıysa bugün aynı şeyi siz
yapıyorsunuz. Bugün 28 Şubatçılarla kol kola gidiyorsunuz. En büyük ittifakı şu
anda aynı darbeci anlayışla yapıyorsunuz. İşte, daha birkaç gün önce
Komisyondan o anlayışa getirmiş olduğunuz zırh yasası birkaç hafta içerisinde
Genel Kurula gelecek. Dolayısıyla, söylemiş olduğunuz sözlerin samimiyeti için
sizin o yanlışlardan ders çıkarıp demokratik bir işleyişi esas almanız
gerekiyordu. Sadece, bakın, son üç ay içerisinde soruşturmaya alınan
öğretmenlerin, kamu emekçilerinin, eğitim emekçilerinin sayısını size
okuyacağım: Diyarbakır’da 4.900, İzmir’de 3 bin, Mardin’de 2.600, Van’da 2 bin,
Batman’da 1.200 üzeri, Adıyaman’da 499 -liste uzayıp gidiyor- Siverek’te 125
kamu emekçisi, sadece barış talep ettiği için, sadece Ankara katliamını
kınadığı için sizin Hükûmetiniz döneminde soruşturmalara tabi tutulmuş.
Dolayısıyla, bunları söylemeniz için önce sizin demokrasiyi içselleştirmiş
olmanız gerekiyordu. 
HDP’ye
yönelik yaptığınız suçlamaların hiçbirisini kabul etmemiz mümkün değil, cevap
veririz ona ama en azından çocuk istismarından bahsederken Ensar Vakfıyla
ilgili durumla bir yüzleşmeniz herhâlde mevcut tabloyu özetler diye
düşünüyorum. 
Hepinize
saygılar sunarım. (HDP sıralarından alkışlar) 
BAŞKAN
– Teşekkür ederim Sayın Baluken. 
MEHMET
MUŞ (İstanbul) – Sayın Başkan…
BAŞKAN
– Sayın Muş…
MEHMET
MUŞ (İstanbul) – Hatip direkt grubumuzu hedef alarak bir konuşma yaptı, 28
Şubatçılarla kol kola olduğumuzu ifade etti, Ensar Vakfıyla bizim bir
yüzleşmemiz gerektiğini ifade etti; o açıdan grubumuza sataşma var, söz
istiyorum. 
BAŞKAN
– Buyurun, iki dakika. (AK PARTİ sıralarından alkışlar) 
8.- İstanbul Milletvekili Mehmet Muş’un, Diyarbakır
Milletvekili İdris Baluken’in sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; burada Maarif Vakfıyla
ilgili kanunu değerlendiriyoruz. Öncelikle, yapılan konuşmalarda 4+4+4 eğitim
sisteminin bir ucube olduğundan bahsedildi. 
CEMAL
OKAN YÜKSEL (Eskişehir) – E, öyle.
MEHMET
MUŞ (Devamla) – Esnek eğitim sistemi değerli arkadaşlar, ne zamandan beri ucube
oldu? Bakın, 1999’da ben liseden mezun olduğum zaman, meslek lisesi mezunuydum
diye, katsayı uygulamalarından dolayı Türkiye’de bir üniversiteye gitme
imkânımız yoktu. 
TAHSİN
TARHAN (Kocaeli) - Sen milletvekilisin ya, yetmiyor mu daha?
MEHMET
MUŞ (Devamla) – Bu yasa, 24’üncü Yasama Döneminde benim de oy kullandığım bir
kanun tasarısıyla düzeltildi. 
İmam-hatiplerden
bahsediliyor, arkadaşlar, gitmek zorunda değilsiniz, çocuklarınızı göndermek
zorunda değilsiniz. Göndermek isteyen vatandaş gönderiyor, siz farklı yere
çocuklarınızı gönderebilirsiniz. Bu arada arz ve talebe göredir bu sistem.
İkide bir dillerinde bir imam-hatip; isteyen çocuğunu oraya gönderir, isteyen
başka tarafa gönderir. Yarış eşit arkadaşlar… 
CEYHUN
İRGİL (Bursa) – İstemezse zorluyor musunuz? 
MEHMET
MUŞ (Devamla) – …üniversite sınavına girdiği gibi, üniversite sınavına
girildiği zaman… (CHP sıralarından gürültüler)
BAŞKAN
– Sayın milletvekilleri, lütfen…
MEHMET
MUŞ (Devamla) – …herkes puanına göre bir fakülteye yerleştiriliyor, bizim
karşılaştığımız gibi değil. 
CEYHUN
İRGİL (Bursa) – Tamam, Sayın Başkan, aileler istemezse…
MEHMET
MUŞ (Devamla) – Bir kere, zırh yasasından bahsetti sayın hatip. 
CEYHUN
İRGİL (Bursa) – Bir dakika Sayın Başkan, aliler istemezse zorluyor musunuz?
Aileleri zorluyor musunuz, zorlamıyor musunuz?
MEHMET
MUŞ (Devamla) – Sayın Hatip, Maarif Vakfını görüşüyoruz, “zırh” diye ifade
ettiğiniz yasa geldiği zaman burada da onu müzakere ederiz; ondan şüpheniz
olmasın. 
CEYHUN
İRGİL (Bursa) – Aileleri zorluyor musunuz zorlamıyor musunuz, onu söyler
misiniz?
MEHMET
MUŞ (Devamla) – Tek tipleştirme, esnek eğitim modeli… Esnek eğitim modeli ile
kesintisiz eğitim modelini mukayese ettiğiniz zaman hangisi tek tip eğitim
modeli? Arkadaşlar, eğitim on iki yıla çıktı ve bu esnek bir eğitim modeli, tek
tip bir dayatma modeli değil.
CEYHUN
İRGİL (Bursa) – Dayatmıyorsunuz değil mi? Peki, aileler niye itiraz ediyor? Her
yerde eylem yapıyor aileler.
MEHMET
MUŞ (Devamla) – Ensar Vakfıyla alakalı da mahkemenin kararı ortadadır,
mahkemenin kararı ortadadır arkadaşlar, buradan tutup da ikide bir partimize
bir atıfta bulunmaya çalışmayın, buradan size ekmek çıkmaz. (AK PARTİ
sıralarından alkışlar)
CEYHUN
İRGİL (Bursa) – Aileler niye itiraz ediyor? Aileler her yerde eylem yapıyor. 
ENGİN
ALTAY (İstanbul) – Sayın Başkan…
BAŞKAN
– Sayın Altay…
ENGİN
ALTAY (İstanbul) – Biraz önce, grup başkan vekilimizden önce konuşan iktidar
partisi…
BAŞKAN
– Sayın Leyla Şahin Usta…
ENGİN
ALTAY (İstanbul) – Sayın Şahin, partimizi… Ben yanlış anladıysam mesele yok ama
partimizi 28 Şubatla ilişkilendirdi diye bir algıya kapıldım, doğru mudur?
MEHMET
METİNER (İstanbul) – Hiç adınızı zikretmedi oysa.
BAŞKAN
– Yok, CHP’yle ilgili bir şey söylemedi.
ENGİN
ALTAY (İstanbul) – Leyla Şahin Hanım nerede?
MEHMET
METİNER (İstanbul) – Niye üstünüze alınıyorsunuz?
ENGİN
ALTAY (İstanbul) – Lafa bakıyoruz Sayın Metiner, üstüme alınacak bir şey yok. 
BAŞKAN
– Sayın Altay… Sayın Altay…
MEHMET
METİNER (İstanbul) – Hiç adınız zikredilmedi ya!
ENGİN
ALTAY (İstanbul) – Sayın milletvekilim bizi mi kastettiniz?
LEYLA
ŞAHİN USTA (Konya) – Sayın Başkanım, hiç isimlerini zikretmedim.
BAŞKAN
– Sayın Altay…
MEHMET
METİNER (İstanbul) – Siz darbeci misiniz, 28 Şubatçı mısınız yani?
BAŞKAN
– Sayın Altay…
ENGİN
ALTAY (İstanbul) – “Sayın Metiner” desenize Sayın Başkan. Oturduğu yerden…
BAŞKAN
– Ben sizinle konuşuyorum Sayın Altay. Şu anda muhatabım sizsiniz.
MEHMET
METİNER (İstanbul) – Bağırma ya, ne bağırıyorsun ya?
ENGİN
ALTAY (İstanbul) – Sen ne konuşup duruyorsun? Konuşuyorum ben Başkanla.
MEHMET
METİNER (İstanbul) – Ne bağırıyorsun ya? Biraz adam gibi konuşun ya! Ne
bağırıyorsun?
ENGİN
ALTAY (İstanbul) – Konuşuyorum ben Başkanla. 
BAŞKAN
– Sayın milletvekilleri, ben Sayın Altay’la konuşuyorum, lütfen araya girmeyin.
Allah Allah…
ENGİN
ALTAY (İstanbul) – Her şeye maydanoz olmak zorunda mısın? 
MEHMET
METİNER (İstanbul) – Ne bağırıyorsunuz?
ENGİN
ALTAY (İstanbul) – Sen her şeye maydanoz olmak zorunda mısın? 
MEHMET
METİNER (İstanbul) – Maydanoz sensin!
ENGİN
ALTAY (İstanbul) – Maydanoz olma biraz her şeye ya! 
MEHMET
METİNER (İstanbul) – Ne saygısız insansın ya!
ENGİN
ALTAY (İstanbul) – Her şeye maydanoz oluyorsun ya!
BAŞKAN
– Sayın grup başkan vekilleri, lütfen arkadaşınızı engeller misiniz.
MEHMET
METİNER (İstanbul) – Maydanoz da sensin, hıyar da sensin! (CHP sıralarından
gürültüler)
ENGİN
ALTAY (İstanbul) – Sensin hıyar, hayvan herif! (AK PARTİ sıralarından
gürültüler)
YILMAZ
TUNÇ (Bartın) – Ayıptır be! Hayvan diyemezsin, diyemezsin!
MEHMET
METİNER (İstanbul) – Hayvan sensin! Sen hayvan bile olamazsın ya! Sen hayvan
bile olamazsın!
ENGİN
ALTAY (İstanbul) – Şerefsiz, şurayı kirleten adamsın sen, terbiyesiz! 
BAŞKAN
– Birleşime on dakika ara veriyorum, grup başkan vekillerini toplantıya davet
ediyorum. 
Kapanma Saati : 01.39
SEKİZİNCİ OTURUM
Açılma Saati: 01.57 
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Emre KÖPRÜLÜ (Tekirdağ), İshak GAZEL (Kütahya)
-------0------
BAŞKAN – Sayın
milletvekilleri, Türkiye Büyük Millet Meclisinin 102’nci Birleşiminin Sekizinci
Oturumunu açıyorum. 
383 sıra sayılı
Kanun Tasarısı’nın görüşmelerine kaldığımız yerden devam ediyoruz. 
Komisyon
yerinde. 
Hükûmet yerinde.
Biraz
önce hiçbirimizin kabul etmeyeceği bazı sözler sarf edildi. Sanıyorum söz almak
isteyenler var. 
Buyurun
Sayın Metiner.
V.- AÇIKLAMALAR (Devam)
31.- İstanbul Milletvekili Mehmet Metiner’in, yerinden
sarf ettiği bazı ifadelerine ilişkin açıklaması 
MEHMET
METİNER (İstanbul) – Teşekkürler Sayın Başkan.
Grubumuzdan
bir arkadaşımızın konuşmasında hiçbir partinin adı zikredilmediği için
oturduğum yerden tepki gösterdim. Tepkimin doğruluğu, yanlışlığı tartışılabilir
çünkü darbecilerle, 28 Şubatçılarla hesaplaşmamız gerektiğini söyledi. Mesleki
bir grubun bunu kendi üstüne alması için hiçbir sebep yoktu. Gösterdiğim tepki
bunaydı. Bu tepki üzerine bu Meclisin mehabetine uygun düşmeyen “maydanoz olma
ve benzeri” sözlerle başlayan bir tartışma hiçbirimize yakışmıyor. Söylendiği
için karşılık vermek zorunda kaldığım sözlerden dolayı kendi adıma ben
utanıyorum. Eğer kendisi de utanıyorsa Meclisin mehabeti adına birbirimizden
özür dileyelim ve bir daha da bu tür saygısızca şeyler olmasın lütfen.
Çok
teşekkür ediyorum. (AK PARTİ sıralarından alkışlar)
BAŞKAN
– Ben teşekkür ederim.
Sayın
Altay, siz bir şey söylemek ister misiniz?
Buyurun
Sayın Altay.
32.- İstanbul Milletvekili Engin Altay’ın, yerinden
sarf ettiği bazı ifadelerine ilişkin açıklaması 
ENGİN
ALTAY (İstanbul) – Sayın Başkan, herhâlde oruçtan kaynaklı olmadığını dün de
söyledim, şimdi herkes iftarını da yaptı, Allah kabul etsin. Gecenin bu
saatinde kanun görüşüyoruz. Şiddetle karşı olduğumuz bir kanun tasarısı
olmasına rağmen sakin bir biçimde, İç Tüzük’ün bize verdiği imkânları
kullanarak bir çalışmayı mübarek aya olan hürmetimizle birlikte götürüyoruz.
Türkiye Büyük Millet Meclisinin yazılı olmayan kaideleri de vardır. Elbette
herkes fikrini söyleyecek, iddialarını ortaya koyacak, öz eleştiri, eleştiri
yapılacak, sataşma bir ritüeldir, parlamento ritüelidir, bunlar da olacak, bir
tereddüt yok. Ancak bir grup başkan vekili olarak sayın milletvekilimizin
kendince haklı, bence de haklı kimi eleştirilerini grubumuza yönelterek öyle
bir algı çıkararak söylemesinden, konuşmasını tamamlamasından sonra ben de
kalktım zatıalinizden usulüne uygunca elimi kaldırarak söz talep ederek sayın
milletvekilinin kastının -benim de hiç tasvip etmediğim, şiddetle yerden yere
vurduğum- 28 Şubat ve benzeri diğer darbelerin bizimle ilişkilendirilmesinin
doğru olmadığını açıklamaya yönelik bir talepte bulundum. Sayın
milletvekilimden kastının bizim partimiz ya da biz mi olup olmadığını açıklamasını
rica ettim. Sayın milletvekilimiz de öne kadar gelmişti, muhtemelen “Kastım
direkt CHP’nin kurumsal kimliği değil.” diyecekti belki de ama Sayın Metiner
ısrarla sayın milletvekilini ve beni konuşturmamakta…
(Mikrofon
otomatik cihaz tarafından kapatıldı)
BAŞKAN
– Açıyorum mikrofonu.
ENGİN
ALTAY (İstanbul) - …kararlı bir tutum içinde sanki Türkiye'de darbeye tek karşı
kendisiymiş, buradaki herkes ve dışarıdaki herkes darbeciymiş anlayışı içinde
yerinden benim konuşmama sataşarak… Sataşma da değil, beni taciz etti Sayın
Başkan, beni taciz etti. Bunu siz de, bütün Meclis de gördü. Ben de insanım.
Sayın Metiner’in bir ritüelidir, yerinden sataşması çok normal de, kendisi
taciz noktasına bu işi müteaddit defalar getirdi. Şimdi de diyor ki: “Benim de
utandığım bir söz söyledim.” Utansın bir zahmet. Bir grup başkan vekiline
değil, kimseye öyle bir laf edilmez. Öyle bir laf edildiği için -elbette ben de
etten kemikten yaratılmışımdır- ben de münasip olmayan bir karşılık verdim.
Doğru değildir bunlar. Şu millet şu Meclise bakıp utanıyor. Tartışalım,
saatlerce tartışalım ama hakaret yok arkadaşlar. Biz eleştireceğiz, bizim
varlık sebebimiz sizi eleştirmek.
(Mikrofon
otomatik cihaz tarafından kapatıldı) 
ENGİN
ALTAY (İstanbul) – Bitireyim müsaade ederseniz.
BAŞKAN
– Peki, bir dakika daha verelim ek süre olarak.
Buyurun.
ENGİN
ALTAY (İstanbul) – Sizin de varlık sebebiniz, Hükûmetinizin icraatlarını
savunmak. Bu kadar basit.
Burada
hep söylüyorum, muhalefete biraz öfke yakışır, iktidara yakışmaz. Bu anlayış
içerisinde olabilmelisiniz, bu hoşgörü içinde olabilmelisiniz. Bunlar
yakışmıyor Parlamentoya. Bu durum, yaşanan durum beni de fevkalade üzen bir
durumdur. Kamuoyundaki itibarımıza bakın. Yani, bu millet bir gün diyecek ki:
“Lanet olsun, bunları seçmek için sandığa gitmeyelim!” Olmaz, yanlış. Herkesin
bir mantık çerçevesinde burada kendisine verilen görevi ifa etmesi lazım. Durum
bundan ibarettir. Kendisine bundan önceki olaylarla birlikte bunu
yakıştıramadım ama yaşananlar doğru değildir. Nereden nasıl gelirse gelsin, hoş
değildir. Bir daha olmamasını temenni ediyorum. Bu son olsun. (CHP sıralarından
alkışlar)
BAŞKAN
– Sayın milletvekillerim, gösterdiğiniz olgunluktan dolayı sizlere teşekkür
ederim.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Maarif Vakfı Kanunu Tasarısı (1/720) ve Millî
Eğitim, Kültür, Gençlik ve Spor Komisyonu Raporu (S. Sayısı: 383) (Devam)
BAŞKAN
– Şimdi şahsı adına Mardin Milletvekili Sayın Erol Dora konuşacak.
Buyurun
Sayın Dora. (HDP sıralarından alkışlar)
EROL
DORA (Mardin) – Sayın Başkan, değerli milletvekilleri; Maarif Vakfı Kanunu
Tasarısı’nın 5’inci maddesi üzerinde şahsım adına söz almış bulunuyorum. Genel
Kurulu saygıyla selamlıyorum.
Öncelikle
de Sayın Bakanımıza bu görevlerinde üstün başarılar diliyorum.
Değerli
milletvekilleri, tasarıya göre, Maarif Vakfı okul öncesi eğitim, ilköğretim,
ortaöğretim ve yükseköğretim kurumları açmak, yaygın eğitim amaçlı kurslar,
etüt merkezleri ve kültür merkezleri gibi tesisler kurmak, eğitim tesislerinin
mütemmim cüzü sayılacak kütüphaneler, laboratuvarlar, sanat ve spor tesisleri
kurmak gibi çok geniş bir faaliyet alanıyla donatılmış durumdadır. Özellikle,
doğrudan kamusal ve parasız hizmet olarak Millî Eğitim Bakanlığı tarafından
yerine getirilmesi gereken okul öncesi eğitim, ilköğretim, ortaöğretim ve
yükseköğretim kurumları açmak hizmetlerinin özel şirket gibi hareket edecek bir
vakıf aracılığıyla gerçekleştirilmesi kabul edilebilir değildir.
Değerli
milletvekilleri, Millî Eğitim Bakanlığı her geçen gün kamusal
sorumluluklarından biraz daha uzaklaşmaktadır. Özel okullar bunun en bariz
örneğidir. Türkiye'de 2013’te 4.200 olan özel okul sayısı bugün 8 bini
geçmiştir. Sadece İstanbul’daki özel okul sayısı 3 bini bulmuştur. Bu rakamlar
ışığında Türkiye'de özel okulların sadece üç yılda yüzde 100 oranında arttığını
söyleyebiliriz. 
Şunu
hatırlatmalıyız ki eğitim devredilemez bir kamusal haktır. Bu alanda yapılan
çeşitli araştırmaların da gösterdiği gibi paralı eğitim uygulamaları yaygınlaştıkça,
özel okullaşma arttıkça büyük çoğunluğu yoksulluk sınırının altında yaşayan
halkımızın eğitim harcamalarına ayırmak zorunda olduğu pay da artmaktadır. Söz
konusu artış ise ancak gıda ve sağlık harcamalarından kısılarak
gerçekleştirilebilmektedir. 
Değerli
milletvekilleri, piyasacı eğitim sistemi yaşamın her düzeyinde rekabeti,
öğrenci ve velilerin müşteri hâline getirilmesini hedefleyerek toplumsal
eşitsizliği daha da derinleştirmektedir. Dolayısıyla Türkiye'de özellikle AKP
hükûmetleri eliyle eğitim hizmetleri piyasa kurallarına göre düzenlenmektedir.
Unutulmamalıdır ki eğitim hizmetinin hangi ilkeler çerçevesinde yapılacağına
yönelik olarak yapılacak olan siyasal tercih en az eğitim politikalarının
belirlenmesi ve uygulanması kadar önemlidir.
Değerli
milletvekilleri, “Eğitime bütçeden en büyük pay bizim iktidarımız döneminde
olmuştur.” diye övünen AKP döneminde Millî Eğitim Bakanlığı bütçesinin yatırım
payı her yıl düzenli olarak gerilemiştir. Bunun somut anlamı şudur: Devlet yeni
okul inşa etme ya da mevcut okulları yapısal bakımdan güçlendirme konusunda bir
bütçe ayırmaktan kaçınmaktadır. Ancak diğer taraftan özel sektöre sağlanan
teşviklerle şehirlerin en gözde yerlerinde ticari şirket mantığıyla faaliyet
sürdüren çok sayıda okul ortaya çıkmıştır. Özel okullar Millî Eğitim
Bakanlığının ayrıcalıklı ve marka okulları hâline getirilmeye çalışılmıştır.
AKP Hükûmetleri, bırakalım bölgeler arasındaki eşitsizlikleri gidermeyi, aynı
il ve ilçe içinde bile velilerin ekonomik durumlarına göre çocuklarını
kaydedebildikleri okulların oluşumuna zemin yaratmışlardır. 
Değerli
milletvekilleri, Anayasa’nın en temel ilkelerinden birisi sosyal devlet
ilkesidir. Sosyal devlet ilkesi eğitim ve öğretimi devletin başta gelen ödevi
sayar ve devletlere tüm vatandaşların eşit imkânlar içinde, bilime dayalı,
yaratıcı, barışçı, laik ve demokratik eğitim getirmesini sağlama görevini
yüklemektedir.
Yine,
İnsan Hakları Evrensel Beyannamesi’nin 26’ncı maddesinde herkesin eğitim
hakkının olduğu, eğitimin, hiç olmazsa temel eğitim evrelerinin parasız olması
gerektiği belirtilmiştir. Birleşmiş Milletler Çocuk Hakları Bildirgesi’nde
“Temel eğitim düzeyinde parasız ve zorunlu bir eğitim çocuğun hakkıdır.”
denilmektedir. 
Değerli
milletvekilleri, gördüğümüz gibi, evrensel hukuk normları da eğitimin parasız
olması gerektiği yönünde devletlere yükümlülükler getirmiştir. Türkiye’de ise,
özellikle AKP Hükûmetleri döneminde yaşanan, tam anlamıyla eğitimin
ticarileşmesidir. Özel okulların yaygınlaşması öğrenciler arasında fırsat eşitsizliklerini
de yeniden üretmektedir. Parası olan iyi okullarda okuyacak, parası olmayan ise
eğitim düzeyi düşük devlet okullarında okumaya mecbur kalacak anlayışı
adaletsiz, eşitsiz bir yaklaşımdır. Bu bağlamda, Hükûmeti kamusal, parasız ve
nitelikli bir eğitimi yaygınlaştırma noktasında politikalar üretmeye çağırıyor,
tekrar Genel Kurulu saygıyla sevgiyle selamlıyorum. (HDP sıralarından alkışlar)

BAŞKAN
– Teşekkür ederim Sayın Dora. 
Birleşime
beş dakika ara veriyorum. 
Kapanma Saati: 02.09
DOKUZUNCU OTURUM
Açılma Saati: 02.12 
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Emre KÖPRÜLÜ (Tekirdağ), İshak GAZEL (Kütahya)
-------0------
BAŞKAN – Sayın
milletvekilleri, Türkiye Büyük Millet Meclisinin 102’nci Birleşiminin Dokuzuncu
Oturumunu açıyorum. 
383 sıra sayılı
Kanun Tasarısı’nın görüşmelerine kaldığımız yerden devam ediyoruz. 
Komisyon? Yok.
Ertelenmiştir. 
2’nci sırada bulunan 263 sıra sayılı Türkiye Cumhuriyeti Hükümeti
ile Brunei Sultanlığı Hükümeti Arasında Ekonomik, Ticaret ve Teknik İşbirliği
Anlaşmasının Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu’nun görüşmelerine başlıyoruz.
2.- Türkiye Cumhuriyeti
Hükümeti ile Brunei Sultanlığı Hükümeti Arasında Ekonomik, Ticaret ve Teknik
İşbirliği Anlaşmasının Onaylanmasının Uygun Bulunduğuna Dair Kanun Tasarısı
(1/573) ve Dışişleri Komisyonu Raporu (S. Sayısı: 263)
BAŞKAN – Komisyon? Yok.
Ertelenmiştir. 
Kanun tasarı ve teklifleri ile komisyonlardan gelen diğer işleri
sırasıyla görüşmek için 16 Haziran 2016 Perşembe günü alınan karar gereğince
saat 14.00’te toplanmak üzere birleşimi kapatıyorum. 
Kapanma Saati: 02.13




(X) (10/230) esas numaralı Meclis
Araştırması Önergesi’nin tam metni tutanağa eklidir. 


(x) (10/231) esas numaralı Meclis
Araştırması Önergesi’nin tam metni tutanağa eklidir.


(x) 383 S. Sayılı Basmayazı 14/06/2016
tarihli 101’inci Birleşim Tutanağı’na eklidir.




