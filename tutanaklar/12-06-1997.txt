


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















 DÖNEM : 20    CİLT : 29         YASAMA YILI : 2


T. B. M. M.

TUTANAK DERGİSİ

106 ncı Birleşim

12 . 6 . 1997  Perşembe



İ Ç İ N D E K İ L E R

 I. - GEÇEN TUTANAK ÖZETİ

 II. - GELEN KÂĞITLAR

III. - YOKLAMALAR

IV. - BAŞKANLIĞIN GENEL KURULA SUNUŞLARI

A)  GÜNDEMDIŞI KONUŞMALAR

1. - Erzurum Milletvekili Aslan Polat'ın,
Erzurum İli Köprüköy İlçesinde
meydana gelen depreme ilişkin gündemdışı
konuşması ve Bayındırlık ve
İskân Bakanı Cevat Ayhan'ın cevabı


2. -Kocaeli Milletvekili Hayrettin Uzun'un, devlet
düzeninin işlerliğine ilişkin gündemdışı
konuşması

3. -Samsun Milletvekili Ayhan Gürel'in, Samsun
İli Kavak İlçe merkezinde çevre kirliliği
ile bazı köylerinde içmesuyu ve yol sorunlarına
ilişkin gündemdışı konuşması


B) TEZKERELER VE ÖNERGELER

1.-Amerika Birleşik Devletlerine gidecek olan
Devlet Bakanı Nevzat Ercan'a, dönüşüne
kadar, Devlet Bakanı Mehmet Salim Ensarioğlu'nun vekâlet
etmesinin uygun görüldüğüne ilişkin
Cumhurbaşkanlığı tezkeresi (3/871)

2.-Mısır'a gidecek olan Devlet Bakanı
Abdullah Gül'e, dönüşüne kadar, Devlet
Bakanı Lütfü Esengün'ün vekâlet
etmesinin uygun görüldüğüne ilişkin
Cumhurbaşkanlığı tezkeresi (3/872)

3.-Belçika'ya gidecek olan Millî Savunma
Bakanı Turhan Tayan'a, dönüşüne kadar,
Devlet Bakanı Bekir Aksoy'un vekâlet etmesinin uygun
görüldüğüne ilişkin Cumhurbaşkanlığı
tezkeresi (3/873)

4.-(10/18, 27, 30, 68, 113, 170) esas numaralı
Meclis Araştırması Komisyonu Geçici
Başkanlığının, Komisyonun, başkan,
başkanvekili, sözcü ve kâtip üye seçimine
ilişkin önergesi (3/874)

C) GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ

1.-Hatay Milletvekili Fuat Çay ve 57 arkadaşının,
yerel yönetimlere yapılan yardımlarda Anayasa
ve kanunlara aykırı olarak partizanca davranmak
suretiyle görevini kötüye kullandığı
ve bu eyleminin Türk Ceza Kanununun 240 ıncı
maddesine uyduğu iddiasıyla Maliye Bakanı Abdüllatif
Şener hakkında Meclis soruşturması açılmasına
ilişkin önergesi (9/14)

V.-KANUN TASARI VE TEKLİFLERİYLE
KOMİSYONLARDAN GELEN DİĞER İŞLER

1. -926 Sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.
Sayısı :23)

2.-Denizli Milletvekili Hasan Korkmazcan ile Siyasî
Parti Gruplarını Temsilen 10 Milletvekilinin, Kooperatifler
Kanununun 92 nci Maddesi ile Ek 2 nci Maddesinin Birinci Fıkrasının
4 No.lu Bendi Hükümlerinin Yürürlükten
Kaldırılması Hakkında Kanun Teklifi
ile Aynı Mahiyetteki Kanun Tasarısı ve Antalya
Milletvekili Deniz Baykal ve 30 Arkadaşının
ve Gümüşhane Milletvekili M.Oltan Sungurlu ve
3 Arkadaşının Aynı Mahiyetteki Kanun
Teklifleri ve Anayasa Komisyonu Raporu (2/558, 1/521, 2/412, 2/454)
(S. Sayısı :271)

3. -Emniyet Teşkilatı Kanununun Bir
Maddesinde Değişiklik Yapılmasına Dair
490 Sayılı Kanun Hükmünde Kararname ve
İçişleri Komisyonu Raporu (1/217) (S. Sayısı
:132)

4.-Millî Eğitim Bakanlığının
Teşkilat ve Görevleri Hakkında Kanunun Bir Maddesinde
Değişiklik Yapılmasına İlişkin
492 Sayılı Kanun Hükmünde Kararname ve
Millî Eğitim, Kültür, Gençlik ve Spor
Komisyonu Raporu (1/218) (S. Sayısı :164)

5.-625 Sayılı Özel Öğretim
Kurumları Kanunu ile 222 Sayılı İlköğretim
ve Eğitim Kanununun Bazı Hükümlerinin Değiştirilmesi
Hakkında 254 Sayılı Kanun Hükmünde
Kararname ile 625 Sayılı Özel Öğretim
Kurumları Kanununun Bir Maddesinde Değişiklik
Yapılmasına Dair 326 Sayılı Kanun
Hükmünde Kararname ve Millî Eğitim,Kültür,
Gençlik ve Spor Komisyonu Raporu (1/71, 1/111) (S. Sayısı
:168)

6.-Kütahya Milletvekili Mustafa Kalemli, Anavatan
Partisi Genel Başkanı Rize Milletvekili Mesut Yılmaz,
Doğru Yol Partisi Genel Başkanı İstanbul
Milletvekili Tansu Çiller; Demokratik Sol Parti Genel Başkanı
İstanbul Milletvekili Bülent Ecevit, Cumhuriyet Halk
Partisi Genel Başkanı Antalya Milletvekili Deniz
Baykal ile 292 Milletvekilinin; Türkiye Cumhuriyeti Anayasasının
83 üncü Maddesinin Değiştirilmesine Dair Kanun
Teklifi ve Anayasa Komisyonu Raporu (2/676) (S. Sayısı
:232)

7.-Denizli Milletvekili Hasan Korkmazcan ile Siyasî
Parti Gruplarını Temsilen 10 Milletvekilinin, Devlet
Memurları Kanununda Değişiklik Yapılması
Hakkında Kanun Teklifi ile Antalya Milletvekili Deniz Baykal
ve 29 Arkadaşının ve Gümüşhane
Milletvekili M. Oltan Sungurlu ve 3 Arkadaşının
Aynı Mahiyetteki Kanun Teklifleri ve Anayasa Komisyonu
Raporu (2/613, 2/408, 2/451) (S. Sayısı :272)

VI. -SORULAR VE CEVAPLAR

A) YAZILI SORULAR VE CEVAPLARI

1.-Manisa Milletvekili Abdullah Akarsu'nun, Doğanözü
Sulama Barajı Projesine ilişkin Bayındırlık
ve İskân Bakanından sorusu ve Enerji ve Tabiî
Kaynaklar Bakanı M. Recai Kutan'ın yazılı
cevabı (7/2727)

2.-Gaziantep Milletvekili Mustafa R. Taşar'ın,
Gaziantep İli İslahiye İlçesinin yatılı
bölge ilköğretim okulu ihtiyacına ilişkin
sorusu ve Millî Eğitim Bakanı Mehmet Sağlam'ın
yazılı cevabı (7/2730) 

3.-Adana Milletvekili Erol Çevikçe'nin,
bir öğretmeni tartakladığı iddia edilen
Adana Seyhan -Havuzbaşı İlkokulu Müdürü
hakkında soruşturma yapılıp yapılmadığına
ilişkin sorusu ve Millî Eğitim Bakanı Mehmet
Sağlam'ın yazılı cevabı (7/2779)

4.-İstanbul Milletvekili Bülent Akarcalı'nın,
TEKEL2000 sigarasının dış satımında
yolsuzluk yapıldığı iddiasına
ilişkin sorusu ve Devlet Bakanı Nafiz Kurt'un yazılı
cevabı (7/2806)

5.-İstanbul Milletvekili Ercan Karakaş'ın,
14 üncü Aspendos Opera ve Bale Festivalini Tanıtma
Fonundan yardım yapılıp yapılmadığına
ilişkin sorusu ve Kültür Bakanı İsmail
Kahraman'ın yazılı cevabı (7/2809)



I.-GEÇEN TUTANAK ÖZETİ

TBMM Genel Kurulu saat 15.00'te açıldı.

Malatya Milletvekili Ayhan Fırat, SSK sınavına,

Manisa Milletvekili Yahya Uslu, son siyasî
gelişmelere;

İlişkin gündemdışı
birer konuşma yaptılar.

Tekirdağ Milletvekili Fevzi Aytekin'in, Trakya'daki
serbest bölgelere ilişkin gündemdışı
konuşmasına Tarım ve Köyişleri
Bakanı Musa Demirci cevap verdi.

Bazı milletvekillerine, başkanlık
tezkeresinde belirtilen sebep ve sürelerle izin verilmesi
kabul edildi.

TBMM Başkanlığının,
Kuzey Atlantik Asamblesi Türk Grubunda boş bulunan
yedek üyelik için Anavatan Partisi Grubunca Iğdır
Milletvekili Şamil Ayrım'ın aday gösterileceğine
ilişkin tezkeresi,

Flash Televizyonuna yapılan saldırı
ve kapatma olaylarıyla ilgili iddiaları araştırmak
amacıyla kurulan (10/185, 186) esas numaralı Meclis
Araştırması Komisyonu Geçici Başkanlığının,
Komisyonun başkan, başkanvekili, sözcü ve
kâtip üye seçimine ilişkin tezkeresi,

Genel Kurulun bilgisine sunuldu.

Başkanlıkça, değişen
oranlar nedeniyle, Kamu İktisadî Teşebbüsleri
Komisyonunda boş bulunan 1 üyelik için bağımsız
milletvekillerinin yazılı olarak müracaat etmelerine
ilişkin duyuruda bulunuldu.

Refah Partisi Grubuna düşen ve boş
bulunan:

Adalet Komisyonundaki üyelik için aday
gösterilen Eskişehir Milletvekili Hanifi Demirkol,

İçişleri Komisyonundaki üyelik
için aday gösterilen Van Milletvekili Maliki Ejder
Arvas,

Bayındırlık, İmar, Ulaştırma
ve Turizm Komisyonundaki üyelik için aday gösterilen
Şanlıurfa Milletvekili Ahmet Karavar,

Anavatan Partisi Grubuna düşen ve boş
bulunan:

Adalet Komisyonundaki üyelik için aday
gösterilen Sinop Milletvekili Yaşar Topçu,

Millî Eğitim, Kültür, Gençlik
ve Spor Komisyonunda boş bulunan üyelik için
aday gösterilen İçel Milletvekili Rüştü
Kâzım Yücelen,

(10/108) esas numaralı Meclis Araştırması
Komisyonundaki üyelik için aday gösterilen Kars
Milletvekili Selahattin Beyribey,

(10/162, 10/163, 10/164, 10/175) esas numaralı
Meclis Araştırması Komisyonunda boş
bulunan ve Doğru Yol Partisi Grubuna düşen üyelik
için aday gösterilen Sıvas Milletvekili Tahsin
Irmak,

Seçildiler.

Daha önce görüşülerek açık
oya sunulan, ancak, toplantı yetersayısı
bulunmadığı için kanunlaşamayan:

Türkiye Cumhuriyeti ile Hırvatistan Cumhuriyeti
Arasında Dostluk ve İşbirliği Antlaşmasının
(1/333) (S. Sayısı :120),

Türkiye Cumhuriyeti ile Makedonya Cumhuriyeti
Arasında Dostluk, İyi Komşuluk ve İşbirliği
Antlaşmasının (1/380) (S. Sayısı
:123),

Türkiye Cumhuriyeti ile Azerbaycan Cumhuriyeti
Arasında Spor Alanında İşbirliğine
İlişkin Protokolün (1/317) (S. Sayısı
:138)

Türkiye Cumhuriyeti ile Azerbaycan Cumhuriyeti
Arasında Kültür ve Güzel Sanatlar Alanında
İşbirliğine İlişkin Protokolün
(1/320) (S. Sayısı :140),

Türkiye Cumhuriyeti ile Azerbaycan Cumhuriyeti
Arasında Tıp ve Sağlık Alanında
İşbirliğine İlişkin Protokolün
(1/315)(S. Sayısı :141),

Onaylanmasının Uygun Bulunduğuna
Dair Kanun Tasarılarının, yapılan
açıkoylamalarından sonra kabul edildikleri
ve kanunlaştıkları açıklandı.

Gündemin "Sözlü Sorular"
kısmına geçilerek;

1 inci sırasında bulunan (6/350),

2 nci sırasında bulunan (6/352),

3 üncü sırasında bulunan
(6/353),

4 üncü sırasında bulunan
(6/355),

5 inci sırasında bulunan (6/357),

6 ncı sırasında bulunan (6/359),

Esas numaralı sözlü soruların,
üç birleşim içinde cevaplandırılmadıklarından
yazılı soruya çevrildikleri ve gündemden
çıkarıldıkları açıklandı.

Muğla Milletvekili Lale Aytaman, 1 inci sırada
bulunan ve üç birleşim içinde cevaplandırılmayan
(6/350) esas numaralı sözlü sorusu üzerinde
görüşlerini açıkladı.

7 nci sırasında bulunan, Muğla
Milletvekili Lâle Aytaman'ın (6/360) esas numaralı
sözlü sorusuna Ulaştırma Bakanı
Ömer Barutçu cevap verdi.

    8 inci sırasında bulunan (6/363),

    9 uncu sırasında bulunan (6/364),

  10 uncu sırasında bulunan (6/365),

  11 inci sırasında bulunan (6/367),

  12 nci sırasında bulunan (6/368),

  13 üncü sırasında bulunan
(6/369),

  14 üncü sırasında bulunan
(6/370),

  15 inci sırasında bulunan (6/372),

  16 ncı sırasında bulunan (6/373),

  17 nci sırasında bulunan (6/374),

  18 inci sırasında bulunan (6/375),

  19 uncu sırasında bulunan (6/377),

  20 nci sırasında bulunan (6/378),

  21 inci sırasında bulunan (6/380),

  22 nci sırasında bulunan (6/381),

  23 üncü sırasında bulunan
(6/382),

  24 üncü sırasında bulunan
(6/383),

  25 inci sırasında bulunan (6/384),

  26 ncı sırasında bulunan (6/386),

  27 nci sırasında bulunan (6/387),

  28 inci sırasında bulunan (6/389),

  29 uncu sırasında bulunan (6/392),

  30 uncu sırasında bulunan (6/393),

  31 inci sırasında bulunan (6/394),

  32 nci sırasında bulunan (6/395),

  33 üncü  sırasında bulunan
(6/396),

  34 üncü sırasında bulunan
(6/397),

  35 inci sırasında bulunan (6/398),

  36 ncı sırasında bulunan (6/399),

  37 nci sırasında bulunan (6/400),

  38 inci sırasında bulunan (6/401),

  39 uncu sırasında bulunan (6/402),

  40 ncı sırasında bulunan (6/403),

  41 inci sırasında bulunan (6/404),

  42 nci sırasında bulunan (6/405),

  43 üncü sırasında bulunan
(6/406),

  44 üncü sırasında bulunan
(6/407),

  45 inci sırasında bulunan (6/408),

  46 ncı sırasında bulunan (6/409),

  47 nci sırasında bulunan (6/411),

  48 inci sırasında bulunan (6/412),

  49 uncu sırasında bulunan (6/413)

  50 nci sırasında bulunan (6/414),

  51 inci sırasında bulunan (6/415),

  52 nci sırasında bulunan (6/416),

  53 üncü sırasında bulunan
(6/417),

  54 üncü sırasında bulunan
(6/418),

  55 inci sırasında bulunan (6/419),

  56 ncı sırasında bulunan (6/420),

  57 nci sırasında bulunan (6/421),

  58 inci sırasında bulunan (6/422),

  59 uncu sırasında bulunan (6/423),


  60 ıncı sırasında bulunan
(6/424),

  61 inci sırasında bulunan (6/425),

  62 nci sırasında bulunan (6/426),

  63 üncü sırasında bulunan
(6/427),

  64 üncü  sırasında bulunan
(6/429),

  65 inci sırasında bulunan (6/430),

  66 ncı sırasında bulunan (6/431),

  67 nci sırasında bulunan (6/432),

  68 nci sırasında bulunan (6/433),

  69 uncu sırasında bulunan (6/434),

  70 nci sırasında bulunan (6/435),

  71 inci sırasında bulunan (6/436),

  72 nci sırasında bulunan (6/437),

  73 üncü sırasında bulunan
(6/438),

  74 üncü sırasında bulunan
(6/440),

  75 inci sırasında bulunan (6/441),

  76 ncı sırasında bulunan (6/442),

  77 nci sırasında bulunan (6/443),

  78 inci sırasında bulunan (6/444),

  79 uncu sırasında bulunan (6/445),

  80 nci sırasında bulunan (6/446),

  81 inci sırasında bulunan (6/447),

  82 nci sırasında bulunan (6/448),

  83 üncü sırasında bulunan
(6/450),

  84 üncü sırasında bulunan
(6/451),

  85 inci sırasında bulunan (6/452),

  86 ncı sırasında bulunan (6/453),

  87 nci sırasında bulunan (6/457),

  88 inci sırasında bulunan (6/458),

  89 uncu sırasında bulunan (6/459),

  90 ncı sırasında bulunan (6/460),

  91 inci sırasında bulunan (6/461),

  92 nci sırasında bulunan (6/462),

  93 üncü sırasında bulunan
(6/463),

  94 üncü sırasında bulunan
(6/465),

  95 inci sırasında bulunan (6/467),

  96 ncı sırasında bulunan (6/468),

  97 nci sırasında bulunan (6/470),

  98 inci sırasında bulunan (6/471),

  99 uncu sırasında bulunan (6/472),

100 üncü sırasında bulunan
(6/473),

Esas numaralı sözlü sorular, ilgili
Bakanlar Genel Kurulda hazır bulunmadıklarından
ertelendi.

Gündemin "Kanun Tasarı ve Teklifleriyle
Komisyonlardan Gelen Diğer İşler" kısmının:

1 inci sırasında bulunan (23),

2 nci sırasında bulunan (132),

3 üncü sırasında bulunan
(164),

4 üncü sırasında bulunan
(168),

5 inci sırasında bulunan (232),

S. Sayılı kanun teklifi ve kanun hükmünde
kararnamelere ilişkin kanun tasarıları, komisyon
yetkilileri Genel kurulda hazır bulunmadıklarından
ertelendi.

Millî Savunma Bakanlığı ile
Kara, Deniz ve Hava Kuvvetleri Komutanlıklarına
Bağlı Kurumlarda Döner Sermaye Teşkili ve
İşletilmesine İlişkin Kanun ile Gülhane
Askerî Tıp Akademisi Kanununda Değişiklik
Yapılması Hakkında Kanun Tasarısının
(1/397, 2/162) (S. Sayısı :136) yapılan müzakerelerden
sonra kabul edildiği ve kanunlaştığı
açıklandı.

Denizli Milletvekili Hasan Korkmazcan ile Siyasî
Parti Gruplarını Temsilen 10 Milletvekilinin, Kooperatifler
Kanununun 92 nci Maddesi ile Ek 2 nci Maddesinin Birinci Fıkrasının
4 No.lu Bendi Hükümlerinin Yürürlükten
Kaldırılması Hakkında Kanun Teklifi
ile Aynı Mahiyetteki Kanun Tasarısı ve Antalya
Milletvekili Deniz Baykal ve 30 Arkadaşının
ve Gümüşhane Milletvekili M.Oltan Sungurlu ve
3 Arkadaşının Aynı Mahiyetteki Kanun
Teklifleri (6/558, 1/521, 2/412, 2/454) (S. Sayısı
:271) üzerinde bir süre görüşüldü.

Kanun tasarı ve tekliflerini görüşmek
için, 12 Haziran 1997 Perşembe günü saat
15.00'te toplanmak üzere, birleşime 19.00'da son verildi.

Uluç Gürkan

Başkanvekili

 Ahmet Dökülmez Zeki Ergezen

 Kahramanmaraş Bitlis

 Kâtip Üye Kâtip Üye



                                     
        II.-GELEN KÂĞITLAR                         
    No. :148

12.6.1997 PERŞEMBE

Teklifler

1.-Refah Partisi Grup Başkanvekili Kayseri
Milletvekili Salih Kapusuz ve Doğru Yol Partisi Grup Başkanvekili
Ankara Milletvekili Saffet Arıkan Bedük'ün; Yap-İşlet
Modeli ile Elektrik Enerjisi Üretim Tesislerinin Kurulması
ve İşletilmesi ile Enerji Satışının
Düzenlenmesi Hakkında Kanun Teklifi (2/835) (Sanayi,
Ticaret, Enerji, Tabiî Kaynaklar, Bilgi ve Teknoloji ve
Plan veBütçe komisyonlarına) (Başkanlığa
geliş tarihi :9.6.1997)

2.-Konya Milletvekili Nezir Büyükcengiz'in;
Bir İl Kurulması Hakkında Yasa Teklifi, (2/836)
(İçişleri ve Plan ve Bütçe komisyonlarına)
(Başkanlığa geliş tarihi :10.6.1997)

3. -Kocaeli Milletvekili Bülent Atasayan'ın;
1475 Sayılı İş Kanununun Değişik
98 inci Maddesinin (C) Fıkrasının Değiştirilmesi
Hakkında Kanun Teklifi (2/837) (Sağlık, Aile,
Çalışma ve Sosyal İşler Komisyonuna)
(Başkanlığa geliş tarihi :10.6.1997)

4.-Kocaeli Milletvekilleri Bülent Atasayan ve
Halil Çalık'ın; Üç Yeni İlçe
ve Gebze İlinin Kurulması Hakkında Kanun
Teklifi (2/838) (İçişleri ve Plan ve Bütçe
komisyonlarına) (Başkanlığa geliş
tarihi :10.6.1997)

Tezkere

1.-İstanbul Milletvekili Necdet Menzir'in
Yasama Dokunulmazlığının Kaldırılması
Hakkında Başbakanlık Tezkeresi (3/870) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :11.6.1997)

Raporlar

1. -Ailenin Korunmasına Dair Kanun Tasarısı
ve Adalet Komisyonu Raporu (1/597) (S. Sayısı :335)
(Dağıtma tarihi :12.6.1997) (GÜNDEME)

2.-Yüksek Öğretim Kurumları
Teşkilâtı Hakkında 41 Sayılı
Kanun Hükmünde Kararnamenin Değiştirilerek
Kabulüne Dair 2809 Sayılı Kanuna Ek Maddeler
Eklenmesi Hakkında Kanun Tasarısı ve Millî
Eğitim, Kültür, Gençlik ve Spor ve Plan ve
Bütçe komisyonları raporları (1/598)
(S. Sayısı :337) (Dağıtma tarihi :12.6.1997)
(GÜNDEME)

Meclis Soruşturması Önergesi

1.-Hatay Milletvekili Fuat Çay ve 57 Arkadaşının,
Yerel Yönetimlere Yapılan Yardımlarda Anayasa
ve Kanunlara Aykırı Olarak Partizanca Davranmak
Suretiyle Görevini Kötüye Kullandığı
ve Bu Eyleminin TürkCeza Kanununun 240 ıncı
Maddesine Uyduğu İddiasıyla Maliye Bakanı
Abdüllatif Şener Hakkında Anayasanın
100 üncü ve İçtüzüğün
107 inci Maddeleri Uyarınca Bir Meclis Soruşturması
Açılmasına İlişkin Önergesi
(9/14) (Başkanlığa geliş tarihi :10.6.1997)




BİRİNCİ OTURUM

Açılma Saati: 15.00

12 Haziran 1997 Perşembe

BAŞKAN: Başkanvekili Uluç
GÜRKAN

KÂTİP ÜYELER: Ahmet
DÖKÜLMEZ (Kahramanmaraş), Zeki ERGEZEN (Bitlis)

 


BAŞKAN - Türkiye Büyük Millet
Meclisinin 106 ncı Birleşimini açıyorum.


III. -Y O K L A M A 

BAŞKAN - Ad okunmak suretiyle yoklama yapılacaktır;
sayın milletvekillerinin, salonda bulunduklarını
yüksek sesle belirtmelerini rica ediyorum.

(Yoklama yapıldı)

BAŞKAN - Sayın milletvekilleri, toplantı
yetersayımız yoktur; saat 15.45'te toplanmak üzere,
birleşime ara veriyorum.

Kapanma Saati : 15.26


İKİNCİ OTURUM

Açılma Saati : 15.45

BAŞKAN : Başkanvekili Uluç
GÜRKAN

 KÂTİP ÜYELER : Ahmet
DÖKÜLMEZ (Kahramanmaraş), Zeki ERGEZEN (Bitlis)

 


BAŞKAN - Türkiye Büyük Millet
Meclisinin 106 ncı Birleşiminin İkinci Oturumunu
açıyorum. 

III. - Y O K L A M A  

BAŞKAN - Ad okunmak suretiyle yoklama yapılacaktır;
sayın milletvekillerinin, salonda bulunduklarını
yüksek sesle belirtmelerini rica ediyorum.

(Yoklama yapıldı)

BAŞKAN - Sayın milletvekilleri, toplantı
yetersayısı vardır; görüşmelere
başlıyoruz.

Gündeme geçmeden önce, üç
arkadaşıma gündemdışı söz
vereceğim.

IV. - BAŞKANLIĞIN GENEL KURULA
SUNUŞLARI

A)  GÜNDEMDIŞI KONUŞMALAR

1. - Erzurum Milletvekili Aslan Polat'ın,
Erzurum İli Köprüköy İlçesinde
meydana gelen depreme ilişkin gündemdışı
konuşması ve Bayındırlık ve
İskân Bakanı Cevat Ayhan'ın cevabı
 

BAŞKAN - Gündemdışı
birinci söz, Erzurum İli Köprüköy İlçesinde
1 Haziranda meydana gelen deprem konusunda, Erzurum Milletvekili
Sayın Aslan Polat'a verilmiştir.

Buyurun Sayın Polat. (RP sıralarından
alkışlar)

ASLAN POLAT (Erzurum) - Sayın Başkan,
sayın milletvekilleri; hepinizi saygıyla selamlıyorum.


1 Haziran 1997 günü saat 13.34'te Erzurum
İline bağlı Köprüköy ve çevresinde
meydana gelen depremle ilgili görüşlerimi arz
etmek üzere, huzurlarınızda bulunuyorum.

Köprüköy İlçesi, Erzurum-Ağrı
karayolu üzerinde, Erzurum'a 57 km mesafede olan ve nüfusu
5 890 olan bir ilçemizdir. 

Köprüköy İlçesi, birinci
derecede depreme maruz kalan bir yöremiz olup, geçmişte,
30 Ekim 1983 tarihinde Erzurum Pasinler, Köprüköy
ve Horasan yörelerini etkileyen ve Richter ölçeğine
göre 6,6 şiddetinde olup, toplam 1 150 kişinin
can kaybına uğradığı büyük
depremden de en fazla hasar gören ilçemizdir. Depremden
sonra bölgede 3 binden fazla artçı sarsıntılar
gözlenmiş olup, bu artçı sarsıntılar
bir yıl kadar sürmüştü. Bu depremde
ağır hasar gören evlerin yerine yenileri yapılmıştı;
fakat, orta ve az hasar gören evlerin takriben yüzde
50'sinin yerine yeni ev yapılmış, yüzde
50'si ise, tamir edilerek içerisinde oturulmak istenmiştir.
Önceden, depremden hasar görüp, tamirle içerisinde
oturulan evler, son derece ilkel şartlarda yapılmış
konutlar olup, bizzat, bizlerin de yerinde yaptığımız
incelemeye göre, tamamen toplama taşlardan, çamurla
yapılmış, temelden yoksun, taşıyıcı
duvarların, gerek duvar ortalarında gerekse tabliye
ile birleşim yerlerinin çoğunda ahşap hatıl
dahi bulunmayan ve tabliye üzerlerinde kışın
kara karşı etkili olmak ve soğuktan korunmak
için 50-60 cm ağır toprak ile kaplanmış
evlerdir. İşte, bu yüzden binaların toplama
taş, çamurdan yapılıp, temel ve tabliye
hatılları nalçar olup üzerlerinin de
ağır toprak yüküne maruz kalmaları,
ayrıca takriben ondört yıl önce meydana
gelen ve artçı sarsıntıları
takriben bir yıl süren depremden de hasar görüp
tamir gören konutlar olduğu için 1.6.1997 günü
saat 13.34'te Richter ölçeğiyle 4,1 şiddetinde
olan ve normal yörelerde ancak bir hissedilmeyle geçilebilecek
şiddetdeki bu deprem, yöremizde büyük hasarlar
yapmış, ayrıca, 1983 depreminin tesirini üzerinden
atamayan yöre halkının üzerinde büyük
bir psikolojik etki yapmıştır. 

Deprem üzerine Erzurum Valiliği, deprem
yerine büyük bir süratle intikal etmiş ve
aynı gün akşam, saat 22.30 civarında
ilçeye getirilen 80 civarında çadır
halka dağıtılmış ve sabaha kadar
süren çalışmalarla halk, bir çadırda
7-8 kişi kalacak şekilde yerleştirilmiş;
5, 6 civarındaki aile ise Erzurum'daki akrabalarının
yanına gönderilmiştir. Yalnız, bu çadırların
branda bezlerinin ince olması, ısının
yöremizde 3 Haziran 1997 tarihinde eksi 5,6 dereceye, 4 Haziranda
ise eksi 1,2 dereceye kadar alçalması, çadırlarda
yaşayan halkımızın aşırı
derecede üşümesine neden olmuştur; soğuktan
hasta olma tehlikesiyle karşı karşıya
kalmışlardır. Bu yüzden, bu yörelere,
içerisinde soba yakmaya müsait, dört direkli
ve kalın branda bezinden yapılmış çadırların
gönderilmesi, yöre halkının önemli
istekleri arasındadır.

Erzurum Bayındırlık ve İskân
Müdürlüğünce yerinde yapılan incelemeye
göre, 81 konut az hasarlı, 1 konut da orta hasarlı
olarak tespit edilmiştir.

Afet İşleri Genel Müdürlüğü,
genellikle, ince sıva çatlağı ile duvarlarında
1-4 mm. çatlak olan binaları az hasarlı,
taşıyıcı duvarlarında 5-10 mm.
genişliğinde önemli çatlaklar olan binaları
orta hasarlı olarak değerlendirmektedir; fakat, adı
geçen binalar, zaten normal taşıyıcı
özelliği olmayan binalardır. Bizim yerinde yaptığımız
tespitlere göre, binaların büyük kısmında
oturma, insan sağlığı yönünden
sakıncalı olup,  bu binalar, her an bölgede
olması mümkün bir depremde, tehlikeye maruzdur.

Kaymakamlığın 6.6.1997 tarihinde
Bayındırlık ve İskân Müdürlüğüne
yazdığı, bu deprem gören binaların
ikamete müsait olup olmadığı yolundaki
yazısına, 10.6.1997 tarihinde, Erzurum Valiliği,
Bayındırlık ve İskân Müdürlüğü
raporuna istinaden, 1 adet orta hasarlı bina hariç,
diğerlerinde oturulabilir raporu vermiştir. 

6 mahalle muhtarının, 11.6.1997 tarihinde
Kaymakamlığa müracaat ederek, itiraz dilekçeleri
vermeleri üzerine, Köprüköy Kaymakamlığı,
11.6.1997 tarihinde Bayındırlık ve İskân
Bakanlığına bir yazı göndererek,
Bayındırlık ve İskân Bakanlığınca
gönderilecek yeni teknik elemanlarla ikinci bir kontrolün
yapılmasını teklif etmiştir. 

Ayrıca, 6.6.1997 tarihinde, Kaymakam başkanlığında
toplanan İlçe Vakıf Mütevelli Heyeti,
ilçe merkezinde 86 evin hasarlı olduğu ve bunlar
için 26 milyar 670 milyon lira ödeneğin Sosyal
Yardımlaşma ve Dayanışmayı Teşvik
Fonu Genel Sekreterliğinden istenmesine karar vermiş
ve fon sekreterliğine müracaat etmiştir.

5.6.1997 tarihinde, Türkiye Büyük
Millet Meclisinden çıkarılan, afete maruz
yörelerdeki afetzedelerin vergi muafiyeti ve vergi indiriminden,
yöre halkı, adı geçen yer ilçe
dahi olsa, çok fakir olduğu halde, birkaç esnaf
dışında, istifade edemeyecektir. 

BAŞKAN - Sayın Polat, lütfen toparlayalım.

ASLAN POLAT (Devamla) - Hemen tamamlıyorum.


Bizim, yöre halkı adına Hükümetten
isteklerimiz şunlardır:

1. Bayındırlık ve İskân
Bakanlığınca yeni bir teknik heyet yollanarak,
yerinde ikinci bir inceleme yapılması ve bu inceleme
sonuçlarına göre, yöre halkına
yeni ev yapma imkânı sağlanması,

2. Bayındırlık ve İskân
Bakanlığı, bu yardımı geç
yapacak veya yapmayacaksa, Başbakanlık Fon Sekreterliğinden
gelecek yardımın ilçe Sosyal Yardımlaşma
ve Dayanışma Vakfı kanalıyla yöre
halkına verilmesi, burada da enkazın belediyece
kaldırılması, düzenlenen arsaya vatandaş
binasını yaptıkça yardım verilerek,
paranın düzensiz olarak harcanmasının
önlenmesi ve maksadına uygun harcanmasının
temin edilmesidir.

Son olarak; ilçe merkezinde, Ziraat Bankası
dahil, hiçbir banka şubesinin  olmadığı,
9 Haziran 1997 Pazartesi günü ilçe merkezini
ziyaret ettiğimizde, iki gündür telefonların
kesik olup, yurdun hiçbir yöresiyle telefon konuşması
imkânının olmadığı bu yöremize,
ilgililerin, en yakın bir zamanda gerekli ilgiyi göstereceklerine
inanıyor, hepinizi saygıyla selamlıyorum.
(RP sıralarından alkışlar)

BAŞKAN - Teşekkür ediyorum Sayın
Polat.

Gündemdışı konuşmaya
cevap vermek üzere, Bayındırlık ve İskân
Bakanı Sayın Cevat Ayhan; buyurun. (RP sıralarından
alkışlar) 

BAYINDIRLIK VE İSKÂN BAKANI CEVAT AYHAN
(Sakarya) - Sayın Başkan, muhterem üyeler; 1
Haziranda Erzurum Köprüköy'de meydana gelen deprem
afeti vesilesiyle meseleyi gündeme getiren Aslan Polat Beyefendiye
teşekkürlerimi arz ederim.

Muhterem üyeler, zaman zaman Türkiye'de
meydana gelen deprem felaketlerine ilaveten, sel afetleri sebebiyle
de son günlerde sık sık afet haberleri alıyoruz.
Geçenlerde yine Ankara'da meydana gelen sel baskını
vesilesiyle burada birtakım bilgileri Muhterem Heyetinize
arz etmiştim.

Köprüköy'de meydana gelen depremle
ilgili olarak, Hasar Tespit Komisyonumuz yerinde çalışmalarını
yürütmüştür. Muhterem üyenin de
ifade ettikleri gibi, 1 orta hasarlı, 84 hafif hasarlı
ev mevcuttur. Kendilerinin itirazı üzerine, Kaymakamlıktan
gelen talep üzerine, Afet İşleri Genel Müdürlüğüne
talimat verdim; tekrar bir hasar tespit heyeti gidecek ve yerinde
tespit edecekler; ancak, malumunuz olduğu üzere, afetlerle
ilgili 7269 sayılı Kanuna göre çıkarılmış
olan Afetlerin Genel Hayata Etkinliğine İlişkin
Temel Kurallar Hakkında Yönetmeliğe göre,
100 haneye kadar olan köylerde, en az onda birinin ağır
hasara maruz kalması şartı var. Kendilerinin
ifade ettiği gibi -muhtelif nüfus büyüklüklerine
göre- 5 000'in üzerinde nüfusları olduğuna
göre, bizim, afetlere ilişkin yönetmelik çerçevesinde
hasara uğrayan bu evleri yeniden inşa edebilmemiz için,
orada, en az 20 evin, meskenin, konutun ağır hasara
maruz kalması şartı var. 

Tabiî, buradaki birinci tespitte ağır
hasarlı bina olmadığı için, biz,
bu programı burada uygulayamıyoruz. İkinci
tespitte, şayet, bu şekilde bir netice gelirse, oradaki
hasarlı evleri inşa etme imkânımız
vardır. Ancak, Sosyal Yardımlaşma ve Dayanışmayı
Teşvik Fonundan, afete maruz kalan bu vatandaşlarımıza,
hafif hasarlılara 25 milyon, orta hasarlılara 50
milyon ve ağır hasarlılara da 75 milyon nakten
yardım etme imkânı vardır. Valilik
ve Sosyal Yardımlaşma ve Dayanışmayı
Teşvik Fonu bu istikamette çalışmalarını
yapmaktadır. 

Muhterem üyeler, Türkiye, büyük
ölçüde depreme, sel afetlerine, çığa,
kaya düşmesi, heyelan gibi afetlere maruz olan bir
ülkedir ve memleketimizde bu şekilde afete maruz kalmış
veya muhtemel afet tehlikesine maruz kalabilecek olan tespitlerimiz
ortaya koyulduğunda, Türkiye genelinde, 32 bin afet evinin
yeniden inşa edilmesi gerekmektedir. Bunun, 1997 programına
    7 200'ü alınmıştır, bakiye
25 bin evin de önümüzdeki yıllarda peyderpey
afet programı çerçevesinde inşa edilmesi
gerekmektedir. Tabiî, bütçe imkânlarımız
buna el vermediği için, belli bir programla bunu yürütüyoruz.


Son yıllarda meydana gelen hasarlarda, afet
olaylarında, yıl içinde bunları inşa
edip vatandaşlarımızı eve kavuşturmak
mümkün olmaktadır; ama, bizim önümüzdeki
bu 32 bin rakamı, inşa edilmesi gereken 32 bin afet
evi, ta 1966'dan, Varto depreminden kalan evleri de içine
alan, büyük ölçüde depremle ilgili
olan evlerdir ve o tarihlerde yapılamayan bu evlerin sayısı,
günümüze kadar, 32 bine yükselmiş ve
intikal etmiştir. 

Biz, bunu çözebilmek için, millî
bütçeden bu afet evleri için 10 trilyon 100
milyar lira para harcayacağız, 1997 programımız
çerçevesinde. Bunun 4 000'i devam eden inşaatlar
için, 7 200'ü de 1997'de başlayacak olan yeni
inşaatlar, evler içindir. Ancak, bu da yeterli olmamakta
ve daha süratli bir çözüme ulaşmak,
afetzede vatandaşlarımızı bir an evvel
afete dayanıklı, sağlıklı evlere
kavuşturabilmek için de, Avrupa Sosyal Kalkınma
Fonuna müracaat ettik, projelerimizi kendilerine takdim ettik,
bu inşa edilmesi gerekli evler için 95 trilyonluk
bir bütçe takdim ettik. Beş yıllık
bir program halinde -kabul gördüğü takdirde-
önümüzdeki beş yılda, bu desteği
alabilirsek, süratle afetzede vatandaşlarımızı
yeni evlerine yerleştirmek mümkün olacaktır.


Biz, olan afetlere her türlü desteği
vermek için gayret ediyoruz, Bakanlığımız
Afet İşleri Genel Müdürlüğü
acil destek imkânlarıyla, sınırlı
da olsa, hemen ilk yardım meyanında birtakım
nakdî yardımlarda bulunmakta, bunlar valilikler tarafından,
vatandaşlarımızın afet anında
kurtarılması, normal hayata döndürülmesi,
yiyecek ve diğer ihtiyaçları için destek
olarak verilmekte; Kızılay da çadır
ve yiyecek hizmetleri vermekte; diğer taraftan, Devlet Bakanlığı
da, Sosyal Yardımlaşma ve Dayanışmayı
Teşvik Fonundan, biraz evvel arz ettiğim 25 milyon ile
75 milyon arasında yardımlar yapmaktadır.
Yapabildiğimiz budur. 

Ben, bütün Türkiye'de, Köprüköy'de,
Konya'da bulunan -ki, bugün de Konya'nın Ereğli
İlçesinin Belkaya mevkiinde meydana gelen sel sebebiyle
200 ev su baskınına maruz kalmış, 10
ev kullanılamayacak hale gelmiştir- afetzede vatandaşlarımızın
hepsine geçmiş olsun diyorum. Bütün imkânlarımızla
kendilerini desteklemeye devam edeceğimizi ifade ediyorum.

Hepinize hürmetlerimi arz ediyorum. (RP sıralarından
alkışlar)

BAŞKAN - Teşekkür ediyorum Sayın
Bakan.

2. -Kocaeli Milletvekili Hayrettin Uzun'un, devlet
düzeninin işlerliğine ilişkin gündemdışı
konuşması 

BAŞKAN - Gündemdışı
ikinci söz, devlet düzeninin işlerliği konusunda,
Kocaeli Milletvekili Sayın Hayrettin Uzun'un.

Buyurun Sayın Uzun.  (ANAP sıralarından
alkışlar)

HAYRETTİN UZUN (Kocaeli) - Sayın Başkan,
sayın milletvekilleri; Yüce Meclisimize saygılarımı
sunuyorum.

Sayın Başkan, öncelikle, bana bu
konuşma imkânını tanıdığınız
için teşekkür ediyorum. 

Tabiî, ben bu konuşma için dün
müracaat etmiştim; fakat bir gün, çok uzun
bir süre oluyor, hele politikada çok uzun bir süre
oluyor herhalde; bir gün sonra, konuşma, anlamını,
güncelliğini yitiriyor. Ben, devletten geldim. Devletin
sürekliliği vardır, devletin kurumlarının
belirli politikaları vardır, bu politikalar içerisinde,
imkânları çerçevesinde, güncelliği
devam eder, uzun süre devam eder, onun üzerine konuşmayı
devam ettirirsiniz. 

Şimdi, dediğim gibi, bu siyasete alışmak
meselesinde -herhalde alışmaya çalışıyorum-
ve bu siyaset içerisinde, bazen en önemli meselelerden
biri seçmene selam vermek, bazen -taban politikası
diyorlar- tabana inmek gibi... Tabana inerken, bazen politikayı
ayağa da düşürdüğümüz oluyor,
aşağı da çektiğimiz oluyor. Tabiî,
bu siyasetin kendi cilveleri içerisinde devam etmesine
itirazımız yok da, devlet kurumlarının
bu siyasete karıştırılması ve
siyasetin içerisinde yer aldırılmasına
gönlümüz razı olmuyor. Uzun yıllar
devlette kalmış olmanın ve devlete olan bağlılığımızın,
şükranımızın bir ifadesi olarak
da bu böyle. 

Şimdi, Sayın Adalet Bakanımız,
burada bir kelime kullandı; "bostan korkuluğu"
kelimesini. Tabiî ki, bu, Anadoluda, çok yoğun
olarak kullanılan bir kelimedir; bu, yetkilerin, yetkililerin
belirsizliği ortamında kullanılan bir kelimedir.
Bürokraside, belki memuriyetin alt noktalarında da,
bazen, yetki konusunda ne olduğu anlaşılmadığı
takdirde bunu ifade ederler "ben bostan korkuluğu muyum"
diye. Ancak, devletin belirli makamları, belli tepeleri
için bu kelimenin bugüne kadar kullanıldığını
hiç duymadım. Açık açık
söylemeliyim; bu makamlarda bulunanların, eğer
bu noktaya, bu hissiyata gelmişlerse, durumlarını
gözden geçirmelerinde büyük fayda vardır.
Bu, herhangi birini suçlamak anlamında değil;
ama, Adalet Bakanlığı gibi, devletin bakanlıkları
gibi, devletin önemli makamlarını işgal
edenlerin, onun ne anlama geldiği, yetkilerinin, sorumluluklarının
ne olduğu hususunda tereddütlerinin olmaması gerekir;
toplumun da tereddüt içerisinde olmaması gerekir.
Anlaşıldı ki, son zamanlarda, bütün
makamlar anlamını yitirmektedir ve o makamların
ne anlam ifade ettiğini, zaman zaman, topluma izah etme durumu
ortaya çıkıyor. 

Bu çerçevede, devletin kurumları
karşı karşıya getirilmemelidir; devletin
işleyen mekanizmaları içerisinde yer alan
insanlar birbirleriyle çekişme, çatışma
haline getirilmemelidir; esas söylemek istediğim nokta
budur. Hükümetler gelir gider, insanlar gelir gider;
ama, devletin makamları bakidir; o makamların yeri,
ehemmiyeti, önemi, hep aynı kalmalıdır
ve sarsıntıya uğratılmamalıdır.


Tabiî, bürokrasi içerisinde yer
alanlar -bir bürokrat olarak söylüyorum- kural
koymaktan daha çok, önceden belirlenmiş kurallara
göre oynamayı severler ve o kurallar da bellidir;
ancak, siyaset, tersine, kuralları kendine uydurmak gibi
bir eğilime sahip. 

Devletin organları zaman zaman toplantılar
yaparlar, brifingler düzenlerler ve bu brifinglere belirli
davetler yapılır. O davetler, kendi içerisinde
cereyan eder ve tabiî, çeşitli teşkilat
kanunlarında veya başka kanunlarda, bunu engelleyen,
bunlara üst iradenin müdahale etmesine imkân tanıyan
maddeler bulabilirsiniz; ancak, bence, en güzel yönetim
tarzı, sahip olunan yetkilerin her zaman kullanılması
anlamında değildir; bunu, kanunlarda yazan bu yetkiler
her zaman kullanılacak anlamında anlamamak gerekir.
Onun ötesinde, bugün gelinen noktada, medyanın
ve panellerin çok olduğu bir ortamda, devletin içerisinde
yer alan bürokratlar, zaman zaman bu kabil davetleri alırlar
ve kimseye de haber vermeden oralara giderler, bilgiler alırlar.
Bu bilgiler alınırken, bundan alınmamak gerekir.


(Mikrofon otomatik cihaz tarafından kapatıldı)

BAŞKAN - Sayın Uzun, lütfen toparlayın.


HAYRETTİN UZUN (Devamla) - Teşekkür
ediyorum Sayın Başkan. 

Şimdi, politikada, belirli sözleri kullanmaya
dikkat etmek durumundayız. Amerika başkanlarından
birinin güzel bir lafı var: "Hiçbir politikacı,
yapmadığı konuşmadan dolayı seçim
kaybetmez." Bu şekilde, Türkiye'de siyaset yapanların,
konuşma hususunda, belirli makam ve kurumlara ilgili yaklaşımlarında
aşırı hassasiyet göstermeleri dileğiyle,
hepinize saygılar sunuyorum. 

Teşekkür ediyorum. (ANAP, DSP ve CHP sıralarından
alkışlar)

BAŞKAN - Teşekkür ediyorum Sayın
Uzun. 

Gündemdışı konuşmaya
Hükümet adına yanıt talebi?.. Yok. 

3. -Samsun Milletvekili Ayhan Gürel'in, Samsun
İli Kavak İlçe merkezinde çevre kirliliği
ile bazı köylerinde içmesuyu ve yol sorunlarına
ilişkin gündemdışı konuşması
 

BAŞKAN - Gündemdışı
üçüncü konuşma, Samsun İli
Kavak İlçe merkezinde çevre kirliliği,
bazı köylerinde ise içmesuyu ve yol sorunları
hakkında, Samsun Milletvekili Sayın Ayhan Gürel'in.

Buyurun efendim. (DSP sıralarından
alkışlar)

AYHAN GÜREL (Samsun) - Sayın Başkan,
değerli milletvekilleri; seçim bölgem olan Samsun
İli Kavak İlçesinin bazı sorunlarına
çözüm bulabilmek amacıyla söz almış
bulunuyorum. Yüce Heyetinizi, Demokratik Sol Partisi ve şahsım
adına, içtenlikle selamlıyorum. 

Kavak İlçesi, 1934 yılında
ilçe haline gelmiş. Maalesef, ilçeme, o günden
bugüne değin devlet tarafından herhangi bir yatırım
yapılamamıştır. Bu nedenle de ilçem
gelişememiş ve ilçemden Samsun İline
ve başka yerlere göçler başlamıştır.


Nitekim, devlet, bir ara, Asarcık Nahiyesine
kereste entegre tesisleri, bunun yanında, Kavak İlçesine
çimento fabrikaları kurmayı kararlaştırmış;
ama, çıkarı bozulan bazı kişiler,
bu fabrikaların kurulmasını engelleyerek,
bunların başka yerlere, yörelere kaçmalarına
neden olmuşlardır. 

Şu anda, devlet tarafından olumlu bir
yatırım -organize sanayi- başlatılmıştır.
Buradan, bu organize sanayi bölgesinin kurulmasına
karar verenlere şükranlarımı sunuyorum,
emeği geçenleri de tebrik ediyorum ve teşekkür
ediyorum.

Değerli milletvekili arkadaşlarım,
bu organize sanayi bölgesinin, şu anda, kamulaştırılması
tamamlanmış olup, altyapı projelerinin hazırlanmasını
müteakip ihale işlemlerine başlanacaktır.
1997 yılında, revize ödenek olarak, 32 milyar
117 milyon lira tahsisat ayrılmıştır.

Maalesef, ilçeme, sağlık hizmetleri
yeterli ölçüde verilememiştir. 1934 yılında
ilçe olan Kavak'a, maalesef, bir devlet hastanesi yapılmamış,
sağlık ocağı ve sağlık merkeziyle
hizmet vermeye çalışılmış;
ancak, yeterli hizmet verilememiştir. Nitekim, 1996 yılında,
30 yataklı, 10 lojmanlı devlet hastanesi yapımına
başlanmıştır; ama, 15 bin nüfuslu
Kavak İlçemize, bu hastanenin de yeterli hizmeti
vereceğini zannetmiyorum. 

İlçemin bazı köylerinin
içmesuları yoktur. Yani, 21 inci Asra doğru
giderken, ilçemizde, daha içmesuyu olmayan köylerimiz
var. Bu, üzücü bir durum. Örneğin, Alagömlek,
Karacalar, Ilıca, Sıralı, Bekdemir, Kethüda,
Küçükçukur, Alaçamderesi, Dereköy
köylerinin içmesuları yoktur. 1996 yılında
bu köylere su getirilmesi için girişimde bulunulmuş,
maalesef, 1997 yılı programına alınamamıştır.
Samsun'da, 8.5.1997 tarihinde yapılan il koordinasyon kurulu
toplantısına katıldım. Bu toplantıda,
özel idareden kaynak yaratılarak, bu köylere
içmesuyu getirilmesine karar verildi. 

Yine, ilçemin bazı köy yolları,
maalesef, yapılmamıştır, ihmal edilmiştir.
Örneğin, İdrisli, Mohsunlu, Çayırlı,
Beyköy, Kayıköy, Göçebe, Divanbaşı,
Mahmutbeyli, Üçhanlar, Belalan Köylerinin yollarının
yapılması işi 1997 programına alınamadığı
gerekçesiyle hiçbir işlem yapılamamaktadır.
Buradan, Köy Hizmetleri Genel Müdürlüğünden
sorumlu Devlet Bakanımızı göreve davet
ediyorum. Köy hizmetleriyle ilgili bir çalışmadır;
gerekli yardımları yapacağı umuduyla,
kendisinden bu hizmeti bekliyorum.

Yine, Kavak İlçe Kaymakamlığının,
Sayın Devlet Bakanından bir isteği var; aynen
iletiyorum:

"Köy hizmetleri şantiyemize, çok
acil, 1 adet lastik tekerlekli kepçenin verilmesi... "
Bu durumu da ilgili Devlet Bakanına buradan iletiyorum.
Şu anda kendisi Genel Kurulda yok; ama, yazılı
olarak da bu hususu kendisine bildireceğim, bu hizmetin yerine
getirilmesini bizzat kendisinden istirham edeceğim.

Değerli milletvekili arkadaşlarım,
şu anda, benim soru soracağım bakanlarımız
aramızda değiller; Sağlık Bakanımız
ve Çevre Bakanımız...

(Mikrofon otomatik cihaz tarafından kapatıldı)

BAŞKAN - Sayın Gürel, lütfen
toparlayın.

AYHAN GÜREL (Devamla) - Ben, onlara, benim ilçemde,
şu anda, hukuk kurallarına aykırı olarak
çalışmakta olan bazı işletmelerle
ilgili sorular soracaktım ve bu işletmelerin bir
an önce faaliyetlerini durdurmalarını kendilerinden
isteyecektim. Yalnız, burada hazır bulunmadıkları
için, bundan sonraki bir gündemdışı
konuşmamda kendilerinin hazır bulunmalarını
sağlayarak, o zaman bu istemlerimi  kendilerine ileterek,
çözüm getirmelerini isteyeceğim.

Beni dinlemiş olmanızdan dolayı
sizlere ve bu konuşma fırsatını bana
sağlayan Sayın Başkanıma teşekkür
ediyorum. (DSP sıralarından alkışlar)

BAŞKAN - Teşekkür ediyorum Sayın
Gürel.

Gündemdışı konuşmaya
Hükümet adına yanıt yolunda bir talep?..
Yok.

Cumhurbaşkanlığı tezkereleri
vardır; okutuyorum:

B) TEZKERELER VE ÖNERGELER

1.-Amerika Birleşik Devletlerine gidecek
olan Devlet Bakanı Nevzat Ercan'a, dönüşüne
kadar, Devlet Bakanı Mehmet Selim Ensarioğlu'nun vekâlet
etmesinin uygun görüldüğüne ilişkin
Cumhurbaşkanlığı tezkeresi (3/871) 

  10 Haziran 1997

Türkiye Büyük Millet Meclisi
Başkanlığına

11 Haziran 1997 tarihinde Amerika Birleşik
Devletlerine gidecek olan Devlet Bakanı Nevzat Ercan'ın
dönüşüne kadar; Devlet Bakanlığına,
Devlet Bakanı Mehmet Selim Ensarioğlu'nun vekâlet
etmesinin, Başbakanın teklifi üzerine, uygun
görülmüş olduğunu bilgilerinize sunarım.

  Süleyman Demirel

  Cumhurbaşkanı

BAŞKAN - Bilgilerinize sunulmuştur.

Diğer tezkereyi okutuyorum:

2.-Mısır'a gidecek olan Devlet Bakanı
Abdullah Gül'e, dönüşüne kadar, Devlet
Bakanı Lütfü Esengün'ün vekâlet
etmesinin uygun görüldüğüne ilişkin
Cumhurbaşkanlığı tezkeresi (3/872) 

  10 Haziran 1997

Türkiye Büyük Millet Meclisi
Başkanlığına

Görüşmelerde bulunmak üzere
11 Haziran 1997 tarihinde Mısır'a gidecek olan Devlet
Bakanı Doç. Dr. Abdullah Gül'ün dönüşüne
kadar; Devlet Bakanlığına, Devlet Bakanı
Lütfü Esengün'ün vekâlet etmesinin,
Başbakanın teklifi üzerine, uygun görülmüş
olduğunu bilgilerinize sunarım.

  Süleyman Demirel

  Cumhurbaşkanı

BAŞKAN - Bilgilerinize sunulmuştur.

Diğer tezkereyi okutuyorum:

3.-Belçika'ya gidecek olan Millî
Savunma Bakanı Turhan Tayan'a, dönüşüne
kadar, Devlet Bakanı Bekir Aksoy'un vekâlet etmesinin
uygun görüldüğüne ilişkin Cumhurbaşkanlığı
tezkeresi (3/873) 

  10 Haziran 1997

Türkiye Büyük Millet Meclisi
Başkanlığına

1997 NATO Savunma Bakanları İlkbahar
Toplantısına katılmak üzere, 11 Haziran
1997 tarihinde Belçika'ya gidecek olan Millî Savunma
Bakanı Turhan Tayan'ın dönüşüne
kadar; Millî Savunma Bakanlığına, Devlet
Bakanı Bekir Aksoy'un vekâlet etmesinin, Başbakanın
teklifi üzerine, uygun görülmüş olduğunu
bilgilerinize sunarım. 

  Süleyman Demirel

  Cumhurbaşkanı

BAŞKAN - Bilgilerinize sunulmuştur.

Ülke kaynaklarının tespit edilmesi
ve değerlendirilmesi konusunda kurulan (10/18, 27, 30, 68,
113, 170) esas numaralı Meclis Araştırması
Komisyonu geçici başkanlığının,
başkan, başkanvekili, sözcü ve kâtip
seçimine ilişkin bir tezkeresi vardır; okutup
bilgilerinize sunacağım:

4.-(10/18, 27, 30, 68, 113, 170) esas numaralı
Meclis Araştırması Komisyonu Geçici
Başkanlığının, Komisyonun, başkan,
başkanvekili, sözcü ve kâtip üye seçimine
ilişkin önergesi (3/874) 

  11.06.1997

Türkiye Büyük Millet Meclisi
Başkanlığına

Komisyonumuz başkan, başkanvekili, sözcü
ve kâtip seçimi için 11.6.1997 Çarşamba
günü saat 14.00'te toplanmış, kullanılan
oy pusulalarının tasnifi sonucunda aşağıda
adı, soyadı ve seçim çevresi belirtilen
üyeler, karşılarında gösterilen
oyları alarak başkan, başkanvekili, sözcü
ve kâtip seçilmişlerdir. 

Bilgilerinize sunulur.

Saygılarımla.

  Ali Topuz

  İstanbul

  Geçici Komisyon Başkanı 

Başkan :  Mustafa Ünaldı (Konya)
 6 oy

Başkanvekili :  Yaman Törüner (Afyon)
6 oy

Sözcü : Azmi Ateş (İstanbul)
5 oy

Kâtip :  Mehmet Büyükyılmaz
(Adana) 5 oy

BAŞKAN - Bilgilerinize sunulmuştur.

Bir Meclis soruşturması önergesi
vardır; önerge, bastırılıp sayın
üyelere dağıtılmıştır.


Meclis soruşturması önergesini
okutuyorum:

C) GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ

1.-Hatay Milletvekili Fuat Çay ve 57 arkadaşının,
yerel yönetimlere yapılan yardımlarda Anayasa
ve kanunlara aykırı olarak partizanca davranmak
suretiyle görevini kötüye kullandığı
ve bu eyleminin Türk Ceza Kanununun 240 ıncı
maddesine uyduğu iddiasıyla Maliye Bakanı Abdüllatif
Şener hakkında Meclis soruşturması açılmasına
ilişkin önergesi (9/14) 

Türkiye Büyük Millet Meclisi
Başkanlığına

Mahallî İdarelere Yapılacak Yardım
ve Ödemeler Tertibinde yer alan ödenekten mahallî
idarelere yapılacak yardımları, Anayasanın
ve yasaların belirlediği sınırlar dışına
çıkarak, ayırımcılık
anlayışı içerisinde, siyasî saiklerle
ve pazarlıklar sonucunda iktidar partisine mensup belediyelere
aktararak görevini kötüye kullanan Maliye Bakanı
Abdüllatif Şener hakkında Anayasanın
100 üncü maddesi ve TBMM İçtüzüğünün
107 nci maddesi gereğince, Türk Ceza Kanununun 240 ıncı
maddesi gereğince görevi kötüye kullanma fiili
nedeniyle Meclis soruşturması açılmasını
arz ederiz.

 Fuat Çay Yahya Şimşek

 Hatay Bursa

 Orhan Veli Yıldırım Mehmet
Sevigen

 Tunceli İstanbul

 D. Fikri Sağlar Şahin Ulusoy

 İçel Tokat

 Ali Şahin Celal Topkan

 Kahramanmaraş Adıyaman

 Atilâ Sav Nezir Büyükcengiz

 Hatay Konya

 Oya Araslı M. Seyfi Oktay

 İçel  Ankara

 Bekir Kumbul Aydın Güven Gürkan

 Antalya İzmir

 Yusuf Öztop Zeki Çakıroğlu

 Antalya Muğla

 Eşref Erdem Metin Arifağaoğlu

 Ankara Artvin

 Ali Rıza Bodur A. Hamdi Üçpınarlar

 İzmir  Çanakkale

 Mustafa Kul Yılmaz Ateş

 Erzincan Ankara

 Mahmut Işık Erol Çevikçe

 Sıvas Adana

 Ayhan Fırat Ali Günay

 Malatya Hatay

 Birgen Keleş Nihat Matkap

 İzmir Hatay

 Bülent Tanla Bekir Yurdagül

 İstanbul Kocaeli

 Adnan Keskin İrfan Gürpınar

 Denizli Kırklareli

 Haydar Oymak Mustafa Yıldız

 Amasya Erzincan

 İsmet Atalay Ali Haydar Şahin

 Ardahan Çorum

 Murat Karayalçın Sabri Ergül

 Samsun İzmir

 Ercan Karakaş Onur Kumbaracıbaşı

 İstanbul  Kocaeli

 Necdet Menzir İ. Önder Kırlı

 İstanbul Balıkesir

 Mehmet Batallı Ahmet Küçük

 Gaziantep Çanakkale

 Mehmet Köstepen Mehmet Cevdet Selvi

 İzmir İstanbul

 Veli Aksoy Yüksel Aksu

 İzmir Bursa

 Mehmet Moğultay Ahmet Güryüz Ketenci

 İstanbul İstanbul

 Fatih Atay Hikmet Çetin

 Aydın Gaziantep

 Erdoğan Yetenç Altan Öymen

 Manisa İstanbul

 Ali Topuz Algan Hacaloğlu

 İstanbul İstanbul

 Önder Sav Ali Dinçer

 Ankara Ankara

GEREKÇE

Yerel yönetimler, belde halkının
ortak ihtiyaçlarını karşılamak
üzere, yasalar çerçevesinde, seçmenler
tarafından seçilerek oluşturulan kamu tüzelkişileridir.
Hangi siyasî partiden olursa olsun seçilen yönetim,
tüm halkın ortak ihtiyaçlarını
karşılamak için hizmet vermektedir. Merkezî
idareden yapılacak yardımlar ne yönetime ne
de mensubu bulunduğu siyasî partinin seçmenlerine
dönük değildir; doğrudan, orada yaşayan
tüm yurttaşlara dönüktür.

Bütçe kanununda belirlenen mahallî
idarelere yapılacak yardımlar tüm belediyeler
için olup, belediyeler arasında herhangi bir ayrım
yapılması söz konusu değildir. Mahallî
İdarelere Yapılacak  Yardım ve Ödemeler
Tertibinde yer alan ödenek, yasal ve Anayasal ilkeler gözetilerek
bütçe kanunu çerçevesinde kullanılmak
zorundadır.

Merkezî idare, yerel yönetimler üzerindeki
yetkilerini, "mahallî hizmetlerin idarenin bütünlüğü
ilkesine uygun şekilde yürütülmesi, kamu
görevlerinde birliğin sağlanması, toplum yararının
korunması ve mahallî ihtiyaçların gereği
gibi karşılanması amacıyla ve kanunda
belirtilen esas ve usuller dairesinde" kullanması
anayasal bir zorunluluktur.

Yine Anayasamıza göre, "Devlet organları
ve idare makamları bütün işlemlerinde kanun
önünde eşiklik ilkesine uygun olarak hareket etmek
zorundadır"

Oysa RP-DYP koalisyonu anayasal kuralların
dışına çıkarak, kanunların
merkezî idareye verdiği yetkileri belediyelere karşı
bir tehdit ve şantaj aracı olarak kullanmıştır.
Bu yetkiler belediye başkanlarının transferlerinde
devreye sokulmuş, özellikle RP'ye geçmeyen belediyelerin
 yardım istekleri reddedilmiştir. Yardımlar
yapılırken açıkça partizanlık
yapılmış, kamu kaynakları iktidar partilerine
mensup belediyelere peşkeş çekilmiştir.

Bu konularla ilgili Maliye Bakanına yöneltilen
sorulara ayrıntılı cevap verilmemiş,
sadece toplam rakamlar bildirilmiştir. Böylelikle,
Meclisin bilgi edinme yollarının sağlıklı
işletilmesi engellenmiştir.

Son gensoru görüşmeleri sonrasında
ortaya çıkan bir belge, bu durumun hangi noktalara
vardığını açıkca ortaya
koymuştur. Buna göre, DYPGenel Başkan Yardımcısı
Rıza Akçalı tarafından DYP milletvekillerine
gönderilen bir yazıda, Maliye Bakanı Abdüllatif
Şener'le varılan mutabakat sonucu DYP'li belediyelere
"Mahallî İdarelere Yapılacak Yardım
ve Ödemeler Tertibi"nde yer alan ödenekten DYP'li
belde belediyelerine 2'şer, ilçe belediyelerine 2,5'ar,
il belediyelerine 10'ar milyar çıkartıldığı
resmî olarak bildirilmiştir.

Bu belgeden de anlaşıldığı
üzere, ilgili Bakan, yetkilerini Anayasa ve yasalar çerçevesinde
kullanmayarak, siyasî ve keyfî tasarrufta bulunmuştur.
Siyasî saiklerle yapılan bu tasarruf, görevi
kötüye kullanma fiilini oluşturmaktadır.
Bu gerekçelerle Anayasanın 100 üncü maddesi
ve TBMM İçtüzüğünün 107
nci maddesi gereğince Maliye Bakanı Abdüllatif
Şener hakkında Türk Ceza Kanununun 240 ıncı
maddesi gereğince görevi kötüye kullanma fiili
nedeniyle Meclis soruşturması açılmasını
arz ederiz. 

BAŞKAN - Bilgilerinize sunulmuştur.

Anayasanın 100 üncü maddesinde ifade
olunan "Meclis, bu istemi en geç bir ay içinde
görüşür ve karara bağlar" hükmü
uyarınca, soruşturma önergesinin görüşülme
gününe dair Danışma Kurulu önerisi,
daha sonra, Genel Kurulun onayına sunulacaktır.

Gündemin "Kanun Tasarı ve Teklifleriyle
Komisyonlardan Gelen Diğer İşler" kısmına
geçiyoruz.

Önce, sırasıyla, yarım
kalan işlerden başlıyoruz.

V.-KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER

1. -926 Sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.
Sayısı :23) 

BAŞKAN - 926 Sayılı Türk
Silahlı Kuvvetleri Personel Kanununa Bir Geçici
Madde Eklenmesine İlişkin 488 Sayılı
Kanun Hükmünde Kararnameyle ilgili tasarının
müzakeresine kaldığımız yerden devam
edeceğiz.

Komisyon?.. Yok. 

Müzakere ertelenmiştir.

2.-Denizli Milletvekili Hasan Korkmazcan ile Siyasî
Parti Gruplarını Temsilen 10 Milletvekilinin, Kooperatifler
Kanununun 92 nci Maddesi ile Ek 2 nci Maddesinin Birinci Fıkrasının
4 No.lu Bendi Hükümlerinin Yürürlükten
Kaldırılması Hakkında Kanun Teklifi
ile Aynı Mahiyetteki Kanun Tasarısı ve Antalya
Milletvekili Deniz Baykal ve 30 Arkadaşının
ve Gümüşhane Milletvekili M.Oltan Sungurlu ve
3 Arkadaşının Aynı Mahiyetteki Kanun
Teklifleri ve Anayasa Komisyonu Raporu (2/558, 1/521, 2/412, 2/454)
(S. Sayısı :271) (1)

BAŞKAN - Denizli Milletvekili Hasan Korkmazcan
ile Siyasî Parti Gruplarını Temsilen 10 Milletvekilinin,
Kooperatifler Kanununun 92 nci Maddesi ile Ek 2 nci Maddesinin
Birinci Fıkrasının 4 Nolu Bendi Hükümlerinin
Yürürlükten Kaldırılması Hakkında
Kanun Teklifi ile Aynı Mahiyetteki Kanun Tasarısı
ve Antalya Milletvekili Deniz Baykal ve 30 Arkadaşının
ve Gümüşhane Milletvekili M. Oltan Sungurlu ve
3 Arkadaşının Aynı Mahiyetteki Kanun
Tekliflerinin müzakeresine kaldığımız
yerden devam ediyoruz.

Komisyon?.. Burada.

Hükümet?.. Burada.

Sayın milletvekilleri, geçen birleşimde,
teklifin tümü üzerinde, siyasî parti grupları
adına konuşmalar tamamlanmıştı.

Söz sırası, teklifin tümü
üzerinde, şahsı adına, İstanbul
Milletvekili Sayın Emin Kul'dadır.

Buyurun Sayın Kul.

EMİN KUL (İstanbul) - Başkanım,
talebimi geri alıyorum.

BAŞKAN - Talebinizi geri alıyorsunuz.

Bu durumda, başka söz talebi olmadığı
için, teklifin tümü üzerindeki görüşmeler
tamamlanmıştır.

Teklifin maddelerine geçilmesini oylarınıza
sunuyorum: Kabul edenler... Kabul etmeyenler... Kabul edilmiştir.


1 inci maddeyi okutuyorum: 

Kooperatifler Kanununun 92 nci Maddesi ile
Ek  2 nci Maddesinin Birinci Fıkrasının 4
No'lu Bendi Hükümlerinin Yürürlükten
Kaldırılması Hakkında Kanun Teklifi

MADDE 1. - 24.4.1969 tarihli ve 1163 sayılı
Kooperatifler Kanununun 92 nci Maddesi ile ek 2 nci maddesinin
birinci fıkrasının 4 numaralı bendi
yürürlükten kaldırılmıştır.

BAŞKAN - Madde üzerinde söz isteyen?..
Yok.

Maddeyi oylarınıza sunuyorum: Kabul
edenler... Kabul etmeyenler... Kabul edilmiştir. 

2 nci maddeyi okutuyorum: 

MADDE  2.- Bu Kanun yayımı tarihinde
yürürlüğe girer.

BAŞKAN - Madde üzerinde söz isteyen?..
Yok.

Maddeyi oylarınıza sunuyorum: Kabul
edenler... Kabul etmeyenler... Kabul edilmiştir. 

3 üncü maddeyi okutuyorum: 

MADDE 3. - Bu Kanun hükümlerini Bakanlar
Kurulu yürütür. 

BAŞKAN - Madde üzerinde söz talebi?..
Yok.

Maddeyi oylarınıza sunuyorum: Kabul
edenler... Kabul etmeyenler... Kabul edilmiştir. 

Kanun teklifinin tümünü oylarınıza
sunuyorum: Kabul edenler... Kabul etmeyenler... Kabul edilmiştir.


 3. -Emniyet Teşkilatı Kanununun
Bir Maddesinde Değişiklik Yapılmasına
Dair 490 Sayılı Kanun Hükmünde Kararname
ve İçişleri Komisyonu Raporu (1/217) (S. Sayısı
:132) 

BAŞKAN - Emniyet Teşkilatı Kanununun
Bir Maddesinde Değişiklik Yapılmasına
Dair 490 Sayılı Kanun Hükmünde Kararnameyle
ilgili tasarının müzakeresine başlayacağız.


Komisyon?.. Yok. 

Müzakere ertelenmiştir. 

4.-Millî Eğitim Bakanlığının
Teşkilat ve Görevleri Hakkında Kanunun Bir Maddesinde
Değişiklik Yapılmasına İlişkin
492 Sayılı Kanun Hükmünde Kararname ve
Millî Eğitim, Kültür, Gençlik ve Spor
Komisyonu Raporu (1/218) (S. Sayısı :164) 

BAŞKAN - Millî Eğtim Bakanlığının
Teşkilat ve Görevleri Hakkında Kanunun Bir Maddesinde
Değişiklik Yapılmasına İlişkin
492 Sayılı Kanun Hükmünde Kararnameyle
ilgili tasarının müzakeresine başlayacağız.


Komisyon?.. Yok. 

Müzakere ertelenmiştir. 

5.-625 Sayılı Özel Öğretim
Kurumları Kanunu ile 222 Sayılı İlköğretim
ve Eğitim Kanununun Bazı Hükümlerinin Değiştirilmesi
Hakkında 254 Sayılı Kanun Hükmünde
Kararname ile 625 Sayılı Özel Öğretim
Kurumları Kanununun Bir Maddesinde Değişiklik
Yapılmasına Dair 326 Sayılı Kanun
Hükmünde Kararname ve Millî Eğitim,Kültür,
Gençlik ve Spor Komisyonu Raporu (1/71, 1/111) (S. Sayısı
:168) 

BAŞKAN - 625 Sayılı Özel
Öğretim Kurumları Kanunu ile 222 Sayılı
İlköğretim ve Eğitim Kanununun Bazı
Hükümlerinin Değiştirilmesi Hakkında
254 Sayılı Kanun Hükmünde Kararname ile
625 Sayılı Özel Öğretim Kurumları
Kanununun Bir Maddesinde Değişiklik Yapılmasına
Dair 326 Sayılı Kanun Hükmünde Kararnameyle
ilgili tasarının müzakeresine başlayacağız.


Komisyon?.. Yok. 

Müzakere ertelenmiştir.

6.-Kütahya Milletvekili Mustafa Kalemli,
Anavatan Partisi Genel Başkanı Rize Milletvekili
Mesut Yılmaz, Doğru Yol Partisi Genel Başkanı
İstanbul Milletvekili Tansu Çiller; Demokratik Sol
Parti Genel Başkanı İstanbul Milletvekili
Bülent Ecevit, Cumhuriyet Halk Partisi Genel Başkanı
Antalya Milletvekili Deniz Baykal ile 292 Milletvekilinin; Türkiye
Cumhuriyeti Anayasasının 83 üncü Maddesinin
Değiştirilmesine Dair Kanun Teklifi ve Anayasa Komisyonu
Raporu (2/676) (S. Sayısı :232) 

BAŞKAN - Kütahya Milletvekili Mustafa
Kalemli, Anavatan Partisi Genel Başkanı Rize Milletvekili
Mesut Yılmaz, Doğru Yol Partisi Genel Başkanı
İstanbul Milletvekili Tansu Çİller, Demokratik
Sol Parti Genel Başkanı İstanbul Milletvekili
Bülent Ecevit, Cumhuriyet Halk Partisi Genel Başkanı
Antalya Milletvekili Deniz Baykal ile 292 Milletvekilinin, Türkiye
Cumhuriyeti Anayasasının 83 üncü Maddesinin
Değiştirilmesine Dair Kanun Teklifinin müzakeresine
başlayacağız.

Sayın Komisyon, hazır mısınız?

ANAYASA KOMİSYONU BAŞKANI AHMET İYİMAYA
(Amasya) - Sayın Başkan, bu konuyu müzakereye
hazır değiliz.

BAŞKAN - Bu konuyu müzakereye hazır
değilsiniz. 

Müzakere ertelenmiştir.

7.-Denizli Milletvekili Hasan Korkmazcan ile Siyasî
Parti Gruplarını Temsilen 10 Milletvekilinin, Devlet
Memurları Kanununda Değişiklik Yapılması
Hakkında Kanun Teklifi ile Antalya Milletvekili Deniz Baykal
ve 29 Arkadaşının ve Gümüşhane
Milletvekili M. Oltan Sungurlu ve 3 Arkadaşının
Aynı Mahiyetteki Kanun Teklifleri ve Anayasa Komisyonu
Raporu (2/613, 2/408, 2/451) (S. Sayısı :272)
(1)

BAŞKAN - Denizli Milletvekili Hasan Korkmazcan
ile Siyasî Parti Gruplarını Temsilen 10 Milletvekilinin,
Devlet Memurları Kanununda Değişiklik Yapılması
Hakkında Kanun Teklifi ile Antalya Milletvekili Deniz Baykal
ve 29 Arkadaşının ve Gümüşhane
Milletvekili M. Oltan Sungurlu ve 3 Arkadaşının
Aynı Mahiyetteki Kanun Teklifleri ve Anayasa Komisyonu
raporunun müzakeresine başlıyoruz.

Komisyon?.. Burada.

Hükümet?... Burada.

Komisyon raporunun okunup okunmaması hususunu
oylarınıza sunacağım: Raporun okunmasını
kabul edenler_ Etmeyenler_ Raporun okunması kabul edilmemiştir.

Teklifin tümü üzerinde söz isteyenler?..

HİKMET ULUĞBAY (Ankara) - Demokratik Sol
Parti Grubu adına, Sayın Hikmet Sami Türk.

OYA ARASLI (İçel) - Cumhuriyet Halk
Partisi Grubu adına, Sayın Atilâ Sav.

BAŞKAN - Demokratik Sol Parti Grubu adına,
Sayın Hikmet Sami Türk; buyurun efendim. (DSP sıralarından
alkışlar)

Sayın Türk, süreniz 20 dakikadır.


DSP GRUBU ADINA HİKMET SAMİ TÜRK
(Trabzon) - Sayın Başkan, değerli milletvekilleri;
Türkiye Cumhuriyeti Anayasasının 128 inci maddesine
göre "Devletin, kamu iktisadî teşebbüsleri
ve diğer kamu tüzelkişilerinin genel idare esaslarına
göre yürütmekle yükümlü oldukları
kamu hizmetlerinin gerektirdiği aslî ve sürekli
görevler, memurlar ve diğer kamu görevlileri eliyle
görülür." 

Bu hükümden de anlaşılacağı
üzere, memurlar ve diğer kamu görevlileri, devletin
aslî ve sürekli görevlerini yerine getiren insanlardır;
devleti omuzlarında taşıyan insanlardır;
devletin, her günkü, binbir işlemleriyle çalışmasını,
yürümesini sağlayan insanlardır. O nedenle,
bu insanlara, sadece insan onuruna yaraşır bir hayat
düzeyi değil, aynı zamanda, memur ve kamu görevlisi
olma sıfatına yaraşır bir hayat düzeyinin
sağlanması, devletin öncelikli görevlerindendir.


Bildiğiniz gibi, işçiler ve işverenler,
üyelerinin çalışma ilişkilerinde
ekonomik ve sosyal hak ve menfaatlarını korumak
ve geliştirmek için sendikalar kurma hakkına
sahiptirler; ancak, memurlar ve kamu görevlilerinin sendikal
hakları, öteden beri, ayrı düzenlemelere
konu olmuş, farklı bir açıdan değerlendirilmiştir.
Türk hukukunda, ilk kez, işçi niteliğinde
olmayan kamu hizmeti görevlilerinin sendikal hakları,
1961 Anayasasında ele alınmıştır.


1961 Anayasasının ilk metninde, 46
ncıyı maddeye göre, çalışanlar
ve işverenlerin sendikalar ve sendika birlikleri kurma hakları
kabul edilmişti. Böylece, Türk hukukunda, ilk
kez, sendika kurma hakkı, dernek kurma hakkı dışına
çıkarılarak, ayrıca, kendi özellikleri
içerisinde bir hak olarak tanınmaktaydı.
Bu maddede, ikinci fıkrada, işçi niteliği
taşımayan kamu hizmeti görevlilerinin bu alandaki
haklarının kanunla düzenleneceği belirtilmişti.
1961 Anayasasının bu hükmüne uygun olarak,
bir yandan 657 sayılı Devlet Memurları Kanununa
bir hüküm konulmuş, öbür yandan da,
Devlet Personeli Sendikaları Kanunu çıkarılmıştı.
657 sayılı Devlet Memurları Kanununun 22
nci maddesine göre, devlet memurları, özel kanunda
belirtilen hükümler uyarınca sendika ve meslek
birlikleri kurabilecek ve bunlara üye olabileceklerdi. Bu
özel kanun ise, 624 sayılı Devlet Personeli
Sendikaları Kanunu idi. Bu Kanunun 1 nci maddesine göre,
işçi niteliğinde olanlar dışındaki
kamu hizmeti personelinin ortak meslekî, kültürel,
sosyal ve iktisadî hak ve menfaatlarını korumak,
özellikle, meslekî gelişmeyi ve aralarındaki
yardımlaşmayı sağlamak amacıyla
kuracakları sendikalar hakkında bu kanun hükümleri
uygulanacaktı. Bu kanun incelendiği zaman, gerçek
anlamda bir sendikacılığın söz konusu
olmadığını, daha çok bir yardımlaşma,
dayanışma, meslekî gelişme için
ortak çaba sarf etme amacının önplanda
olduğunu görürsünüz. Gerçi Kanun,
13 üncü maddesinde, bu sendikalar için uzun bir
faaliyet listesi vermekteydi; ancak, 14 üncü maddesinde
de, yine o kadar değilse bile, uzunca bir yasak faaliyetler
listesini de eklemekteydi. 

Siyasî faaliyet yasağıyla ilgili
hükümler bir yana bırakılacak olsa bile,
bu kanuna göre, devlet personeli sendikaları, devlet
personeli hukukuna veya kamu hizmeti görevlilerine ilişkin
mevzuatın uygulanmasına dair isteklerini açıklamak
veya desteklemek amacıyla açık yer toplantıları
ve gösteri yürüyüşleri yapma hakkından
dahi yoksundu; ancak, bu çerçeve içerisinde
dahi, devlet personelinin sendikal hakları devam edememiştir.
12 Mart döneminde Anayasanın 46 ncı maddesi
değiştirilmiş ve oradaki, geniş kapsamlı
"çalışanlar" yerine, işçiler
ve işverenlerin sendikalar kurabilecekleri hükme bağlanmıştı.


Yapılan değişikliğin gerekçesinde,
var olan devlet personeli sendikalarının, toplusözleşme,
grev, lokavt gibi kurumlara işin niteliği gereği
olarak yer vermeye olanak bulunmayan kamu hizmetlileri kuruluşlarının
gerçek anlamda bir sendikal faaliyette bulunmaları
olanağı olmadığı için, artık,
devlet personeli sendikalarıyla ilgili hükmün
kaldırılması gereğine işaret edilmiştir.


Ayrıca, bu gerekçede, bu kuruluşların,
sendika olarak adlandırılmasının,
her şeyden önce, kavram kargaşasına neden
olacağı, ayrıca "sendika" teriminin
etkisiyle, bu kavrama, olduğundan başka bir anlam verilmesi
eğiliminin ortaya çıktığı
belirtilmekteydi ve bu gerekçede "sendikalar"
yerine, bundan böyle "kuruluş" olarak adlandırılacak
kuruluşların örgütlendirileceği ve
bununla ilgili ayrı bir yasal düzenleme yapılacağı
belirtilmektedir. 

1961 Anayasasında bu değişikliği
yapan kanun, 20.9.1971 tarih ve 1488 sayılı Kanundur.
Aynı kanunla, Anayasaya eklenen geçici 16 ncı
maddeye göre de, Anayasanın 46 ncı maddesinde
yapılan değişikliğin yürürlüğe
girdiği tarihte, 624 sayılı Kanuna dayanılarak
kurulmuş olan kamu hizmetlileri sendikalarının
faaliyetinin sona ereceği hükme bağlanıyordu;
böylece, Anayasa hükmüyle, devlet personeli sendikalarının
varlığına son verilmiştir. Ancak, aynı
geçici maddede, kamu hizmetlileri kuruluşlarının,
kuruluşuna ve sendikaların varlıklarının
bu kuruluşlara intikaline ait hükümlerin kanunla
düzenleneceği belirtilmekteydi; ancak, bu kanun hiçbir
zaman çıkmamıştır.

1982 Anayasası yapılırken, 12
Mart döneminin işçi niteliğinde olmayan
kamu hizmeti görevlilerinin sendikal hakları konusundaki
anlayış değişmemişti. 1982 Anayasasının
halen yürürlükte olan 51 inci maddesine göre,
işçiler ve işverenler sendikalar kurabilecekti;
ancak, bildiğiniz gibi, bu durumda 1995 yılında
bir değişiklik olmuştur. 1995 yılında
yapılan bir değişiklikle, Anayasanın 53
üncü maddesine üçüncü fıkra
olarak ayrıntılı bir düzenleme eklenmiştir.
Aslında, bu düzenleme, yasa tekniği bakımından
uygun yerde ve uygun bir biçimde yapılmamıştır.
Bir taraftan, Anayasanın sendikal faaliyetlerle ilgili
52 nci maddesi yürürlükten kaldırılmış,
Anayasada bir boşluk meydana gelmiş; öbür
taraftan, 53 üncü maddenin toplu iş sözleşmesi
hakkını düzenleyen hükümleri arasına
bu kamu görevlileri sendikalarıyla ilgili düzenleme
sıkıştırılmıştır;
oysa, bu düzenleme, pekâlâ, 52 nci maddeye konulabilir
ve orada da, Anayasanın bir maddesinin boş kalması
önlenebilirdi.

Şimdi, kabul edilen düzenleme kamu hizmeti
görevlilerine hangi hakları sağlıyor? 53
üncü maddenin üçüncü fıkrasına
göre, bir defa, kurulacak olan sendikalar, aynı maddenin
birinci ve ikinci fıkralarına tabi olmayacaktır;
yani, toplu iş sözleşmesi yapamayacaktır.
Öte yandan, bu sendikalar, 54 üncü madde hükümlerine
de tabi olmayacaktır; yani, grev hakkı ve lokavt
onlar için söz konusu olmayacaktır. Peki, bu
sendikalara tanınan hak nedir? Bu sendikalara tanınan
hak, üyeleri adına yargı mercilerine başvurmak
ve idareyle amaçları doğrultusunda toplugörüşme
yapmaktır. Bu toplugörüşme, yeni olan unsurdur
ve kabul etmek gerekir ki, 1961 Anayasası döneminde
Devlet Personeli Sendikaları Kanunuyla tanınan hakların
ilerisinde bir düzenlemedir; ama, bunun da, henüz, kamu
hizmeti görevlilerimizi tatmin edecek bir düzenleme
olmadığı da açıktır. Yapılacak
toplugörüşmeyle ilgili ayrıntılar
da bu düzenlemede yer almaktadır. Aslında,
yasaya bırakılması gereken hükümler,
doğrudan doğruya Anayasaya konulmuştur ve bu, şimdi,
yasa koyucunun düzenleme alanını daraltan bir
unsur olarak karşımıza çıkmaktadır.
Bu sendikalarla, idare arasında yapılacak toplugörüşme
sonunda bir anlaşmaya varılırsa, bir mutabakat
metni düzenlenecek ve bu mutabakat metni, uygun idarî
veya yasal düzenlemenin yapılabilmesi için
Bakanlar Kurulunun takdirine sunulacaktır. Eğer, böyle
bir mutabakata ulaşılamazsa, o takdirde, yine, anlaşma
ve anlaşmazlık noktalarını belirten
bir tutanak hazırlanacak ve bu da, Bakanlar Kurulunun takdirine
sunulacaktır. İşte, tanınan hak, bu
çerçeve içerisindedir. Toplugörüşme,
bir toplusözleşme değildir; toplusözleşmede
anlaşmaya varamama durumunda söz konusu olabilecek
grev veya lokavt söz konusu olmayacaktır.

Bu maddede, getirilen bu fıkranın uygulanmasına
ilişkin usullerin kanunla düzenleneceği belirtilmiştir.


Sayın Başkan, değerli milletvekilleri;
bu arada, Türkiye'nin taraf olduğu bir uluslararası
sözleşmeden de söz etmek yerinde olacaktır.
Bu sözleşme, Türkiye Büyük Millet Meclisince,
25.11.1992 tarih ve 3848 sayılı Kanunla onaylanması
uygun bulunan, Kamu Hizmetinde Örgütlenme Hakkının
Korunmasına ve İstihdam Koşullarının
Belirlenmesi Yöntemlerine İlişkin 151 Sayılı
Sözleşmedir. Bu kanun çerçevesinde, Bakanlar
Kurulu, 8.1.1993 tarih ve 93/3967 sayılı Kararnameyle,
151 sayılı ILO Sözleşmesini -Uluslararası
Çalışma Örgütü Sözleşmesini-
onaylamış bulunmaktadır.

Bu sözleşmede, daha önce, yine, Uluslararası
Çalışma Örgütü tarafından
çıkarılan 1948 tarihli Sendika Özgürlüğü
ve Sendika Hakkının Korunması Hakkında
Sözleşme ile 1949 tarihli Örgütlenme ve Toplupazarlık
Hakkına İlişkin Sözleşmenin, kamu
görevlilerini kapsaması konusunda farklı anlayışlar
olduğu, o nedenle, kamu hizmetinde örgütlenme konusunda
ayrı bir sözleşme yapılmasının
gerekli olduğu ve zaten üye devletlerin siyasal, sosyal
ve ekonomik sistemlerinde büyük ölçüde
çeşitlilik gösterdiği; bu durumun da, böyle
ayrı bir sözleşmeyi zorunlu kıldığı
belirtilmektedir.

Sözleşmenin 7 nci maddesine göre,
"Kamu görevlileri örgütleri ve kamu makamları
arasında çalışma koşullarının
görüşülmesine olanak veren yöntemlerin
ve kamu görevlileri temsilcilerinin anılan koşulların
belirlenmesine katılmalarını sağlayan
başka her türlü yöntemin en geniş biçimde
geliştirilmesi ve kullanılmasını teşvik
için, gerektiğinde ulusal koşullara uygun önlemler
alınacaktır." 

Demek ki, burada da, kamu görevlileriyle kamu
makamları arasında öncelikle görüşme
yöntemiyle, onların, kamu görevlilerinin ekonomik
ve sosyal hakları düzenlenecek; ama, onların
katılımını sağlayan başka
yöntemler de söz konusu olabilecektir.

Yine, 151 sayılı Sözleşmenin
8 inci maddesine göre, "Çalışma
koşullarının belirlenmesiyle ilgili olarak
ortaya çıkan uyuşmazlıkların
çözümü, ulusal koşullara uygun olarak
taraflar arasında görüşme yoluyla veya
ilgili tarafların güvenini sağlayacak şekilde
kurulan arabuluculuk, uzlaştırma veya tahkim gibi,
bağımsız ve tarafsız mekanizmalardan
yararlanılarak araştırılacaktır."
Böylece, her durumda, gerek kamu görevlilerinin ekonomik
ve sosyal hak ve menfaatlarının sağlanması,
gerek çıkacak uyuşmazlıkların
çözümü, öncelikle, görüşme
yoluyla olacaktır; ancak, diğer bağımsız
ve tarafsız mekanizmalardan da yararlanılabilecektir.
Şimdi, 151 sayılı Sözleşmeyle karşılaştırıldığında,
1995 yılında Anayasanın 53 üncü
maddesine eklenen düzenlemenin sözleşme çerçevesinde
olduğu görülür. O sözleşme, zaten,
çeşitli ülkelerin farklı gereksinmeleri
dikkate alınarak, geniş kapsamlı düzenlenmiştir.


Şimdi, bugün görüşmekte
olduğumuz kanun teklifi, Anayasada yapılan değişikliğin
bir bölümünün gereğini yerine getirmektedir;
daha önce sözünü ettiğim Devlet Memurları
Kanununun yürürlükten kaldırılmış
olan 22 nci maddesi yerine yeni bir düzenleme önerilmektedir.
Buna göre, "Devlet memurları, Anayasada ve özel
kanunda belirtilen hükümler uyarınca, sendikalar
ve üst kuruluşlar kurabilir ve bunlara üye olabilirler."
İşte, getirilen değişiklik budur; ama,
bu, yeterli değildir; çünkü, kamu personeli
sendikaları konusunda ayrı bir düzenleme yapılması
zorunluluğu vardır. Nitekim, Anayasa, bu sendikalarla
ilgili hükümleri ve toplugörüşme süreciyle
ilgili hükümleri getirecek olan düzenlemenin kanunla
yapılacağını belirtmiştir, bu kanunun
çıkarılması gerekmektedir. Şimdi
görüşmekte olduğumuz yasa önerisi, bu
alanda sadece bir ilk adımdır, mütevazı
bir başlangıçtır. 

Öte yandan, diğer bazı düzenlemelerde
de, kamu personelinin sendikal haklarını önleyen
hükümler yer almaktadır. Örneğin, 22.1.1990
tarih ve 399 sayılı Kanun Hükmünde Kararnamede,
yani, Kamu İktisadî Teşebbüsleri Personel
Rejiminin Düzenlenmesi ve 233 sayılı Kanun
Hükmünde Kararnamenin Bazı Maddelerinin Yürürlükten
Kaldırılmasına Dair Kanun Hükmünde
Kararnamede, hâlâ, sendikal faaliyet yasağı
vardır; bu yasağın da kaldırılması
gerekir. 

Bugün bir başlangıç yaptığımız
düzenlemeler devam edecek olursa, bu yasama döneminde,
hem yasalarda kalan bütün yasakların kaldırılması
hem kamu personeli sendikalarıyla ilgili asıl ayrıntılı
özel düzenlemenin çıkarılması
zorunluluğu vardır. 

 (Mikrofon otomatik cihaz tarafından kapatıldı)

BAŞKAN - Sayın Türk, lütfen
toparlayalım.

HİKMET SAMİ TÜRK (Devamla) - Teşekkür
ederim Sayın Başkan. 

Bu yapılmadığı sürece,
şimdi çıkaracağımız düzenleme,
sadece, memur sendikalarının, kamu personeli sendikalarının
kurulması konusunda bazı tereddütleri ortadan
kaldırmaktan ve onlara yasal bir temel sağlamaktan
öteye gitmeyecektir; ama, bunların çalışmaları,
yetkileri, organları, ayrı, özel bir düzenlemeyle
ele alınmalıdır ve bu düzenleme yapılırken,
hem Anayasanın 53 üncü maddesi hem 151 sayılı
ILO Sözleşmesi dikkate alınmalıdır.
Daha ilerisi, Anayasada, kamu personeline, gördükleri
göreve, sıfatlarına layık ekonomik ve
sosyal haklara kavuşturucu haklar tanınmalıdır.


Demokratik Sol Parti, bu hakların, bu düzenlemelerin
savunucusudur. 

Bu anlayış içerisinde, Demokratik
Sol Parti Grubu ve şahsım adına, Yüce
Meclisi saygıyla selamlıyorum. (DSP sıralarından
alkışlar)

BAŞKAN - Teşekkür ediyorum Sayın
Türk. 

Teklifin tümü üzerinde, Cumhuriyet
Halk Partisi Grubu adına, Sayın Atilâ Sav.


Buyurun Sayın Sav. (CHP sıralarından
alkışlar) 

CHP GRUBU ADINA ATİLÂ SAV (Hatay) -
Sayın Başkan, Yüce Meclisin sayın üyeleri;
Devlet Memurları Kanununda Değişiklik Yapılması
Hakkında Kanun Teklifi konusunda Cumhuriyet Halk Partisi
Grubunun görüş ve düşüncelerini
Yüce Kurulun değerlendirmesine sunmak üzere huzurunuzdayım;
Yüce Meclisi en içten duygularımla selamlıyorum.

Değerli milletvekilleri, bilindiği üzere,
bu yasa değişikliği teklifi, temmuz 1995'te 4121
sayılı Yasayla yapılan anayasa değişikliğinin
özel yasalara yansıtılması amacıyla
yapılmış bir çalışmanın
ürünü bulunmaktadır. Bilindiği gibi,
bugün, Yüce Meclisin oluşumu, bir partinin tek
başına, kendi ilkeleri ve ideolojisi doğrultusunda
yasalar çıkarmasına elvermemektedir. Bu nedenle,
partilerin uyum yasaları konusunda da uyumlu ve uzlaşıcı
bir çalışma yapmalarını zorunlu
kılmaktadır. Bu uzlaşma, partilerin kendi
görüşlerinde diretme ve dayatmasını
olanaksız kılmakta ve ortak paydaların bulunmasını
zorunlu hale getirmektedir. Aksi halde, uzlaşma değil,
çatışma çıkacak ve bir sonuca
ulaşılamayacaktır. Bu gerçek, partilerin
bir ortak paydayı paylaşmasını zorlamaktadır.
Gerçekte, 4121 sayılı Yasayla yapılan
anayasa değişikliği de, aynı biçimde
bir uzlaşma metniydi. 

Cumhuriyet Halk Partisi, kamu çalışanlarının
sendikalar ve sendika üst kuruluşları kurma
hakkını en geniş kapsamıyla gerekli
ve zorunlu saymaktadır. 4121 sayılı Yasayla
Anayasanın 53 üncü maddesinin üçüncü
fıkrasındaki düzenlemenin, demokratik ölçütlere,
standartlara ve uluslararası anlaşmalara uygunluğunun
tartışmaya açık olduğunu biliyoruz.
Anayasanın 53 üncü maddesinin üçüncü
fıkrasıyla yapılan düzenlemeyi anımsatmak
isterim:

"128 inci maddenin ilk fıkrası
kapsamına giren kamu görevlilerinin kanunla kendi
aralarında kurmalarına cevaz verilecek olan ve bu
maddenin birinci ve ikinci fıkraları ile 54 üncü
madde hükümlerine tabi olmayan sendikalar ve üst
kuruluşları, üyeleri adına yargı
mercilerine başvurabilir ve idareyle amaçları
doğrultusunda toplugörüşme yapabilirler. Toplugörüşme
sonunda anlaşmaya varılırsa, düzenlenecek
mutabakat metni taraflarca imzalanır.Bu mutabakat
metni, uygun idarî veya kanunî düzenlemenin yapılabilmesi
için Bakanlar Kurulunun takdirine sunulur. Toplugörüşme
sonunda mutabakat metni imzalanmamışsa, anlaşma
ve anlaşmazlık noktaları da taraflarca imzalanacak
bir tutanakla Bakanlar Kurulunun takdirine sunulur. Bu fıkranın
uygulanmasına ilişkin usuller kanunla düzenlenir.


Aynı işyerinde, aynı dönem
için, birden fazla toplu iş sözleşmesi
yapılamaz ve uygulanamaz."

Metin dikkatle incelendiğinde, kendi içinde
birtakım yasakları ve sınırlamaları
içerdiği açıkça belli olmaktadır.
Bir uzlaşma için, yaklaşma metninin bütün
özelliklerini taşımaktadır. Cumhuriyet
Halk Partisinin bu konuyla ilgili olarak daha önce belirlediği
ve 19 uncu Dönemde demokratik normlara uygun olarak hazırladığı
metin ise bundan çok farklıdır; o metni de
Yüce Kurulun bilgisine sunuyoruz:

"İşçi niteliği taşımayan
kamu hizmeti görevlilerinin bu alandaki haklarının
kapsam, istisna ve sınırları, gördükleri
hizmetin niteliğine uygun olarak ayrı bir yasayla düzenlenir.


Sendika ve üst kuruluşlarının
tüzükleri, yönetim ve işleyişleri,
demokratik esaslara aykırı olamaz. 

Sendikalar üzerindeki devlet gözetimi,
sendikaların kuruluş ve faaliyetlerinin yasalara
uygunluğunu sağlamak amacıyla ve sendika bağımsızlığı
ilkesini zedelemeyecek bir biçimde yasayla düzenlenir.


Sendika ve üst kuruluşların faaliyetlerinin
durdurulması veya kapatılması, ancak, yasanın
açıkça öngördüğü
hallerde hâkim kararıyla mümkündür."

Değerli milletvekilleri, koalisyon ortağı
olduğumuz geçen dönemde üzerinde önemle
durduğumuz düzenlemelerin başında, kamu
görevlileri sendikaları, toplusözleşme
ve grev kanunu düzenlemesi yer almaktaydı. O dönemde,
koalisyon ortağı ile aramızda bir hayli gerginliğin
yaşanmasına yol açan bu düzenleme, uzun
ve yorucu tartışmalardan sonra Türkiye Büyük
Millet Meclisi Başkanlığına sunulmuştu.
Komisyonlarda görüşülerek olgunlaştırıldıktan
sonra bu metin son şeklini almıştı;
ancak, tasarı, Meclis Genel Kurulunun gündeminde yer
alma aşamasında iken, erken seçimin gündeme
gelişi nedeniyle yasalaşamamıştır.


Söz konusu kanun tasarısının
gerekçesine bakıldığında, ne denli
demokratik bir anlayışın ürünü
olduğu görülecektir. Bu bakımdan, 4121 sayılı
Yasayla yapılan anayasa değişikliği ve ona
uygun olarak yapılmış olan teklifin gerekçesiyle
kıyaslanması bakımından, kanun tasarısıyla
ilgili gerekçemizi Yüce Meclisin bilgisine sunuyorum:

"Demokratik ve sosyal hukuk devleti olmanın
en önemli göstergelerinden birisi de örgütlenme
özgürlüğüdür. Temel insan haklarından
sayılan bu özgürlüğün, sendikal
hak olarak tüm çalışanlara ayırımsız
tanınması gerekmektedir; ancak, çalışan
kesimler içerisinde işçiler bu hakka sahip
oldukları halde, kamu görevlileri bu haktan yoksundurlar.


1961 Anayasasının 46 ncı maddesi,
tüm çalışanlara sendika kurma ve bunlara
üye olma özgürlüğünü tanımış,
kamu hizmeti görevlilerinin bu alandaki haklarının
ise yasayla düzenleneceğini öngörmüştür.
Buna paralel olarak, 1965 yılında kabul edilen 624
sayılı Devlet Personeli Sendikaları Kanunuyla,
ülkemizde kamu görevlilerinin ilk kez sendikalaşması
gerçekleşmişti. Ancak, oldukça sınırlayıcı
ve yasaklayıcı hükümler de içeren
bir Kanun olmasına karşın, 12 Mart 1971 muhtırasının
ardından, Anayasayı değiştiren 20 Eylül
1971 tarihli ve 1488 sayılı Kanunla, kamu görevlilerinin
sendikalaşması yasaklanmıştı.


1982 Anayasası, kamu görevlilerine sendika
kurma hakkını açıkça tanımamış,
ancak yasaklamamıştır da. Yurttaşların
tüm haklarının anayasada tek tek sayılmasına
olanak bulunmadığı gibi, buna gerek de yoktur.
Esasen anayasalar, temel hak ve özgürlükleri belirtmek
ve bunları anayasal güvenceye bağlamakla yetinirler.
Anayasada yer almayan diğer hakların konusu, kapsam
ve kullanış şekli, kanunlarla düzenlenir.
Bu nedenle, kamu görevlilerinin sendika kurmalarına
ve üye olmalarına, Anayasamızdan kaynaklanan
bir engelin söz konusu olamayacağı açıktır.
Nitekim, Danıştay Birinci Dairesinin oybirliğiyle
verdiği 22 Nisan 1992 tarihli ve 147 sayılı
kararda, kamu görevlileri de dahil olmak üzere herkese
sendika kurma hakkı tanınmasına ve konunun
yasal olarak düzenlenmesine anayasal bir engel bulunmadığı
açıkça kabul edilmiştir. 

Ayrıca, ülkemiz, sendikal hakların
uluslararası kaynaklarını oluşturan
İnsan Hakları Evrensel Bildirgesi, İnsan
Hakları ve Temel Özgürlükler Avrupa Sözleşmesinin
11 inci maddesi, Avrupa Sosyal Şartının girişi
ve birinci bölümü, üyesi bulunduğumuz
Uluslararası Çalışma Örgütü
Anayasasının giriş bölümü,
sendika özgürlüğüne ve örgütlenme
hakkının korunmasına ilişkin 87 sayılı,
kamu hizmetinde örgütlenme hakkının korunması
ve istihdam koşullarının belirlenmesi yöntemlerine
ilişkin 151 sayılı, örgütlenme ve
toplupazarlık hakkının korunmasına
ilişkin 98 sayılı Sözleşmeleri
de onaylamış bulunmaktadır. Böylece,
ülkemiz, kamu görevlileri de dahil, tüm çalışanlara
sendikalaşma hakkını tanımayı
esasen üstlenmiş bulunmaktadır. Kaldı
ki, ülkemizce kabul edilen uluslararası sözleşmelerde
belirtilen sendikal hakların, işçilerin yanı
sıra kamu görevlilerine de tanınması,
demokratik ve sosyal gelişmelerin gereği olduğu
kadar, ülkemizin, sendikal hakların uluslararası
kurallarına saygı ve bağlılığını
göstermesi yönünden de önemli bir gösterge
olacaktır. 

Kamu görevlilerine de sendikalaşma hakkı,
koalisyon ortağı partilerin seçim programları,
koalisyon protokolü ve hükümet programında
da yer almıştır. Özellikle hükümet
programında yer alan 'sendikal hakların, ülkemizde
ILO standartlarına uygun çerçevede kurumsallaşması
sağlanacaktır; kamu görevlilerine sendikal hak
ve özgürlüklerini tanıyacak gerekli yasal
düzenlemeler yapılacaktır' görüşleri,
bu kanunun hazırlanmasına ışık
tutmuştur. 

Bu kanun, uluslararası sözleşmelerde
yer alan örgütlenme özgürlüğünün
ulusal düzeyde yasallaştırılarak kamu
görevlilerinin sendikal haklarını özgürce
kullanabilmeleri, çalışma koşullarının
iyileştirilmesi, hizmetin verimliliğinin artırılması,
sendikaiçi demokrasinin gerçekleştirilmesi
ve yönetime katılımın sağlanması
amaçlanarak hazırlanmıştır.
Kanunda, kamu görevlilerinin çalışma
koşullarının toplupazarlıkla belirlenmesi,
görüşmeler sonucu imzalanan toplusözleşmenin
uygulanması ve uyuşmazlık durumunda arabuluculuk
yolunun izlenmesi ve grev konuları da düzenlenmiş
bulunmaktadır."

Değerli milletvekilleri, Cumhuriyet Halk Partisi
olarak, bu alanda Partimizin ilkelerine ve görüşlerine
tam anlamıyla uygun olmasa da, bu yasa teklifini destekliyoruz
ve yasa teklifi hakkında olumlu oy kullanacağız.

Cumhuriyet Halk Partisinin, anayasa değişikliğine
bağlı olarak hazırladığı yasa
teklifi, Mart 1996'da Türkiye Büyük Millet Meclisi
Başkanlığına sunulmuştu. Bu teklif
komisyonlarda görüşülmedi. Bu durumda, teklifimizi,
Türkiye Büyük Millet Meclisi Başkanlığının
girişimi ve öncülüğüyle kurulan
Uyum Yasaları Komisyonuna taşıdık.
Teklifimiz, ortak bir çalışma sonucu bu aşamaya
gelmiştir.

Sendikacı kökenli bir Çalışma
ve Sosyal Güvenlik Bakanının görev yaptığı
bir Hükümetin, daha geniş kapsamlı ve demokratik
özlü bir yasalaşmaya önayak olmaması
kabul edilemez; ancak, Parlamentonun bu yapısı,
ilk genel seçimlerde daha demokratik bir anlayışa
kavuşacaktır ve bu sıkıntılar
aşılacaktır. 

Bu umut ve dileklerle, 657 sayılı Devlet
Memurları Kanununun 22 nci maddesinin anayasa değişikliğine
uyumlu biçime dönüştürülmesini
sağlayan yasa teklifine anlayışla bakıyoruz.


Uyum yasalarının, bu dönemin başarılı
bir yasama çalışması olacağı
inancıyla, bu yasa teklifine de olumlu oy kullanacağımızı
yineler, Yüce Meclisi saygılarımla selamlarım.
(Alkışlar)

BAŞKAN - Teşekkür ediyorum Sayın
Sav.

Teklifin tümü üzerinde, Anavatan Partisi
Grubu adına, Sayın Biltekin Özdemir; buyurun.
(ANAP ve DSP sıralarından alkışlar)

ANAP GRUBU ADINA BİLTEKİN ÖZDEMİR
(Samsun) - Sayın Başkan, sayın milletvekilleri;
sözlerimin başında, şahsım ve Anavatan
Partisi Grubu adına hepinizi saygılarımla
selamlıyorum.

Sayın milletvekilleri, bu düzenlemeyle,
Denizli Milletvekili Sayın Hasan Korkmazcan ile siyasî
parti gruplarını temsilen 10 milletvekili arkadaşımızın,
1982 yılında yürürlüğe konulmuş
olan bugünkü Anayasamızın 53 üncü
maddesinde gerekli değişiklikler yapılarak kamu
görevlilerinden devlet memurluğu statüsünde
olanların, yani, bir statü hukuku içerisinde
aslî ve sürekli kamu hizmeti görmek konumunda
olanların sendika kurma haklarıyla ilgili yeni bir
yasal dayanak oluşturulmuş ve huzurunuza getirilen
bu teklifle de, Anayasamızdaki bu değişikliğe
uyum sağlamak üzere, ilgili kanunlarında ve Anayasamızda
öngörülen kurallar çerçevesinde,
devlet memurlarının sendika kurabilecekleri hükmü
öngörülmüştür. Haddizatında
böyle bir düzenlemenin, Hükümet tarafından
daha önce huzurunuza getirilen yetki kanunu çerçevesinde
de çözümlenmesi  mümkün olabilirdi.
Ancak, Hükümet o tarihlerde huzurunuza getirilen yetki
kanununu bir yandan alelacele hazırladı, diğer
taraftan da, bu nevi sosyal hukuka ilişkin düzenlemeleri
dikkate almadığı için, bugün, bu
teklifin tartışılması ve değerlendirilmesi
ihtiyacıyla karşı karşıyayız.


Bu teklif, yerinde ve zorunlu bir tekliftir; Anayasamızın
emrettiği bir hususun zorladığı bir boşluğu
doldurmaya yönelik bir tekliftir. Tabiatıyla, kamu
çalışanlarının, devlet hayatında
halka hizmet anlayışı içerisinde müstesna
bir yeri vardır. Devlet memurlarının memuriyete
girişleri, yükselişleri, nitelikleri, ehliyetleri,
özlük hakları ve bu haklara kendilerinin de katkılarıyla,
en iyi şartların kazandırılması
ne  kadar mükemmel düzenlenirse, hiç kuşku
yok, hükümetlerin bu konudaki başarısı
da, buna paralel olarak yüksek olur.

Bu nedenle, devlet memurlarına, kamu yönetimleri
karşısında, özellikle, siyasî yönetimler
karşısında haklarını, gördükleri
görevin asli ve sürekli olduğu mahiyetini zedelememek
koşulları altında, kendi yararlarını,
çıkarlarını, özlük haklarını
ve diğer sosyal haklarını koruyabilme imkânını
sağlamak gerekir. Esasen, bu düzenleme de, bu anlayış
içerisinde öngörülmüştür;
çünkü, kamu personeline ihtiyaç, devletin
halka hizmet için gerekli olduğu gerçeğinin
bir başka yönden fonksiyonu olarak düşünülmek
gerekir.

Ülkemiz, sosyal hukuk devletinin hâkim
olduğu bir ülkedir. Burada, hürriyetler rejimi esmek
durumundadır. Hürriyetleri ne kadar kollayıcı
düzenleme getirirsek, aslında ülkemize o derece
yararlı davranış biçimini benimsemiş
oluruz. Anayasamız da, bu çerçeve içerisinde,
kişi hakları ve ödevleriyle, demokratik siyasî
hayatımızın genişletilmesiyle ilgili
hürriyetleri ve nihayet, sosyal ve ekonomik haklarla ilgili
hürriyetleri geniş fasıllar halinde düzenlemiştir.

Anayasamızın 53 üncü maddesinde,
mevcut fıkralara bir ilave fıkra getirilerek, Anayasamızın
128 inci maddesinin ilk fıkrası kapsamına
giren kamu görevlilerinin -ki, bunlar, başında
da belirttiğim gibi, asli ve sürekli mahiyette kamu hizmeti
gören devlet memurlarını kavrar- kanunla kendi
aralarında kurmalarına cevaz verilecek olan ve bu
maddenin, yani, Anayasanın 53 üncü maddesinin
birinci ve ikinci fıkralarıyla, 54 üncü
maddesinde; yani, grev hakkı ve lokavtı düzenleyen
maddede yer alan hükümlere tabi olmamak kaydıyla,
sendikalar ve üst kuruluşlarına, üyeleri
adına yargı mercilerine başvurabilme imkânını
açık tutmuştur.

Sayın milletvekilleri, haddizatında,
657 sayılı Devlet Memurları Kanununun 22
nci maddesinde, ilk şeklinde, kamu görevlilerinin ve
o bağlamda devlet memurlarının sendika kurabilme
hakkı vardı. Ancak, 1961 Anayasasında, bu
konu çok açık bir düzenlemeye kavuşturulmadığı
için, 1972 yılında, 2 numaralı Kanun
Hükmünde Kararnamenin 5 inci maddesiyle, söz konusu
22 nci madde hükmü yürürlükten kaldırılmış
ve o tarihten bu yana, devlet memurlarının sendika
kurup kuramayacakları, Anayasanın bu işe cevaz
verip vermediği hususu, sürekli tartışma
ve değerlendirme konusu yapılmıştır.


Bizim, Anavatan Partisi olarak, bu konuda tavrımız
ve tutumumuz işin başından beri müspet
olmuştur. Görülen hizmetin, devletin aslî
ve sürekli hizmet görme anlayışını
zedelememek koşuluyla, uluslararası anlaşmalara
uygun şekilde ve Anayasamızın emrettiği,
biraz önce arz ettiğim kuralın ışığında
sendika kurulabilmesi konusunda, sürekli görüş
ve beyanlarımız olmuştur. 

Nitekim, Anavatan Partisi tarafından 1995
yılının başlarında yayımlanan
bir dizi çalışmanın içerisinde,
bu konuyla ilgili olarak da Partimiz görüşleri
kamuoyuna sunulmuş ve personel reformunda gözetilecek
ilk hususlardan birisinin, devlet memurları ve diğer
kamu görevlilerine sendika kurma hakkının -bu
hakkın kullanımında izlenecek süreç
ayrı ve özel bir kanunla düzenlenmek üzere-mutlaka
tanınması cihetine gidilecektir ifade ve taahhüdüne
yer verilmiştir. 

Bu çerçevede -aradan yaklaşık
altı sekiz ay geçen bir süreç içerisinde-
Anavatan Partisinin de katılımıyla, 26.7.1995
tarihinde 4121 sayılı Kanunla, Anayasamızın
söz konusu 53 üncü maddesinde ifade ettiğimiz
sendika kurabilme hakkını ihya ve inşa eden
hüküm yürürlüğe konulmuş ve
o günden bugüne -neredeyse geçen iki yıldır-
bu hüküm hayata geçirilememiştir. Şimdi,
memnuniyetle görüyoruz ki, bu teklifi görüşmeye
getiren sayın teklif sahiplerine ve Hükümete
teşekkürlerimi sunuyorum; buna destek veren bütün
siyasî parti gruplarına da, kamu görevlileri
adına ve onların içerisinden gelen mensupları
olarak da şükranlarımı sunuyorum; yerinde
bir düzenlemedir, geç kalınmış
bir düzenlemedir. 

Dileğim; işbaşında olacak
hükümetlerin -bu suretle öngörülen düzenlemeye
paralel olarak- en kısa zamanda, kamu görevlilerinin,
devlet memurlarının bu haklarını nasıl
kullanacakları konusundaki ilgili özel kanununu ve
özel düzenlemeleri hazırlayıp yürürlüğe
koyabilmeleridir. 

Ben, bu temennilerle ve teklifin, kanunlaşması
halinde de kanunun, çalışanlarımıza
hayırlı olmasını diliyor, Yüce
Heyetinize, Partim ve şahsım adına saygılarımı
sunuyorum. (Alkışlar)

BAŞKAN - Teşekkür ediyorum Sayın
Özdemir.

Teklifin tümü üzerinde, Refah Partisi
Grubu adına, Sayın Remzi Çetin; buyurun.
(RP sıralarından alkışlar) 

RP GRUBU ADINA REMZİ ÇETİN (Konya)
- Sayın Başkan, sayın milletvekilleri; hepinizi
saygıyla selamlar, çalışmalarımızın
verimli ve başarılı geçmesini temenni
ederim.

Görüşülmekte olan kanun teklifinin
gerekçesine göre "23.7.1995 tarihli ve 4121 sayılı
Kanunla 2709 sayılı Türkiye Cumhuriyeti Anayasasının
53 üncü maddesi değiştirilerek, kamu görevlilerinin
kanunla kendi aralarında 53 üncü maddenin birinci
ve ikinci fıkraları ile 54 üncü madde
hükümlerine tabi olmayan sendikalar ve üst kuruluşlar
kurabilmeleri imkânı getirilmiştir. 

Anayasada yapılan bu değişikliğe
uyum sağlanması, 657 sayılı Devlet Memurları
Kanununun mülga 22 nci maddesinin yeniden düzenlenmesini
zorunlu hale getirmektedir."

Bu çerçevede, kamu personelinin, memurlarımızın
sendikalaşma hareketlerinin uzun bir geçmişi
olduğunu da görmüş oluyoruz. Nitekim, 1936
yılından itibaren, anayasalarımızda,
çalışma hayatını düzenleyen
değişik maddelerin yer aldığını
görmekteyiz.

Devlet memuru, 657 sayılı Devlet Personel
Kanununun 4 üncü maddesinde şöyle tanımlanmıştır:
"Devlet kamu hizmetlerinin gerektirdiği aslî ve
sürekli görevlere devamlı vazife görmek
üzere atanan, genel veya katma bütçelerden veya
bunlara bağlı döner sermayeli kuruluşlardan
veyahut kefalet sandıklarından aylık alan
kişiler."

Bizim devlet hayatımızda, "devlet
memuru" kavramı, devleti somutlaştıran
bir kişi olması sebebiyle özel bir öneme
sahiptir; devlet, ne kadar kutsal bir varlık ise, devlet
adına görev yapmakta olan da o denli mühim addedilmiştir.
Bu köklü devlet geleneğinin getirdiği derin
anlayış sebebiyle, devlet hayatında aksamaya
yol açması ihtimali olan bütün uygulamalara,
devlet memurunun sosyal ve ekonomik hakları da söz
konusu olsa, dikkat etme gereği ortaya çıkmıştır.


Örneğin, 1989 tarihli bir yayında,
memurlara sendika hakkı vermeyen veya memurların
sendikalarda örgütlenmesini hâlâ ilke olarak
tanımayan şu 7 ülkenin adı geçmektedir:
Bolivya, Çad, Ekvador, Liberya, Nikaragua, Tayland ve Yemen.
Ülkemizin, 1982 sonrası ILO raporlarında kamu
görevlilerine sendika yasağı koyan ülkeler
arasında yer almaması, kuşkusuz önemli
bir noktadır. 

Memurlarımızın meslek teşekkülleri
veya sendikalar halinde organize olup, sosyal ve ekonomik haklarını
arama çalışmaları uzun bir zaman almış
bulunmaktadır. Nihayet, 1961 Anayasamızda, bireyi
devlete karşı koruma şeklinde düzenlemeler
öne çıkarılmış ve bu çerçevede,
274 sayılı Yasa, işçilere, grevli ve
toplusözleşmeli sendika kurma hakkını
getirmiştir. Aynı yasanın 46 ncı maddesinde,
memurların da kapsam dahiline alınıp alınmaması
hususu tartışmaya açılmış
ve uzun müzakerelerden sonra, memurların kapsam dışı
kalması kabul edilmiştir. Neticede, memurların
ayrı bir statüde değerlendirilmesi uygun görülmüş;
memurlara örgütlenme haklarının statüsünün
belirlenmesinde temel ilke olarak, devlet işlerinin sürekliliği
ve kesintiye uğramamasıdır şeklindeki
temel prensip esas alınmıştır. Devlet
memuru, devleti temsil eden kişi olarak, kuralları
önceden belli bir işi yapmaktadır; yani, işe
girmeden önce ekonomik ve sosyal şartları  belirlenmiş
bir hayata başlamaktadır. Dolayısıyla,
memurun kendisinin şart belirleme hakkı başlangıçta
olmadığına göre, sonra olması düşünülemez,
yani, tek yanlı belirlenen kurallara göre çalışması
gerekir mantığı ağır basmıştır.

1961 Anayasasının, hukukçularımıza
göre, bireyi devlete karşı koruma eğilimi
ağır basmaktadır. Bu cümleden olarak, 624
sayılı Yasa, 5.9.1963 tarihli 131 inci Birleşimde
kabul edilmiştir. 624 sayılı Yasa, devlet
memurlarına grevsiz ve toplusözleşmesiz örgütlenme
hakkı getirmektedir.

1938 tarihli ve 3512 sayılı Cemiyetler
Yasasının 12 nci maddesi, 2 Temmuz 1964 tarihinde
490 sayılı Yasayla yürürlükten kaldırılmıştır.
Buna göre, 1938 tarihli ve 3512 sayılı Cemiyetler
Yasası, sınıf adına ve temeline dayanan
dernek, yani, sendika kurma hakkını kesin ve genel
bir biçimde yasaklamakla kalmamış, merkez
ve yerel yönetimlerde çalışan tüm
kamu görevlilerini de dernek kurma hakkından yoksun
bırakmıştır. 12 nci maddede "Devlet,
hususi idareler ve belediyelerle devlete bağlı kurumlardan
hizmet karşılığı maaş ve
ücret alanlar, bulundukları işin sıfat
ve mahiyetiyle cemiyet kuramazlar" denilmektedir.

624 sayılı Yasaya göre, oniki
bentte sayılan çeşitli kamu hizmeti görevlileri
de sendika kurma ve sendikalara üye olma haklarından
yoksun bırakılmıştır. Buna göre
"Anayasa Mahkemesi Başkan ve üyeleri ve raportörleri,
Yüksek Hâkimler Kurulu Başkan ve üyeleri
ve raportörleri, hâkimler ve savcılar ile Danıştay
Başkan ve üyeleri, kanun sözcüleri ve yardımcıları,
Sayıştay Başkan ve üyeleri, savcıları,
raportörleri ve denetçileri, valiler, kaymakamlar
ve bucak müdürleri, müsteşarlar, müsteşar
yardımcıları, genel müdürler ve
katma bütçeli daireler ile kamu iktisadî teşebbüslerinin
ve özel kanunlarla veya özel kanunların verdiği
yetkiye dayanılarak kurulan banka ve teşekküllerin
genel müdür yardımcıları; 15 Temmuz
1963 tarihli ve 274 sayılı Sendikalar Kanununun
2 nci maddesinin birinci bendinin dördüncü fıkrası
hükmü saklı kalmak kaydıyla, askerî
şahıslarla Millî Savunma Bakanlığı
ve Millî Güvenlik Kurulu Genel Sekreterliği memurları;
15 Temmuz 1963 tarihli ve 274 sayılı Sendikalar
Kanununun 2 nci maddesinin birinci bendinin dördüncü
fıkrası hükmü saklı kalmak kaydıyla,
Jandarma Genel Komutanlığı ve Emniyet Teşkilatı
memurları, Millî İstihbarat Teşkilatı
memurları, kanuna göre silah taşımaya
ve zor kullanmaya yetkili kamu hizmeti personeli, Dışişleri
Bakanlığı memurları ve dış
misyonlarda çalışan memurlar, yönetim
kurulundaki işçi temsilcisinin, işçi
sendikalarına üye olma hakkı saklı kalmak
kaydıyla, kamu iktisadî teşebbüslerinin
ve özel kanunlarla veya özel kanunların verdiği
yetkiye dayanılarak kurulan banka ve teşekküllerin
yönetim kurulu üyeleri, din ve ibadet işlerinde
çalışanlar ve Devlet Personel Heyeti Başkan
ve üyeleri bu kanuna göre sendika kuramaz ve bu kanuna
göre kurulan sendikalara üye olamaz" hükmü
getirilmiştir.

624 sayılı Kanunun ana karakteri, kamu
hizmetlerinin süreklilik niteliğinin gereği olduğunu
vurgulayarak, devlete; yani, işverene karşı
mücadele değil, devletle işbirliğini temel
alan bir anlayışla, memur sendikacılığının
önünü açmıştır. 

624 sayılı Kanun, kısıtlı
ve ekonomik mücadele amacı gütmeyen bir memur
sendikacılığı öngörmüştür.
624 sayılı Yasa, kişi yönünden,
kapsam, amaç ve etkinlik alanı açılarından,
memur sendikacılığına son derece kısıtlı
ve ihtiyatlı bir çerçeve çizerken,
geleneksel devlet ve memur anlayışından yola
çıkmıştır. Hiçbir zaman,
devleti, memurunun işvereni olarak düşünmediğinden;
tersine, memuru, halkın gözünde devleti somutlaştıran
bir kişi olarak göz önüne aldığından,
624 sayılı Kanun, işçi-işveren
ilişkileri alanındaki açık mücadele
araçlarını tanımak şöyle
dursun, mesleksel amaçlı toplantı ve gösteri
yürüyüşlerini bile, devlet ve memur anlayışıyla
bağdaştıramadığından, yasaklamıştır.


Yasa koyucunun, ancak devlet ve yönetimle işbirliği
çerçevesinde düşündüğü
memur sendikacılığının, memuru,
devletin ayrılmaz bir parçası sayan ve onunla
bütünleşmiş bir kişi gözüyle
değerlendiren geleneksel devlet ve memur anlayışına
dayandırıldığını Millet
Meclisinde ve Cumhuriyet Senatosunda yapılan görüşmeler
sırasında sözcüler açık
biçimde ortaya koymuşlardır.

Ayrıca, 657 sayılı Devlet Personel
Kanununda da 27 nci madde gereği grev yasağı getirilmiştir.

Değerli arkadaşlarım, yapılan
bütün değerlendirmelerden sonra ortaya şöyle
bir husus çıkmaktadır: Devlet hepimizin devletidir,
yani bütün milletin devletidir. O bakımdan, vatandaşlarımıza
güvenmemiz ve onlara gerekli hürriyet şartlarında
kendi kanaatlerini açıklayabilme, haklarını
savunabilme hürriyetini vermemiz en tabiî yoldur. Sosyal
bir hukuk devletinden beklenen de, asasen bu olacaktır.


Tabiî, bu sendika faaliyetlerine, tarihî
çizgisi içerisinde baktığımız
zaman, ne yazık ki, hepimizi üzen birtakım
gelişmelerin olduğunu da bilmekteyiz; fakat, burada
şunu ifade etmemiz gerekir ki, suimisal emsal teşkil
etmez. Dün, birtakım yanlışlıklar
yapıldı diye bugün, hukukî sosyal bir
devletin yapması lazım gelen düzenlemelerden
sarfınazar etmememiz gerekir.

Dolayısıyla, Hükümetimizin
ve bütün parti gruplarına mensup arkadaşlarımızın,
müştereken çalışarak getirmiş
oldukları bu teklifi, güzel bir gelişmenin başlangıcı
olarak değerlendiriyor, bundan böyle yapacağımız
daha detaylı gelişmelerle çalışma
hayatında daha sağlıklı neticelere ulaşacağımızı
ümit ediyor, hepinize saygılar sunuyor, çıkacak
kanunun hayırlı olmasını temenni ediyorum.
(RP ve DYP sıralarından alkışlar)

BAŞKAN - Teşekkür ediyorum Sayın
Çetin.

Doğru Yol Partisi Grubu adına, Sayın
Bedük; buyurun efendim.

DYP GRUBU ADINA SAFFET ARIKAN BEDÜK (Ankara)
- Sayın Başkan, değerli milletvekilleri; Denizli
Milletvekili Hasan Korkmazcan ile Siyasî Parti Gruplarını
Temsilen 10 Milletvekilinin, Devlet Memurları Kanununda
Değişiklik Yapılması Hakkında Kanun
Teklifi ile Antalya Milletvekili Deniz Baykal ve 29 Arkadaşının
ve Gümüşhane Milletvekili M. Oltan Sungurlu ve
3 Arkadaşının Aynı Mahiyetteki Kanun
Teklifleri ve Anayasa Komisyonu raporu üzerinde, Doğru
Yol Partisinin görüşlerini sunmak üzere söz
almış bulunuyorum; Yüce Heyetinizi saygıyla
selamlıyorum.

Değerli arkadaşlarım, devlet, çok
önemli bir mefhum. Devlet, millet için vardır
ve millet hizmetlerini yerine getirmek için teşkilatlanmasını
gerçekleştirmiştir. Devletin teşkilatı,
özellikle, milletin hizmetlerini gerçekleştirmeye
yönelik olmak üzere, verimli, süratli ve en iyi
şekilde gerçekleştirebilecek bir anlayışı
hâkim kılmaya çalışmaktadır.
Bütün bu hizmetleri yerine getirebilmek için,
özellikle, çalıştırmakta olduğu
birkısım personelin en iyi şekilde yetişmesine
önem verdiği gibi, onun ekonomik, sosyal meselelerini
çözümlemeye yönelik de, değişik
şekillerde dahi olsa, bir kısım tedbirlerin
alınması zarurîdir. 

Kamu hizmeti, millet için özellikle yerine
getirilmesi gereken ve Anayasada ifadesini bulan ve mutlak surette
yerine getirilmesi gereken hizmetlerin başında gelmektedir.
Devletin kamu iktisadî teşebbüsleri ve diğer
kamu tüzel kişilerinin, genel idare esaslarına
göre yürütmekle yükümlü oldukları
kamu hizmetlerinin gerektirdiği aslî ve sürekli
görevler, ya memurlar aracılığıyla
yürütülür veyahut da diğer kamu görevlileri
tarafından yerine getirilir. 

Biz, bunu, şu şekilde yorumlamak durumundayız:
Memurlar, işçiler, sözleşmeli olmak üzere
üç ana başlıkta bunları değerlendirmek
mümkündür. İşte, memur deyince akla,
hep devlet; devlet deyince akla, hep kamu hizmeti ve memur gelmektedir.
Bu anlayıştan hareket etmek suretiyle, memurların
ekonomik ve sosyal güvencelerini sağlayacak her türlü
tedbiri almak da, yine, devletin görevleri arasındadır.


Geçmiş dönemlerde, özellikle,
memurlara sendika kurma hakkı tanınmamaktaydı.
Oysa, dünyanın her tarafında, özellikle
memurlar, ILO anlaşmaları çerçevesinde
de dahil olmak üzere, artık sendikalaşmayı
ve sendika aracılığıyla da sosyal güvencelerinin
sağlanmasını önemli bir kaynak olarak ele
almış ve bunları da yürütmekteydiler.
1995'ten önce, yani, 19 uncu Dönemde Anayasada buna
paralel olarak birkısım değişiklikler
yapılmış olmasına rağmen, maalesef,
kanunlarımızdaki değişiklikler yerine
getirilmemiş idi. Bu çerçeve içerisinde
uyum yasalarının çıkarılması;
yani Anayasaya uyulmasını temin edecek birkısım
yasal düzenlemelerin yerine getirilmesi, 20 nci Dönemin
yerine getirmesi gereken en önemli görevleri arasında
bulunmaktadır. 

Değerli arkadaşlarım, özellikle
Anayasaya uyum yasası esprisi içerisinde getirilmiş
olan Devlet Memurları Kanunundaki bu yasağın
kaldırılması, gerçekten, Türk
kamu hizmetine en önemli bir kaynağı teşkil
edeceği gibi, aynı zamanda bir eksikliği de gidermiş
olacaktır. 

Bu sebeple, Türkiye Büyük Millet Meclisi
Başkanımızın kurmuş olduğu
uzlaşma kurulu ve daha sonra da, diğer birkısım
milletvekillerimizin yapmış olduğu tekliflerin
birleştirilmesi suretiyle getirilmiş olan bu teklif,
tüm grupların, tüm siyasal partilerin özellikle
üzerinde ittifak ettikleri çok önemli bir hizmet
olduğu kanaatini taşıyorum ve Doğru Yol Partisi
olarak da böylesine bir eksikliğin giderilmesi sadedinde
getirilmiş olan bu kanun teklifinin, Anayasa Komisyonumuzun
raporu çerçevesinde isabetli olduğu kanaatini
taşıyoruz ve yine, özellikle, getirilmiş
olan bu değişikliğin, tabiî, sadece bir yasağın
kaldırılması olduğunu, esasen sendikanın
kurulması, işleyişi ve hangi şartlarda
nasıl hizmet verebileceği hususundaki diğer kanunların
da bir an evvel yerine getirilmesi ve yine burada görüşülmesi,
yürürlüğe konulması en büyük
temennimizdir. 

Bu duygular içerisinde, Doğru Yol Partisi
olarak bu kanun teklifini olumlu karşıladığımızı
belirtiyor, Yüce Heyetinizi saygıyla selamlıyorum.
(DYP sıralarından alkışlar)

BAŞKAN - Teşekkür ediyorum Sayın
Bedük.

Teklifin tümü üzerinde gruplar adına
konuşmalar tamamlanmıştır.

Şimdi, şahsı adına, Sayın
Emin Kul; buyurun.

Süreniz 10 dakikadır. 

EMİN KUL (İstanbul) - Sayın
Başkan, değerli milletvekilleri; Denizli Milletvekili
Hasan Korkmazcan ile Siyasî Parti Gruplarını
Temsilen 10 Milletvekilinin, Devlet Memurları Kanununda
Değişiklik Yapılması Hakkında Kanun
Teklifi ile Antalya Milletvekili Deniz Baykal ve 29 Arkadaşının
ve Gümüşhane Milletvekili M.Oltan Sungurlu ve
3 arkadaşının Aynı Mahiyetteki Kanun
Teklifleri ve Anayasa Komisyonu raporu üzerinde söz
almış bulunuyorum; görüşlerimi arz
etmeden önce, sizleri saygıyla selamlıyorum.


Söz alan ve görüşlerini belirten
sözcülerin, devlet memurları kavramına
karşı yıllar sonra gösterdikleri engin
hassasiyeti şükranla karşılıyorum
ve burada da "devlet millet için vardır"
beyanlarıyla pekiştirdikleri bu hassasiyeti övgüye
değer buluyorum; ama, bu vesileyle, bugünlere gelene
kadar, devlet memurlarının ve kamu çalışanlarının
geçirmiş oldukları sıkıntılara
çare bulunmadığına da işaret etmek
istiyorum. 

1995 yılında yapılan Anayasa
değişiklikleri sırasında, Anavatan Partisi
olarak, bu konuda verdiğimiz önergeler, eğer Yüce
Mecliste, bugün, bu mikrofonda ifade edilen zihniyetle karşılanıp
kabul edilseydi, şimdi, bu konuda, çok büyük
mesafeler alınmış olacaktı. Maalesef,
partimizin bu konuda verdiği değişiklik önergelerini,
bugün tamamen görüşlerinin aksini büyük
bir belagatle ifade eden partilerimizin değerli milletvekilleri
reddettiler -bir kısmı tabiî- ve o yüzden,
bu konudaki düzenlemeler de akim kaldı. 

Şimdi, burada, bu kanun teklifiyle yapılan
düzenlemede, devlet memurlarına ve kamu çalışanlarına
herhangi bir hak getirmiş veya onların sendikalaşmaları
hakkında bir düzenleme yapmış olmuyoruz.
Sadece, genel bir izin mahiyetinde, 657 sayılı Kanundaki
bir yasak kaldırılmış oluyor; ama,
bu konuda düzenleme boşluğu, yasal boşluk,
hâlâ, açık olarak karşımızda
duruyor. Aslında, belki, bu yasağın kaldırılması,
meşru zeminde gelişen kamu çalışanları
sendikalarını, belki, bir ölçüde
rahatlatacaktır; ama, hiçbir zaman gerçek
bir yasal tabana ve düzenlemeye ve onun üzerine basarak
gelişmelerine çare olmayacaktır. 

Bu arada, geçtiğimiz dönem içerisinde
yapılması gereken en önemli husus, devlet memuru
veya kamu çalışanı statüsü
biçtiğimiz birtakım insanların statülerinin
gözden geçirilmesi ve bir ayırıma tabi
tutulması lazım gelirdi. Meclisin bahçıvanı,
bugün, bahçemizi düzenleyen emekçiler,
kendilerine devlet memuru statüsü biçilerek istihdam
ediliyor. Bunlar, devletin hangi aslî ve sürekli görevlerini,
kamu erki kullanarak yürütüyorlar... Şimdi,
bunlara ve buna benzer, kendilerine zoraki statü biçtiğimiz,
devletin istihdam ettiği çalışanlara -eğer,
devlet memuru, kamu çalışanı kavramı
içerisinde ayrımını yapmazsak, kimlerin
hizmet akdiyle çalışabileceğini tespit
etmezsek- burada, belki, sendika hakkı veriyoruz; ama,
toplusözleşme yapma haklarını, grev yapma
haklarını da, âdeta, ellerinden alıyoruz;
çünkü, devlet memuru veya kamu çalışanları
statüsü biçerek istihdam ettiğimiz yüzbinlerce
çalışan, aslında, hizmet akdiyle çalışması
lazım gelen ve bu nedenle de, toplusözleşme
ve grev hakkından yararlanması lazım gelen
insanlardır. Bu ayırım, geçmiş
Hükümet döneminde -yani, Anayol Hükümeti
döneminde- Başbakanlıkça ele alınmış,
bu konuda bir komisyon kurulmuş ve çalışmalar
başlatılmıştı; fakat, hangi sonuca
geldiğini, bugünlere kadar nerelere kadar getirildiğini
bilemiyoruz. 

Sadece, uluslararası bir sözleşmenin
Meclisten geçirilerek, kabul edilmesi ve aradan üç
yıl geçmesine rağmen, hâlâ, iç
hukuk düzenlemesinin yapılmamış olması;
hatta, iç hukuk düzenlemesi yapılmadan Meclisten
geçirilmesi, kamu çalışanları
alanında teşkilatlanmayı da, toplusözleşme
yapma hakkını da veya toplugörüşme
yapma hakkını da, maalesef yasal bir zemine oturtmamış
ve milyonlarca kamu çalışanı mağdur
durumda kalmıştır. 

Şu veya bu şekilde, ücretlerinin
tek taraflı, enflasyonun üzerinde yükseltilmesi
falan gibi görüşlere itibar ederek eleştiride
bulunmak istemiyorum; çünkü, o konudaki görüşler
başka bir zeminde eleştirilir, kimin ne kadar abat
edildiği, kimin ne kadar mağdur edildiği tartışılır;
ama, sendikal hak bakımından hiçbir düzenleme
yapılmadığını apaçık
tespit etmek mecburiyetindeyiz. 

Sadece bir ön izin verme sırasında,
bu kadar belagatle ve dramatik şekilde hatırlanan
kamu çalışanları ve devlet memurları,
acaba ne zaman sendikal haklarına kavuşabileceklerdir;
çünkü, şu anda sendikaları vardır;
fakat, meşru oldukları halde yasal bir zemin üzerine
basmış değillerdir. 

Sayın milletvekilleri, bir hususa da dikkatlerinizi
çekmek istiyorum. Bakınız, yapılan
düzenlemede; yani, 657 sayılı Kanunun 22 nci
maddesinde yapılan düzenlemede -aynen okuyorum- "Devlet
memurları, Anayasada ve özel kanunda belirtilen hükümler
uyarınca sendikalar ve üst kuruluşlar kurabilir
ve bunlara üye olabilirler." deniliyor, kim için
söylüyor; devlet memurları. Neye göre; Anayasada
belirtilen hükümler. Ne diyor Anayasa hükmü?
Tabiî, verilen önergelerimiz reddedildiği için,
böyle 53 üncü maddeye yama bir hüküm,
alelacele, son anda düzenlenirse, işte bu sonuçlar
karşımıza çıkar. Anayasa hükmünü
okuyorum: "128 inci maddenin ilk fıkrası kapsamına
giren kamu görevlilerinin -devlet memurlarından bahsetmiyor-
kanunla kendi aralarında cevaz verilecek olan ve bu maddenin
birinci ve ikinci fıkraları ile 54 üncü
madde hükümlerine tabi olmayan sendikalar ve üst
kuruluşları, üyeleri adına yargı
mercilerine başvurabilir..." Fakat, burada devlet memurları
tabiri yok. 

128 inci maddeyi açıyorum; bakın
ne deniliyor 128 inci maddede: "Devletin, kamu iktisadî
teşebbüsleri ve diğer kamu tüzelkişilerinin
genel idare esaslarına göre yürütmekle yükümlü
oldukları kamu hizmetlerinin gerektirdiği aslî
ve sürekli görevler, memurlar ve diğer kamu görevlileri
eliyle görülür." 

657 sayılı Kanun üzerinde yapılan
bu değişiklik, Anayasanın 53 üncü maddesinin
üçüncü fıkrası dikkate alınırsa
-burada "devlet memurları" deyimi olmadığına
göre - nasıl bağdaştırılacak;
çünkü, oradaki eksiklikten geliyor bu, o zaman
yapılan aceleden ve eksiklikten geliyor veya aksini düşünelim,
bu düzeltmeyle, devlet memurları sendika kurma hakkına
kavuşacak; ama, kamu görevlilerinin sendika kurma hakları
yok! Var mı böyle bir düzenleme; yok.

Bu çelişkiler apaçık ortada
ve çeşitli çağrışımları,
çeşitli eleştirileri gündeme getirecek
niteliktedir.

Yani, anayasa değişikliğinde "devlet
memuru" deyimine dayanarak yasa koyucunun maksadını
aşan bir düzenleme mi yapılmıştır?
Böyle bir şeye imkân yoktur; ama, maksat -aceleye
getirildiğinden- ifade edilememiştir. Şimdi, böyle
bir hukukî sorun da karşımızdadır.

Ama, her şeye rağmen, böyle bir düzenlemenin
yapılmasını ve bu düzenleme üzerinde
ittifak edilmesini, yine teşekkür ve şükranla
karşılıyorum, bu çalışmalara
katılan arkadaşlarımı kutluyorum, buradaki
beyanların devamını dileyerek, saygılar
sunuyorum. (ANAP ve DSP sıralarından alkışlar)

BAŞKAN - Teşekkür ediyorum Sayın
Kul.

Şahsı adına, Sayın Algan
Hacaloğlu; buyurun. 

ALGAN HACALOĞLU (İstanbul) - Sayın
Başkan, değerli arkadaşlarım; görüşülmekte
olan, kamu çalışanlarının, memurların
sendika kurma haklarına ilişkin, 657 sayılı
Devlet Memurları Kanununda yapılması gerekli
olan değişiklikle ilgili kanun teklifi üzerinde
şahsım adına söz almış bulunuyorum;
hepinizi saygıyla selamlıyorum.

Değerli arkadaşlarım, burada görüşmekte
olduğumuz teklifler, Türkiye Büyük Millet Meclisinin,
insanlarımızdan, ülkemizin gündeminden
ne kadar geride kaldığını çok
net olarak kanıtlamaktadır. Türkiye'de memurlar
sendika kurmuş mudur; Türkiye'de kamu çalışanları
sendikaları var mıdır; Türkiye'de KESK
(Kamu Emekçileri Sendikaları Konfederasyonu) var
mıdır; evet, vardır. Başka konfederasyonlar
da vardır; yıllardır var... Bunlar var; peki,
biz neyle uğraşıyoruz; biz, elde edilmiş
olan, fiilen var olan bu hakkı...

METİN BOSTANCIOĞLU (Sinop) - Söke
söke alınmış olan bu hakkı...

ALGAN HACALOĞLU (Devamla) - Evet, söke söke
aldılar... Memurlar, gerçekten, yıllarca,
kendi emekleriyle, kendi direnişleriyle, söke söke
bu hakları aldılar, sendikalarını
kurdular. Biz, şimdi, 1995 yılında yapılmış
olan, 19 uncu Dönemde yapılmış olan anayasa
değişikliğinin yasalara uyumunu, geriden takip ederek
yapmaya çalışıyoruz.

Uyum yasaları, yani, 1995 yılında
yapılmış olan anayasa değişikliklerini
yasalara taşımak günümüzün temel
ihtiyacı; ama, şu anda tartıştığımız
konu, gerçekten, bu alanda, kamu emekçilerinin taleplerinin
çok çok gerisinde. Ben de, şahsım adına,
Türkiye Büyük Millet Meclisinin, 1995 anayasa değişikliklerinden
kaynaklananan uyum yasalarını -gecikmeyle dahi olsa-
ele almış olmasından dolayı memnuniyetimi
ifade ediyorum. Hangi saikle gelmiş olursa olsun, tabiî,
biz grup olarak ve ANAP'lı bir grup arkadaşlarımız
daha evvel, hep beraber bu konuda duyarlılığımızı
ortaya koymuştuk; sonra, Meclis Başkanımız,
bütün grupları bir araya getirerek, uyum yasalarının
bir an evvel çıkması için bir duyarlılığı
ortaya koydular; ama, nedense, birbuçuk yıldır
bu ertelendi; ayak sürütüldü. Şimdi,
umarım ki, sonuna dek gideriz; umarım ki, sonuna
dek bütün uyum yasalarını, buradan, hep
beraber, bir konsensüs, bir ortak anlayış içinde
çıkarırız. 

1982 Anayasasıyla ülkemize empoze edilmiş
olan yasaklar, örgütlenme hakkı üzerinde
getirilmiş olan kısıtlamalar, aradan geçen
onbeş yıla rağmen hâlâ etkin. Evet,
memurlar haklarını söke söke aldılar,
sendikalarını kurdular; ama...

HACI FİLİZ (Kırıkkale)
- Mecliste mi, burada mı yaptılar?..

ALGAN HACALOĞLU (Devamla) - Efendim, tabiî,
daha evvelki Anayasa da bunu yasaklamamıştı
ve daha evvelki SHP-DYP Koalisyon Hükümeti zamanında,
SHP'li Çalışma Bakanlarının
görevde bulunduğu dönemde ILO 87, ILO 151, ILO 158...

HACI FİLİZ (Kırıkkale)
- Hepsini beraber söyle.

ALGAN HACALOĞLU (Devamla) - Bekleyin, sabredin...
Hepsini beraber söylüyorum, sabırsızlanmayın;
bir kompleksiniz de olmasın.

BAŞKAN - Sayın Hacaloğlu, lütfen
karşılıklı konuşmayın.

ALGAN HACALOĞLU (Devamla) -Buradan, bu
Meclisten bu ILO sözleşmeleri, o dönemde geçti
ve bilindiği gibi, ILO sözleşmeleri, iç
hukukumuzda öncelikle ele alınması gereken,
Anayasaya aykırılığı iddiasında
bulunulamayan dış hukuk maddeleridir; ama, ne yazık
ki, 158 sayılı ILO Sözleşmesiyle tanımlanmış
olan iş güvencesi nasıl gündeme gelmemişse,
getirilememişse, 151 sayılı ILO Sözleşmesi
kapsamında kamu emekçilerinin asıl hakkı,
asıl beklentisi olan grevli toplusözleşme hakkı
da gündeme gelememiştir. 

Burada, 19 uncu Dönemde milletvekilliği
yapmış olan değerli arkadaşlarımın
şöyle bir düşünmesini istiyorum. 1995'in
temmuz ayında, Anayasa değişiklikleri görüşülürken
kim nerede durmaktaydı; kim neyi savunmaktaydı;
ben çok iyi anımsıyorum, sizler de anımsıyorsunuz;
o, kayıtlarda var, resmî kayıtlarda var. O
dönemde, Refah Partisi, tüm anayasa değişikliklerine
"hayır" demiştir. O dönemde, Refah
Partisi, kamu emekçilerinin grevli toplusözleşme
hakkına "hayır" demiştir. Bugün,
buraya getirdiğimiz değişikliğe de "hayır"
demiştir. Ama, ANAP'lı sevgili arkadaşlarıma
da, lütfen, iletmek istiyorum; kendileri de, o dönemde
kamu emekçilerinin grevli, toplusözleşme hakkı
için, CHP olarak -SHP değil, düzeltiyorum, o zaman
CHP olarak- yapmış olduğumuz girişimlere
omuz vermemişlerdir. Mecliste, uzun uzun, devlet memuru
kimdir; Anayasanın 128 inci maddesinde onu tanımlamaya
yönelik çabalar, kamu emekçilerinin gerçek
haklarının verilmesi değil, kısıtlanması,
engellenmesi, ertelenmesi anlamında kullanılmıştır.


Değerli arkadaşlarım, ülkemizde
eşitsizlik yaygın. Memur ve işçi; birisi
beyaz yakalı, birisi mavi yakalı; her ikisi de emekçi;
emeğinin karşılığında, işverenle
karşılıklı oturup, hakkını
arayabilmek, toplupazarlık yapabilmek ve -memurlar için,
kritik kamu görevlerinde, kritik düzeyde aksama olmamak
kaydıyla- grev yapabilmek hakkı en temel hak. Bütün
Batı ülkeleri bunu veriyor; ama, biz veremedik; memurumuzdan
korktuk âdeta ve bu Anayasa ile bu konuda getirdiğimiz
bir başka yasanın görüşülmesi
aşamasında; yani, toplusözleşmeye ilişkin
yasanın görüşülmesi aşamasında
ele alınması gereken -çünkü, orada
da bir düzenleme yapmak gerekiyor, Anayasa onu da öngörüyor-
bir sözde toplupazarlık tanımlaması
var; memur, devletle oturuyor, bir mutabakat olabiliyor veya olmayabiliyor;
sonra, bu, Bakanlar Kurulunun takdirine bırakılıyor.


Değerli arkadaşlarım, ülkemizde
devletin yeniden yapılanması gerekiyor. Ülkemizde
memurlarımıza, kamu alanında görev yapmakta
olan memurlarımıza gerçek anlamda iş
güvencesinin, sağlıklı görev yapma
ortamının sağlanması gerekiyor. Kadroların
son derece politize edildiği, kadroların son derece
politikaya alet edildiği bir ortamda, kamu görevlilerinin
hem özlük hakları açısından
hem gerçek anlamda iş güvencesi...

(Mikrofon otomatik cihaz tarafından kapatıldı)

BAŞKAN - Sayın Hacaloğlu, lütfen,
toparlayın.

ALGAN HACALOĞLU (Devamla) - Toparlıyorum...


...açısından, hatta, demokratik
anlamda, Batılı normlarda bir düzene kavuşabilmeleri
için, hem kamu kadrolarının -devlet kadrolarının-
siyasetten arındırılması için,
memurlarımıza -burada sadece bir yasal boşluk,
o da 1972 yılında varken, sonra, o dönemin
koşullarında, o dönemin baskı ortamında
kaldırılan bir maddenin yerine getirilmesi şeklinde
değil- gerçekten, kamu görevlilerine, kamu emekçilerine
grevli toplusözleşme hakkını, sizler,
bizler, bu Parlamento verebilir.

Bu anlayışla, hepinize saygılarımı
sunuyorum. (CHP ve DSP sıralarından alkışlar)

BAŞKAN - Teşekkür ediyorum Sayın
Hacaloğlu.

ALİ OĞUZ (İstanbul) - Sayın
Başkan, bir konuyu arz etmek isterim.

BAŞKAN - Buyurun Sayın Oğuz.

ALİ OĞUZ (İstanbul) - Sayın
Hacaloğlu'nun sözünü kesmek veya laf atarak
onu durdurma şeklinde bir şeye tenezzül etmedik;
ama, arkadaşımız, bizi çok açık
ve sarih bir şekilde suçladı. 

Malumu âliniz, Anayasa çalışmaları
devam ederken geçen dönemde -siz de biliyorsunuz-
partilerarası bir komisyon, birlikte, ahenk içinde
çalıştı. O dönemde, 24 üncü
maddenin de bu değişiklikle birlikte ele alınması
hususunda talebimiz vardı ve bu, o komisyonda kabul edilmediği
içindir ki, biz, biraz daha çekimser davrandık;
ama, komisyonda, yukarıda, Anayasa Komisyonunda birlikte
çalıştık; ama, ısrarla, önergelerimiz
ve tekliflerimizle, gerek anayasa değişikliği konusunda
verdiğimiz tekliflerle gerekse önergelerimizle -gerek
komisyonda gerekse Genel Kurulda- görüşlerimizi
arz ettik; 24 üncü maddenin bu değişiklikle
birlikte ele alınması hususunda ısrar ettik.

Arz ederim efendim.

METİN BOSTANCIOĞLU (Sinop) - Yani, pazarlık
konusu yaptınız.

ALGAN HACALOĞLU (İstanbul) - Benim söylediğimi
onaylamış olduğu için teşekkür
ediyorum.

ALİ OĞUZ (İstanbul) - Hayır
efendim; yanlış söylediniz, "bizim karşı
çıktığımızı"
ifade ediyorsunuz; gerçek bu değil.

BAŞKAN - Sayın Oğuz, Sayın
Hacaloğlu; zabıtlara, konu, karşılıklı
açıklamalarla geçti.

ALİ OĞUZ (İstanbul) - Şahsî
söz istiyorum Sayın Başkan.

BAŞKAN - İki kişiye söz verdik,
üçüncüsüne, dördüncüsüne
imkân yok. 

ALİ OĞUZ (İstanbul) - Takdir sizindir
efendim.

BAŞKAN - Evet. 

Teklifin tümü üzerindeki görüşmeler
tamamlanmıştır.

Maddelerine geçilmesini oylarınıza
sunuyorum: Kabul edenler... Kabul etmeyenler... Kabul edilmiştir.


1 inci maddeyi okutuyorum:  

Devlet Memurları Kanununda Değişiklik
Yapılması Hakkında Kanun Teklifi

 MADDE 1. - 14.7.1965 tarihli ve 657 sayılı
Devlet Memurları Kanununun mülga 22 nci maddesi aşağıdaki
şekilde yeniden düzenlenmiştir :

 Madde 22. - Devlet Memurları, Anayasada ve
Özel Kanununda belirtilen hükümler uyarınca
sendikalar ve üst kuruluşlar kurabilir ve bunlara üye
olabilirler.

ALİ OĞUZ (İstanbul) - 1inci madde
üzerinde Grubum adına söz istiyorum efendim.

BAŞKAN - Bir Grup yetkiliniz yok, şahsınız
adına söz verelim.

ALİ OĞUZ (İstanbul) - Peki.

BAŞKAN - Madde üzerinde grupları
adına söz talebi var mı efendim? 

MEHMET KEÇECİLER (Konya) - Grubum adına
söz istiyorum Sayın Başkan.

BAŞKAN - Grup başkanvekiliniz yok.

Şahsınız adına 3 üncü
sıradasınız Sayın Keçeciler.

Gruplar adına söz talebi yok.

Şahsı adına, Sayın Algan
Hacaloğlu; buyurun.

MUSTAFA CUMHUR ERSÜMER (Çanakkale) -
Sayın Başkan, Sayın Keçeciler, Grup
adına konuşacak. 

BAŞKAN - Grupları adına söz
talebi olup olmadığını sorduğumda
yerinizde yoktunuz, şahıslara geçtik.

Sayın Hacaloğlu, buyurun.

ALGAN HACALOĞLU (İstanbul) - Sayın
Başkan, değerli arkadaşlarım; görüşülmekte
olan kanun teklifinin 1 inci maddesi üzerinde şahsım
adına söz almış bulunuyor; hepinize saygılarımı
sunuyorum. 

Benden evvel, ANAP Grubunun görüşlerini
dile getiren değerli milletvekili arkadaşım önemli
bir noktayı işaret etmişti. Bilindiği gibi,
1995 yılında yapılan Anayasa değişiklikleri
kapsamında 128 inci maddede yapılan bir değişiklikle
kamu çalışanları, devlet memurları
tanımı yapılmıştı. Burada
"memurlar ve diğer kamu görevlileri" tanımı
vardır. 

Bizim, burada ele aldığımız
yasa teklifleriyle 657 sayılı Yasanın 22
nci maddesi üzerinde yapmakta olduğumuz değişiklik,
devlet memurlarının, zaten kurmuş oldukları,
hak olarak sahiplendikleri bir konuyu, bir alanı, yasa
üzerinde düzeltiyor. Peki, 657 sayılı
Yasa kapsamında olmayıp, işçi konumunda
bulunmayan diğer kamu görevlilerinin sendika ve sendika
üst kuruluşları kurma hakkı nerede düzenleniyor?
Böyle bir düzenleme yok değerli arkadaşlarım.
Böyle bir düzenlemenin eksikliği dahi, bizim 20
nci Dönem olaraktan, bu çok temel alanda, sosyal barışın
vazgeçilmez alanında bu konuları daha ciddî,
daha temelden, daha köklü olarak ele almamızın
gerekliliğini bir kez daha vurgulamaktadır; bu eksiklik,
onun kanıtıdır.

Bu düzenleme, biraz evvel Refah Partili değerli
arkadaşımız Ali Beyin yerinden ifade ettiği
gibi, gerçekten 1995 Temmuz ayında yapılmış
olan Anayasa değişikliğinin bir uzantısıdır
ve kendileri, benim konuşmama atfen, yanıt mahiyetinde
bir düzeltme yaptılar; evet, söyledikleri doğrudur.
Biraz evvel konuşmuş olduğum için, burada,
tam açıklığa kavuşmamıştır
anlayışı içerisinde, bir iki kelime
daha ilave etmek istiyorum. Biliyorsunuz, geçen dönemde,
19 uncu Dönemde, SHP-DYP, Türkiye'de demokratikleşmeyi
gerçekleştirebilmek için, çok ciddî
bir anlayışla, Türkiye'de geniş bir destek
gören bir anlayışla bir araya gelmişler,
1991 yılının kasım ayında hükümet
olmuşlardı. O birlikteliğin arkasında,
Türkiye'nin, gerçekten bugün de ihtiyaç
duyduğu çok ciddî bir demokratikleşme ihtiyacı
vardı; ama, ne yazık ki, bu ön duyarlılık,
bu ihtiyaç, Mecliste, siyasette ve hükümette,
pratiğe yeterince dönüştürülemedi.
Ne yazık ki, Toplantı ve Gösteri Yürüyüşleri
Yasası, olduğu gibi kaldı; hak arayan işçiler,
memurlar, acımasızca, baskı ve şiddetle
karşılaştılar. Ne yazık ki, işçiler,
iş güvencesini elde edememiş olmaları
nedeniyle, o dönem, Çalışma Bakanlığının
bütün çabalarına, düzenlemelerine
rağmen, acımasızca sokağa bırakılabildiler;
taşeronlaştırma, işten çıkarma,
keyfî çıkarmalar yaygın bir hale geldi.
Birçok alanda bunları sayabiliriz. Demokratikleşme,
güneydoğuda temel bir ihtiyaç olarak ortaya çıktı;
insan hakları ihlalleri karşısında,
temel bir hak olarak ortaya çıktı. 

Partiler, ancak 1995 yılı sonuna doğru
bir araya geldiler, ortak komisyon kuruldu ve bu komisyonda, Anayasanın,
o 82 Anayasasının yasaklarının hiç
olmazsa bir bölümünü ortadan kaldırabilmek
için, asgarî müştereklerde bir düzenlemeye
gidilme ihtiyacı doğdu; fakat, o aşamada ne oldu;
o gün, Mecliste olan -o dönemde Meclis Başkanvekili
olarak Sayın Genç de çok iyi anımsayacak-
partilerden biri, özellikle biri, daha başından
kıvırdı; Refah Partisi, biraz evvel Ali Bey'in
dediği gibi, Anayasanın din ve vicdan hürriyetine
ilişkin 24 üncü maddesini, o anayasa değişiklikleri
kapsamı içerisinde, bir pazarlık unsuru olarak
ortaya koydu. Anayasanın 24 üncü maddesinin ne
kadar önemli olduğunu bugünlerde çok daha
iyi görmekteyiz. (CHP sıralarından alkışlar)
O zaman, o konuda, Yüce Mecliste ortaya koyduğumuz direnişin,
Refah'ın o günkü o dayatmasına karşı
gösterdiğimiz mücadelenin anlamı, bugün
çok daha net olarak ortaya çıkmaktadır.
O nedenle, benim buradan söylediğim kamu çalışanlarına
grevli toplusözleşme hakkı alanında,
151 Sayılı ILO Sözleşmesinin iç
hukukumuza taşınması anlamında, Anayasada
o kapsamda düzenleme yapılması anlamında,
Refah Partisinden o anayasa değişikliği düzleminde
destek alamadık derken ne kadar doğruyu ifade ettiğimi
Sayın Ali Bey de, kendi ifadeleriyle bir kez daha teyit
etmiş oldu.

Değerli arkadaşlarım, 1 inci madde,
teknik anlamda zorunlu olan, uygulamanın gerisinde...

(Mikrofon otomatik cihaz tarafından kapatıldı)

BAŞKAN - Sayın Hacaloğlu, toparlayınız
lütfen.

ALGAN HACALOĞLU (Devamla) - Bitiriyorum efendim.


Doğru, sürem 5 dakikaydı, unuttum;
10 dakika diye düşünmüştüm de...
10 dakika mantığıyla konuştum. Özür
diliyorum.

1 inci madde, burada, teknik anlamda bir ihtiyacı
karşılıyor; ama, bu ihtiyaç -baştan
da belirtiğim gibi- gerçekten, kamu çalışanlarının,
kamu emekçilerinin beklediği değişiklik değildir;
ancak, yapılması gereken bir teknik düzeltmedir.
Bu düzeltmenin, bu teklifin, bu çerçevede kabul
edileceği umuduyla, hepinize saygılarımı
sunuyorum. (CHP sıralarından alkışlar)


BAŞKAN - Teşekkür ediyorum Sayın
Hacaloğlu. 

Şahsı adına, Sayın Ali
Oğuz; buyurun. (RP sıralarından alkışlar)


Sayın Oğuz, süremiz, biliyorsunuz,
5 dakikadır. 

ALİ OĞUZ (İstanbul) - Muhterem
Başkanım, değerli arkadaşlarım;
bir uyum kanununu müzakere ediyoruz. Hepinizin bildiği
gibi, geçen dönemde çıkarılmış
anayasa değişikliğiyle ilgili mevzuat değişikliğinin,
düzeltmelerin ve Anayasadaki tadille ilgili hükümlerin
uyum kanunlarıyla tatbikata konulması hususunda,
19 kanun üzerinde değişiklik yapma hususundaki
gayretlerimiz Anayasa Komisyonunda aylardır devam ediyor.
Bunlardan biri de, şu müzakere ettiğimiz tekliftir.


Bu teklifle, memurlarımıza sendika
kurma hakkı verilmiştir. Daha önce de, sendikaların
bir kısmı, mâni hüküm bulunmadığı
için kurulmuş, hatta bunların daha kapsamlı
ve geniş bir şekilde tatbikata konulması hususunda
memurlarımız geniş çapta faaliyet göstermişler;
direnmişler, yürüyüşler yapmışlar,
hatta bunlardan bir kısmının Kızılay
Meydanında -geçen dönemde- köpeklere ısırtıldığına
 bir kısmının yakalandığına,
kadınların sürüklendiğine  şahit
olduk, mahkemelere sevk edildiğini gördük. Bunlar
acı hatıralardır. Bunlar tarihe karıştı.
Demek ki, insanlar, haklarını alma hususunda gayret
ederlerse, biraz çile çekerler; ama, netice itibariyle
o haklar alınır.

Biz inanıyoruz ki, hak yükselir, hiçbir
şey ondan üstün olamaz. Zulüm ile abad olanların
akıbeti berbat olur. Onun için hak sahiplerine,
yeri geldiği zaman hakları verilir. Bu mücadele,
insanların var olduğu tarihten itibaren, taa ilk insandan
başlamış, bugüne kadar devam etmiş
ve bundan sonra da devam edecektir. 

Değerli arkadaşım ve dostum Hacaloğlu'nun,
özellikle bu açıklamalarına biraz daha
sarih bir şekilde açıklık getirmek
istiyorum. O dönemde anayasa değişiklikleri müzakere
edilirken, partilerarası komisyonda biz de bulunduk, beraber
çalıştık. "Gelin, şu 24
üncü maddeyi daha da düzenleyelim, kapsamlı
bir hale getirelim ve bugün ve yarın inananlara zulmedilmesin.
Bu, her dönemde tekrar gündeme gelir, müzakere
edilir ve bu hak zamanı gelince alınır"
dedik. O zaman, alt komisyonda bizim görüşlerimiz
itibar görmedi. Biz de, tabiî ki, bu mücadele
içerisinde, o komisyonda çalışmalarımızı
devam ettirdiğimiz halde ve yukarıda, Anayasa Komisyonundaki
uyumlu çalışmalarımızı
devam ettirerek, bu kanunların çıkması
hususudaki gayretlerimizi katiyen eksik etmedik. 

Bugün de aynı uyum kanunlarının
çıkarılmasında 8 arkadaşımızla
birlikte Anayasa Komisyonunda hizmet veriyoruz ve faydalı
olmaya gayret ediyoruz. Bunu, "Refah Partisi bu kanunlara
karşı çıkmıştır"
şeklinde takdim etmenin fevkalade yanlış olduğunu
Sayın arkadaşıma hatırlatıyorum.


Değerli arkadaşlarım, şunu
kesinlikle ifade etmek isterim ki, memurlarımızın
kapsamlı bir mahiyette, efradını cami ağyarını
mâni mahiyette, haklarını alma hususunda büyük
gayretlerimiz olmuştur. Bunlara sureti katiyede karşı
çıkan kimse de olmamıştır zaten.
Bizim, memur da olsa, işçi de olsa, emekçinin
hakkı, alınteri kurumadan verilmeli şeklindeki
inancımız herkesin malumudur ve biz inanırız
ki, memur, işçi, patronunun veya devletinin ve onu
idare edenlerin kardeşidir; kardeşler arasında
çekişme ve hak tecavüzü olmaz. Bu konularda
zulmedenler, bu konularda sert davrananlar, bu konularda hak tanımayanlar,
mutlaka bir gün Hakkın gazabına uğrarlar.
Hakkın sillesinin sedası yoktur, bir vurdu mu devası
yoktur. Biz, açık bir şekilde inanırız
ve güveniriz ki, insanların inançlarına,
insanların haklarına saygı gösterenler
abad olurlar; ama, hakları çiğneyenler ise,
bir müddet abad olur gözükseler de, akıbetleri
berbat olur. 

Arz ederim efendim, saygılar sunarım.

BAŞKAN - Teşekkür ediyorum Sayın
Oğuz.

Madde üzerindeki görüşmeler
tamamlanmıştır.

Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.

2 nci maddeyi okutuyorum: 

Madde 2.- Bu Kanun yayımı tarihinde
yürürlüğe girer.

BAŞKAN - Madde üzerinde, grupları
adına söz talebi?.. Yok.

Sayın Keçeciler, şahsınız
adına bir söz talebiniz var mı?

YUSUF ÖZTOP (Antalya) - Benim var Sayın
Başkan.

MEHMET KEÇECİLER (Konya) - Var Sayın
Başkan.

BAŞKAN - Sizin var, sizin var.

Sayın Yusuf Öztop; buyurun. (CHP sıralarından
alkışlar) 

YUSUF ÖZTOP (Antalya) - Sayın Başkan,
değerli milletvekilleri; görüşülmekte
olan 272 sıra sayılı kanun teklifiyle ilgili
olarak kişisel düşüncelerimi arz etmek üzere
söz almış bulunuyorum; bu vesileyle, tümünüzü
saygıyla selamlıyorum. 

Yürütmeyle ilgili bir madde olduğunu
gayet iyi biliyorum. 

1982 Anayasası, memurlara, sendika kurma ve
sendikaya girme hakkını vermemiştir. Doğal
olarak 657 sayılı Devlet Memurları Kanununda
da bu konuda yasak hükmü bulunmakta idi. Anayasa bu
konuda memurların sendika kurmalarına ve üye
olmalarına izin vermemesine rağmen, 657 sayılı
Devlet Memurları Kanunu da izin vermemesine rağmen,
uluslararası sözleşmelerden doğan olanağı
kullanarak, kamu çalışanları, memurlar,
sendikalarını kurmuşlar, faaliyetlerini sürdürmeyi
başarmışlardır. Geç de olsa,
23.7.1995'te Anayasanın 53 üncü maddesi değiştirilerek,
devlet memurlarına sendika kurma hakkı verilmiştir.
Ne yazık ki, verilen bu sendika kurma hakkı memurlara,
grevli, toplusözleşmeli sendika hakkını
vermemektedir. Kamu çalışanlarının
bizden talebi, grevli, toplusözleşmeli sendika hakkıdır.
Önemli olan, bunu verebilmektir. 

Bugün, burada bir usulü yerine getiriyoruz.
Bizim, hep beraber, kamu çalışanlarının
taleplerini de dikkate alarak, olanların, grevli, toplusözleşmeli
sendikal haklarını sağlayabilecek bir düzenlemeyi
hazırlamamız gerektiğini düşünüyorum.

Değerli milletvekilleri, söz alışımın
asıl nedeni şu: Sendikal faaliyetleri nedeniyle,
kamu çalışanları, memurlar, pek çok
takibata uğramışlar; bu takibat sonucunda pek
çok kamu görevlisine idarî cezalar verilmiş,
pek çoğu da sürgüne uğramıştır;
sebep, sendikal faaliyetleridir. Şu anda, yasayı
çıkarmak üzereyiz. Memurların sendika
kurmaları ve sendikaya üye olmaları yasal olanağa
kavuştuğuna göre, artık, yaptıkları
eylemin de suç olmaktan çıkmış
olması gerekir. Bu nedenle, kamu çalışanlarının,
memurların sendikal faaliyetleri nedeniyle almış
oldukları cezaların da ortadan kaldırılması
gerekir. Ben, arkadaşlarımla birlikte, sendikal faaliyetleri
nedeniyle kamu çalışanlarının,
memurların disiplin cezalarının affı
konusunda bir kanun teklifi verdim. Diliyorum ve bekliyorum ki,
diğer siyasî partilerle aynı noktada buluşarak,
böyle bir yasayı buradan çıkarabiliriz.


Değerli milletvekilleri, geçmiş
dönemde, sendika kurulurken, faaliyetleri sürdürülürken,
sendikacıların, kamu çalışanlarının,
büyük mağduriyete uğradığını,
coplandığını, dövüldüğünü,
sürüldüğünü, olayların mahkemelere
intikal ettirildiğini biliyoruz. Önümüzdeki
günlerde, özellikle 14 Haziranda -eğer yanlış
hatırlamıyorsam- Eğitim-Sen, Türkiye'nin
muhtelif bölgelerinde, ekonomik sorunları, Türkiye'nin
toplumsal sorunlarını, demokratik talepleri dile
getirmek üzere, yaygın yürüyüşler
ve mitingler tertip edecektir. 

Şimdi, geçmişteki, yüzümüzü
kızartıcı, hepimize hüzün verici
tabloları görmek istemiyoruz. Eğer bizi dinleme
imkânını buluyor ve eğer, bizi duyabiliyorsa,
Sayın İçişleri Bakanından bir
istirhamım, bir ricam var: Sayın Bakanın,
Eğitim-Sen'in yürüyüş yaptığı
ve miting yaptığı bölgelerdeki emniyet
müdürlerini uyarmasını; polislerin, öğretmenlerin
üzerine copla, tokatla, silleyle gitmemesini sağlamasını
diliyor ve bekliyorum. 

Sırf bunu dile getirmek için söz
almış bulunuyorum. Bu vesileyle, hepinizi, tekrar,
saygıyla ve sevgiyle selamlıyorum. (CHP sıralarından
alkışlar)

BAŞKAN - Teşekkür ediyorum Sayın
Öztop.

Sayın Mehmet Keçeciler, buyurun. 

MEHMET KEÇECİLER (Konya) - Sayın
Başkan,Yüce Meclisin değerli üyeleri; görüşmekte
olduğumuz kanun teklifi hakkında, bütün grupların
uzlaşması vardır ve uzlaşma içerisinde
çıkarıyoruz. 

Yürürlük maddesinde söz alışımın
sebebi, bu kanun teklifinin yürürlüğü
zaten daha önce olmuş, arkadaşlarımız
da ifade ettiler; memurlarımız sendikalarını
kurmuşlar, bu sendikalar çalışmaya başlamış,
bu sendikalar tanınıyor; dolayısıyla,
çok fazla geciktirmemek gerekir; ben de vaktinizi fazla
almayacağım. 

Ancak, daha önce konuşan Cumhuriyet Halk
Partisi sözcüsü Sayın Hacaloğlu'nun
bir ifadesini -sanki Anavatan Partisi, anayasa değişiklikleri
sırasında farklı bir konumda, bu değişikliklere
gereken desteği vermemiş gibi bir görüntü
sergilediler- tashih etmek ve zabıtlarda düzeltmek
üzere söz aldım. 

Değerli arkadaşlarım, 18 inci Dönemde,
Anavatan Partisi, büyük bir çoğunlukla işbaşında
olmasına rağmen -çok makul, çok haklı-
geçen defa yaptığımız değişikliklere
benzer değişiklikleri yapmak için o günün
muhalefet partilerinden destek istedi. Bilhassa 18 yaş mevzuunda,
yurt dışındaki vatandaşlarımıza
oy hakkı verilmesi konusunda; 292 milletvekilimiz varken,
o zamanki muhalefet partileri bize 8 üyelik desteği vermediler.
Daha sonra onlar koalisyon halinde iktidar oldular, çok
daha büyük bir desteğe ihtiyaçları
vardı ve anayasa değişikliklerini gündeme
getirdiler; ilk olarak radyo ve televizyonlarla ilgili anayasa
değişikliğini gündeme getirdiler; sorumlu muhalefet
anlayışımızın gereği olarak,
anayasa değişikliklerinin sivil yönetimlerde de
yapılabildiğini ispat edebilmek için, Anavatan
Partisi olarak destek verdik. Eğer, Anavatan Partisi destek
vermeseydi, zaten bu anayasa değişikliklerinin hiçbiri
yapılamazdı; çünkü, sayınız
yetmiyordu. SHP ve DYP olarak, bu anayasa değişikliklerini
geçirmeye sayınız yeterli olmuyordu; çünkü,
arkadaşlarımın da işaret ettikleri gibi,
bir ihtilaftan dolayı, Refah Partisi, kategorik olarak
bütün anayasa değişikliklerine ret oyu verdi.
Eğer, biz olumlu oy vermeseydik, bu anayasa değişikliklerinin
hiçbirinin bu Meclisten çıkması mümkün
değildi. 

Bugün memurlara sendika hakkı verilmişse,
bu sendika hakkının verilmesinde, muhalefette iken,
muhalefet partisi iken gelip burada oylarını veren
Anavatan Partisinin katkısı büyüktür.
Hiç kimsenin, bunu küçültmeye, bunu destek
değilmiş gibi göstermeye hakkı yoktur. Kaldı
ki, Sayın Hacaloğlu'nun dediği manada, memurlara
grevli, toplusözleşmeli sendika hakkı verilmesi
konusunda Genel Kurulda bizim önergemiz var; bu, Meclisin
zabıtlarında var, yarın, Sayın Hacaloğlu
isterse gösteririm. Beraber oylamaya girdik; ama, Meclis
Genel Kurulu reddetti; dolayısıyla, bu şekliyle
çıktı. 

Biz, o zaman memurlarımıza meydanlarda
ne söz verdiysek, o sözümüzü bu sıralarda
yerine getirdik. Hiçbir zaman kategorik muhalefet yapma,
yıkıcı muhalefet yapma anlayışını
benimsemedik. Eğer, Anavatan Partisinin muhalefet desteği
olmasaydı, bugün bu teklif burada görüşülemezdi.


Bu hususu özellikle ifade ediyor, zabıtlara
geçiriyor, hepinize saygılar sunuyorum. (ANAP sıralarından
alkışlar)

BAŞKAN -Teşekkür ediyorum
Sayın Keçeciler.

MUSTAFA ÜNALDI (Konya) - Sayın Başkan,
müsaade ederseniz bir cümleyle fikir beyan etmek istiyorum.

BAŞKAN - Niçin?

MUSTAFA ÜNALDI (Konya) - Biraz evvel, Refah
Partisiyle ilgili olarak, Sayın Keçeciler bir cümle
kullandılar, onu cevaplandırmak, en azından
tutanaklara geçirmek istiyorum.

İBRAHİM YILMAZ (Kayseri) - Böyle
bir usulümüz yok...

BAŞKAN - Böyle bir usulümüz
yok. Grubunuz adına bir arkadaşınız
yapabilir; ama, size, ancak şahsî sataşma olsaydı
söz verebilirdim.

MUSTAFA ÜNALDI (Konya) - Efendim, o gün
Genel Kurulda bulunan, önergeleri de bulunan bir arkadaş
olarak ifade etmek istiyorum; zamanınızı
almayacağım.

BAŞKAN - Ama böyle bir usulümüz
yok; emsal olur...

MUSTAFA ÜNALDI (Konya) - Bilgi takdim etmek
istiyorum Sayın Başkan.

BAŞKAN - Yerinizden lütfen...

MUSTAFA ÜNALDI (Konya) - Yerimden; kürsüye
çıkacak değilim. 

BAŞKAN - Lütfen...

MUSTAFA ÜNALDI (Konya) - Doğrudur; biz,
anayasa değişikliklerinin toplamına karşı
oy verdik; ama -burada konuştuk, fikirlerimizi söyledik-
daha ideal bir anayasa için değil, daha geniş,
daha demokratik bir anayasa için -önergelerimiz var,
konuşmalarımız var, tutanağa geçsin
diye söylüyorum- mücadele ettik. Yanlış
ifade ettiler; düzeltiyorum. 

Saygılar sunuyorum.

BAŞKAN - Sayın Oğuz bu konuyu biraz
önce kürsüden ifade ettiler; siz de tutanaklara
geçirmiş oldunuz. 

Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.

3 üncü maddeyi okutuyorum:

MADDE 3.- Bu Kanun hükümlerini Bakanlar
Kurulu yürütür.

BAŞKAN - Madde üzerinde söz isteyen?..
Yok.

Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.

Teklifin tümünü oylarınıza
sunuyorum: Kabul edenler... Kabul etmeyenler... Kabul edilmiştir.


Böylece, teklif, kanunlaşmıştır;
hayırlı olmasını diliyorum.

Sayın milletvekilleri, çalışma
süremizin dolmasına 12 dakika var. Yeni bir teklife
başlamamız halinde, tek bir grubun dahi konuşmasına
imkân yok. 

Bu nedenle, denetim konularını görüşmek
için, 17 Haziran 1997 Salı günü saat 15.00'te
toplanmak üzere, birleşimi kapatıyorum.

Kapanma Saati : 18.48 


VI. -SORULAR VE CEVAPLAR

A) YAZILI SORULAR VE CEVAPLARI

1.-Manisa Milletvekili Abdullah Akarsu'nun, Doğanözü
Sulama Barajı Projesine ilişkin Bayındırlık
ve İskân Bakanından sorusu ve Enerji ve Tabiî
Kaynaklar Bakanı M. Recai Kutan'ın yazılı
cevabı (7/2727)

Türkiye Büyük Millet Meclisi
Başkanlığına

Aşağıdaki sorularımın
Bayındırlık ve İskân Bakanı
tarafından yazılı olarak cevaplandırılması
hususuna delaletlerinizi arz ederim.

Saygılarımla.

  Abdullah Akarsu

  Manisa

Kızılcahamam yöresinde yapılması
düşünülen ve 60 köyün istifadesine
cevap verecek, dolayısıyla yöre halkının
çeltik üretimi yapmasına büyük katkıda
bulunacak olan Doğanözü Sulama Barajının;

Sorular :

1. Çeşitli vesilelerle vaadlerde bulunulmasına
ve 1990 yılı yatırım programına
alınmasına rağmen bugüne kadar ihalesinin
yapılamamış olmasının nedenleri
nedir?

2. 1997 yılı itibariyle ihalesinin
yapılmasını düşünüyor
musunuz?

 T. C.

 Enerji ve Tabiî Kaynaklar Bakanlığı

 Araştırma, Planlama ve Koordinasyon


 Kurulu Başkanlığı 12.6.1997

 Sayı :B.15.0.APK.0.23-300-835-8825

Konu :Yazılı Soru Önergesi.

Türkiye Büyük Millet Meclisi
Başkanlığına

İlgi :TBMM Başkanlığının
29.5.1997 tarih ve A.01.0.GNS.010.00.02-7/2727-6664/18271 sayılı
yazısı.

Manisa Milletvekili Sayın Abdullah Akarsu'nun
Sayın Başkanımıza tevcih ettiği
7/2727 esas no.lu yazılı soru önergesi ile
ilgili bilgiler hazırlanarak ekte sunulmuştur.

Bilgilerinize arz ederim.

  M. Recai Kutan

  Enerji ve Tabiî Kaynaklar Bakanı

Manisa Milletvekili Sayın Abdullah Akarsu'nun
Yazılı Soru Önergesi (7/2727-6664)

Kızılcahamam yöresinde yapılması
düşünülen ve 60 köyün istifadesine
cevap verecek, dolayısıyla yöre halkının
çeltik üretimi yapmasına büyük katkıda
bulunacak Doğanözü Sulama Barajının;

Sorular :

1. Çeşitli vesilelerle vaadlerde bulunulmasına
ve 1990 yılı yatırım programına
alınmasına rağmen bugüne kadar ihalesinin
yapılamamış olmasının nedenleri
nedir?

2. 1997 yılı itibariyle ihalesinin
yapılmasını düşünüyor
musunuz?

Cevap 1, 2 :

DSİ Genel Müdürlüğünün
yatırım programı ve uygulama planında
yer alan Girmir projesi kapsamında yer almakta olan Doğanözü
Barajı; Girmir Çayı üzerinde, Doğazönü
Köyünün 1.5 km güneydoğusunda, Kayaboğazı
mevkiinde inşa edilecek olup, 30 milyon m3
su ile 3 526 hektar tarım arazisinin sulanması öngörülmüştür.Girmir
projesi önergede  belirtildiği gibi 1990 yılı
yatırım programında değil, TBMM Plan-Bütçe
Komisyonunda verilen önerge ile DSİ Genel Müdürlüğünün
1995 yılı yatırım programına
alınmıştır. Doğanözü
Barajının planlama raporu tamamlanmış
olup, kesin proje çalışmaları halen
devam etmektedir.

Diğer taraftan, DSİ Genel Müdürlüğünün
1997 yılı yatırım programında
ihalesi DPTMüsteşarlığının
uygun görüşüne tabi projeler arasında
yer alan sözkonusu barajın ihale edilebilmesi; kesin
projenin bitirilmesine, finansman ihtiyacının karşılanmasına
ve DPTMüsteşarlığının uygun
görüşüne bağlı olup, ileriki yıllar
itibariyle gerçekleştirilebilecektir.

2.-Gaziantep Milletvekili Mustafa R. Taşar'ın,
Gaziantep İli İslahiye İlçesinin yatılı
bölge ilköğretim okulu ihtiyacına ilişkin
sorusu ve Millî Eğitim Bakanı Mehmet Sağlam'ın
yazılı cevabı (7/2730)

Türkiye Büyük Millet Meclisi
Başkanlığına

Aşağıdaki sorumun Sayın Millî
Eğitim Bakanı tarafından yazılı
olarak cevaplandırılması hususunda delaletlerinizi
arz ederim.

  Mustafa Taşar

  Gaziantep

Soru :Gaziantep İli, İslahiye İlçesinde
26 orman köyü öğrencisine hizmet verecek Yatılı
Bölge İlköğretim Okuluna ihtiyaç bulunmaktadır.
Bu amaç doğrultusunda, Bakanlığınızca
bugüne kadar bir çalışma yapılmış
mıdır? Yapılmamışsa, bundan
 sonra sözkonusu ihtiyaç konusunda neler yapmayı
planlıyorsunuz?

 T. C.

 Millî Eğitim Bakanlığı

 Araştırma, Planlama ve Koordinasyon

 Kurulu Başkanlığı 9.6.1997

 Sayı :B.08.0.APK.0.03.01.00-022/1460

Konu :Soru Önergesi.

Türkiye Büyük Millet Meclisi
Başkanlığına

İlgi :T.B.M.M. Başkanlığının
20.5.1997 tarih ve A.01.0.GNS.0.10.00.02-7/2730-6667/6833 sayılı
yazısı.

Gaziantep Milletvekili Sayın Mustafa R. Taşar'ın
"Gaziantep İli İslahiye İlçesinin
Yatılı İlköğretim Bölge Okulu
İhtiyacına İlişkin" yazılı
soru önergesi incelenmiştir.

Gaziantep İli İslahiye İlçesi
Fevzipaşa Beldesi çevresinde yer alan köylerdeki
çocukların sekiz yıllık eğitim-öğretime
kavuşturulması amacıyla yatılı
ilköğretim bölge okulu yapılması için
18 444 m2 okul arsası
ayrılmıştır.

1998 yılı yatırım teklifleri
hazırlanırken adı geçen yere yatılı
ilköğretim bölge okulu yapımı dikkate
alınacaktır.

Arz ederim.

  Prof. Dr. Mehmet Sağlam

  Millî Eğitim Bakanı

3.-Adana Milletvekili Erol Çevikçe'nin,
bir öğretmeni tartakladığı iddia edilen
Adana-Seyhan -Havuzbaşı İlkokulu Müdürü
hakkında soruşturma yapılıp yapılmadığına
ilişkin sorusu ve Millî Eğitim Bakanı Mehmet
Sağlam'ın yazılı cevabı (7/2779)

Türkiye Büyük Millet Meclisi
Başkanlığına

Adana İli Seyhan İlçesi Havuzlubahçe
İlkokulu Öğretmeni Neslihan Hacıkanımoğlu
10.1.1997 saat 7.30'da ders planını onaylatmak için
Okul Müdürü Ömer Ceylan'ın makamına
çıkar.Okul Müdürü öğretmenin
geçmiş tarihi planlarından bir tanesinin onaysız
olduğunu görerek neden onaysız olduğunu sorar.
Öğretmen de Müdür'e :Siz o gün okulda
yoktunuz. Olsaydınız imzalatacaktım der.
Müdür, öğretmen Neslihan'a "bu şekilde
konuşmaya utanmıyormusunuz, terbiyesiz" der.
Öğretmen de :"Bunun terbiyesizlikle, utanmazlıkla
ne ilişkisi var. Bana bu şekilde hakaret etmemeniz
gerekir" der. Bunun üzerine Okul Müdürü
hiddetle öğretmen arkadaşlarının
yanında Neslihan Hacıkanımoğlu'nun saçından
tutarak tartaklar ve yumruklamaya başlar. Bunun üzerine
odadaki diğer öğretmenler ve Müdür Yardımcısı
öğretmeni müdürün elinden kurtarır.

Bu olay zaman içinde Adana'da Millî
Eğitim camiasında yaygın bir tartışma
konusu haline gelmiş bulunmaktadır. O  nedenle aşağıdaki
sorularımın Millî Eğitim Bakanı
Sayın Mehmet Sağlam tarafından yazılı
olarak cevaplandırılmasını saygı
ile arz ederim.

  Erol Çevikçe

  Adana

Sorular :

1. Olayla ilgili Bakanlıkça idarî
soruşturma yapılmış mıdır?

2. Yapılmışsa, sonuçlarına
dayalı olarak adlî kovuşturmaya geçilmiş
midir?

 T. C.

 Millî Eğitim Bakanlığı

 Araştırma, Planlama ve Koordinasyon

 Kurulu Başkanlığı 12.6.1997

 Sayı :B.08.0.APK.0.03.01.00-022/1484

Konu :Soru Önergesi.

Türkiye Büyük Millet Meclisi
Başkanlığına

İlgi :T.B.M.M. Başkanlığının
22.5.1997 tarih ve A.01.0.GNS.0.10.00.02-7/2779-6801/18552 sayılı
yazısı.

Adana Milletvekili Sayın Erol Çevikçe'nin
"Bir öğretmenin tartaklandığı
iddia edilen Seyhan Havuzlubahçe İlkokulu Müdürü
Hakkında soruşturma yapılıp yapılmadığına
ilişkin" yazılı soru önergesi incelenmiştir.

1. Adana İli Seyhan İlçesi Havuzlubahçe
İlkokulu Müdürü Ömer Ceyhan ile öğretmen
Neslihan Hacıkasımoğlu hakkında idarî
soruşturma yapılmıştır. Soruşturma
sonucuna göre adı geçen şahısların
görev yerleri değiştirilmiş olup, disiplin
işlemleri de devam etmektedir.

2. Soruşturma raporunda getirilen teklifte
Ömer Ceyhan hakkında adlî yönden işlem
yapılmasına yer verilmemiştir.

Arz ederim.

  Prof. Dr. Mehmet Sağlam

  Millî Eğitim Bakanı

4.-İstanbul Milletvekili Bülent Akarcalı'nın,
Tekel 2000 sigarasının dış satımında
yolsuzluk yapıldığı iddiasına
ilişkin sorusu ve Devlet Bakanı Nafiz Kurt'un yazılı
cevabı (7/2806)

Türkiye Büyük Millet Meclisi
Başkanlığına

Aşağıdaki sorumun Devlet Bakanı
Sayın Nafiz Kurt tarafından yazılı
olarak cevaplandırılmasını arz ederim.

  Bülent Akarcalı

  İstanbul

1. Bugün iç piyasada 130 bin TL.'ye satılan
Tekel 2000 sigarası, dış piyasalarda satmak
üzere Tekel İdaresi ile anlaşan şirketlere
kaç liraya verilmektedir?

2. Bugün Tekel ile  Tekel 2000'in dışsatımı
amacıyla kaç şirket anlaşma yapmıştır?

3. İç-dış fiyat farkı
dolayısıyla hayalî ihracat riskini önlemek
amacıyla, sözkonusu anlaşmalı şirketler
üzerinde Bakanlığınızın denetim
imkânları nelerdir?

4. Linex firmasının hayalî ihracat
yoluyla ihraç edilmiş gösterdiği 2.5 milyon
paket Tekel 2000 sigarasını iç piyasada satmak
için Tekel Sarıyer Deposunu kullandığı
doğru mudur?

5. Tekel Sarıyer Deposunda ortaya çıkan
bu olaya karışan görevliler kimlerdir? Haklarında
ne gibi işlem yapılmıştır?

6. Bu tür suiistimalleri önlemek, ama aynı
zamanda ihracat yolunu da tıkamamak için ne gibi
tedbirler düşünürsünüz?

 T. C.

 Devlet Bakanlığı 12.6.1997

 Sayı :B.02.0.007-28/0547

Türkiye Büyük Millet Meclisi
Başkanlığına

İlgi :Türkiye Büyük Millet
Meclisi Genel Sekreterliğinin 28.5.1997 tarih ve A.01.0.GNS.0.10.00.02-7/2806-6898/18818
sayılı yazısı.

İstanbul Milletvekili Sayın Bülent
Akarcalı tarafından Tekel Genel Müdürlüğü
ile ilgili olarak verilen soru önergesi incelenmiştir.

1. Halen iç piyasada 130 000 TL/Pkt'den satılan
Tekel 2000 sigarasının ihraç fiyatı
17 USD/Kg'dır.

2. Tekel 2000 sigarası ihraç edilen
firmalara ait liste ilişik olarak sunulmuş bulunmaktadır.

3. Kaçakçılık olaylarının
önlenmesi ve kaçak sigaraların tespiti amacıyla
yurdumuzda üretilen ve pazarlanan sigaralarda 1995 yılından
bu yana, Tekel Genel Müdürlüğü tarafından
basılan tek tip sarı renkli bandrol kullanılmaktadır.

Tekel GenelMüdürlüğünce ihraç
edilen ve Vergisiz Satış Mağazalarına
satılan ürünler için mavi renkli ve sipariş
numarasını ihtiva eden bandroller kullanılmaktadır.
Ayrıca ihraç için üretilen sigaraların
bandrollerinde "Eksport", Vergisiz Satış
Mağazaları için üretilen sigaraların
bandrollerinde "Duty Free" kaydı bulunmaktadır.
böylece bu sigaraların yurt içinde yakalanması
halinde kaçakçılığın hangi
firma tarafından yapıldığı kolayca
tespit edilerek, ilgililer hakkında gerekli yasal işlem
yapılmakta, bu firma veya kişilere tekrar sigara
satılmamaktadır.

4. Firma aracılığı ile ihracat
yapılması halinde, kesin siparişi müteakip
firma tarafından gayri kabilirucu teyitli akreditif açılmakta
ve bunu takiben sipariş hazırlanarak FOB teslim şekli
ile firmanın nakliyecisine teslim edilmektedir.

Diğer taraftan, özellikle yukarıda
arz edilen bandrol uygulaması nedeniyle ihraç için
üretilen sigaraların, Tekel Genel Müdürlüğünün
Sarıyer Deposunda satılması mümkün
değildir. Teftiş programı çerçevesinde
belli aralıklarla teftiş edilen Sarıyer Deposu
dahil Tekel Satış Depolarının hiçbirinde
ihraç sigaraların bu depolar aracılığı
ile içpiyasaya verildiğine ilişkin ne geçmişte,
ne de günümüzde herhangi bir tespitte bulunulmamıştır.Ayrıca
5.5.1997 tarihinde Tekel Müfettişleri marifetiyle Sarıyer
deposunda yaptırılan denetim sonucunda da iddialar
doğrultusunda bir bulgu elde edilememiştir.

5. Linex firması olayı ile ilgili olarak
adlî soruşturma devam etmektedir.Ayrıca Tekel
Genel Müdürlüğünce de idarî yönden
soruşturma başlatılmış olup, henüz
soruşturma devam etmektedir. Soruşturma sonunda gerek
doğrudan ve gerekse dolaylı olarak olaya karışan
elemanların tespiti halinde gerekli yasal işlem yapılacaktır.

6. İhraç ürünlerinin yasal
olmayan yollarla, diğer ülkelere veya ihracatın
yapıldığı ülkeye sokulması
sadece ülkemizin değil, hemen bütün dünya
ülkelerinin karşı karşıya bulunduğu
bir dünya sorunudur.Gümrükleri etkin ve içpiyasaları
denetim altında olan ülkelerde daha düşük
düzeyde kalan kaçakçılık olayları,
bu yönlerde zaaf içerisinde olan ülkelerde daha
yaygın olarak görülmektedir.

Tekel Genel Müdürlüğünce,
kaçakçılığın önlenmesini
teminen Bayiler, Gümrük, Emniyet, İstihbarat,
Örgütleriyle müştereken işbirliği
yapılmak suretiyle çalışılmaktadır.
1997 yılından itibaren büyük illerdeki
kaçak takip faaliyetlerinin koordinasyonunda Tekel Genel
Müdürlüğü müfettişleri de ayrıca
görevlendirilmiş bulunmaktadır.

Bilgilerinize arz ederim.

  Nafiz Kurt

  Devlet Bakanı

 Kod No. Firma Adı

 001 Rahman Najafzadeh/İran

 002 Bıh Import-Export/Almanya

 003 Olten Tradıng Ltd./İsviçre

 004 East West/Bulgaristan

 005 Mıssen Ltd.K.K.T.C.

 006 Promar Gıda/M.S.B.

 007 Ghavmt Hassan Ali/İran

 008 Teymur Muradov/Nahcivan

 009 Akşahin Ltd./M.S.B.

 010 Çelikkay Ltd./Bosna

 011 K.H.O. Dadad Akoor/İran

 012 Uçaroğlu Tic./İzmir

 013 Azim Dış Tic./A.H.Lim. S. Bl.

 014 Mannheim Ltd./Dubai

 015 Hood General Tradıng/Dubai

Sayın Tekel Bayii

Bilindiği gibi, tütün mamulleri ve
alkollü içkilerin üretimi, ithalatı ve
ticareti ile bunların denetim görevi, konuya ilişkin
mevzuat gereği Tütün, Tütün Mamulleri,
Tuz ve Alkol İşletmeleri (Tekel) Genel Müdürlüğüne
verilmiştir.

Sözkonusu ürünlerin üretim, ithal
ve ticaretinin yasal yollardan yapılıp yapılmadığının
ve özellikle bu ürünlerden alınan vergilerin
ödenip ödenmediğinin denetiminin kolaylaştırılması
amacıyla sigaralarda örneği ekli tek tip bandrol
uygulanmasına başlanmıştır.Aynı
amaçla, ithal edilen alkollü içkilerin etiketleri
üzerinde "Tekel İdaresince İthal Edilmiştir"
ibaresine yer verilmektedir.

Genel Müdürlüğümüzce
alınan duyumlar ve yapılan denetimlerden, yukarıda
belirtilen örneği ekli bandrol veya ibareleri taşımayan
yabancı sigara ve içkiler ile ihracat veya Duty
Free Mağazalarında satılmak amacıyla
üretilen aynı ürünlerin yetkisiz kişilerce
alınıp satıldığı, hatta
bu ürünlerin Satış Belgesi olan bazı
bayilerimizde de bulundurulduğu anlaşılmaktadır.

Yukarıda belirtilen türden sigara ve
alkollü içkilerin bulundurulması, taşınması,
ticareti ve kullanılması Yasalarımıza
göre kaçakçılık suçu sayılmaktadır.
Yapılan denetimler sırasında bandrolsüz
ürün bulundurdukları tespit edilen bayilerimiz
ilgili Yasalar gereği Satış Belgelerinin iptali
yanında ağır para ve hapis cezalarına
çarptırılma şeklinde arzu edilmeyen
ve telafisi mümkün olmayan yatırımlarla
karşı karşıya kalabileceklerdir.

Bayilerimizin, Hazinemizin maruz kaldığı
kayıpların ve haksız rekabetin önlenmesi
bakımından önem taşıyan bu konuda,
gereken özen ve duyarlılığı gösterdiklerine
emin olmakla birlikte, yanlış bilgilendirme sebebiyle
aykırı davranışta bulunanlara konunun
duyurulmasında fayda görülmüştür.

Bu vesileyle yeni yılınızı
kutlar, işlerinizde başarılar diler saygılar
sunarım.

  Mehmet Akbay

  Yönetim Kurulu Başkanı

  ve Genel Müdür

5.-İstanbul Milletvekili Ercan Karakaş'ın,
14 üncü Aspendos Opera ve Bale Festivalini Tanıtma
Fonundan yardım yapılıp yapılmadığına
ilişkin sorusu ve Kültür Bakanı İsmail
Kahraman'ın yazılı cevabı (7/2809)

Türkiye Büyük Millet Meclisi
Başkanlığına

Aşağıda yer alan sorularımın
Kültür Bakanı tarafından yazılı
olarak yanıtlanmasını arz ederim.

  Ercan Karakaş

  İstanbul

1. 7-24 Haziran tarihlerinde yapılacak olan
14. Aspendos Opera ve Bale Festivali'ne Bakanlığınız
hangi katkılarda bulundu?

2. Festivalin tanıtma fonundan desteklenmesi
için herhangi bir girişiminiz oldu mu?

3. Aralarında yabancıların da
bulunduğu onbinlerce insanın izlediği bu festivalin
açılışını yapmayı
düşünüyor musunuz?

4. "Altın Portakal Kısa Metrajlı
FilmFestivali"ne bu yıl yardım yapılmamasının
nedeni nedir?

5. Festivali düzenleyen Kültür ve
Sanat Vakfı yetkilileri basına yaptıkları
açıklamalarda yardımın, geçen
yılki dayanışmada Ermeni Yönetmen Tigran
Malin'in "Siyah Beyaz" adlı filminin birinci
seçilmesinden dolayı kesildiğini söyledi.

Bu konudaki görüşünüz nedir?

 T. C.

 Kültür Bakanlığı

 Araştırma, Planlama ve Koordinasyon

 Kurulu Başkanlığı 12.6.1997

 Sayı :B.16.0.APK.0.12.00.01.940-259

Konu :Yazılı Soru Önergesi.

Türkiye Büyük Millet Meclisi
Başkanlığına

İlgi :T.B.M.M. Başkanlığının
28 Mayıs 1997 gün. Kan. Kar. Müd. A.01.0.GNS.0.10.00.02-7/2809-6901/18821
sayılı yazısı.

İstanbul Milletvekili Sayın Ercan Karakaş'ın
"14. Aspendos Opera ve Bale Festivali'ne tanıtma fonundan
yardım yapılıp yapılmadığına
ilişkin" yazılı soru önergesinin
cevabı ekte gönderilmektedir.

Bilgilerinizi arz ederim.

  İsmail Kahraman

  Kültür Bakanı

Cevap 1. Bu yıl dördüncüsü
gerçekleştirilecek Aspendos Opera ve Bale Festivali
ile ilgili onay 24 Şubat 1997 tarih ve 2-333 sayı
ile verilmiştir.

Cevap 2-3. Devlet Opera ve Balesi Genel Müdürlüğü
Bakanlığımız bağlı kuruluşlarındandır.
1997 malî yılı bütçesinde 4. Aspendos
Opera ve Bale Festivali ile ilgili ödenek mevcuttur. Bu festivalin
tüm masrafları Bakanlığımızca
karşılanmakta olup, organizasyonu yine bakanlığımıza
aittir. Bu yıl 4.'sü yapılan festivali 80 bin
kişinin izleyeceği tahmin edilmektedir.Gişe geliri
tahminen 40 Milyar TL. olacağı, buna sponsorların
katkıları 13 Milyar TL. ilave edersek toplam geliri
53 Milyar TL. olması beklenmektedir.

Ayrıca, festivalin masraflarını
oluşturan sanatçı ve diğer personelin
yollukları, maaşı, ulaştırma
ve diğer masrafları bilindiği üzere, bütçeden
karşılanmaktadır. Festivalin tahmini maliyeti
36 Milyar TL. olması beklenmektedir.

Cevap 4. "Altın Portakal Kısa
Metrajlı Film Festivali"ne bu yıl, yardım
yapılmasıyla ilgili herhangi bir talep olmadığı
için, yardımın yapılması sözkonusu
olmamıştır.

Cevap 5. Basında Ermeni yanlısı,
Azerbaycan karşıtı bir filme, Kültür
Bakanlığı film büyük ödülü
verdiğimizi yazmışlardır. Hiç alakası
olmayıp, bu yardım kültür eski bakanlarından
Sayın Fikri Sağlar döneminde II. Antalya Altın
Portakal Uluslararası kısa film ve video festivali
için Antalya Altın Portakal Kültür ve
Sanat Vakfına 500 000 000 TL.'lık yardım
yapılmıştır. Bakanlığımızın
öteden beri yaptığı yardımlar meyanındadır.
Vakfın kendi jürisiyle takdir edilmektedir. 


TUTANAĞIN SONU




















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












