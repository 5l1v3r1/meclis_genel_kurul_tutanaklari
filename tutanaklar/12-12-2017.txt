



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ
35’inci Birleşim
12 Aralık 2017 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- BAŞKANLIĞIN GENEL KURULA SUNUŞLARI
A) Önergeler
1.- Başkanlıkça, Ankara Milletvekili Şenal
Sarıhan’ın, esas komisyon olarak Anayasa Komisyonuna, tali komisyon olarak da
Kadın Erkek Fırsat Eşitliği Komisyonuna havale edilen (2/411) esas numaralı
Siyasi Partiler Kanununda Değişiklik Yapılmasına İlişkin Kanun Teklifi’ni geri
aldığına ilişkin önergesi (4/122)
B) Tezkereler
1.- Türkiye Büyük Millet Meclisi
Başkanlığının, Türkiye Büyük Millet Meclisi Başkanı İsmail Kahraman
Başkanlığındaki bir heyetin, Kuveyt Ulusal Meclisi Başkanı Marzuq A.
Al-Ghanım’ın vaki davetine icabet etmek üzere 16-18 Aralık 2017 tarihleri
arasında Kuveyt’e resmî bir ziyarette bulunmasına ilişkin tezkeresi (3/1376)
C) Çeşitli İşler
1.- Başkanlıkça, Genel Kurulu ziyaret eden
Endonezya Temsilciler Meclisi Adalet ve Yasama Komisyonu Başkanı ve üyelerine
“Hoş geldiniz.” denilmesi
2.- Başkanlıkça, Genel Kurulu ziyaret eden
Pakistan Azad Keşmir Parlamentosu Başkanı Shah Ghulam Qadir ve beraberindeki heyete
“Hoş geldiniz.” denilmesi

III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 1.- 2018 Yılı Merkezi Yönetim Bütçe
Kanunu Tasarısı (1/887) ile Plan ve Bütçe Komisyonu Raporu (S.Sayısı: 503)
2.- 2016 Yılı Merkezi Yönetim Kesin Hesap
Kanunu Tasarısı (1/861), 2016 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2016 Yılı Genel Uygunluk Bildiriminin,
2016 Yılı Dış Denetim Genel Değerlendirme Raporunun ve 6085 Sayılı Sayıştay
Kanunu Uyarınca Hazırlanan 174 Adet Kamu İdaresine Ait Sayıştay Denetim
Raporunun Sunulduğuna İlişkin Sayıştay Başkanlığı Tezkeresi (3/1187), 6085
Sayılı Sayıştay Kanunu Uyarınca Hazırlanan 2016 Yılı Faaliyet Genel Değerlendirme
Raporunun ve 2016 Yılı Mali İstatistikleri Değerlendirme Raporu ile 2016 Yılı
Kalkınma Ajansları Genel Denetim Raporunun Sunulduğuna İlişkin Sayıştay
Başkanlığı Tezkeresi (3/1188) ile Plan ve Bütçe Komisyonu Raporu (S.Sayısı:
504)

A) CUMHURBAŞKANLIĞI
1) Cumhurbaşkanlığı 2018 Yılı Merkezî Yönetim Bütçesi
2) Cumhurbaşkanlığı 2016 Yılı Merkezî Yönetim Kesin Hesabı
B) TÜRKİYE BÜYÜK MİLLET MECLİSİ
1) Türkiye Büyük Millet Meclisi 2018 Yılı Merkezî Yönetim
Bütçesi
2) Türkiye Büyük Millet Meclisi 2016 Yılı Merkezî Yönetim
Kesin Hesabı
C) SAYIŞTAY
1) Sayıştay 2018 Yılı Merkezî Yönetim Bütçesi
2) Sayıştay 2016 Yılı Merkezî Yönetim Kesin Hesabı
Ç) ANAYASA MAHKEMESİ
1) Anayasa Mahkemesi 2018 Yılı Merkezî Yönetim Bütçesi
2) Anayasa Mahkemesi 2016 Yılı Merkezî Yönetim Kesin Hesabı
D) YARGITAY
1) Yargıtay 2018Yılı Merkezî Yönetim Bütçesi
2) Yargıtay 2016 Yılı Merkezî Yönetim Kesin Hesabı
E) DANIŞTAY
1) Danıştay 2018 Yılı Merkezî Yönetim Bütçesi
2) Danıştay 2016 Yılı Merkezî Yönetim Kesin Hesabı
F) BAŞBAKANLIK
1) Başbakanlık 2018Yılı Merkezî Yönetim Bütçesi
2) Başbakanlık 2016 Yılı Merkezî Yönetim Kesin Hesabı
G) KAMU DENETÇİLİĞİ KURUMU
1) Kamu Denetçiliği Kurumu 2018Yılı Merkezî Yönetim Bütçesi
2) Kamu Denetçiliği Kurumu 2016 Yılı Merkezî Yönetim Kesin Hesabı
Ğ) MİLLÎ İSTİHBARAT TEŞKİLATI MÜSTEŞARLIĞI
1) Millî İstihbarat Teşkilatı Müsteşarlığı 2018 Yılı Merkezî
Yönetim Bütçesi
2) Millî İstihbarat Teşkilatı Müsteşarlığı 2016 Yılı Merkezî
Yönetim Kesin Hesabı

H) MİLLÎ GÜVENLİK KURULU GENEL SEKRETERLİĞİ
1) Millî Güvenlik Kurulu Genel Sekreterliği 2018 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2016 Yılı
Merkezî Yönetim Kesin Hesabı
I) DİYANET İŞLERİ BAŞKANLIĞI
1) Diyanet İşleri Başkanlığı 2018 Yılı Merkezî Yönetim
Bütçesi
2) Diyanet İşleri Başkanlığı 2016 Yılı Merkezî Yönetim Kesin
Hesabı
İ) AFET VE ACİL DURUM YÖNETİMİ BAŞKANLIĞI 
1) Afet ve Acil Durum Yönetimi Başkanlığı 2018 Yılı Merkezî
Yönetim Bütçesi
2) Afet ve Acil Durum Yönetimi Başkanlığı 2016 Yılı Merkezî
Yönetim Kesin Hesabı
J) TÜRKİYE İNSAN
HAKLARI VE EŞİTLİK KURUMU 
1) Türkiye İnsan
Hakları ve Eşitlik Kurumu 2018Yılı
Merkezî Yönetim Bütçesi
2) Türkiye İnsan
Hakları ve Eşitlik Kurumu 2016
Yılı Merkezî Yönetim Kesin Hesabı

IV.- AÇIKLAMALAR
1.- Manisa Milletvekili Özgür Özel’in,
İstanbul Milletvekili Halis Dalkılıç’ın 503 sıra sayılı 2018 Yılı Bütçe Kanunu
Tasarısı ile 504 sıra sayılı 2016 Yılı Kesin Hesap Kanunu Tasarısı’nın birinci
tur görüşmelerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
2.- Amasya Milletvekili Mehmet Naci
Bostancı’nın, Meclis Başkanlık Divanının, Genel Kurulda partilerin, kişilerin
yayın yapıp yapamayacaklarına ilişkin konuyu açıklığa kavuşturması gerektiğine
ilişkin açıklaması
3.- Manisa Milletvekili Özgür Özel’in,
Genel Kurulda cep telefonunun yasak olmadığına, kullandıkları aparatı
kaldırmayacaklarına ve sadece kendi milletvekillerini kendi sosyal medya
hesaplarından yayınladıklarına ilişkin açıklaması
4.- Muş Milletvekili Ahmet Yıldırım’ın,
Meclisin halk adına görev yaptığına ve halktan gizlenebilecek hiçbir iş, işlem
ve söylemi olmaması gerektiğine, kısıtlılık veya yasakçılığın Meclisin temsil
ettiği iradeye denk düşmeyeceğine ilişkin açıklaması
5.- İstanbul Milletvekili Engin Altay’ın,
iki oturum arasında Cumhuriyet Halk Partisi Grup Başkan Vekili Manisa
Milletvekili Özgür Özel’e fiilî saldırıda bulunulmak istendiğine ilişkin
açıklaması
6.- Amasya Milletvekili Mehmet Naci
Bostancı’nın, milletvekillerinin birbirlerine karşı nezaket çerçevesinde
davranması ve fiilî bir davranışa hep birlikte karşı çıkılması gerektiğine
ilişkin açıklaması
7.- Manisa Milletvekili Özgür Özel’in, iki
oturum arasında kendisine karşı fiilî saldırı girişiminde bulunulmasına ilişkin
açıklaması
8.- Amasya Milletvekili Mehmet Naci
Bostancı’nın, İstanbul Milletvekili Eren Erdem’in 503 sıra sayılı 2018 Yılı
Bütçe Kanunu Tasarısı ile 504 sıra sayılı 2016 Yılı Kesin Hesap Kanunu
Tasarısı’nın birinci tur görüşmelerinde CHP Grubu adına yaptığı konuşmasındaki
bazı ifadelerine ilişkin açıklaması
9.- Sakarya Milletvekili Engin Özkoç’un,
Amasya Milletvekili Mehmet Naci Bostancı’nın yaptığı açıklamasındaki bazı
ifadelerine ilişkin açıklaması
10.- Muş Milletvekili Ahmet Yıldırım’ın,
Meclis Başkanlığının faaliyet raporu yayınlamasına karşı olmadıklarına ancak
dijital çağda bunu yayınlamanın envaitürlü yolu olduğuna ilişkin açıklaması
11.- İstanbul Milletvekili Filiz
Kerestecioğlu Demir’in, Başbakan Yardımcısı Recep Akdağ’ın 503 sıra sayılı 2018
Yılı Bütçe Kanunu Tasarısı ile 504 sıra sayılı 2016 Yılı Kesin Hesap Kanunu
Tasarısı’nın birinci tur görüşmelerinde Hükûmet adına yaptığı konuşmasındaki
bazı ifadelerine ilişkin açıklaması
12.- Amasya Milletvekili Mehmet Naci
Bostancı’nın, Sakarya Milletvekili Engin Özkoç’un sataşma nedeniyle yaptığı
konuşmasındaki bazı ifadelerine ilişkin açıklaması
13.- İzmir Milletvekili Ahmet Tuncay
Özkan’ın, Başbakan Yardımcısı Bekir Bozdağ’ın 503 sıra sayılı 2018 Yılı Bütçe
Kanunu Tasarısı ile 504 sıra sayılı 2016 Yılı Kesin Hesap Kanunu Tasarısı’nın birinci
tur görüşmelerinde Hükûmet adına yaptığı konuşmasındaki bazı ifadelerine
ilişkin açıklaması
14.- Başbakan Yardımcısı Bekir Bozdağ’ın,
sataşma nedeniyle yaptığı konuşmasındaki bazı ifadelerini düzelttiğine ilişkin
açıklaması

V.- SATAŞMALARA İLİŞKİN KONUŞMALAR
1.- İstanbul Milletvekili Halis
Dalkılıç’ın, Manisa Milletvekili Özgür Özel’in yaptığı açıklaması sırasında
şahsına sataşması nedeniyle konuşması
2.- Manisa Milletvekili Özgür Özel’in,
İstanbul Milletvekili Halis Dalkılıç’ın sataşma nedeniyle yaptığı konuşması
sırasında şahsına sataşması nedeniyle konuşması
3.- Amasya Milletvekili Mehmet Naci
Bostancı’nın, İzmir Milletvekili Musa Çam’ın 503 sıra sayılı 2018 Yılı Bütçe
Kanunu Tasarısı ile 504 sıra sayılı 2016 Yılı Kesin Hesap Kanunu Tasarısı’nın
birinci tur görüşmelerinde CHP Grubu adına yaptığı konuşması sırasında AK PARTİ
Genel Başkanına sataşması nedeniyle konuşması
4.- Sakarya Milletvekili Engin Özkoç’un,
Başbakan Yardımcısı Recep Akdağ’ın 503 sıra sayılı 2018 Yılı Bütçe Kanunu
Tasarısı ile 504 sıra sayılı 2016 Yılı Kesin Hesap Kanunu Tasarısı’nın birinci
tur görüşmelerinde Hükûmet adına yaptığı konuşması sırasında Cumhuriyet Halk
Partisine sataşması nedeniyle konuşması
5.- Başbakan Yardımcısı Recep Akdağ’ın,
Sakarya Milletvekili Engin Özkoç’un sataşma nedeniyle yaptığı konuşması
sırasında şahsına ve Hükûmete sataşması nedeniyle konuşması
6.- Sakarya Milletvekili Engin Özkoç’un,
Başbakan Yardımcısı Bekir Bozdağ’ın 503 sıra sayılı 2018 Yılı Bütçe Kanunu
Tasarısı ile 504 sıra sayılı 2016 Yılı Kesin Hesap Kanunu Tasarısı’nın birinci
tur görüşmelerinde Hükûmet adına yaptığı konuşması sırasında CHP Grubuna
sataşması nedeniyle konuşması
7.- İstanbul Milletvekili Filiz
Kerestecioğlu Demir’in, Başbakan Yardımcısı Bekir Bozdağ’ın 503 sıra sayılı
2018 Yılı Bütçe Kanunu Tasarısı ile 504 sıra sayılı 2016 Yılı Kesin Hesap
Kanunu Tasarısı’nın birinci tur görüşmelerinde Hükûmet adına yaptığı konuşması
sırasında HDP Grubuna sataşması nedeniyle konuşması
8.- Başbakan Yardımcısı Bekir Bozdağ’ın,
Sakarya Milletvekili Engin Özkoç ve İstanbul Milletvekili Filiz Kerestecioğlu
Demir’in sataşma nedeniyle yaptıkları konuşmaları sırasında şahsına sataşması
nedeniyle konuşması

VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın’ın, Meclis yayınlarının nasıl olacağının kurala bağlandığına ve buna
riayet edilmesi gerektiğine ilişkin konuşması
2.- Oturum Başkanı TBMM Başkan Vekili Ahmet
Aydın’ın, Meclisin ve milletvekillerinin hukukunu zedeleyecek söz ve davranışlardan
kaçınmak gerektiğine ilişkin konuşması
3.- Oturum Başkanı TBMM Başkan Vekili Ahmet
Aydın’ın, görüşmelerin sağlıklı ve verimli yürütülebilmesi için tüm milletvekillerinden
İç Tüzük’te belirtilen hususlara dikkat etmelerini istirham ettiğine ve
devletin başı olan Cumhurbaşkanına yönelik iftira ve yaralayıcı sözlerden
kaçınılması gerektiğine ilişkin konuşması
4.- Oturum Başkanı TBMM Başkan Vekili Ahmet
Aydın’ın, Meclis Başkanının makam aracının Başbakanlıktan tahsis edildiğine ve
Türkiye Büyük Millet Meclisi tarafından herhangi bir harcama yapılmadığına
ilişkin konuşması

VII.- GEÇEN TUTANAK HAKKINDA DÜZELTMELER
1.- İstanbul Milletvekili Mehmet Muş’un,
11/12/2017 tarihli 34’üncü Birleşimdeki bazı ifadelerini düzelttiğine ilişkin
dilekçesi
12 Aralık 2017 Salı
BİRİNCİ OTURUM
Açılma Saati: 11.04
BAŞKAN: Başkan Vekili Ahmet AYDIN
KÂTİP
ÜYELER: Bülent ÖZ (Çanakkale), İshak GAZEL (Kütahya)
-----0-----
BAŞKAN – Türkiye
Büyük Millet Meclisinin 35’inci Birleşimini açıyorum.
Toplantı yeter
sayısı vardır, görüşmelere başlıyoruz.
Başkanlığın
Genel Kurula sunuşları vardır.
II.- BAŞKANLIĞIN GENEL KURULA SUNUŞLARI
A) Önergeler
1.- Başkanlıkça, Ankara Milletvekili Şenal
Sarıhan’ın, esas komisyon olarak Anayasa Komisyonuna, tali komisyon olarak da
Kadın Erkek Fırsat Eşitliği Komisyonuna havale edilen (2/411) esas numaralı
Siyasi Partiler Kanununda Değişiklik Yapılmasına İlişkin Kanun Teklifi’ni geri
aldığına ilişkin önergesi (4/122)
BAŞKAN
– Sayın milletvekilleri, esas komisyon olarak Anayasa Komisyonuna, tali
komisyon olarak da Kadın Erkek Fırsat Eşitliği Komisyonuna havale edilen
(2/411) esas numaralı Siyasi Partiler Kanununda Değişiklik Yapılmasına İlişkin
Kanun Teklifi Ankara Milletvekili Şenal Sarıhan tarafından geri alınmıştır.
Bilgilerinize
sunulur. 
Türkiye
Büyük Millet Meclisi Başkanlığının bir tezkeresi vardır, okutup oylarınıza
sunacağım.
B) Tezkereler
1.- Türkiye Büyük Millet Meclisi
Başkanlığının, Türkiye Büyük Millet Meclisi Başkanı İsmail Kahraman
Başkanlığındaki bir heyetin, Kuveyt Ulusal Meclisi Başkanı Marzuq A. Al-Ghanım’ın
vaki davetine icabet etmek üzere 16-18 Aralık 2017 tarihleri arasında Kuveyt’e
resmî bir ziyarette bulunmasına ilişkin tezkeresi (3/1376)
Türkiye Büyük Millet Meclisi Genel Kuruluna
Türkiye
Büyük Millet Meclisi Başkanı İsmail Kahraman Başkanlığındaki heyetin Kuveyt
Ulusal Meclisi Başkanı Marzuq A. Al-Ghanım'ın vaki davetine icabet etmek üzere
16-18 Aralık 2017 tarihleri arasında Kuveyt'e resmî ziyarette bulunması hususu,
28/3/1990 tarihli ve 3620 sayılı Türkiye Büyük Millet Meclisinin Dış İlişkilerinin
Düzenlenmesi Hakkında Kanun'un 6’ncı maddesi uyarınca Genel Kurulun
tasviplerine sunulur.

 İsmail
Kahraman 
 Türkiye
Büyük Millet Meclisi 
 Başkanı


BAŞKAN
– Oylarınıza sunuyorum: Kabul edenler... Kabul etmeyenler... Kabul edilmiştir. 
Sayın
milletvekilleri, gündemimize göre 2018 Yılı Merkezi Yönetim Bütçe Kanunu
Tasarısı ile 2016 Yılı Merkezi Yönetim Kesin Hesap Kanunu Tasarısı üzerindeki
görüşmelere devam edeceğiz.
Program
uyarınca bugün birinci turdaki görüşmeleri yapacağız.
Birinci
turda Cumhurbaşkanlığı, Türkiye Büyük Millet Meclisi, Sayıştay, Anayasa
Mahkemesi, Yargıtay, Danıştay, Başbakanlık, Kamu Denetçiliği Kurumu, Millî
İstihbarat Teşkilatı Müsteşarlığı, Millî Güvenlik Kurulu Genel Sekreterliği,
Diyanet İşleri Başkanlığı, Afet ve Acil Durum Yönetimi Başkanlığı, Türkiye
İnsan Hakları ve Eşitlik Kurumu bütçe ve kesin hesapları yer almaktadır.
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 1.- 2018 Yılı Merkezi Yönetim Bütçe
Kanunu Tasarısı (1/887) ile Plan ve Bütçe Komisyonu Raporu (S.Sayısı: 503) (x)
2.- 2016 Yılı Merkezi Yönetim Kesin Hesap
Kanunu Tasarısı (1/861), 2016 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2016 Yılı Genel Uygunluk Bildiriminin, 2016
Yılı Dış Denetim Genel Değerlendirme Raporunun ve 6085 Sayılı Sayıştay Kanunu
Uyarınca Hazırlanan 174 Adet Kamu İdaresine Ait Sayıştay Denetim Raporunun
Sunulduğuna İlişkin Sayıştay Başkanlığı Tezkeresi (3/1187), 6085 Sayılı
Sayıştay Kanunu Uyarınca Hazırlanan 2016 Yılı Faaliyet Genel Değerlendirme
Raporunun ve 2016 Yılı Mali İstatistikleri Değerlendirme Raporu ile 2016 Yılı
Kalkınma Ajansları Genel Denetim Raporunun Sunulduğuna İlişkin Sayıştay
Başkanlığı Tezkeresi (3/1188) ile Plan ve Bütçe Komisyonu Raporu (S.Sayısı:
504) (x)
A) CUMHURBAŞKANLIĞI
1) Cumhurbaşkanlığı 2018 Yılı Merkezî Yönetim Bütçesi
2) Cumhurbaşkanlığı 2016 Yılı Merkezî Yönetim Kesin Hesabı
B) TÜRKİYE BÜYÜK MİLLET MECLİSİ
1) Türkiye Büyük Millet Meclisi 2018 Yılı Merkezî Yönetim
Bütçesi
2) Türkiye Büyük Millet Meclisi 2016 Yılı Merkezî Yönetim
Kesin Hesabı
C) SAYIŞTAY
1) Sayıştay 2018 Yılı Merkezî Yönetim Bütçesi
2) Sayıştay 2016 Yılı Merkezî Yönetim Kesin Hesabı
Ç) ANAYASA MAHKEMESİ
1) Anayasa Mahkemesi 2018 Yılı Merkezî Yönetim Bütçesi
2) Anayasa Mahkemesi 2016 Yılı Merkezî Yönetim Kesin Hesabı
D) YARGITAY
1) Yargıtay 2018Yılı Merkezî Yönetim Bütçesi
2) Yargıtay 2016 Yılı Merkezî Yönetim Kesin Hesabı
E) DANIŞTAY
1) Danıştay 2018 Yılı Merkezî Yönetim Bütçesi
2) Danıştay 2016 Yılı Merkezî Yönetim Kesin Hesabı
F) BAŞBAKANLIK
1) Başbakanlık 2018Yılı Merkezî Yönetim Bütçesi
2) Başbakanlık 2016 Yılı Merkezî Yönetim Kesin Hesabı
G) KAMU DENETÇİLİĞİ KURUMU
1) Kamu Denetçiliği Kurumu 2018Yılı Merkezî Yönetim Bütçesi
2) Kamu Denetçiliği Kurumu 2016 Yılı Merkezî Yönetim Kesin Hesabı
Ğ) MİLLÎ İSTİHBARAT TEŞKİLATI MÜSTEŞARLIĞI
1) Millî İstihbarat Teşkilatı Müsteşarlığı 2018 Yılı Merkezî
Yönetim Bütçesi
2) Millî İstihbarat Teşkilatı Müsteşarlığı 2016 Yılı Merkezî
Yönetim Kesin Hesabı
H) MİLLÎ GÜVENLİK KURULU GENEL SEKRETERLİĞİ
1) Millî Güvenlik Kurulu Genel Sekreterliği 2018 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2016 Yılı
Merkezî Yönetim Kesin Hesabı
I) DİYANET İŞLERİ BAŞKANLIĞI
1) Diyanet İşleri Başkanlığı 2018 Yılı Merkezî Yönetim
Bütçesi
2) Diyanet İşleri Başkanlığı 2016 Yılı Merkezî Yönetim Kesin
Hesabı
İ) AFET VE ACİL DURUM YÖNETİMİ BAŞKANLIĞI 
1) Afet ve Acil Durum Yönetimi Başkanlığı 2018 Yılı Merkezî
Yönetim Bütçesi
2) Afet ve Acil Durum Yönetimi Başkanlığı 2016 Yılı Merkezî
Yönetim Kesin Hesabı
J) TÜRKİYE İNSAN
HAKLARI VE EŞİTLİK KURUMU 
1) Türkiye İnsan
Hakları ve Eşitlik Kurumu 2018Yılı
Merkezî Yönetim Bütçesi
2) Türkiye İnsan
Hakları ve Eşitlik Kurumu 2016
Yılı Merkezî Yönetim Kesin Hesabı

BAŞKAN
– Komisyon ve Hükûmet yerinde.
Sayın
milletvekilleri, bütçe görüşmelerinde soruların gerekçesiz olarak yerinden
sorulması ve her tur için soru-cevap işleminin yirmi dakika olması
kararlaştırılmıştır. Buna göre, turda yer alan bütçelerle ilgili soru sormak
isteyen milletvekillerinin sisteme girmeleri gerekmektedir. Tur üzerindeki
konuşmalar bittikten sonra soru sahipleri ekrandaki sıraya göre sorularını
yerlerinden soracaklardır. Soru sorma işlemi on dakikayla tamamlanacaktır,
cevap işlemi için de yine on dakika süre verilecektir. Bilgilerinize sunulur.
Birinci
turda grupları ve şahısları adına söz alan sayın üyelerin isimlerini okuyorum:
Birinci turda AK PARTİ Grubu adına söz alanlar; İstanbul Milletvekili Halis
Dalkılıç, Bartın Milletvekili Yılmaz Tunç, Osmaniye Milletvekili Mücahit
Durmuşoğlu, İstanbul Milletvekili Haydar Ali Yıldız, Aydın Milletvekili
Abdurrahman Öz, Samsun Milletvekili Orhan Kırcalı, Afyonkarahisar Milletvekili
Ali Özkaya, Balıkesir Milletvekili Kasım Bostan, Antalya Milletvekili Mustafa
Köse, Bursa Milletvekili Emine Yavuz Gözgeç, Manisa Milletvekili Murat
Baybatur, Adıyaman Milletvekili Adnan Boynukara, Kahramanmaraş Milletvekili
İmran Kılıç, Kocaeli Milletvekili İlyas Şeker, Osmaniye Milletvekili Suat Önal,
Sakarya Milletvekili Ali İhsan Yavuz.
Milliyetçi
Hareket Partisi Grubu adına; İstanbul Milletvekili Edip Semih Yalçın, Mersin
Milletvekili Oktay Öztürk, İstanbul Milletvekili Celal Adan, Osmaniye
Milletvekili Ruhi Ersoy.
Cumhuriyet
Halk Partisi Grubu adına; İzmir Milletvekili Musa Çam, İstanbul Milletvekili
Mehmet Bekaroğlu, Ankara Milletvekili Murat Emir, Ankara Milletvekili Necati
Yılmaz, Artvin Milletvekili Uğur Bayraktutan, İstanbul Milletvekili Gürsel
Tekin, İstanbul Milletvekili Mahmut Tanal, İzmir Milletvekili Ahmet Tuncay
Özkan, İstanbul Milletvekili Eren Erdem, Hatay Milletvekili Serkan Topal,
Ankara Milletvekili Şenal Sarıhan.
Halkların
Demokratik Partisi Grubu adına Mersin Milletvekili Dengir Mir Mehmet Fırat,
Ankara Milletvekili Sırrı Süreyya Önder, Mardin Milletvekili Mithat Sancar, İzmir
Milletvekili Müslüm Doğan, Diyarbakır Milletvekili Nimetullah Erdoğmuş, Adana
Milletvekili Meral Danış Beştaş.
Şahıslar
adına; lehinde Kütahya Milletvekili İshak Gazel, aleyhinde İstanbul
Milletvekili Barış Yarkadaş.
Şimdi,
gruplar adına ilk söz, AK PARTİ Grubu adına İstanbul Milletvekili Halis
Dalkılıç’a aittir.
Buyurun
Sayın Dalkılıç. (AK PARTİ sıralarından alkışlar)
Süreniz
beş dakikadır.
Yalnız,
sayın milletvekillerim, süre uzatımında bulunulmayacaktır. Özellikle, istirham
ediyorum, lütfen, en önem verdiğiniz konuları en başta ifade edin, sonra
tamamlamaya çalışmayın. Süre uzatımı yapmayacağım, bütün milletvekilleri için
geçerli.
AK
PARTİ GRUBU ADINA HALİS DALKILIÇ (İstanbul) – Sayın Başkan, değerli
milletvekilleri; Cumhurbaşkanlığı bütçesi hakkında grubum adına söz almış
bulunuyorum. Bu vesileyle yüce Meclisi ve aziz milletimizi saygıyla
selamlıyorum.
Sayın
milletvekilleri, bildiğiniz gibi, cumhuriyet tarihimizden bu yana parlamenter
sistemle ülkemiz idare ediliyor, yönetiliyor. Parlamenter sistemin sıkıntıları
her vesileyle bu Mecliste dile getirilmiş, birçok sıkıntısını hep beraber
yaşamışız. Geçmişte siyasi parti liderleri de parlamenter sistemin bu ülkeyi
taşıyamayacağını, sıkıntılarını dile getirmişler ancak ne bir adım atabilmişler
ne de bu sistem değişikliğini başarabilmişler. Hükûmet krizleri,
Cumhurbaşkanı-Başbakan çekişmeleri, koalisyon sıkıntıları, ekonomik krizler,
zaman zaman vesayet odaklarının müdahaleleriyle karşı karşıya kalan bir sistem.
Maalesef bu sistem yıllar yılı süregelmiş ama bunun en ağır bedelini aziz
milletimiz ödemiş. 2002’de, gerçekten, Cumhurbaşkanımızın liderliğinde, Recep
Tayyip Erdoğan liderliğinde iktidara gelen AK PARTİ onlarca büyük hizmetlere
imza atmıştır, büyük hizmetler başarılmıştır. Yollar, barajlar, havalimanları
yapılmış; eğitimde, sağlıkta milletimizin yüzünü güldüren onlarca büyük
reformlar başarılmıştır. Ama bana “Recep Tayyip Erdoğan’ın en büyük başarısı,
bu millete ettiği en büyük hizmet ne?” diye sorarsanız ben hiç tereddüt etmeden
bütün vesayet odaklarını kenara atan, hiçbir vesayeti bundan sonra tanımayan,
sadece milleti patron olarak gören bir Cumhurbaşkanlığı hükûmet sistemini bu
ülkeye getirmesi derim. (AK PARTİ sıralarından alkışlar) Deriz ki, daha önce bu
ülkede vesayet odaklarının, gazete patronlarının… “Asker ne der, falan kesim ne
der?” diye siyasilerin adım atamadığı bir sistem vardı ama şimdi patron sadece
millet. Cumhurbaşkanlığı hükûmet sisteminde patronun ne dediği önemli.
Cumhurbaşkanı halkla birlikte olacak. Cumhurbaşkanı, halka hesap verecek,
siyasi sorumluluğu olacak, hukuki sorumluluğu olacak ve yürütmenin başında,
asla daha önceleri olduğu gibi sadece resmî günlerde mesaj yayımlayan, yasaları
ya veto eden veya onaylayan bir makam gibi değil, her an aktif. Gece gündüz
millet için koşturan bir sisteme geçiş yaptık. 
Dolayısıyla,
değerli milletvekilleri, 16 Nisan kararını verdiğimizde de çok kolay olmadı
yani -hepiniz hatırlayın, hafızamızda taze- sadece siyasi partiler karşı
çıkmadı, dünyanın tüm küresel odakları ayağa kalktı. Efendim, bizi ne kadar çok
severlermiş, Türkiye’ye parlamenter sistem ne kadar lazımmış, efendim, bize
faydalıymış; bunların kampanyaları, kara propagandalarına ve Cumhurbaşkanımızı
hedefe koyup alçakça saldırmalarına rağmen 16 Nisanda millet kararını vermiştir
ve Cumhurbaşkanlığı hükûmet sistemiyle bundan sonra nasıl yönetileceğinin
kararını vermiştir. 
Terör
odakları -hatırlayın- 16 Nisan öncesinde, sanki bu sistem Cumhurbaşkanımıza
lazımmış gibi, milletimiz için değil de Cumhurbaşkanı için gerekliymiş gibi bir
algı yönetmeye çalıştılar ancak hamdolsun, milletimizin basireti,
Cumhurbaşkanımızın kararlı duruşuyla artık eski sistem geride kaldı. 
Şimdi,
Saygıdeğer Cumhurba… 
Saygıdeğer
milletvekilleri, Cumhurbaşkanlığı makamı ve Cumhurbaşkanımız, sadece AK
PARTİ’lilerin Cumhurbaşkanı değil…
ÖZGÜR
ÖZEL (Manisa) – Milletvekillerine “Cumhurbaşkanı” diyor. 
ALİ
ŞEKER (İstanbul) – Allah şaşırtmasın! 
HALİS
DALKILIÇ (Devamla) - …80 milyon vatan evladının bayrak gibi, vatan gibi, millet
gibi, göz bebeğimiz gibi korumamız gereken bir makamdan bahsediyoruz, bir
temsilden bahsediyoruz. Onun için, Sayın Cumhurbaşkanımız, sadece Türkiye'nin
Cumhurbaşkanı değil, dünyanın tüm küresel odaklarının maalesef kan, gözyaşı
üzerine inşa ettiği Batı medeniyetinin karşısında her vesileyle mazlumun,
mağdurun yanında olan, hamisi, sesi olan bir cumhurbaşkanı ve bir milletin, bir
iyilik medeniyetinin temsilcileri olarak bizler sorumluluğumuzun farkındayız.
Diyoruz ki: Bizim mücadelemiz bu mücadeledir, verdiğimiz mücadele milletimizin
ayağa kalkma mücadelesidir, vesayet odaklarını tasfiye etme mücadelesidir. Onun
için, değerli milletvekilleri, her vesileyle bu milletin temsilcileri,
milletvekilleri olarak milletin menfaatleri söz konusu olduğunda topyekûn
birleşip, kenetlenip Cumhurbaşkanımızın etrafında onun hukukunu korumak, ona
saygı duymak her birimizin vazifesidir. 
Cumhurbaşkanlığı
bütçemizin, merkezî yönetim bütçemizin hayırlı olmasını diliyorum. Hepinizi
tekrar saygıyla selamlıyor, hayırlı çalışmalar diliyorum. Allah’a emanet olun.
(AK PARTİ sıralarından alkışlar)
BAŞKAN
– Teşekkür ediyorum Sayın Dalkılıç.
Sayın
Özel…
IV.- AÇIKLAMALAR
1.- Manisa Milletvekili Özgür Özel’in,
İstanbul Milletvekili Halis Dalkılıç’ın 503 sıra sayılı 2018 Yılı Bütçe Kanunu
Tasarısı ile 504 sıra sayılı 2016 Yılı Kesin Hesap Kanunu Tasarısı’nın birinci
tur görüşmelerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan.
İyi
ve başarılı bir bütçe çalışması diliyoruz Cumhuriyet Halk Partisi Grubu olarak.
Tabii,
Sayın Dalkılıç, kürsünün kendisine verdiği heyecanla 16 Nisan referandumu
sırasında birtakım odakların, hainlerin, parlamenter sistemin ne kadar önemli
olduğunu anlatıp alçakça savunduklarını söylediler. Bir alçaklıktan
bahsedilecekse milletin önüne sandığı koyduktan sonra “hayır” diyenlere
“terörist” “hayır” diyenlere “hain” denilmesidir. Kimse alçakça bir propaganda
yapmamıştır. Bir alçaklık varsa eğer “hayır”ı savunanları terörist olarak
yaftalamaktır.
İkinci
bir husus da, dervişin fikri neyse zikri odur. Parlamentoda kürsüye çıkıp
“Değerli milletvekilleri” diye selamlayacağı yerde bile dil sürçmesiyle
“Değerli Cumhurbaşkanım” diyerek aslında vesayet odaklarını kaldırıp yerine tek
ve egemen, bir tek vesayet olarak kimi koyduklarını ortaya koyuyor. “Tek
devlet, tek millet, tek bayrak” derken tek hitap noktasına da geldiler. Daha
ilk konuşmada Parlamentoyu selamlayamayan bir zihniyetin ülkeye bundan sonra
katacağı bir şey yoktur. 
Teşekkür
ediyorum. (CHP sıralarından alkışlar)
HALİS
DALKILIÇ (İstanbul) – Sayın Başkan…
BAŞKAN
– Buyurun Sayın Dalkılıç.
HALİS
DALKILIÇ (İstanbul) – Sözlerim çarpıtılmıştır ve sataşılmıştır.
BAŞKAN
– Buyurun, iki dakika süre veriyorum.
Dakika
bir, gol bir arkadaşlar, bütçeye böyle başlamayalım, hele bir saniye, herkes
kürsüde ifade etsin. Gerekirse sataşmadan söz veririz tabii.
ALİ
ŞEKER (İstanbul) – Daha maç yeni başladı.
BAŞKAN
- Yeni sataşmaya meydan vermeyelim.
Buyurun.
V.- SATAŞMALARA İLİŞKİN KONUŞMALAR
1.- İstanbul Milletvekili Halis
Dalkılıç’ın, Manisa Milletvekili Özgür Özel’in yaptığı açıklaması sırasında
şahsına sataşması nedeniyle konuşması
HALİS
DALKILIÇ (İstanbul) – Sayın Başkan, değerli milletvekilleri; aslında bütçenin
ilk günü, ilk konuşmacıyım. Ben, doğrusu konuşma yaparken böyle manipülatif bir
karşılık verileceğini düşünmedim. 
ÖZGÜR
ÖZEL (Manisa) – Oo, sen ne yaptın!
HALİS
DALKILIÇ (Devamla) – Konuşulan her cümle bu manada çarpıtmadır. Benim ne
dediğim çok açıktır. 
ALİ
ŞEKER (İstanbul) – Açık, açık!
HALİS
DALKILIÇ (Devamla) – Çok açık ve nettir. 
Dün,
Sayın Başbakanımız da burada cevap verdi, hangisini düzelteyim? Deminden beri
beni dinlememiş, sanki benim bu noktadaki konuşmalarımdan değil de tamamen
farklı bir şeylerden bahsediyor Sayın CHP Grup Başkan Vekili. 
Şunu
çok net ifade ettim: “16 Nisan kararı verdiğimizde küresel odakların tamamı ve
terör örgütlerinin tamamı ayağa kalktılar ve karşı çıktılar. Biz sadece
buradaki siyasi partilerin karşı çıkmasıyla mücadele etmedik.” dedim, siyasi
partileri ayrı tuttum konuşmamda zaten.
İki,
bu noktada, Cumhurbaşkanımıza buradan “Sayın Cumhurbaşkanımız” demek bizim için
şereftir…
ÖZGÜR
ÖZEL (Manisa) – Diyeceksin tabii.
HALİS
DALKILIÇ (Devamla) – …80 milyonun kürsüsü olan bu Meclisin kürsüsünde
Cumhurbaşkanımıza ithafen konuşmak da dil sürçmesi de bizim için şereftir.
Ancak şunu, bir defa, biraz önceki konuşmamda söyledim: Cumhurbaşkanının
hukuku, sadece AK PARTİ’lilerin koruması gereken bir hukuk değildir. Biz
milletsek, bizim bir bayrağımız, bir vatanımız varsa… Biz “Muhalefet yapmayın.”
demiyoruz, muhalefet yapın ancak bazı semboller vardır ki bizi millet yapar,
bunu Cumhuriyet Halk Partililer bir türlü, maalesef, öğrenmek istemiyorlar.
Dolayısıyla, Cumhurbaşkanımız da bayrağımız da vatanımız da milletimiz de bizim
göz bebeğimizdir. 
Dolayısıyla,
bu süreçte, şimdi, bütçenin ilk gününde böyle bir konuşmayı yapıyor olmak,
gerçekten milletimiz adına da… Parlamentodan da ben özür diliyorum, “yanlış
anlaşılma” demiyorum, çarpıtma var, sürekli çarpıtma var. 
Özgür
Bey, maalesef, buralardan muhalefet yapılmaz. Muhalefet yapacaksanız ülkeye
dair bir şeyler getirin, hakikaten yapılan işlerle ilgili eleştirileriniz varsa
onları konuşun. 
Saygılar
sunuyorum efendim. 
Teşekkür
ediyorum. (AK PARTİ sıralarından alkışlar)
BAŞKAN
– Teşekkür ediyorum.
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel.
ÖZGÜR
ÖZEL (Manisa) – “Manipülatif” “dinlememiş” “çarpıtmış” “ortak değerlerine sahip
çıkmama” gibi ithamlarda bulundu, cevap hakkı istiyorum.
BAŞKAN
– Sayın Özel, bir saniye…
Şunu
açık açık ifade etti, “Ben siyasi partileri ayrı tuttum.” dedi konuşmasında, bu
bir.
ÖZGÜR
ÖZEL (Manisa) – Hayır, şahsıma söylüyor zaten.
BAŞKAN
– İkincisi şu: Bakın, bu bütçenin bir geleneği var. İstirham ediyorum. Şimdi,
burada çok sayıda konuşmacı var. Süreler kısa tutulmuş çok sayıda milletvekili
meramını ifade etsin diye. Gerek iktidardan gerekse muhalefetten her
milletvekilinin konuşmasına ya iktidar itiraz edecek ya muhalefet itiraz
edecek. Her konuşmadan sonra bu tür sataşmaların doğru olmadığını sizler de
biliyorsunuz. Parlamento pratiği olan, tecrübesi olan değerli bir
arkadaşımızsınız. Lütfen, istirham ediyorum, bunları uzatmayalım. Zaten sizin
de söz sıranız gelecek, sizler de ifade edeceksiniz. 
Ben
son kez söz veriyorum ve istirham ediyorum, lütfen bir daha sataşmaya meydan
vermeyelim. 
Buyurun.
(CHP sıralarından alkışlar) 
2.- Manisa Milletvekili Özgür Özel’in,
İstanbul Milletvekili Halis Dalkılıç’ın sataşma nedeniyle yaptığı konuşması
sırasında şahsına sataşması nedeniyle konuşması
ÖZGÜR
ÖZEL (Manisa) – Sayın Başkan, değerli milletvekilleri; aslında sizin biraz önce
koyduğunuz hassasiyet önemlidir. Zaten öyle düşünerek o kadar provokatif, o
kadar saldırgan ve o kadar bütçenin ilk gününe yakışmayan bir konuşmaya
yerimden bir dakika söz alarak ve kürsü hakkı kullanmadan başlamıştım ama Sayın
Dalkılıç cevabı kürsüden verince biz de buradan cevap vermek durumunda kaldık. 
Temel
bir tartışma var, temel tartışma şu: Referandumun öncesinde, sırasında,
sonrasında bir sürü haksızlık oldu, kamu gücü eşit kullanılmadı ve kamu gücünü kendi
lehine kullananlar, kullandıkları hegemonik dille yaratmaya çalıştıkları
tahakküm ortamıyla vatandaşın… Yani bir teyzenin gidip bir pazar günü
“Cumhuriyet rejiminden yana mı oy kullanayım, başkanlığa doğru bir geçiş mi
yapayım?” diye karar vereceği bir yerde siz çıktınız dediniz ki: “‘Hayır.’
diyenler teröristtir. ‘Hayır.’ diyenler terör odaklarıyla birlikte hareket
ediyor.” Bakın, zaten sizi, yüzde 70’lerde oy almayı bekleyen sizi şaşkına
çeviren tepki de buradan geldi. Bu yanlıştan dönün. O teyze şöyle dedi: “Ben
hep AK PARTİ’ye oy verdim. Ben Tayyip Bey’i de severdim ama ben gelinimi de çok
seviyorum. Gelinim ‘Hayır.’ diyor, ben ‘Evet.’ diyorum. Şimdi benim
torunlarımın anası neden terörist oldu?” 
Şimdi
bu hatayı burada tekrar ederseniz bu Özgür Özel cevap verir, vermez, sabaha
kadar verir; Cumhuriyet Halk Partisi Grubu tepki gösterir, göstermez, ne tepki
gerekirse gösteririz ama esas sıkıntı “Bu ülkenin ortak değerleri” diyorsunuz
ya, yaptığınız iş en başta vicdanlara dokundu. Benim dikkat çekmeye çalıştığım
durum bu. Elbette, bayrağın, devletin, milletin, vatanın hepimiz için çok
kıymetli olduğuna bir şüphe yok ama bunları bir tarafın hegemonik söylemine
dönüştürürseniz… Bunu aynı terimleri kullanarak yapmaya çalışan son kişi işte
“tek lider” dedikleri Führer’di. O da önce Almanya’yı, sonra Avrupa’yı, sonra
dünyayı felakete sürükledi. Aklımızı başımıza alalım.
Saygılar
sunuyorum. (CHP sıralarından alkışlar)
BAŞKAN
– Teşekkür ediyorum.
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel Denetim
Raporunun Sunulduğuna İlişkin Sayıştay Başkanlığı Tezkeresi (3/1188) ile Plan
ve Bütçe Komisyonu Raporu (S.Sayısı: 504) (Devam)

A) CUMHURBAŞKANLIĞI (Devam) 
1) Cumhurbaşkanlığı 2018 Yılı
Merkezî Yönetim Bütçesi
2) Cumhurbaşkanlığı 2016 Yılı
Merkezî Yönetim Kesin Hesabı
B) TÜRKİYE BÜYÜK MİLLET
MECLİSİ (Devam)
1) Türkiye Büyük Millet
Meclisi 2018 Yılı Merkezî Yönetim Bütçesi
2) Türkiye Büyük Millet
Meclisi 2016 Yılı Merkezî Yönetim Kesin Hesabı
C) SAYIŞTAY (Devam)
1) Sayıştay 2018 Yılı Merkezî
Yönetim Bütçesi
2) Sayıştay 2016 Yılı Merkezî
Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2018 Yılı
Merkezî Yönetim Bütçesi
2) Anayasa Mahkemesi 2016 Yılı
Merkezî Yönetim Kesin Hesabı
D) YARGITAY (Devam)
1) Yargıtay 2018Yılı Merkezî
Yönetim Bütçesi
2) Yargıtay 2016 Yılı Merkezî
Yönetim Kesin Hesabı
E) DANIŞTAY (Devam)
1) Danıştay 2018 Yılı Merkezî
Yönetim Bütçesi
2) Danıştay 2016 Yılı Merkezî
Yönetim Kesin Hesabı
F) BAŞBAKANLIK (Devam)
1) Başbakanlık 2018Yılı
Merkezî Yönetim Bütçesi
2) Başbakanlık 2016 Yılı
Merkezî Yönetim Kesin Hesabı
G) KAMU DENETÇİLİĞİ KURUMU (Devam)
1) Kamu Denetçiliği Kurumu 2018Yılı
Merkezî Yönetim Bütçesi
2) Kamu Denetçiliği Kurumu 2016 Yılı
Merkezî Yönetim Kesin Hesabı
Ğ) MİLLÎ İSTİHBARAT TEŞKİLATI
MÜSTEŞARLIĞI (Devam)
1) Millî İstihbarat Teşkilatı
Müsteşarlığı 2018 Yılı Merkezî Yönetim Bütçesi
2) Millî İstihbarat Teşkilatı
Müsteşarlığı 2016 Yılı Merkezî Yönetim Kesin Hesabı
H) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel
Sekreterliği 2018 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2016 Yılı Merkezî Yönetim Kesin Hesabı
I) DİYANET İŞLERİ BAŞKANLIĞI
(Devam)
1) Diyanet İşleri Başkanlığı
2018 Yılı Merkezî Yönetim Bütçesi
2) Diyanet İşleri Başkanlığı
2016 Yılı Merkezî Yönetim Kesin Hesabı
İ) AFET VE ACİL DURUM
YÖNETİMİ BAŞKANLIĞI (Devam)
1) Afet ve Acil Durum Yönetimi
Başkanlığı 2018 Yılı Merkezî Yönetim Bütçesi
2) Afet ve Acil Durum Yönetimi
Başkanlığı 2016 Yılı Merkezî Yönetim Kesin Hesabı
J) TÜRKİYE İNSAN HAKLARI VE EŞİTLİK KURUMU (Devam)

1) Türkiye İnsan Hakları ve Eşitlik Kurumu 2018Yılı Merkezî Yönetim Bütçesi
2) Türkiye İnsan Hakları ve Eşitlik Kurumu 2016 Yılı Merkezî Yönetim Kesin Hesabı
BAŞKAN
– Söz sırası, Bartın Milletvekili Yılmaz Tunç’a aittir.
Buyurun
Sayın Tunç. (AK PARTİ sıralarından alkışlar)
Süreniz
beş dakikadır. 
AK
PARTİ GRUBU ADINA YILMAZ TUNÇ (Bartın) – Sayın Başkan, değerli milletvekilleri;
2018 Yılı Merkezi Yönetim Bütçe Kanunu Tasarısı’nın Cumhurbaşkanlığı bütçesi
hakkında AK PARTİ Grubu adına söz aldım. Bu vesileyle Genel Kurulu saygılarımla
selamlıyorum.
Anayasa’mıza
göre Cumhurbaşkanı devletin başıdır. Devlet Başkanı sıfatıyla Türkiye
Cumhuriyeti’nin ve Türk milletinin birliğini temsil eder. Anayasa’nın
uygulanmasını, devlet organlarının düzenli ve uyumlu çalışmasını temin eder. 
Cumhurbaşkanlığı
seçimleri siyasi tarihimizde hep krizlerle anılmış, muhtıralara, darbelere
gerekçe gösterilmiş, en son kriz 367 şartı dayatılarak çıkarılmış, bu krizi
milletimiz cumhurbaşkanının halk tarafından seçilmesini öngören Anayasa
değişikliğiyle aşmış ve 2014 yılında milletimiz sandığa giderek, iki bin yıllık
Türk devlet tarihinde ilk kez kendi oylarıyla Devlet Başkanını, Cumhurbaşkanını
belirlemiştir. Cumhurbaşkanlığı makamını milletin seçtiği iktidarlar üzerinde
bir vesayet organı olarak kurgulayan vesayetçi anlayışa dayalı sistem tarihe
karışmış, millî iradeyi esas alan yeni bir sistemin kapıları aralanmıştır. 
Gelinen
noktada, bir yanda halkın oylarıyla seçilen cumhurbaşkanının, diğer yanda halkın
oylarıyla seçilen bir başbakanın varlığının -günümüzde krize yol açmasa da-
gelecekte muhtemel krizlere yol açabileceğini öngören AK PARTİ ve MHP,
Cumhurbaşkanlığı hükûmet sistemine geçişi öngören Anayasa Değişikliği Teklifi
üzerinde uzlaşmış, teklif Mecliste kabul edilmiş ve ardından halkoyuna
sunulmasıyla milletimiz Cumhurbaşkanlığı hükûmet sistemine geçişi sağlamıştır.
Yönetimde
istikrarı sürekli kılacak, koalisyon ve hükûmet krizlerini tarihe gömecek olan
ve 2019’dan itibaren uygulanacak Cumhurbaşkanlığı hükûmet sisteminde ülkeyi
yönetme yetkisi alabilmek için halkın yarısından fazlasının oyunu almak
gerekecek, artık yüzde 15’lerle, yüzde 20’lerle iktidar olmak mümkün
olamayacaktır. Yeni sistemi “Rejim değişikliği yapılıyor. Kuvvetler ayrılığı
ortadan kalkıyor. Tek adamlık geliyor.” gibi propagandalarla eleştirenler
olmuşsa da tam aksine Cumhurbaşkanlığı hükûmet sistemiyle cumhuriyetimiz
güçlenmiş, demokrasimizin çıtası yükselmiştir. Yargının tarafsızlığını
güçlendiren, yasama ile yürütmeyi birbirinden ayıran yeni sistemde demokrasinin
en önemli şartı olan kuvvetler ayrılığı ilkesi tam manasıyla
uygulanabilecektir. Cumhurbaşkanı bakanlarıyla birlikte yürütme yetkisini
kullanacak, Parlamento ise yasama yetkisini münhasıran kullanacak, Anayasa’da
sayılan denetim yollarıyla hükûmeti denetleyebilecek, Cumhurbaşkanını,
yardımcılarını ve bakanlarını gerektiğinde soruşturabilecektir. İşlemleri yargı
denetimine kapalı, parlamentoya karşı sorumluluğu olmayan bir cumhurbaşkanı
yerine, tüm işlemleri yargı denetimine açılan, soruşturulabilen bir
cumhurbaşkanlığı hükûmet sisteminin tek adam yönetimine yol açacağını
söylemenin hiçbir inandırıcılığı yoktur. Yeni sistem, karşılıklı seçimleri
yenileme yetkisi nedeniyle uzlaşmayı gerektirir; denge ve denetim mekanizmalarını
içerisinde barındıran bir hükûmet sistemidir. Cumhurbaşkanlığı hükûmet
sisteminde güçlü parlamento vardır, zayıf hükûmetler, istikrarsız dönemler
yerine güçlü hükûmet, hızlı icraat vardır. Türkiye'nin yeni sistemle çok daha
hızlı yol alacağından endişe edenler, ülkemizin güçlenmesini istemeyenler,
milletimizin refahının artmasını siyasi ikballerinin önünde bir engel olarak
görenler Cumhurbaşkanımızın şahsında aslında Türkiye’ye saldırmaktadırlar.
Türkiye’yi ekonomide 4 kat büyüten, ülkemizi dünyanın dev projeleriyle
tanıştıran, dünyada mazlumun ve haklının sesi olan, her alanda gerçekleştirdiği
icraatlarıyla milletimizin refahını artıran ve bu başarıları sayesinde
cumhuriyet tarihimizde 2002’den bu yana art arda tüm seçimleri kazanarak en
uzun süre Başbakanlık yapma şerefine nail olan… Ve sonunda da ona iki bin
yıllık Türk devlet tarihinde “seçimle gelen ilk Cumhurbaşkanı” unvanını veren
bu aziz milletimiz, geçtiğimiz on beş yılda ona ve dolayısıyla ülkemiz aleyhine
kurulan tüm tuzakları bozmayı başarmıştır. Her türlü karanlık planı
milletimizin desteğiyle aşan Recep Tayyip Erdoğan’a çamur atanlar şunu
bilsinler ki: Recep Tayyip Erdoğan’a çamur yapışmaz, çamur atanlar kendi
çamurlarına bulaşır. 
Bu
duygu ve düşüncelerle 2018 yılı bütçesinin hayırlı uğurlu olmasını diliyor,
Genel Kurulu saygılarımla selamlıyorum. (AK PARTİ sıralarından alkışlar) 
BAŞKAN
– Teşekkür ediyorum. 
Söz
sırası Osmaniye Milletvekili Mücahit Durmuşoğlu’nda. 
Buyurun
Sayın Durmuşoğlu. (AK PARTİ sıralarından alkışlar) 
AK
PARTİ GRUBU ADINA MÜCAHİT DURMUŞOĞLU (Osmaniye) – Sayın Başkan, değerli
milletvekilleri; Türkiye Büyük Millet Meclisinin bütçesi üzerinde AK PARTİ
Grubu adına söz almış bulunuyorum. Sözlerime başlamadan önce Gazi Meclisimizin
siz değerli üyelerine yoğun ve yorucu çalışmalarında başarılar diliyor,
2018-2020 dönemi Merkezî Yönetim Bütçe Kanunu’nun ülkemize ve milletimize
hayırlar getirmesini temenni ediyor, ekranları başında bizleri izleyen aziz
milletimizi saygıyla selamlıyorum. 
Meclis
bütçe teklifi hakkındaki değerlendirmelere geçmeden önce birkaç hususa değinmek
istiyorum.
Sayın
Başkan, değerli milletvekilleri; ülkemizde ve bölgemizde çok önemli hadiselerin
yaşandığı hassas bir dönemden geçiyoruz. Yaşadığımız son olaylardan da
görüldüğü üzere bölgemize ve İslam dünyasına dair senaryoların önündeki en
önemli dik duruş, Türkiye’ye ve Cumhurbaşkanımız Sayın Recep Tayyip Erdoğan’a
aittir. Siyasi, askerî ve ekonomik her açıdan güçlü bir Türkiye'nin bölgesel
huzur ve istikrarın güvencesi olmaya devam edeceği tüm ülkeler tarafından çok
iyi bilinmektedir. Yeniden dirilişimizden, yeniden yükselişimizden rahatsızlık
duyanlar olsa da bizim daha da çok çalışacağımızdan, yorulmadan, dinlenmeden
2023, 2053, 2071 hedeflerine emin adımlarla ve büyük bir inançla
yürüyeceğimizden hiç kimsenin şüphesi olmamalıdır. 
Değerli
arkadaşlar, bildiğiniz gibi, Türkiye Büyük Millet Meclisi, milletimiz adına
yasama ve denetim faaliyetlerini yürütmekte ve milletimizi temsil görevini
yerine getirmektedir. Türkiye Büyük Millet Meclisi olarak bu dönemde yoğun bir
mesai sarf ettik. Bu dönemde Meclisimiz öncelikle 1982 Anayasası’nda köklü bir
değişikliğe imza attı. 177 maddelik 1982 Anayasası’nda ilk değişikliğin
yapıldığı 1987’den günümüze 19 ayrı tarihte değişiklik yapılmış, son değişiklik
21 Ocak 2017 tarihinde kabul edilmiş ve 16 Nisan 2017 tarihinde yapılan halk
oylamasıyla yürürlüğe girmiştir. Bu değişiklikle 3 Kasım 2019’da yapılacak
seçimlerden sonra, ülkemiz, Cumhurbaşkanlığı hükûmet sistemine geçmiş
olacaktır. Böylece, 27’nci Dönemden itibaren, Türkiye Büyük Millet Meclisi,
çalışmalarını yasama ve denetim odaklı yürütecek, kanun teklifleri
milletvekillerimiz tarafından verilecek ve milletvekillerinin yasama
faaliyetlerine daha etkin bir şekilde katılımı sağlanacaktır. Bu değişiklikle
bir yandan ülkemiz millî iradenin güçlendiği, halkın tercihlerinin ön plana
çıktığı bir sisteme kavuşurken diğer yandan da sistemde istikrar sağlanmıştır.
İnşallah, Cumhurbaşkanlığı hükûmet sistemiyle ülkemiz bir daha hükûmet krizleri
yaşamayacaktır. 
Öte
yandan, Türkiye Büyük Millet Meclisinde gerçekleştirdiğimiz yoğun çalışmalar
neticesinde İç Tüzük’te de değişiklik yaptık. 27 Temmuz 2017 tarihinde yapılan
değişiklikle yasama faaliyetlerine hız kazandırmak gayesiyle Genel Kurulun
çalışma usul ve esasları yeniden belirlendi. 
Sayın
Başkan, değerli milletvekilleri; FETÖ’nün milletin iradesini gasbetmeye
çalıştığı 15 Temmuz gecesi Parlamentoda yaşadıklarımız, Meclisimizin
çalışmalarını kesintisiz olarak yapabileceği her türlü saldırıya ve afete karşı
tam donanımlı ve fonksiyonel bir sığınağa duyduğumuz ihtiyacı çok ciddi bir
şekilde ortaya koymuştur. Yaşanan tecrübeler iyi bir sığınağın, yapının bir
israf değil, özellikle de demokrasimiz açısından ciddi bir ihtiyaç ve hatta bir
zorunluluk olduğunu ortaya koymuştur. Meclis Başkanlığı almış olduğu isabetli
bir kararla bu ihtiyacı karşılamak üzere harekete geçmiştir. Sayın Meclis
Başkanımız İsmail Kahraman’a özellikle o 15 Temmuz gecesi gösterdiği kararlı ve
dik duruşundan ötürü ayrıca şükranlarımı sunuyorum. Parlamentomuzun o ihanet
gecesinde aldığı fiziki ve manevi yarayı gelecek nesillerimize de hatırlatmak
ve demokrasiye sahip çıkmalarını sağlamak üzere Meclis Başkanlığının açmayı
düşündüğü “Demokrasi Müzesi” ile bombanın bahçede açtığı çukurun olduğu alana
yapılacak anıt için de gerekli her türlü desteği vermenin bizim görevimiz ve
vebalimiz olduğuna inanıyor, Meclisimize emanet edilen tarihî mirasın
korunması, yaşatılması ve tanıtılması için yürütülen çalışmaları Meclis Kültür,
Sanat ve Yayın Kurulu üyesi olarak önemsediğimi belirtiyor ve bu çalışmaların
2018 yılında da artarak devam etmesini temenni ediyorum. 
Sayın
Başkan, değerli milletvekilleri; sözlerime son verirken içinde bulunduğumuz
süreçten dolayı şunu da vurgulamak istiyorum: Uluslararası hukuk kurallarını
hiçe sayan, binlerce masum Filistinliyi katleden, ilk kıblemiz olan Kudüs’ü bir
oldubittiyle işgal devletinin başkenti yapacaklarını sanan ve Cumhurbaşkanımız
Sayın Recep Tayyip Erdoğan’a saldıranlar büyük bir hezeyan içerisindedir.
Türkiye Cumhuriyeti ecdadının izinde, hakkın, hukukun ve mazlumların yanında
olmaya devam edecektir.
Başta
Türkiye Büyük Millet Meclisi olmak üzere kurumlarımızın 2018 yılı bütçesinin
hayırlı olmasını diliyorum. Tüm heyetinizi ve ekranları başında bizleri izleyen
değerli vatandaşlarımızı saygıyla sevgiyle selamlıyorum. (AK PARTİ sıralarından
alkışlar)
BAŞKAN
– Teşekkür ediyorum. 
Söz
sırası İstanbul Milletvekili Haydar Ali Yıldız’a aittir. 
Buyurun
Sayın Yıldız. (AK PARTİ sıralarından alkışlar)
AK
PARTİ GRUBU ADINA HAYDAR ALİ YILDIZ (İstanbul) – Sayın Başkan, değerli
milletvekilleri; sizleri, yüce Meclisimizi ve aziz milletimizi saygıyla
selamlıyorum. 
Biz
büyük medeniyetimizin diliyle “Önce insan, insan onuru, insan haysiyeti,
insanın huzuru, refahı ve güvenliği” diyoruz ve her şeyden önce bizim ölçümüz,
adalet ve hakkaniyet, değişmez ölçümüz budur.
Türkiye'deki,
Avrupa’daki, Asya’daki -nerede olursa olsun- dünyanın dört bir yanındaki ve
başta bugün konuştuğumuz Kudüs’teki, Filistin’deki insanların onuru bizim
önceliğimizdir ve bu vesileyle, Filistin’de bir direnişin sembolü dolan 14
yaşındaki Filistinli çocuk Fawzi al-Juneidi’nin hakkı ve onuru da elbette ki
gündemimizde. 
Coğrafya,
bir milletin kaderidir. Zor bir coğrafyada bulunuyoruz ve bu zor coğrafyanın
gereği olarak da binlerce yıldır burada ürettiğimiz bir medeniyet
müktesabatımız, bir geçmişimiz ve bir tarihimiz var. Bin yıldır buradayız ve
şimdiye kadar bu topraklarda bizim kadar uzun ömürlü bir mücadele veren başka
bir milletin ve bir devletin olmadığını biliyoruz ve bizler, bu coğrafyada
kararları hızlı almak, uygulamak ve ilelebet ülkemizin varlığını, birliğini ve
bekasını sağlamak, milletimizin huzur ve refahını devam ettirmek için de
geçtiğimiz 16 Nisanda bir sistem değişikliğini zaruri gördük. Böylesine zor bir
coğrafyada kararların hızlı alındığı ve hızlı uygulandığı, tatbik edildiği,
netice alındığı bir sistemi hep birlikte, milletimizle birlikte gerçekleştirmiş
olduk. 
Birileri
vadedilmiş topraklar üzerinden siyasetlerini, hedeflerini koyabilirler ama
buradan, bu Meclis kürsüsünden, milletimizden, tarihimizden ve medeniyetimizden
aldığımız güçle bizim için de vazgeçilmez topraklar olduğunu ifade etmek
istiyorum. Yıllar önce bu kürsüde bu Meclis Misakımillî kararlarını alırken,
millî ahdi ilan ederken önceliğimiz, şuuraltımız ve uygulamalarımız bugüne
kadar hep bu çizgi istikametinde oldu. Evet, birileri vadedilmiş topraklar
üzerinden hayaller kuracaklar ama bizler bütün direncimizi, bütün gücümüzü
vazgeçilmez topraklarımız üzerinde teksif etmiş olacağız. Dolayısıyla, iki bin
iki yüz yıllık bir devlet geleneğiyle, bin dört yüz yıllık bir medeniyet
müktesebatıyla ve bin yıllık coğrafya hâkimiyetiyle bu topraklarda var olan bir
ülkeyiz. Bizi biz yapan değerlerimizle, medeniyet değerlerimizle, tarihimizle,
kültürümüzle, milletimizle hep birlikte de yürümeye devam edeceğiz.
Bugün
bu coğrafyada ve dünyanın dört bir yanında bütün hukuk kitaplarının birinci
sayfasında yazılı olan “Kuvvete dayanmayan adalet âciz, adalete dayanmayan
kuvvet zalimdir…” Kudüs’ü başkent kabul etmek veya büyükelçiliğini oraya
taşımak suretiyle gücüne güvenerek ama adaleti hiçe sayarak siyasi
tasarruflarda bulunanlara bu topraklarda binlerce yıllık adaletin nasıl hüküm
sürdüğünü elbette ki anlatacak gücümüz, dilimiz ve siyasi geçmişimiz,
müktesebatımız vardır. Dolayısıyla, alınan bu karar hukuka, adalete dayanmadığı
için de bu milletin vicdanında, bu coğrafyanın vicdanında ve insanlık
vicdanında kabul görmeyecektir.
2018
yılı bütçesini görüşüyoruz, hayırlı olmasını diliyorum. Ülkemiz gibi bütçemizin
de güçlü olması için verdiğimiz bir mücadele var. Terörün her çeşidiyle
mücadele ediyoruz, ekonomik operasyonlar, siber saldırılar, siyasi operasyonlar
ve elbette ki FETÖ, DEAŞ, PKK, DHKP-C gibi bütün terör örgütleriyle verdiğimiz
bir mücadele var. Güçlü Türkiye için güçlü bir bütçe, güçlü bir ekonomi, güçlü
bir siyaset… Elbette ki birileri “savaş ekonomisi” veya “savaş bütçesi”
diyecek; hayır, elbette ki askerimizin de güçlü olması için her türlü tedbiri
alacağız.
Bu
topraklarda 15 Temmuzda 1071’deki Malazgirt ruhunun, birlik ruhunun, beraberlik
ruhunun var olduğunu… Tarih kitapları bu ruhu anlatırken Çanakkale’ye atıf
yapıyorlardı, Kurtuluş Savaşı’na atıf yapıyorlardı. 15 Temmuzda gördük ki bu
ruh hâlâ capcanlıdır. Aliya İzzetbegoviç şöyle der: “Tarihi Allah yazar, önemli
olan sizin nerede durduğunuzdur.” Yeni bir tarih yazılıyor ve önemli olan,
bizim nerede durduğumuzdur. 
Yarın,
İslam İşbirliği Teşkilatı, Cumhurbaşkanımız Recep Tayyip Erdoğan’ın riyasetinde
İstanbul’da toplanacak.
(Mikrofon
otomatik cihaz tarafından kapatıldı) 
HAYDAR
ALİ YILDIZ (Devamla) – İşte, nerede durduğumuzu, nasıl durduğumuzu, asil, millî
ve yerli bir duruş gösterdiğimizi bütün dünya görecektir.
Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ediyorum.
Söz
sırası Aydın Milletvekili Abdurrahman Öz’dedir.
Buyurun
Sayın Öz. (AK PARTİ sıralarından alkışlar)
AK
PARTİ GRUBU ADINA ABDURRAHMAN ÖZ (Aydın) – Sayın Başkan, değerli
milletvekilleri; Anayasa Mahkemesinin bütçesi hakkında AK PARTİ adına söz almış
bulunuyorum. Genel Kurulu, televizyonları başında bizleri izleyen insanlarımızı
ve 80 milyon vatandaşımızı saygıyla selamlarım.
AK
PARTİ hükûmetlerinin iktidara geldiği günden bu yana kesintisiz 16’ncı
bütçesini görüşüyor olmanın mutluluğunu yaşıyoruz. 16’ncı bütçemizin öncelikle
memleketimize, milletimize hayırlar getirmesini diliyorum. Bize verdikleri
kesintisiz ve artarak devam eden destek için de milletimize teşekkür ediyorum.
Sözlerimin başında Kudüs’le ilgili görüşlerimi kısaca ifade etmek istiyorum.
Kudüs,
Müslümanların kutsal mekânıdır, ilk kıblesidir, Kubbet-üs Sahra ve Mescid-i
Aksa’dır, kutsal kitabımız Kur’an-ı Kerim’de övülmüş bir beldedir. Bizim için
Mekke ve Medine ne ise Kudüs odur. Aynı zamanda Kudüs, sadece Müslümanlar için
değil, tüm ilahî dinler için de ortak bir değerdir, bir dine ve inanca
hasredilemez. Bugün Kudüs’e gittiğinizde, sokaklarında gezdiğinizde her dinden
insana, mekâna ve ibadethaneye ev sahipliği yaptığını görürsünüz. Bu açıdan
baktığınızda Kudüs, insanlığın ortak değeridir. Kudüs’e gitmiş, o havayı
teneffüs etmiş, Kubbet-üs Sahra’da, Mescid-i Aksa’da namaz kılmış, dar
sokaklarında gezmiş bir kardeşiniz olarak Amerika Birleşik Devletleri’nin almış
olduğu kararı kabul etmediğimi buradan açıkça ifade etmek istiyorum. Amerika
Birleşik Devletleri’nin Birleşmiş Milletler kararlarına da açıkça aykırı olan,
uluslararası toplumca da kabul görmeyen büyükelçiliğini Kudüs’e taşıma kararı
yok hükmündedir. Bu karar bölgenin ve insanlığın barışına hiçbir katkı
sağlamayacaktır, sadece ve sadece bölge ve insanlığın huzursuzluğuna sebep
olacaktır.
Sayın
Başkan, değerli milletvekilleri; AK PARTİ hükûmetleri göreve geldikleri ilk
günden itibaren insan haklarıyla ilgili standartların gerek iç hukuk yönünden
gerekse uluslararası hukuk yönünden yükseltilmesi için reformlar yapmıştır. Söz
konusu reform hareketleri süresince ilk değişiklik Anayasa’nın 90’ıncı
maddesine eklenen ve 2004 yılında yürürlüğe giren temel hak ve özgürlükler ile
milletlerarası anlaşmaların çelişmesi durumunda milletlerarası anlaşmalara üstünlük
tanınacağına ilişkin düzenlemedir. Devamında, 2010 yılında yapılan Anayasa
değişikliğiyle getirilen ve Anayasa’nın 148’inci maddesinde düzenlenen bireysel
başvuru hakkıdır. Bireysel başvuruyla Avrupa İnsan Hakları Sözleşmesi
kapsamında güvence altına alınmış olan temel hak ve özgürlüklerin kamu gücü
tarafından ihlal edildiği iddiasıyla vatandaşlara Anayasa mahkemesine bireysel
başvuru yapma hakkı tanınmıştır. Bu Anayasa değişikliğinin sonucu olarak Avrupa
İnsan Hakları Mahkemesinde önceki dönemlerde yıllık 8 bin civarında müracaat
yapılırken müracaat sayısı 2.000-2.500 sayılarına inmiştir. Yine, Adalet
Bakanlığı bünyesinde oluşturulan İnsan Hakları Tazminat Komisyonu ve diğer
kurumlar vasıtasıyla bu müracaat sayıları ciddi oranda azalmıştır. Bu reformlarla
ülkemizin uluslararası hukuk uygulamalarına itibar kazandırılmaya
çalışılmıştır.
Bireysel
başvuru kapsamında Anayasa Mahkemesince verilen kararlara da kısaca dikkat
çekmek istiyorum. 23 Eylül 2012 tarihinden başlayan süreçte toplam 171.639
bireysel başvuru yapılmıştır. Bunun 80.756’sı 2016 yılında, 38.690’ı 2017
yılındadır. 2017 yılı sonu itibarıyla toplam 132.847 dosya sonuçlandırılmış.
Sadece 2017 yılında 85.458 dosya sonuçlandırılmıştır.
Sayın
Başkan, değerli milletvekilleri; vatandaşlarımızın iç hukukumuzdaki hak arama
sürecinde de Anayasa Mahkememizin referans niteliğinde önemli kararları vardır.
Avrupa İnsan Hakları Mahkemesi de yeri geldiğinde Anayasa Mahkememizin bu
karalarına atıflar yapmıştır. Avrupa İnsan Hakları Mahkemesi, Anayasa
Mahkemesini iç hukukun tüketilmesi gereken etkin ve zorunlu bir müracaat yolu
olarak görmüştür.
Avrupa
İnsan Hakları Mahkemesi 2016 yılında terör örgütünün faaliyetleri üzerine
verilen sokağa çıkma yasaklarıyla ilgili bireysel başvuruları, iç hukuk yolları
tüketilmeden, Anayasa Mahkemesine başvurulmadan geldiği gerekçesiyle
reddetmiştir. Yine, FETÖ’yle ilgili müracaatları da aynı gerekçeyle
reddetmiştir.
En
son 2017 yılında yaptığımız Anayasa değişikliğiyle -Anayasa Mahkemesinin üye
sayısı 15 olup- askerî yargı kaldırıldığından askerî yargı üyesinin Anayasa
Mahkemesi ne üye olması çıkarılmıştır. Yine, en son yaptığımız değişiklikle,
Anayasa Mahkemesine Türkiye Büyük Millet Meclisince üye seçme yetkisi
verilmiştir.
Ben
Anayasa Mahkemesi bütçemizin memleketimize, milletimize hayırlar getirmesini
diliyorum. 
Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ediyorum. 
Söz
sırası Samsun Milletvekili Orhan Kırcalı’ya aittir. 
Buyurun
Sayın Kırcalı. (AK PARTİ sıralarından alkışlar) 
AK
PARTİ GRUBU ADINA ORHAN KIRCALI (Samsun) – Teşekkür ediyorum Sayın Başkan. 
Sayın
Başkan, değerli milletvekilleri; 2018 yılı Merkezi Yönetim Bütçe Kanunu
Tasarısı’nın Yargıtay bütçesiyle ilgili bölümünde AK PARTİ Grubu adına söz
almış bulunmaktayım. Bu vesileyle hepinizi saygıyla ve muhabbetle selamlıyorum.

Adalet
mülkün temelidir. Büyük medeniyetler adaletle yükselmiş, adalet güneşinin
sönmesiyle yok olup gitmişlerdir. Tarih boyunca kurulan büyük Türk devletleri
de adalet ideali üzerinde yükselmişlerdir. 
Değerli
milletvekilleri, 1517’den 1917’ye kadar ecdadımızın hâkimiyeti boyunca Kudüs
Musevilerin, Müslümanların ve Hristiyanların kardeşçe yaşadığı, adaletin hâkim
olduğu bir yerken, son yüz yılda ise gözyaşının dinmediği, annelerin,
çocukların, bebeklerin katledildiği, uluslararası hukukun ise yok sayıldığı bir
şehir olmuştur. ABD Başkanının Kudüs’ü İsrail’in başkenti olarak tanıma kararı
tüm insanlığa ve Birleşmiş Milletler kararlarına karşı yapılmış hadsiz bir
meydan okumadır, uluslararası hukukun ayaklar altına alınmasından başka bir şey
değildir. Kudüs bizim göz bebeğimizdir. Kudüs’ü işgal ve yağmadan başka hiçbir
değeri olmayan devletlerin insafına da bırakmayacağız. 
Sayın
Başkan, değerli milletvekilleri; Anayasa’mızın 2’nci maddesinde belirtildiği
veçhile Türkiye Cumhuriyeti bir hukuk devletidir. 2002 yılından bu yana AK
PARTİ hükûmetlerimizin attığı adımların tümü insan hakları temelinde hukuk
devleti ilkesinin geliştirilmesi ve güçlendirilmesine yöneliktir. Hukuk
alanında yapılan reform niteliğindeki değişikliklerle vatandaşlarımızın temel
hak ve hürriyetleri daha fazla güvence altına alınmıştır. Anayasa ve başta
temel yasalar olmak üzere gerçekleştirilen değişikliklerle adalet sistemimize
çok önemli yenilikler kazandırılmıştır. Hükûmetlerimiz, bu değişiklikleri
yaparken dünyadaki gelişmeleri de yakından izlemekte, uluslararası toplumun
kazanımlarını da dikkate alarak gelişimini sürdürmektedir. Sürekli gelişen
şartları dikkate alarak adalet sistemimizi daha da ileriye taşımayı tarihî bir
sorumluluk olarak görmekteyiz.
Sayın
Başkan, değerli milletvekilleri; Yargıtay, Türk hukuk sisteminin en köklü ve en
büyük kurumudur. Kuruluşundan bugüne kadar Türk hukukuna yön vermiş, hukuk
düzeninin yerleşmesinde ve adaletin gerçekleşmesinde etkin rol oynayarak öncülük
etmiştir. Osmanlı İmparatorluğu döneminde 6 Mart 1868’de kurulan Divanı Ahkâmı
Adliye, Yargıtayın tarihsel temelini oluşturmaktadır. Gelecek yıl 150’nci
kuruluş yıl dönümünü kutlayacak olan Yargıtayın bugün olduğu gibi, yarın da
ülkesine fedakârca hizmet etmenin ve toplumun yüksek adalet beklentilerine
cevap vermenin gayreti içerisinde olacağına inancımız tamdır. 
Değerli
milletvekilleri, yargılamaların makul sürelerde bitirilmesi önem verdiğimiz
konuların başında gelmektedir. Geçtiğimiz süreçte vatandaşlarımızın haklarına
daha kısa sürede kavuşmaları için çeşitli uygulamaları hep birlikte hayata
geçirdik. Bunların başında gelen, istinaf kanun yolunun yürürlüğe girmesiyle
Yargıtaydaki dosya yığılmalarının önüne geçilmiştir. Yargılamaların uzamasına
neden olan hususlardan birisi de bilirkişilik müessesesindeki eksikliklerdi.
6754 sayılı Bilirkişilik Kanunu’nda yapılan düzenlemelerle birlikte onların
ikincil mevzuatı da yürürlüğe konmuş, çok önemli bir reform
gerçekleştirilmiştir. 
Değerli
milletvekilleri, 15 Temmuzda asker kılığına girmiş hainlerin darbe girişimi
karşısında, başta Anayasa Mahkemesi olmak üzere, Yargıtay ve diğer yargı
kurumlarımız darbe girişiminin ilk saatlerinden itibaren gerekli kararları
alarak halkımızın ve demokrasinin yanında yer almıştır. Yargı tarihi açısından
bu önemli bir duruştur. 
Sayın
Başkan, değerli milletvekilleri; Yargıtay Başkanlığının 2018 yılı bütçesi 2017
yılına göre 80 milyonluk bir artışla 460 milyon 437 bin TL olarak
planlanmıştır.
2018
yılı bütçemizin ülkemize hayırlı uğurlu olmasını diliyor, hepinizi tekrar
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ediyorum Sayın Kırcalı.
II.- BAŞKANLIĞIN GENEL KURULA SUNUŞLARI
(Devam)
C) Çeşitli İşler
1.- Başkanlıkça, Genel Kurulu ziyaret eden
Endonezya Temsilciler Meclisi Adalet ve Yasama Komisyonu Başkanı ve üyelerine
“Hoş geldiniz.” denilmesi
BAŞKAN – Sayın milletvekilleri, Endonezya Temsilciler
Meclisi Adalet ve Yasama Komisyonu Başkanı ve değerli üyeleri şu anda
Meclisimizi teşrif etmişlerdir. Kendilerine tüm gruplar adına, Genel Kurul
adına hoş geldiniz diyorum. (Alkışlar)
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan 2016
Yılı Faaliyet Genel Değerlendirme Raporunun ve 2016 Yılı Mali İstatistikleri
Değerlendirme Raporu ile 2016 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/1188) ile Plan ve Bütçe
Komisyonu Raporu (S.Sayısı: 504) (Devam)

A) CUMHURBAŞKANLIĞI (Devam) 
1) Cumhurbaşkanlığı 2018 Yılı
Merkezî Yönetim Bütçesi
2) Cumhurbaşkanlığı 2016 Yılı
Merkezî Yönetim Kesin Hesabı
B) TÜRKİYE BÜYÜK MİLLET
MECLİSİ (Devam)
1) Türkiye Büyük Millet
Meclisi 2018 Yılı Merkezî Yönetim Bütçesi
2) Türkiye Büyük Millet
Meclisi 2016 Yılı Merkezî Yönetim Kesin Hesabı
C) SAYIŞTAY (Devam)
1) Sayıştay 2018 Yılı Merkezî
Yönetim Bütçesi
2) Sayıştay 2016 Yılı Merkezî
Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2018 Yılı
Merkezî Yönetim Bütçesi
2) Anayasa Mahkemesi 2016 Yılı
Merkezî Yönetim Kesin Hesabı
D) YARGITAY (Devam)
1) Yargıtay 2018Yılı Merkezî
Yönetim Bütçesi
2) Yargıtay 2016 Yılı Merkezî
Yönetim Kesin Hesabı
E) DANIŞTAY (Devam)
1) Danıştay 2018 Yılı Merkezî
Yönetim Bütçesi
2) Danıştay 2016 Yılı Merkezî
Yönetim Kesin Hesabı
F) BAŞBAKANLIK (Devam)
1) Başbakanlık 2018Yılı
Merkezî Yönetim Bütçesi
2) Başbakanlık 2016 Yılı
Merkezî Yönetim Kesin Hesabı
G) KAMU DENETÇİLİĞİ KURUMU (Devam)
1) Kamu Denetçiliği Kurumu 2018Yılı
Merkezî Yönetim Bütçesi
2) Kamu Denetçiliği Kurumu 2016 Yılı
Merkezî Yönetim Kesin Hesabı
Ğ) MİLLÎ İSTİHBARAT TEŞKİLATI
MÜSTEŞARLIĞI (Devam)
1) Millî İstihbarat Teşkilatı
Müsteşarlığı 2018 Yılı Merkezî Yönetim Bütçesi
2) Millî İstihbarat Teşkilatı Müsteşarlığı
2016 Yılı Merkezî Yönetim Kesin Hesabı
H) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel
Sekreterliği 2018 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2016 Yılı Merkezî Yönetim Kesin Hesabı
I) DİYANET İŞLERİ BAŞKANLIĞI
(Devam)
1) Diyanet İşleri Başkanlığı
2018 Yılı Merkezî Yönetim Bütçesi
2) Diyanet İşleri Başkanlığı
2016 Yılı Merkezî Yönetim Kesin Hesabı
İ) AFET VE ACİL DURUM
YÖNETİMİ BAŞKANLIĞI (Devam)
1) Afet ve Acil Durum Yönetimi
Başkanlığı 2018 Yılı Merkezî Yönetim Bütçesi
2) Afet ve Acil Durum Yönetimi
Başkanlığı 2016 Yılı Merkezî Yönetim Kesin Hesabı
J) TÜRKİYE İNSAN HAKLARI VE EŞİTLİK KURUMU (Devam)

1) Türkiye İnsan Hakları ve Eşitlik Kurumu 2018Yılı Merkezî Yönetim Bütçesi
2) Türkiye İnsan Hakları ve Eşitlik Kurumu 2016 Yılı Merkezî Yönetim Kesin Hesabı
BAŞKAN
– Şimdi, söz sırası Afyonkarahisar Milletvekili Ali Özkaya’ya aittir. 
Buyurun
Sayın Özkaya. (AK PARTİ sıralarından alkışlar) 
AK
PARTİ GRUBU ADINA ALİ ÖZKAYA (Afyonkarahisar) – Sayın Başkan, saygıdeğer
milletvekilleri; 2018 yılı Bütçe Kanunu Tasarısı kapsamında Danıştay Başkanlığı
bütçesi üzerine AK PARTİ Grubumuz adına söz almış bulunuyorum. Bu vesileyle
Genel Kurulumuzu, aziz milletimizi, ilk kıblemiz, ezeli ve ebedi başkentimiz
Kudüs'ü ve bütün mazlumları saygıyla selamlıyorum.
Danıştay,
Sultan Abdülaziz’in kuvvetler ayrılığı ilkesine verdiği öneme binaen 10 Mayıs
1968 yılında kurulmuştur, “Şûrayı Devlet” adıyla kurulmuştur. 1924
Anayasası’yla anayasal bir kurum hâline gelmiş, 1961 ve 1982 Anayasası’yla da
yüksek yargı mahkemeleri yanında yerini almıştır. Danıştayın temel misyonu
idari uyuşmazlıkları evrensel hukuk değerleri ve hukukun üstünlüğü ilkesi
ışığında insan haklarını esas alan bağımsız, tarafsız ve adil bir yargılama
yapmak, makul sürede nihai şekilde çözümleyerek içtihat birliğini sağlamak,
danışma ve inceleme görevini etkin bir şekilde yerine getirmek olarak
belirlenmiştir.
Danıştayın
iki temel görevi vardır: Bunlardan ilki yüksek yargı mahkemesi olarak idare ve
vergi mahkemelerince verilen kararların temyiz incelemesini yapmak ve ilk
derece mahkemesi olarak açılan davalara bakmaktır. İkinci önemli görevi ise
Başbakanlık ve Bakanlar Kuruluna gereken konularda görüş bildirmek ve idari
uyuşmazlıkları çözmektir. 
Danıştayın
bütçesi 2018 yılında yüzde 19 artırılarak 148 milyon 972 bin TL olmuştur. Son
on yılda Danıştaya gelen dosya sayısı 169.924’ten, yaklaşık 170 binden 461 bine
çıkmıştır. 2002 yılında toplam verilen karar sayısı 59.800 iken yani yaklaşık
60 bin iken 2016 yılında 133 bine çıkmıştır. Aynı dönemde Danıştayda 69 üye
120’ye, tetkik hâkimi ise 223’ten 470’e, personel sayısı 348’den 647’ye
çıkarılmıştır. Yani Hükûmetimiz, Danıştayın üye, tetkik hâkimi, personel ve
bina gibi bütün ihtiyaçlarını bu süreçte karşılamıştır. 
Danıştay
hizmetlerinin görülmesinde yargısal alanda hizmet kalitesini artırıcı çabalar
sürdürülerek evrensel hukuk normları, hukukun üstünlüğü ve hukuk devleti
ilkesinin gerektirdiği doğrultuda yargılama sürecinin hızlı, adil, güvenli ve
isabetli şekilde işlemesini sağlayacak, yargısal ulaşılabilirliği artıracak,
bilirkişilik müessesesini etkinleştirecek hukuksal ve kurumsal düzenlemeler
yapılması Hükûmetimizin temel politikalarındandır. Bu çerçevede, yargının iş
yükünü azaltmak amacıyla alternatif uyuşmazlık çözüm yöntemlerinin
geliştirilmesi ve yaygınlaştırılması öncelik hâline gelmiştir. 
Diğer
taraftan, hâkim ve nitelikli idari personel sayısının artırılarak yargı
mensupları ve idari personelin evrensel ölçüde etik ilkelerinin düzenlenmesi,
bilgilendirilmeleri, farkındalıklarının geliştirilmesi, fiziki ve teknik
altyapı eksikliklerinin giderilmesi, elektronik ortamda özellikle yargı
organları arasında oluşturulan bilgi ağı yani UYAP’a taşınmış olan idari yargı
hizmetlerinin güvenli ve etkin hâle getirilmesi de önceliklerimiz arasındadır.
Yeri
gelmişken Danıştay ve idari yargıyla ilgili birkaç görüşümü sizlerle paylaşmak
istiyorum. Anayasa’mızın 141’inci maddesi “Bütün mahkeme kararlarının gerekçeli
olması zorunludur.” der. Gerekçe mahkeme kararlarının ruhu, amacı ve varoluş
sebebidir. Gerekçe adil yargılama hakkının bir tezahürüdür. Bu vesileyle,
Danıştay kararlarının da kanun maddeleri, kanun metni ve yerel mahkeme kararını
özetlemekten öteye geçen, sebep-sonuç ilişkisini ortaya koyan, okuyan herkesi
tatmin eden bir gerekçeyle yazılması ve yayınlanması en büyük arzumuzdur.
Yine,
Danıştay dâhil tüm yüksek mahkeme kararlarının UYAP ortamında, sıra numarasıyla
kişisel verilerden arındırılarak yayınlanması, etkin bir toplumsal taraf ve
ilgililer denetiminin sağlanması açısından önemlidir diye düşünüyorum. 
Öte
yandan, Anayasa’nın 125’inci maddesindeki “İdarenin her türlü eylem ve
işlemleri yargı denetimine tabidir.” kuralının yanında, 2010 yılında yapılan
değişiklikle “Yargı denetimi, yerindelik denetimini kapsamaz.” şeklindeki
hükmünün de idari yargıca daha etkin şekilde uygulanması gerektiğini
düşünüyorum. 
Bu
vesileyle Danıştay bütçemizin Danıştay üyelerimize, hâkimlerimize,
çalışanlarımıza ve bütün aziz milletimize hayırlara vesile olmasını temenni
ediyor, yüce heyetinizi saygıyla selamlıyorum. (AK PARTİ sıralarından alkışlar)

BAŞKAN
– Teşekkür ediyorum. 
Söz
sırası Balıkesir Milletvekili Kasım Bostan’a aittir. 
Buyurun
Sayın Bostan. (AK PARTİ sıralarından alkışlar) 
AK
PARTİ GRUBU ADINA KASIM BOSTAN (Balıkesir) – Sayın Başkan, değerli
milletvekilleri; Başbakanlık bütçesi üzerine AK PARTİ Grubu adına söz almış
bulunmaktayım. Yüce Meclisimizi saygıyla selamlıyorum. 
Başbakanlık
teşkilatının Türk-İslam geleneğinden şekillenen köklü, tarihî geçmişine
baktığımızda, Selçuklu Devleti’nde Büyük Divan, Osmanlı Devleti’nde Divan-ı
Hümayun, Tanzimat Dönemi’nde Başvekâlet Kurumu olarak teşkilatlandığını
görmekteyiz. Büyük Millet Meclisinin kurulmasıyla birlikte “Egemenlik, kayıtsız
şartsız Türk milletinindir.” anlayışının sonucu, tüm devlet yetkileri Türkiye
Büyük Millet Meclisinde toplanmıştır. “Meclis Hükûmeti sistemi” olarak
adlandırılan bu dönemde yürütme erkine ait tüm yetkiler Meclise bırakılmıştır.
Meclis, yürütme yetkilerini kullanabilmek için bir İcra Vekilleri Heyetini yani
bugünkü anlamda Bakanlar Kurulunu seçmekte, bu heyet de İcra Vekilleri Heyeti
Başkanını yani bugünkü Başbakanı tayin etmekteydi. Fakat her bir bakanın
doğrudan Meclis tarafından seçildiği ve yine İcra Vekilleri Heyeti Başkanı ile
her bir bakanın tek tek Meclise karşı sorumlu olduğu bu sistemde hâliyle güçlü
bir yürütme organı ve Başbakanın ortaya çıkması mümkün olmamıştır. 
29
Ekim 1923’te Teşkilatı Esasiye Kanunu’nda yapılan değişiklikle cumhuriyet ilan
edilmiş ve bu değişikliğin 12’nci maddesinde Başvekilin Cumhurbaşkanı
tarafından ve Meclis üyeleri arasından seçilmesi karara bağlanmıştır. Diğer
bakanların Başbakan tarafından yine Meclis üyeleri arasından seçildikten sonra,
teşkil edilen kurulun yani Bakanlar Kurulunun Cumhurbaşkanı tarafından Meclisin
güvenoyuna sunulacağı öngörülmüştür. Bu hükümler 20 Nisan 1924 tarihli ve 491
sayılı Teşkilatı Esasiye Kanunu’yla aynen tekrarlanmış ve Anayasa’nın 46’ncı
maddesinde Bakanlar Kurulunun Meclise karşı kolektif sorumluluğu kabul edilmiştir.
1924 Anayasası’nın bu yaklaşımıyla birlikte Türkiye Büyük Millet Meclisi
karşısında siyaseten sorumlu bir kuruluş olarak Bakanlar Kurulunun ve
dolayısıyla Başvekilin etkinliği artmaya başlamıştır. Aynı zamanda Başbakanın,
Bakanlar Kurulunu oluşturacak üyeleri belirleme ve görevden alma konusundaki
yetkileri sayesinde siyasi gücü daha da artmış ve bu durum Başbakanlık
teşkilatının süreç içerisinde güçlenmesini sağlamıştır. Cumhurbaşkanının sistem
içerisindeki konumu ise Meclise karşı siyasi bir sorumluluğu bulunmamasından
dolayı Bakanlar Kurulu ve Başbakana göre ikinci planda kalmıştır.
Sayın
Başkan, değerli milletvekilleri; 1961 Anayasası da parlamenter hükûmet sistemi
uygulamasını devam ettirmiş ve Bakanlar Kurulu üyelerinin belirlenmesi ve
görevden alınmalarında Başbakanı belirleyici kılarak sistem içerisinde
Başbakana göreceli bir üstünlük sağlamıştır. Ancak 1961 Anayasası bir tepki
anayasası olması nedeniyle Başbakan ve Bakanlar Kurulunu sınırlandıran birçok
hükmü de bünyesinde barındırmıştır. 1961 Anayasası’nın yürütme organını
göreceli olarak etkisizleştirmesi ve 1960’lı yılların sonlarında baş gösteren
şiddet olayları devlet otoritesi ve kamu düzeninin tesisinde ciddi sorunlar
doğurmuştur. Bu süreç 12 Mart 1971 tarihinde bir askerî müdahale ve 12 Eylül
1980’de askerî darbeye giden yolu açmıştır. Gerek 1971 yılında yapılan
değişiklikler gerekse 1982 Anayasası’nın getirdiği sistem 1961 Anayasası’nın
tam tersine yürütmenin güçlendirilmesi eğilimiyle sonuçlanmıştır. Örneğin, 1971
Anayasası değişiklikleriyle Bakanlar Kuruluna kanun hükmünde kararname çıkarma
yetkisi verilmiş, 1982 Anayasası’yla da hem bu uygulama devam ettirilmiş hem de
Bakanlar Kurulu ayrıca olağanüstü hâl kanun hükmünde kararname çıkarma
yetkisiyle donatılmıştır. 
1982
Anayasası’nın 1961 Anayasası’ndan bir diğer önemli farklılığı Cumhurbaşkanının
sistem içerisinde güçlendirilmiş olmasıdır. Normalde, parlamenter hükûmet
sistemlerinde sadece sembolik yetkilere sahip olması gereken cumhurbaşkanları
1982 Anayasası’yla bizim sistemimizde siyasi sorumluluğu olmamakla birlikte
oldukça geniş ve kapsamlı yetkilerle donatılmıştır. Bu da yürütme erkinde iki
başlılık ortaya çıkarmış ve Cumhurbaşkanı ile sorumluluk sahibi Başbakan ve
Bakanlar Kurulu arasında birçok kez çatışma doğurmuştur. 2007 yılında Meclis
tarafından yapılacak Cumhurbaşkanlığı seçimlerinin 367 garabetiyle
engellenmesi, Cumhurbaşkanının halk tarafından seçilmesini öngören bir Anayasa
değişikliğinin halk oylamasına sunularak kabul edilmesiyle sonuçlanmıştır.
Böylece, zaten klasik parlamenter hükûmet sistemlerinde farklı olarak geniş
yetkilere sahip Cumhurbaşkanı, doğrudan halk tarafından seçilmenin verdiği
siyasi güçle yürütme organı içerisinde asli güç hâline gelmiştir. 
(Mikrofon
otomatik cihaz tarafından kapatıldı) 
KASIM
BOSTAN (Devamla) – Yani hem 82 Anayasası’nın Cumhurbaşkanını sistem içerisinde
güçlendirmesi hem de Cumhurbaşkanının doğrudan halk tarafından seçilmesiyle
birlikte Cumhurbaşkanlığı hükûmet sistemine geçiş kaçınılmaz hâle gelmiştir.
BAŞKAN
– Teşekkürler Sayın Bostan.
KASIM
BOSTAN (Devamla) – Sayın Başkan, değerli milletvekilleri; 2018 yılı Başbakanlık
bütçesinin hayırlara vesile olmasını diliyor, yüce Meclisi saygıyla
selamlıyorum. (AK PARTİ sıralarından alkışlar) 
MAHMUT
TANAL (İstanbul) – Efendim, bir sesi açar mısınız? Öğrenmek istiyoruz,
bilgilenme hakkımız var. 
BAŞKAN
– Teşekkür ediyorum, çok sağ olun.
Süre
uzatımında bulunmayacağımı söylemiştim değerli arkadaşlar.
Söz
sırası Antalya Milletvekili Mustafa Köse’ye aittir.
Buyurun
Sayın Köse. (AK PARTİ sıralarından alkışlar) 
AK
PARTİ GRUBU ADINA MUSTAFA KÖSE (Antalya) – Sayın Başkan, değerli
milletvekilleri; Başbakanlığın 2018 yılı bütçesi üzerine AK PARTİ Grubu adına
söz almış bulunuyorum. Bu vesileyle Genel Kurulu saygılarımla selamlıyorum.
Konuşmamın
başında iki hususa değinmek istiyorum, birisi Kudüs meselesi. İsrâ ve miracın
vuku bulduğu, Müslümanların ilk kıblesi, gözümüzün nuru Kudüs, maalesef,
alınmış olan çok yanlış bir karar neticesinde uluslararası toplumun gündemini
işgal etmektedir. İsrail 1917’den itibaren Filistin topraklarını işgal etmeye
başlamış, 1948 yılında bağımsızlığını ilan etmiş, bu bağımsızlık ilanının
üzerine Araplar İsrail’e karşı savaş açmış, savaşın neticesinde İsrail Batı
Kudüs’ü işgal etmiştir. 1967’deki Altı Gün Savaşları’ndan sonra ise İsrail Doğu
Kudüs’ü de işgal etmiş bulunmaktadır. 1980 yılında İsrail Kudüs’ü başkent ilan
etmiş, bu vahim hadise üzerine Birleşmiş Milletler Güvenlik Konseyi toplanmış
ve Amerika Birleşik Devletleri dâhil bütün ülkelerin ittifakıyla İsrail’in Küdüs’ü
başkent ilanının ve ilhakının hukuksuz olduğu ve uluslararası toplum tarafından
bunun tanınmadığı ilan edilmiştir. Bu karar hâlen meridir, geçerlidir,
yürürlüktedir ve Trump’ın tek başına almış olduğu, Küdüs’ü İsrail’in başkenti
ilan eden karar geçerli değildir, uluslararası hukuk tarafından da
tanınmamıştır.
İkinci
konu: Değerli arkadaşlar, ülkemiz için güzel ve sevindirici bir gelişme olan
büyüme rakamları. Birinci çeyrekte yüzde 5,2, ikinci çeyrekte yüzde 5,1 büyüyen
ülkemiz üçüncü çeyrekte yüzde 11,1 oranında büyümeyi yakalayarak dünyada en
fazla büyüyen ülke hâline gelmiş ve G20 ülkeleri arasındaki bu birinciliği de
gerçekten tüm dünyanın gündemine oturmuştur. Emeği geçen herkesi kutluyor,
tebriklerimizi ifade ediyoruz.
Bilindiği
üzere Başbakanlığın görevi, Türkiye Cumhuriyeti Anayasası ve hukuk devleti
ilkeleri çerçevesinde Başbakan ve Bakanlar Kuruluna Hükûmetin genel siyasetinin
yürütülmesinde her türlü desteği sunmak, bakanlıklar arasında etkili bir iş
birliği ve koordinasyonu tesis etmek ve devlet teşkilatının düzenli ve uyumlu
bir şekilde işlemesini sağlamaktır. 
Cumhurbaşkanlığı
hükûmet sistemi 21 Ocak 2017 tarihinde Türkiye Büyük Millet Meclisinde, 16
Nisan 2017 tarihinde halk oylamasıyla vatandaşlarımız nezdinde kabul edildikten
sonra, şimdi Başbakanlık bu yeni sisteme uyarlamayla ilgili işlemleri yapmakta,
uyum yasalarını çıkarmak için yoğun bir çalışma başlatmış bulunmaktadır. Bu
kapsamda Başbakanlık Kanunlar ve Kararlar Genel Müdürlüğü ve Mevzuatı
Geliştirme ve Yayın Genel Müdürlüğü tarafından 15.924 adet birincil ve 17.396
adet ikincil mevzuat taranmış olup bunların Türkiye Büyük Millet Meclisine sevk
edilmesiyle ilgili hazırlıklar yürütülmektedir. Kanunlar ve Kararlar Genel
Müdürlüğü 1.224 adet kararname sonuçlandırmış, 85 adet kanun tasarısını TBMM
Başkanlığına sevk etmiş, 16 adet olağanüstü hâl KHK’si çıkarmıştır. 
Devlet
Arşivleri Genel Müdürlüğümüzce TSE Kalite Yönetim Sistemi’nin şartlarına uygun
olarak yıllık ortalama 35 bin adet araştırma hizmeti yerine getirilmektedir.
Bugüne kadar cumhuriyet ve Osmanlı arşivinde bulunan yaklaşık 32 milyon
kıymetli arşiv evrakına ait görüntü elektronik ortama aktarılmıştır. 
2017
yılı Kasım ayı sonu itibarıyla BİMER sistemine yaklaşık 1 milyon 800 bin adet
başvuru yapılmış, BİMER vatandaş ile devlet arasında iletişim alanında bir
marka değeri hâline getirilmiştir. 
Başbakanlık
tarafından, hain darbe girişimiyle anayasal düzeni ortadan kaldırmaya teşebbüs
etme ve Türkiye Cumhuriyeti Hükûmetini ortadan kaldırmaya teşebbüs etme
suçlarından 53 ilde açılmış olan 263 davaya katılma talebinde bulunulmuştur. 
Başbakanlık
İdareyi Geliştirme Başkanlığınca elektronik kamu bilgi yönetim sistemi
kapsamında bütün kurumlarımızın tüm hizmetlerinin hizmet envanteri yönetim
sistemine girmeleri sağlanmış, böylece ilk defa kamunun sunduğu tüm hizmetlerin
bir envanteri çıkarılmıştır. 
Başbakanlığımızın
koordinasyonunda, tüm bakanlıkların hizmetleri e-devlet sistemine aktarılmakta
olup vatandaşlarımızın devletten aldığı hizmetlerin kalitesi artırılmakta ve
bürokratik engeller de mümkün olduğunca ortadan kaldırılmaktadır. 2018 yılı
sonu itibarıyla tüm devlet hizmetleri e-devlete aktarılmış olacaktır.
Çalışmaların hızlı bir şekilde devam edebilmesi için de on beş günde bir
Başbakanlık Müsteşarının koordinasyonunda tüm bakanların müsteşarlarıyla
toplantılar gerçekleştirilmektedir. 
Bu
vesileyle Başbakanlığımızın bütçesinin hayırlı olmasını diliyor, tüm Genel
Kurulu saygılarımla selamlıyorum. (AK PARTİ sıralarından alkışlar) 
BAŞKAN
– Teşekkür ediyorum. 
Söz
sırası Bursa Milletvekili Emine Yavuz Gözgeç’e aittir. 
Buyurun
Sayın Yavuz Gözgeç. (AK PARTİ sıralarından alkışlar)
AK
PARTİ GRUBU ADINA EMİNE YAVUZ GÖZGEÇ (Bursa) – Sayın Başkan, değerli
milletvekilleri; konuşmama Nuri Pakdil’in sözleriyle başlamak istiyorum:
“Kalbimin bir yarısı Mekke, diğer yarısı Medine; üzerinde bir tül gibi Kudüs
vardır.” Evet, bizim kalbimizde Kudüs var. Dünya barışından yana olan
devletlerin, Nizar Kabbani’nin “Ey kentlerin en acılısı…” diyerek seslendiği
Kudüs’te daha fazla acı yaşanmasına sessiz kalmayacağını umuyorum. 
Kamu
Denetçiliği Kurumu, kökleri medeniyetimizde mevcut, devletin millet için var
olduğu anlayışıyla kurulmuş anayasal bir kurumdur. Bizim kadim medeniyetimiz,
kul hakkına, adalete, merhamete vurgu yapan, “İnsanı yaşat ki devlet yaşasın.”
ilkesinin üzerine bina edilmiş bir medeniyettir. Ahilik teşkilatı, vakıf
kültürü, dârü’l-adl, Divan-ı Hümayun tecrübeleriyle şekillenen; hukuka, insan
haklarına, adalet anlayışına ve hakkaniyete dayalı olarak çalışan Kamu
Denetçiliği Kurumu kamu ile vatandaş arasında çok önemli bir köprü vazifesi
görmektedir. İdarenin hizmet kalitesinin artırılması, iyi yönetim ilkelerinin
yerleşmesi, insan haklarının gelişmesi, hukukun üstünlüğünün sağlanması, hak
arama kültürünün yaygınlaşması; şeffaf, hesap verebilir, insan odaklı bir
idarenin oluşmasına katkıda bulunmak amacıyla çalışmalarını sürdürmektedir.
Tavsiye kararları yanında dostane çözüm kararlarıyla vatandaşın adalete hızlı
erişiminin sağlanmasına katkıda bulunmaktadır. İnsan hakları, çocuk, kadın,
engelli hakları gibi konularda da çalışmalar yürütmektedir. 
Hak
arama kültürünün yaygınlaştırılması ve farkındalığın artırılması amacıyla
bölgesel toplantılar yapılarak valiler, belediye başkanları, il müdürleri;
özetle kamu ile vatandaşlar, STK’ler bir araya getirilmiş, üniversitelerde
ombudsmanlık kulüpleri kurulma çalışmaları başlatılmıştır. Yurt dışında yaşayan
Türklerin haklarının korunması amacıyla, bulundukları ülkelerin ombudsmanları
ve sivil toplum örgütleriyle toplantılar düzenlenmesi planlanmıştır. Uluslararası
Göç ve Mülteciler Sempozyumu 50 ülkenin ombudsmanlarının ve insan hakları
temsilcilerinin katıldığı Uluslararası Ombudsmanlık Konferansları
gerçekleştirilmiştir. İnsana hizmeti rehber edinen tüm bu çalışmalar AK
PARTİ’nin insan odaklı, devlet-millet kaynaşmasını esas alan reformları
sayesinde gerçekleşebilmiştir. 
Çok
şükür ki “Öz yurdunda garipsin, öz vatanında parya.” dizesinde ifade edildiği
gibi, tek tip insan üretmeye kalkan, milletin inancına, kılığına kıyafetine
müdahale eden ceberut devlet anlayışı geçmişte kaldı. Bugün, devletine sahip
çıkan bir millet, milletine hizmeti şiar edinmiş, millet sevdalısı bir devlet
var ve biz bunun en somut örneğini 15 Temmuzda yaşadık. O gece, milletin
seçtiği lider Sayın Cumhurbaşkanı Recep Tayyip Erdoğan’ın “Halkın gücünün
üstünde bir güç tanımıyorum. Milletçe meydanlarda toplanalım.” çağrısı ile tüm
farklılıklara rağmen milletimiz tek yürek olmuş, canı pahasına iradesine,
vatanına, devletine sahip çıkmıştır, hazırlanan senaryolar sonuçsuz kalmıştır.
Hâlâ yeni senaryolar peşinde olanlar var ancak asıl üzücü olan, bu kirli
senaryolarda figüran olmayı kabul eden, Türkiye düşmanlarının, terör
örgütlerinin sözcülüğünü yapan, gözleri kör, kulakları sağır, dilleri lal,
gaflet, delalet, hatta hıyanet içinde olanlar. Bu kirli senaryolara devam
edenler bilmeliler ki vatan, bayrak, millet, devlet bilincine sahip bu millet
Cumhurbaşkanımızın deyimiyle senaryoları yırta yırta, oyunları boza boza
ilerleyecektir inşallah.
Kamu
Denetçiliği Kurumu bütçesinin devletimize ve hepimize hayırlı olmasını
diliyorum.
Saygılarımı
sunuyorum. (AK PARTİ sıralarından alkışlar)
BAŞKAN
– Teşekkür ediyorum.
Şimdi
söz sırası Manisa Milletvekili Murat Baybatur’a aittir.
Buyurun
Sayın Baybatur. (AK PARTİ sıralarından alkışlar)
AK
PARTİ GRUBU ADINA MURAT BAYBATUR (Manisa) - Sayın Başkan, değerli
milletvekilleri; Millî İstihbarat Teşkilatı Müsteşarlığının 2018 yılı bütçe
önerisi hakkında AK PARTİ Grubu adına söz almış bulunuyorum. Hepinizi saygıyla
selamlıyorum. 
Bilindiği
üzere, küresel düzeydeki çatışmaların şiddetlendiği, ittifak ilişkilerinin
değiştiği ve bölgelerin yeniden şekillendirilmeye çalışıldığı bir süreçten
geçmekteyiz. Bu süreçte Türkiye’ye yönelik iç ve dış tehditler de her geçen gün
artmakta, algı operasyonları ve siber saldırılar gibi asimetrik tehditlerle
boyutlanmaktadır. PKK, DEAŞ, FETÖ/PDY gibi devletleşmeye, devleti ele geçirmeye
çalışan terör örgütleri, vekâlet savaşlarının yaşandığı Suriye ve Irak’taki
otorite boşluğundan yararlanmakta, bölgesel ve küresel güçler tarafından taşeron
olarak kullanılmaktadır. Siyasi, ekonomik, sosyal ve kültürel etkileri olan
yeni tehditleri de beraberinde getiren bu durum, giriftleşen tehditlere karşı
bütüncül bir yaklaşımla mücadele edilmesini gerektirmekte ve Millî İstihbarat
Teşkilatının etkin olarak faaliyet göstermesini yaşamsal kılmaktadır.
Değerli
milletvekilleri, ülkemizin ciddi sınamalarla karşı karşıya olduğu bu süreçten
başarıyla çıkabilmesi ancak güçlü bir istihbarat teşkilatıyla mümkündür. Zira
günümüzde uluslararası alanda söz sahibi ülkelerin tamamı emsalleri arasında
üstünlük sağlayabilmek için, istihbarat servislerini daha etkin kılmak amacıyla
insan kaynağı ve teknik altyapı yatırımlarını her yıl artırmaktadır. Böylece,
istihbarat teşkilatları aracılığıyla sadece kendilerine yönelik tehditleri
bertaraf etmekle kalmayıp çıkar alanlarındaki etkinlik ve kontrollerini de
geliştirmektedirler. 
Değerli
milletvekilleri, ulusal güvenliğimiz ve menfaatlerimiz açısından üzerine düşen
sorumluluğun bilincinde olan MİT Müsteşarlığımız da teknik ve insan istihbaratı
bağlamında sürekli geliştirdiği kapsamlı yetenekler sayesinde yurt içinde ve
dışındaki etkinliğini artırma gayretiyle faaliyet göstermektedir. İstihbarat
teşkilatının teknik ve uydu analizleri kapsamındaki anlık istihbarat
paylaşımları, terör örgütlerine önemli kayıplar verdirilmesinde ciddi oranda
katkı sağlamaktadır. FETÖ/PDY’nin faaliyetlerinin akamete uğratılması
noktasında MİT Müsteşarlığı tarafından gerçekleştirilen başarılı çalışmalar,
teknik ve insan istihbaratı alanında yapılan yatırımların somut bir
başarısıdır. Nitekim, byLock sisteminin kodları kırılarak örgütün gizli
iletişim sistemleri ve kullanıcıları deşifre edilmiştir. Ayrıca, birçok firari
örgüt mensubunun Türkiye’ye iadesini sağlayan MİT Müsteşarlığı, örgütün emniyet
yapılanması ile emniyet teşkilatını sevk ve idare eden mahrem imamları da
tamamen deşifre ederek örgütle mücadelede önemli katkılar sağlamıştır.
Bilindiği
üzere, Bakanlar Kurulu ve Millî Güvenlik Kurulunda belirlenecek diğer görevleri
de icra etmekle yükümlü olan İstihbarat Teşkilatımız, ülkemizin iç ve dış
güvenliğine yönelik artan ve çeşitlenen tehditlere karşı yurt dışında da etkin
olarak faaliyet göstermektedir. Bu kapsamda, özellikle Suriye ve Irak’ta
kendisine verilen önemli görevleri icracı kurumlarla etkin ve hızlı
koordinasyon sağlamak suretiyle başarıyla yerine getirmektedir. Bu itibarla,
sadece haber toplayan değil tehditleri kaynağında bertaraf eden ve devletin
ihtiyaç duyduğu alanlarda istihbarat diplomasisini daha etkin kullanan bir
çalışma tarzını benimseyen Millî İstihbarat Teşkilatımızın yurt dışında
yürüttüğü söz konusu faaliyetlerin başarısı ulusal güvenliğimiz ve ülke
menfaatlerimiz çerçevesinde kritik önem arz etmektedir. Bu nedenledir ki, MİT
Müsteşarlığının bir önceki yıla kıyasla artırmayı planladığımız 2018 yılı
bütçesinin, Teşkilatımızın imkân kabiliyetlerini, teknik ve insan istihbaratı
kapasitesini, altyapısını ve teknolojik donanımını geliştirmesi için kritik
önemi haiz olduğunu bir kez daha vurgulamak isteriz. 
Türkiye’yle
kıyaslandığında İngiltere, Fransa ve Almanya gibi ülkelerin çok daha az tehdit
algılaması bulunmasına rağmen istihbarat servislerine oldukça geniş bütçe
ayırmakta olduklarını da dikkatlerinize sunmak isterim. 
Değerli
Başkan, değerli milletvekilleri; ülkemizin bekası adına önem arz eden Millî
İstihbarat Teşkilatımızın 2018 yılı bütçe ödeneğinin yüzde 17 oranında
artırılmasını bilgi ve değerlendirmelerinize sunuyor, burada konuşmama son
verirken 2018 yılı bütçemizin hayırlı olmasını diliyor, yüce heyetinizi saygıyla
selamlıyorum. (AK PARTİ sıralarından alkışlar)
BAŞKAN
– Teşekkür ediyorum.
MAHMUT
TANAL (İstanbul) – Sayın Başkan...
BAŞKAN
– Buyurun Sayın Tanal.
MAHMUT
TANAL (İstanbul) – Şimdi, Sayın Başkanım, biraz önce AK PARTİ Grubu adına Ali
Özkaya Danıştay bütçesinde konuşurken -tutanağı elimde- Danıştayın 1968 yılında
kurulduğunu söylemiş ve tutanaklara geçmiş. 
MEHMET
NACİ BOSTANCI (Amasya) – Dil sürçmesi; 1868.
MAHMUT
TANAL (İstanbul) – Bu 1968 değil 1868’dir. Bunun kayıtlarda düzeltilmesini
talep ediyorum.
MUSTAFA
ELİTAŞ (Kayseri) – Sayın Başkan, böyle bir usul... 
ALİ
ŞEKER (İstanbul) – Hiçbir şeyi düzelttirmeyin, böyle kalsın.
MUSTAFA
ELİTAŞ (Kayseri) – Efendim, böyle bir usule müsaade etmemeniz gerekir.
BAŞKAN
– Sayın Tanal bütün konuşmacıların konuşmalarını düzeltme görevi üstlendiği
için sağ olsun...
MUSTAFA
ELİTAŞ (Kayseri) – O düzeltme makamı değil ki, tutanaklara geçiyor.
MAHMUT
TANAL (İstanbul) – Doğru ama yani.
ALİ
ŞEKER (İstanbul) – Doğru söze ne denir?
MUSTAFA
ELİTAŞ (Kayseri) – Sayın Başkan, böyle bir usule müsaade etmemeniz gerekir.
ÖZGÜR
ÖZEL (Manisa) – Sayın Başkan...
BAŞKAN
– Sayın milletvekilleri, şimdi söz sırası...
ÖZGÜR
ÖZEL (Manisa) – Sayın Başkan, özür dilerim, kayıtlara geçsin. Aslında...
MUSTAFA
ELİTAŞ (Kayseri) – Sayın Başkan, her grup başkan vekilini ayağa kalktığında
dinlemek zorunda değilsiniz. İşleme devam etmeniz gerekir.
ÖZGÜR
ÖZEL (Manisa) – Allah Allah... Sen niye karışıyorsun?
ALİ
ŞEKER (İstanbul) – Sadece AKP’ninki kalkınca kale al, başkasınınkini alma!
MUSTAFA
ELİTAŞ (Kayseri) – Sayın Başkan, sözünüzü kesemez kimse, işleme devam edin.
BAŞKAN
– Tamam Sayın Elitaş. 
ÖZGÜR
ÖZEL (Manisa) – Sayın Başkanım, bir önceki bizim itirazlarımıza rağmen ve
maalesef AK PARTİ Grubu, Sayın Elitaş ne isterse istesin vererek...
MUSTAFA
ELİTAŞ (Kayseri) – Sayın Başkan, böyle bir usul var mı Allah aşkına?
ÖZGÜR
ÖZEL (Manisa) – ...İç Tüzük’teki bu tip dil sürçmelerine karşı geçmiş tutanak
hakkında düzeltme hakkını ortadan kaldırdı.
MUSTAFA
ELİTAŞ (Kayseri) – Kalkmadı, bilmiyor, İç Tüzük'ü okusun. 
ÖZGÜR
ÖZEL (Manisa) – Sayın Elitaş böyle bir eksikliği ortadan kaldıran bir uyarıda
bulundu.
MUSTAFA
ELİTAŞ (Kayseri) – Bilmiyor İç Tüzük'ü, okusun, yazılı olarak düzeltebilir. Oku
İç Tüzük'ü.
ÖZGÜR
ÖZEL (Manisa) – Verilen dilekçeleri Tutanak Dairesi işleme alamıyor.
MUSTAFA
ELİTAŞ (Kayseri) – İç Tüzük'ün farkında değilsin.
BAŞKAN
– Teşekkür ediyoruz sayın grup başkan vekilleri. 
MUSTAFA
ELİTAŞ (Kayseri) – Yazılı olarak verebilir. 
BAŞKAN
– Lütfen sayın milletvekilleri...
ÖZGÜR
ÖZEL (Manisa) – Verdim, alamıyor Tutanak Dairesi. 
BAŞKAN
– Sayın Özel, herkesin söylediği kendini bağlar. 
ÖZGÜR
ÖZEL (Manisa) – Tabii, tabii. 
BAŞKAN
– Yani burada şu ya da bu şekilde bir ifade kullandı, onu düzeltme gereği hiç
kimse hissetmesin.
ALİ
ŞEKER (İstanbul) – Doğruları herkes bilsin. 
BAŞKAN
– Herkesin söylediği -dediğim gibi- hatibi bağlar, muhatabını değil. 
ALİ
ŞEKER (İstanbul) – İç Tüzük’ünüz sıkıntılı. 
BAŞKAN
– Lütfen, bütçenin geleneklerine uymayan bu tür yaklaşımlardan kaçınalım
diyorum…
ALİ
ŞEKER (İstanbul) – Düşünmeden hazırladınız İç Tüzük’ü. 
ÖZGÜR
ÖZEL (Manisa) – Efendim, bütçe geleneğine uymamakla alakası yok. 
BAŞKAN
– …ve söz sırası Adıyaman Milletvekili Adnan Boynukara’da diyorum. 
MAHMUT
TANAL (İstanbul) – Sayın Başkanım, yani, şimdi, diyorsunuz… Bu gerçeklere göz
yummamızın nedeni olamaz bütçe.
ALİ
ŞEKER (İstanbul) – “AKP yumuyorsa sen de yumacaksın.” diyorlar. 
ÖZGÜR
ÖZEL (Manisa) – Bu kadar tahammülsüz iktidar olur mu ya? Hatanızı düzeltiyoruz,
ona da itiraz ediyorlar. 
BAŞKAN
– Buyurun Sayın Boynukara. (AK PARTİ sıralarından alkışlar) 
AK
PARTİ GRUBU ADINA ADNAN BOYNUKARA (Adıyaman) – Teşekkürler Başkanım. 
Değerli
milletvekilleri, dünyadaki işleyiş dikkate alınırsa pozisyonların iki kavram
üzerinden oturtulduğu görülür; ticaret, güvenlik, aslında daha doğru bir
ifadeyle güvenlik kaygısı. Diğer unsurların tümü bu iki temel kavrama hizmet
etmek için kurgulanıyor. Küresel güçler bu iki alanı belirleme konusunda
oldukça dayatmacı. Kendilerini ticaret, bizim gibi ülkeleri ise güvenlik
kaygısı ekseninde tutmak istiyor. Bunu meşrulaştırmak için gerekçe üretme
konusunda ise oldukça mahirler. Güvenlik kaygısının tek zemin olarak kabul
ettirilmesi bizim açımızdan millî güvenliği ve toplumsal barışı tehdit eden bir
sorundur çünkü Türkiye, onların dayattığı güvenlik kaygılarını aşabilecek,
kendi önceliklerine göre güvenlik ve ticaret arasında denge kurabilecek geçmişe
ve birikime sahiptir. 
Değerli
milletvekilleri, Millî Güvenlik Kurulundan bahsederken ülkenin ve milletin
kaderini etkileyen bir kurumdan bahsediyoruz, yasal mevzuattaki ifadelerden çok
daha derin etki alanı olan bir kurum. Geçmişte kurumsal gücün ve bu gücün
kullanımında tercih edilen usulün kimi yanlış tutum, tanımlama ve istismarlara
neden olduğunu biliyoruz. Öyle ki söz konusu negatif politikaları meşrulaştırmak
için güvenlik risklerinin farklı yansıtıldığı ve tehdit analizlerinin
abartıldığı çok olmuştur. Toplumsal kesimler ve farklı düşünceler iç tehdit
kavramıyla tanımlanmış ve hedefe konulmuştur. Bu, geçmişte kurulu egemen olan
zihniyetin bahsettiğimiz küresel dayatmalara teslim olmasının sonucudur. Son
yıllarda bu zihniyetin dönüştürülmesi için çaba gösterildiğini biliyoruz.
Kurumsal yapıyı ve yaklaşımları değiştirmeye ilişkin adımlar atıldı ancak
aslolan formun değil, zihniyetin değişmesidir çünkü “sivilleşme” diye
somutlaşan değişim, sadece yönetim sürecindeki isimlerin ve oturma biçiminin
değişmesiyle sağlanabilecek bir mesele değildir. Sivilleşme bir zihniyet
meselesidir ve zihniyetin değişmesi önemlidir yani kendi vatandaşını tehdit
olarak görmeyen bir anlayışın tüm karar alma süreçlerine nüfuz etmesi. Tabii,
bu dönüşüm küreselcilerin güdümündeki terör örgütleri tarafından zaman zaman
sabote edilmeye çalışılıyor. Bugün için PKK, FETÖ, DAİŞ, DHKP-C bu tür
örgütlerdendir. 
Değerli
milletvekilleri, önemli konulardan birisi de geleceğe ilişkin planlama ve
analizlerdir. Bu bağlamda, FETÖ’nün cezaevlerinde kurmaya çalıştığı örgütsel
ağa ve ülke içinde Türkiye’ye karşı yürüttüğü kampanyalara, ABD’nin ve
bölgemizdeki kimi ülkelerin PKK’yla kurduğu kirli ilişkilere, coğrafyamızda
üretilmek istenen yeni çatışma denklemlerine ve DAİŞ unsurlarından türetilecek
yeni örgütlere karşı duyarlı olmakta yarar var. Unutmayalım ki Türkiye ülkeler
arasında eşitler ilişkisi talep ettiği ve vatandaşını tehdit olarak görmekten vazgeçip
yüzünü dışarıya çevirdiği müddetçe hedefte kalacak ve farklı operasyonlara
muhatap olacaktır. 
2012’de
başlayan operasyonlar sürecinin yenilenerek devam edeceği açıktır. Neler mi?
Etnik ve mezhepsel çatışma alanlarını test etme, ekonomik tehditler üretme,
güvenlik mekanizmalarında görev yapan kadrolar arasında sivil siyaset
karşıtlığını besleme ve bunlardan hareketle yönetimi ve sivil siyaseti sabote
etme gibi operasyonlara karşı duyarlı olmakta yarar var. 
Çözüm
mü? Çözüm basit ve bizim elimizde. Toplumsal yapıyı tahkim etmek yani toplumsal
yapının tüm unsurlarını ayrımsız bir araya getirmek ve bunu da siyasetüstü
gören bir geleneği inşa etmek. İşte, küresel unsurların ve güvenlik kaygısını
kullanarak içeride oyun kurmak isteyenlerin kirli emellerini boşa çıkaracak
olan en temel çaba budur. Zihniyet değişimini içselleştirmiş Millî Güvenlik
Kurulu bu süreçte önemli bir fonksiyon üstlenebilir. Bunun oluşturulması
temennisiyle bütçenin hayırlı olmasını diliyorum.
Teşekkür
ediyorum. (AK PARTİ sıralarından alkışlar)
BAŞKAN
– Teşekkür ediyorum.
Şimdi
Kahramanmaraş Milletvekili İmran Kılıç’ta söz sırası.
Buyurun
Sayın Kılıç. (AK PARTİ sıralarından alkışlar)
AK
PARTİ GRUBU ADINA İMRAN KILIÇ (Kahramanmaraş) – Sayın Başkan, değerli
milletvekilleri; Diyanet İşleri Başkanlığı bütçesi üzerinde söz almış
bulunmaktayım, hepinizi saygıyla sevgiyle selamlıyorum.
İnanma
ihtiyacı doğuştan gelir ve tarihin bütün dönemlerinde, bütün insan
toplumlarında, bütün millet ve devletlerle beraber bizim milletimizin tarihinde
de bütün devletlerimizde inanç ve ibadetle ilgili devrin şartlarına göre dinî
teşkilat ve yapılanmalar olagelmiştir. Osmanlı Devleti’nde din işleri başında
şeyhülislamın bulunduğu meşihat makamı tarafından yürütülmekteydi ve meşihat
makamı birçok yetkilerle donatılmıştı. 19’uncu yüzyıl başlarından ve özellikle
Tanzimat Dönemi’nden itibaren şeyhülislamlığın görev ve yetki alanı giderek
daraltılmış, İttihat ve Terakki Dönemi’nde 12 Mart 1917’de çıkarılan bir
kanunla başka bir statü getirilmiştir. 3 Mart 1924 tarih ve 429 sayılı Kanun’la
Diyanet İşleri Reisliği ve Evkaf Umum Müdürlüğü kurulmuş, İslam dininin hukuk
kuralları dışında kalan inanç ve ibadetlerle ilgili hükümlerinin yürütülmesi
ile ibadet yerlerinin idaresi Diyanet İşleri Reisliğine, vakıfların yönetimi
ise Evkaf Umum Müdürlüğüne verilmiştir. 
Diyanet
İşleri Başkanlığıyla ilgili tarihî süreçte, 30 Kasım 1925 tarih ve 677 sayılı,
8 Haziran 1931 tarih ve 1827 sayılı, 14 Haziran 1935 tarih ve 2800 sayılı, 23
Mart 1950 tarih ve 5634 sayılı, 22 Haziran 1965 tarih ve 633 sayılı Diyanet
İşleri Başkanlığı Kuruluş ve Görevleri Hakkında Kanunlar çok önemlidir. Sayın
milletvekilleri, bu son kanunla daha önce dağınık hâlde bulunan hükümler
yürürlükten kaldırılarak Diyanet İşleri Başkanlığı mevzuatı tek metinde toplanmış,
yeni görevler ve yeni birimler ilave edilerek teşkilat geliştirilmiş ve günün
şartlarına göre daha geniş bir hizmet imkânı sağlanmıştır.
Diyanet
İşleri Başkanlığının yasal dayanağı Anayasamızın 136’ncı maddesi olup “Genel
idare içinde yer alan Diyanet İşleri Başkanlığı, lâiklik ilkesi doğrultusunda,
bütün siyasî görüş ve düşünüşlerin dışında kalarak ve milletçe dayanışma ve
bütünleşmeyi amaç edinerek, özel kanununda gösterilen görevleri yerine
getirir.” denilmektedir.
Diyanet
İşleri Başkanlığının yürüttüğü kamu hizmetleri fetva hizmetleri, irşat ve
tebliğ hizmetleri, ibadet ve cami hizmetleri, eğitim hizmetleri, yayın
hizmetleri olarak sıralanabilir. Diyanet İşleri Başkanlığı Kur’an ve sünnetin
rehberliğini, sahih, inancı sağlam ve sağlıklı bilgiyi, tarihsel tecrübenin
ışığında akıl ve modern bilimin verilerini esas alır ve asla göz ardı etmez.
Diyanet İşleri Başkanlığı her zaman aklıselim ve sağduyuyla hareket etmiştir.
Sürekli kendini yenileme ve hizmetlerini artırma gayreti içinde olan Diyanet
İşleri Başkanlığı bugün sadece yurt içinde değil, 100’ü aşkın ülkede vatandaş,
soydaş, millet ve ümmet varlığımız için de umut bir teşkilattır. Diyanet İşleri
Başkanlığı bundan sonra da barış, huzur, din-i mübin-i İslam’ın kutlu mesajını
küresel ölçekte duyurma yolundaki çabalarını saygın bir kurum olarak sürdürmeye
devam edecektir. 
Diyanet
İşleri Başkanlığı 1924 yılından itibaren fiilen, 1961 Anayasası madde 154 ve
1982 Anayasası madde 136’yla da Anayasa gereği olarak genel idare içinde yer
alan idari bir kuruluş olup bazı kesimlerin iddialarının aksine, toplumu din
konusunda temsil etmeyi başarmıştır. Laiklikle daha çok bağdaşacak olan bir
statü değişikliğinin bu kuruluşu umulan etkinliğine kavuşturacağını söylemek
mümkündür. 
Bu
duygularla bütçenin hayırlı olmasını diliyor, hepinizi saygıyla, sevgiyle
selamlıyorum. (AK PARTİ sıralarından alkışlar)
BAŞKAN
– Teşekkür ediyorum.
Şimdi,
Kocaeli Milletvekili İlyas Şeker konuşacaktır.
Buyurun
Sayın Şeker. (AK PARTİ sıralarından alkışlar) 
AK
PARTİ GRUBU ADINA İLYAS ŞEKER (Kocaeli) – Sayın Başkan, değerli
milletvekilleri; Afet ve Acil Durum Yönetimi Başkanlığının 2018 yılı bütçesi
üzerinde söz almış bulunmaktayım. Genel Kurulu ve yüce milletimizi saygıyla
selamlıyorum.
Değerli
milletvekilleri, AK PARTİ hükûmetleri olarak aralıksız 16’ncı bütçemizi de
hazırladık. Yine bu bütçemiz de faiz bütçesi değil, hizmet ve yatırım
bütçesidir. AK PARTİ olarak 2002 yılında iktidara geldiğimizde bütçenin yüzde
43,2’si doğrudan faiz harcamalarına giderken, şimdi bütçenin yüzde 90’ı vatandaşımıza
hizmet olarak gitmektedir. 
2018
yılı hizmet ve yatırım bütçesinde AFAD için 2 milyar 265 milyon 864 bin TL
ödenek ayrılmıştır. Bu ödenekle AFAD, afetlerin meydana gelmesinden önce
hazırlık ve zarar azaltma, olay sırasında yapılacak ilk yardım ve kurtarma
operasyonu, olay sonrasında gerçekleştirilecek yardım, iyileştirme ve yenileme
işlemleri, kurumlar arası koordinasyon sağlanması gibi görevleri yapmaktadır. 
Türkiye
jeolojik yapısı nedeniyle afetlerden etkilenen ve yüksek derecede risk taşıyan
bir coğrafyada bulunmaktadır. Afetler yıkıcı etkileri açısından
değerlendirildiğinde ilk sırayı depremler almaktadır. 780 bin kilometrekare
topraklarımızın yüzde 66’sı birinci ve ikinci derece deprem bölgesinde
bulunmaktadır. Yine, nüfusumuzun yüzde 70’i de maalesef bu bölge üzerinde
yaşamaktadır. Ülkemizde meydana gelen depremlerde günümüze kadar yaklaşık 90
binin üzerinde insanımız hayatını kaybetti, on binlerce insanımız engelli
kaldı, 500 binin üzerinde binalar kullanılamaz hâle geldi. Meydana gelen depremler
geri gelmesi mümkün olmayan can kayıplarına, doğrudan ve dolaylı ekonomik
kayıplara, sosyal ve ruhsal problemlere yol açmaktadır. Son altmış yıllık
istatistiklere bakıldığında, doğal afetlerin ülkemizde neden olduğu doğrudan ve
dolaylı ekonomik kayıpların gayrisafi yurt içi hasılanın yüzde 3’ü kadarı
olduğu görülmektedir. Tüm bunları dikkate aldığımızda, afetlerin,
sürdürülebilir kalkınmanın sağlanmasında hayati bir tehdit oluşturduğu
görülmektedir. Bu tehditleri en aza indirmek için kriz odaklı bir afet yönetimi
anlayışı yerine önceliği risk yönetimi olan afet yönetimi anlayışının gerekli
olduğu görülmüştür.
Sayın
Başkan, değerli milletvekilleri; 2012 yılında yürürlüğe giren Deprem Stratejisi
ve Eylem Planı’yla Türkiye’nin depremle mücadele yol haritası belirlendi.
Deprem bilgi altyapısı geliştirildi. Afete Hazır Türkiye Projesi’yle halk bu
anlamda bilinçlendirildi. Ulusal Deprem Araştırma Programı kapsamında bu konuda
araştırma yapmak isteyen araştırmacılara maddi destekler sağlandı ki bugüne
kadar 34 projeye 6 milyon TL yardım yapılmıştır. Karada ve Marmara Denizi’nin
doğusunda derin kuyu sismometre ağı projeleri ile 7’si denizde, 9’u da karada
olmak üzere derin kuyu sismik istasyonları kuruldu ve bu istasyonlar da kendi
çapında başarılı neticeler vermekte ve dünya açısından da 2’nci sırada yerini
almaktadır.
AFAD,
23 ülkenin yer aldığı Avrupa Plakası Gözlem Sistemi Projesi’nin de aynı zamanda
ortağıdır. AFAD geliştirdiği kapasite, insan kaynakları ve ürettiği projelerle
Türkiye’yi sürdürülebilir bir kalkınma modeline doğru taşımaktadır. AFAD,
2023’ün Türkiyesi’ne adım adım yaklaşırken AFAD yönetiminde önemli bir sistem
ve teknolojik dönüşümü gerçekleştirmiştir.
Yurt
dışında da çeşitli arama kurtarma çalışmalarına katılarak bu alanda da dünyada
en başarılı ülkeler arasında yerini almıştır. AFAD’ın koordinasyonunda son
dönemde 500’den fazla yurt içi ve yurt dışı insani ve acil yardımlar da
yapılmıştır. AK PARTİ iktidarlarıyla yapılan bütün bu çalışmalar ve ekonomik
büyümeyle Türkiye yardım yapılan ülke konumundan dünyanın her ülkesine yardım
yapan ülke konumuna gelmiştir.
Meclisimize
sunulan AFAD’ın bu bütçesiyle, milletimizin afet tehlikelerine karşı güven
içerisinde yaşamasını ve ülkemizde etkin ve etkili bir afet yönetimi
sürdürülmesini dilerken hazırlanan bütçenin ülkemize ve milletimize hayırlı
olmasını diliyor, Genel Kurulu saygıyla selamlıyorum. (AK PARTİ sıralarından
alkışlar)
BAŞKAN
– Teşekkür ediyorum.
Şimdi,
Osmaniye Milletvekili Suat Önal konuşacaktır. 
Buyurun
Sayın Önal. (AK PARTİ sıralarından alkışlar) 
AK
PARTİ GRUBU ADINA SUAT ÖNAL (Osmaniye) – Sayın Başkan, değerli milletvekilleri;
2018 mali yılı bütçe kanunu tasarısı AFAD (Afet ve Acil Durum Yönetimi
Başkanlığı) bütçesi üzerine AK PARTİ Grubu adına söz almış bulunuyorum. Bu
vesileyle, Genel Kurulu saygıyla selamlıyorum. 
Sayın
milletvekilleri, geçmişte yaşanan afetlerde afet yönetiminin koordinasyonunda
yaşanan sorunlar sebebiyle 2009 yılı sonunda Sivil Savunma Genel Müdürlüğü,
Afet İşleri Genel Müdürlüğü ve Türkiye Acil Durum Yönetimi Genel Müdürlüğü
kapatılarak, afetlerin daha etkin ve tek elden yönetilmesi için Başbakanlık
Afet ve Acil Durum Yönetim Başkanlığı kurulmuştur. Kurumlar arası
koordinasyonun sağlanması, afetlerin önlenmesi ve zararlarının azaltılması,
afetlere etkin müdahale edilmesi ve afet sonrasında iyileştirme çalışmalarının
süratle tamamlanması amacıyla kurulan AFAD Başkanlığı ile AFAD il müdürlükleri,
önlem alma ve zarar azaltma kültürünü toplum içinde geliştirmeye, eğitim
faaliyetlerini hızlandırmaya, modern teknolojiden ve iletişim imkânlarından
yararlanmaya, yerel, bölgesel ve uluslararası ölçekte iş birliğini
geliştirmeye, bunun yanı sıra sürdürülebilir kalkınma ve sürekli gelişim
sistemini hayata geçirmeye yönelik çalışmalar yürütmektedir. 
AFAD,
sahip olduğu tecrübeyle bugün afetlere her alanda daha hazırlıklı hâle
gelmiştir. AFAD kurulduktan sonra 50’den fazla ülkeye afet ve acil durumlarda
insani yardımda bulunmuştur. AFAD’ın koordinasyonunda son dönemde 500’den fazla
yurt içi ve yurt dışı insani ve acil yardım faaliyeti icra edilmiştir.
Suriye’den Filistin’e, Arnavutluk’tan Kırgızistan’a, Pakistan’dan Myanmar’a,
Somali’den Afganistan’a, Bosna-Hersek’ten Irak’a kadar çok sayıda ülkeye insani
yardım yapılmıştır. Ülkemiz, AFAD ile dünyanın her ülkesine yardıma koşan ve nüfus/gayrisafi
millî hasıla oranına göre dünyada en fazla insani yardım yapan ülke konumuna
gelmiştir. Afetlerden sonra etkin ve hızlı müdahaleyi sağlayacak şekilde 25
ilde lojistik depo kurulumu çalışmaları tamamlanmış ve işletmeye açılmıştır.
Türkiye Afet Müdahale Planı’yla ulusal ve yerel düzeyde olay türü ve ölçeğine
göre esnek yapıda müdahale organizasyon sistemi oluşturularak afet öncesi,
sırası ve sonrasında olmak üzere yapılacak çalışmalar tanımlanmıştır. Afete
Hazır Türkiye Projesi kapsamında Afete Hazır Aile, Afete Hazır Okul, Afete
Hazır İş Yeri, Afete Hazır Gönüllü Gençler kampanyalarıyla da toplumun afetlere
hazırlanması hedeflenmiştir. Bugüne kadar ülke genelinde 9 milyon 250 bin 832
kişi bu projeye dâhil edilmiştir.
Suriye'deki
vahşet ve insanlık dramından sonra ülkemize sığınan 3,5 milyona yakın Suriyeli
kardeşlerimizin 235 bini 10 ilimizde kurulan 21 geçici barınma merkezinde
yaşamaktadır. Seçim bölgem Osmaniye’de de kurulan 2 ayrı barınma merkezindeki
4.108 konteynerde 15.329 Suriyeli kardeşimiz bugün itibarıyla yaşamaktadır.
Gerek görev yaptığım Avrupa Konseyi Parlamenter Meclisinde ve gerekse barınma
merkezlerimize yapılan ziyaretlerde yabancı ülke parlamenter ve temsilcileri
ülkemizdeki barınma merkezlerine övgüler yağdırmışlardır. Pek çok ülke AFAD’ın
bu tecrübesini paylaşmak istemiştir. Standart uygulamalarımızdan olan Afet
Geçici Kent Yönetim Sistemi AKFEN Birleşmiş Milletler nezdinde kamu hizmeti
sunumunun geliştirilmesi kategorisinde 1’incilik ödülüne layık görülmüştür. 
AFAD
Başkanlığı ve tüm personelini şu ana kadar yapmış oldukları bu başarılı
çalışmaları nedeniyle kutluyorum. Cari harcamalar, cari transferler, sermaye
transferleri, yatırım, sermaye giderleri gibi kalemleri içine alan ve toplam 2
milyar 265 milyon 864 bin TL olarak öngörülen AFAD bütçesinin, milletimizin
afet tehlikelerine karşı güven içerisinde yaşaması ve ülkemizde hâkim kılınmaya
çalışılan etkin ve etkili bir…
(Mikrofon
otomatik cihaz tarafından kapatıldı) 
SUAT
ÖNAL (Devamla) - …afet yönetim anlayışının sürdürülmesi açısından desteklenmesi
gerektiğini ifade ederek 2018 mali yılı bütçesinin hayırlı olmasını temenni
ediyor, hepinizi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ediyorum. 
Adalet
ve Kalkınma Partisi Grubu adına son söz, Sakarya Milletvekili Ali İhsan Yavuz’a
aittir.
Buyurun
Sayın Yavuz. (AK PARTİ sıralarından alkışlar) 
AK
PARTİ GRUBU ADINA ALİ İHSAN YAVUZ (Sakarya) – Sayın Başkan, değerli
milletvekilleri; Türkiye İnsan Hakları ve Eşitlik Kurumu bütçesi üzerinde AK
PARTİ Grubu adına söz almış bulunuyorum. Bu vesileyle yüce Meclisi ve aziz
milletimizi saygıyla selamlıyorum.
On
beş yıllık iktidarı döneminde her alanda olduğu gibi insan hakları alanında da
önemli işler yapan AK PARTİ, 65’inci Hükûmet Programı’nda barış, kalkınma ve
insan haklarının korunması alanlarında da etkin ve görünür katkılar
sağlayacağını ilan etmiştir. Bu kapsamda reform niteliğinde adımlar atan, köklü
ve nitelikli yapılar inşa eden AK PARTİ hükûmetlerinin icraatlarından biri de
hiç şüphesiz Türkiye İnsan Hakları ve Eşitlik Kurumunun kurulmasıdır.
Türkiye’de insan hakları konusunda yürütülen kurumsallaştırma çalışmalarının
sonucu olarak 21/6/2012 tarih ve 6332 sayılı Türkiye İnsan Hakları Kurumu
Kanunu yürürlüğe girmiş ve dolayısıyla Türkiye İnsan Hakları Kurumu kurularak
faaliyete geçirilmişti. 2016 yılında Avrupa Birliği müktesebatının öngördüğü
hususları da karşılamak üzere kurum yeniden yapılandırılmış ve bu doğrultuda
20/4/2016 tarihli Resmî Gazete’de yayımlanarak yürürlüğe giren 6701 sayılı
Kanun’la ayrımcılık yasağıyla ilgili hususları da kapsayacak şekilde Türkiye
İnsan Hakları ve Eşitlik Kurumu kurulmuştur. 6701 sayılı Kanun’da ayrımcılığın
temelleri, türleri, kapsamı ve istisnaları Avrupa Birliği müktesebatına ve
Avrupa Konseyi belgelerine uyumlu olarak düzenlenmiştir.
Ayrımcılığın
konusu, hukuken tanınmış hak ve hürriyetlerden yararlanma olarak belirlenmiş,
ayrımcılığın temelleri de cinsiyet, ırk, renk, dil, din, inanç, felsefi ve
siyasi görüş, etnik köken, servet, doğum, medeni hâl, sağlık durumu, engellilik
ve yaş şeklinde düzenlenmiş, böylece hak ve hürriyetlerden yararlanmayı,
sayılan temellere dayalı bir davranış ve uygulamayla hukuka aykırı şekilde
engellemenin ayrımcılık oluşturacağı hükme bağlanmıştır. 
Sayın
Başkan, değerli milletvekilleri; Türkiye İnsan Hakları ve Eşitlik Kurumu, genel
olarak insan haklarının korunması ve geliştirilmesi, kişilerin eşit muamele
görme hakkının güvence altına alınması, hukuken tanınmış hak ve hürriyetlerden
yararlanmada ayrımcılığın önlenmesi ile bu ilkeler doğrultusunda faaliyet
göstermekle görevli ve yetkili kılınmıştır.
16/3/2017
tarihli Resmî Gazete’de yayınlanan listeyle, Bakanlar Kurulu tarafından 8,
Sayın Cumhurbaşkanımız tarafından 3 üye atanarak 11 kişilik kurul göreve
başlamıştır.
Kurum,
ulusal ve uluslararası faaliyetlerini sürdürmektedir. Ülkemizde ceza infaz
kurumlarına ziyaretler gerçekleştirmiş, çeşitli ülkelerdeki toplantılara
katılım sağlayıp, katkı sunmuştur. Kurum, son olarak hazırlıklarını tamamlayıp
başvuruları da almaya başlamıştır. 
2018
yılı Türkiye İnsan Hakları ve Eşitlik Kurumu için öngörülen bütçe, genel kamu
hizmetleri için 7 milyon 824 bin Türk lirası, kamu düzeni ve güvenlik
hizmetleri için 230 bin Türk lirası olup, toplam 8 milyon 54 bin Türk
lirasıdır.
AK
PARTİ, yola çıktığı günden itibaren gerçekleştirdiği reformlarla önemli
değişimlere imza atmıştır. Kökenleri, dini, inançları ve fikirleri ne olursa
olsun herkese eşit şekilde davranan bir devlet anlayışını hâkim kılmıştır. Bu
minvalde evrensel değerlere dayalı bir sistem oluşturmak, huzuru, güveni,
istikrarı sağlamak için Kamu Denetçiliği, İnsan Hakları ve Eşitlik Kurumu gibi
kurumları ihdas etmiştir. Sayın Cumhurbaşkanımızın defaatle söylediği gibi, biz
farklılıkları zenginlik olarak gören bir anlayış içerisindeyiz ve bu duruşumuz
hiçbir zaman değişmeyecek. Haklı güçsüzleri haksız güçlülere karşı korumak en
temel şiarımız olmaya inşallah devam edecektir. 
Türkiye
İnsan Hakları ve Eşitlik Kurumu bütçesinin ülkemiz açısından hayırlı olmasını
diliyor, bir kez daha yüce Meclisi ve aziz milletimizi saygıyla selamlıyorum.
(AK PARTİ sıralarından alkışlar) 
BAŞKAN
– Teşekkür ediyorum. 
Böylece
Adalet ve Kalkınma Partisi Grubu adına söz talepleri karşılanmış olup söz
sırası şimdi Milliyetçi Hareket Partisi Grubundadır. 
İlk
söz, Milliyetçi Hareket Partisi Grubu adına İstanbul Milletvekili Edip Semih
Yalçın’a aittir. 
Sayın
Yalçın, buyurun. (MHP sıralarından alkışlar) 
Süreniz
yirmi dakikadır. 
Lütfen
süresinde tamamlayalım, uzatmayacağız. 
MHP
GRUBU ADINA EDİP SEMİH YALÇIN (İstanbul) – Sayın Başkan, değerli
milletvekilleri; Milliyetçi Hareket Partisi adına söz almış bulunuyorum. Bu
vesileyle de Cumhurbaşkanlığı hükûmet sistemi meriyete girmeden önce 2019’a
kadar yaşadığımız, yaşayacağımız uyum yasaları sürecine ve öncesine dair bazı
görüşlerimizi sizlerle paylaşmak istiyoruz. 
Türk
milleti büyük iç ve dış tehditlere maruz kaldığı badireli dönemlerde birtakım
iç kavgalara tutuşsa da, iktidar ve nüfus mücadeleleri yaşasa da bir yolunu
bulup ittifak ederek bekasını daima korumuştur. 15 Temmuz ve sonrası da
Türkiye’nin en büyük bölücü, ayrılıkçı tehditlerden birine maruz kaldığı bir
süreç olmuştur. Bu süreçte milletimiz hem kendi iç barış ve dayanışma ruhunu
öne çıkarmış hem de genetik kodlarının tetiklediği bağımsızlık ve hürriyet
refleksiyle devletin bütünlüğünü kurtarmıştır. 
Bununla
beraber, 15 Temmuz ihanet kalkışması sonrasında atlatılan tehlikenin tamamen
ortadan kalkmadığı, Türkiye’nin toplumsal kaynaşma, birlik ve beraberliğe
eskisinden daha çok ihtiyaç duyduğu, inkâr edilemez bir gerçektir. İhanet
kalkışmasının faili olan FETÖ, bölücü terör örgütü PKK ve IŞİD gibi
örgütleriyle iş birliği, el birliği etmektedir. Çok boyutlu küresel güçlerin
desteğindeki bu ittifak, ihanet ve bölücülük ittifakı karşısında birlik,
bütünlük, tesanüt ve millî mutabakat ihtiyacı kendini her geçen gün daha çok
hissettirmektedir.
Türkiye’nin
toplumsal dokusu zengin bir hazine gibi Orta Asya’dan Kafkasya’ya, oradan
Anadolu coğrafyasına taşınan devlet kurma ve yönetim geleneklerinin eseridir.
Selçuklu ve Osmanlı Devleti’nin bin yılda kardığı harçla oluşan bu güçlü ve
mukavim sosyal doku, bölücü faaliyetlerin Türkiye’yi ayrıştırmasına izin ve
fırsat vermemektedir. Atalarımız bize bütün iç ve dış etkenlere karşı üstün
direnç gösteren toplumsal barış iklimi bırakmışlardır. Selçuklu ve Osmanlı’dan
kalma sosyal barışın egemen olduğu topraklarımızda her türlü bölücü, yıkıcı ve
ayrılıkçı akım, kardeşlik ve barış ikliminde erimekte, yaşama şansı
bulamamaktadır. Bu şaşmaz hakikatin en son örnekleri yakın tarihimizde
Osmanlı’nın son döneminde ve millî mücadele yıllarında görülmüştür.
Ayrılıkçı,
yıkıcı ve bölücü faaliyetlere karşı halkın gösterdiği birliktelik ve dayanışma
ruhu son olarak 15 Temmuzda meydanlarda tecelli etmiştir. 15 Temmuzda iman seli
gibi sokağa taşan insanların tankların önüne yatarak, kendini kurşunlara siper
ederek, ihanet teşebbüsünü kırmak için canını ortaya koyarak gösterdikleri
millî direnç, maşeri vicdana binlerce yıllık birikimin yön verdiğinin
ispatıdır. O gün, bütün dünya Türk toplumunun kendiliğinden organize olmak
suretiyle varlık azmini koruduğuna ve ilelebet de koruma azmiyle mücehhez
bulunduğuna şahit olmuştur. Darbecilerin ve onu destekleyen küresel aktörlerin
direncini işte bu sarsılmaz azim ve irade kırmıştır. 15 Temmuz darbe
kalkışmasına mukavemet ederek milletimizin gösterdiği tarihî refleks ve kendi
varlığıyla beraber devletin bekasını da koruma yolunda icra ettiği hayati
işlev, aynı zamanda bir demokrasi destanıdır. Türk milleti kendi mevcudiyetiyle
birlikte binlerce yıllık üstün bir geleneğin mahsulü olan devletinin de en
kıskanç, en hararetli ve en kararlı savunucusu ve muhafızı olduğunu bu uğurda
canını feda ederek göstermiştir. Milletimizin bağımsızlık azminin, birlik ve
beraberlik şuurunun maşeri vicdanda temerküz ettiği ortaya çıkmıştır. 
15
Temmuz destanı, aynı zamanda, Türk milletinin iç ve dış tehditlere gösterdiği
muazzam direncin tezahürüdür. Yaşadığımız coğrafyada kıyamete kadar hayat
sürmenin yolu, bu destansı direnişi hafızalarda daima diri tutmak, gelecek
nesilleri bu bilinçle donatıp yetiştirmekten geçmektedir. Bu sebeple 2016
Ağustosundan itibaren Türkiye bertaraf ettiği tehdidin tamamen ortadan
kaldırılması için seferber olmuş ve bu seferberlik millî mutabakatla
taçlandırılmıştır. 
Değerli
milletvekilleri, bu ifadelerimizden hamaset edebiyatına soyunduğumuz, ağdalı
bir belagatle yüce Meclisin vaktini boşa sarf ettiğimiz sanılmasın. Unutulmasın
ki Türkiye 15 Temmuzda uçurumun eşiğinden dönmüştür. Şükür ki o günün gecesi
milletimiz bekasına ve bütünlüğüne yönelen tehdide yediden yetmişe bütün
fertleri ve her kesimden insanıyla göğsünü siper etmiş, dayanışma ve birlik
beraberlik şuuruyla yıkıcı tehdit savuşturulmuştur. 
Politikacıların
ve siyasi partilerin en önemli görevi, millî direncimiz ve varlık azmimizin
enerji kaynağı olan toplumsal birlikteliğimizi, sosyal barışı korumaktır.
Bizlere düşen, birlik ve bütünlüğümüzün korunması için olanca ölçüde kıskanç ve
titiz davranma gerekliliğidir. “Birlikten kuvvet doğar.” sözü klasik bir
retorikten ibaret olmayan, binlerce yıllık içtimai kültürün damıttığı bir
tecrübe hasılasıdır. Birlik olmalı, bütünlüğümüzü koruyabilmeliyiz. Türkiye'nin
bekasının, toplumsal barış ve bütünlüğün korunması her türlü politik ve kişisel
endişenin, çıkarın önünde ve üstündedir. Tarih boyunca görülmüştür ki bölücülük
ve tefrika, milletimizi ve devletimizi daima badirelere, uçurumlara
sürüklemiştir. Türk milletinin ayrışıp, bölünüp birbirine düştüğü dönemlerde
topraklarımız yabancı güçlerin işgaline uğramış, millî bağımsızlığımız maalesef
yitirilmiştir. Milliyetçi Hareket Partisinin 15 Temmuz ve sonrasındaki süreçte
takındığı tutumun ve siyasi duruşun bu çerçevede değerlendirilmesi gerekir.
Milliyetçi Hareket Partisi 2016 Ağustosunda şekillenen millî mutabakat ruhunun
peşinden durup dururken koşmamaktadır, peşine düşmemektedir; Genel Başkanımız
Sayın Devlet Bahçeli, Türkiye'nin hükûmet sisteminin sağlam bir hukuki ve
anayasal zemine oturtulması için Hükûmete durup dururken teklifte
bulunmamıştır. Gün birlik günüdür, dem dayanışma demidir. Topraklarımızın
dışında, bilhassa okyanus ötesinde Türkiye'nin mahvı için kurulan fesat ve imha
mahkemeleri ile bölgemizde taşeron terör örgütleri vasıtasıyla kurulan bölücü
tezgâhlar karşısında bütün siyasi partilerin ortak tavır ve duruş sergilemeleri
esasen bir vatan borcudur. Bu durumu mevcut iktidar partisinin meşru olmayan
yollarla iktidardan uzaklaştırılması için fırsat olarak kullanmak doğru
değildir. Türk milletinin etine aş erenlere ayran yetiştirmektir. Bize zincir
vurmak, tarih sahnesinde yeniden güçlü günlerine dönme yolunda ilerleyen
Türkiye'nin yoluna hendekler kazmaktır. Çünkü düşmanlarımızın hedefi iktidar
değil, doğrudan Türkiye ve Türk milletidir. O bakımdan, Milliyetçi Hareket
Partisi de her zaman olduğu gibi, siyaset anlayışını birlik ve beraberlik
eksenine oturtmuştur. Bugün, aramızda hürriyet, eşitlik, kardeşlik hatta adalet
prensiplerini savunarak Türkiye'nin altını oymaya çalışan ayrılıkçı unsurlar
ile onların iş birlikçilerine zeytin dalı uzatanların yakın tarihimizden ibret
alacaklarına inanmak istiyoruz. Geçmişten bugüne ulaşan tarihî ibret levhaları karşısında,
Milliyetçi Hareket Partisi, sık sık, millî mutabakatın, millî meseleler söz
konusu olduğunda özellikle siyasi partiler arasında meşru ittifakların taşıdığı
önemin altını çizme ihtiyacı duymaktadır. Bizim ittifaktan muradımız, ülkeye,
emperyalist ülkeler ve onların taşeronları olan örgütlerle gizli veya açık bir
itilaf siyaseti değil, tersine, milletle birlik ve bütünlük tesis etmektir. 
Kim
milletten uzaklaştıysa ihanetin kucağına ve ağına düşmüştür, kim düşmanla gizli
veya açık iş birliği ettiyse cezasını millet kesmiştir. Zamanla ihanet edenler
ayıklanmış, işbaşından uzaklaştırılmıştır. Millet, çeşitli bahanelerle kirli
hesaplarını müstevlilerin kirli emelleriyle tevhit edenleri önünde sonunda
tasfiye etmiştir. 
15
Temmuz darbe girişiminden sonrasının Türkiye'nin iç ve dış sorunlar yumağıyla
giderek daha çok boğuştuğu bir dönem olduğu hatırlarda tutulmalıdır. Türkiye,
cumhuriyet tarihinin en ciddi rejim bunalımıyla karşı karşıya kalmıştır bu
dönemde. Tarih bir kere daha tekerrür etmiş, ihanet ağlarını demokrasi ağacının
dallarına, evrensel insani değerlerin, evrensel ilkelerin gövdesine örmüştür.
En kötüsü de FETÖ, PKK ve IŞİD gibi terör örgütleri Türkiye’ye ittifak hâlinde
topyekûn saldırıya geçmişlerdir. İşte böylesi bir dönemde “İhanet ve
ayrılıkçılık Osmanlı Devleti’nin sonu olmuştu ama Türkiye'nin sonu olmamalıdır,
olmayacaktır.” teziyle hareket eden Milliyetçi Hareket Partisi, siyasi
engellemelerin ortadan kalkması için hamle yaparak tarihî bir fonksiyon icra
etmiştir. Milliyetçi Hareket Partisinde bugünümüzün ve yarınımızın millî
mutabakat ve konsensüs içinde dizayn edilmesinin zaruretine inanılmaktadır.
2019 yılında milletimizin vicdan ve iradesinde vasat bulmuş dayanışma ruhuyla,
yeni bir ittihat ve ittifak şuuruyla demokratik engelleri aşmak, bekamıza diş
bileyen oyunları birer birer bozmak da millî mukavemetin gerek ve zaruretleri
arasındadır. Aslında, 15 Temmuzdan sonra millî mutabakat için müthiş bir fırsat
doğmuş ancak politik hırslar ve endişelerle iflah olmaz vehimler yüzünden bu
hava dağıtılmıştır. Milliyetçi Hareket Partisi bu konsensüsün yeniden tesisi
için yola çıkmıştır ve bu yolda üzerine düşeni kâmilen yapmak için çaba
göstermektedir. Neticede, milletimiz, AKP ve MHP’nin ittifakıyla hazırlanan
Anayasa değişikliğine onay vermiş, tehditlerin, arkasında millet çoğunluğunun
durduğu güçlü bir hükûmet sisteminin önünü açarak bertaraf edilmesinin yolunu
açmıştır. Artık adım adım Cumhurbaşkanlığı hükûmet sisteminin taşları yerine
oturmaktadır. Bununla beraber uyum yasaları Meclisten geçirilip sistemin
taşları yerli yerine oturuncaya kadar siyasi sallantıların devam etmesi,
birtakım arızaların çıkması mümkündür. Ayrılıkçı ve bölücü tehlike tamamen
geçinceye, ülkede dinamikler ve her türlü ortam normalleşinceye kadar siyasi
partilere düşen, millî mutabakat içinde hareket etmektir. Bu yapılırken 2019
yılında Anayasa değişikliği hayata geçmeden önce uyum yasalarının siyasi
uzlaşma arayışı içinde çıkarılması da hayati önem arz etmektedir. İşte bu çerçevede,
Milliyetçi Hareket Partisi Lideri Sayın Devlet Bahçeli, Anayasa değişikliği
sürecinde olduğu gibi, uyum yasaları sürecinde de devreye girmiş, Seçim ve
Siyasi Partiler Kanunu’nda da kendi kurumsal kimliklerini korumaları şartıyla,
siyasi partileri ortak hedeflerde buluşturacak bir çatıyı esas alan hukuki
değişikliklerin yapılmasını teklif etmiştir. 
Milletimiz,
16 Nisanda Milliyetçi Hareket Partisinin siyasetüstü millî öncelik ve
hassasiyetlerle henüz tamamen bertaraf edilmemiş küresel tehdidi dikkate alan
yapıcı siyasetini tasvip ettiğini göstermiştir. Milletin bu teveccühünün
karşılıksız bırakılmaması ve buna icabet edilerek uzlaşma kültürünün
muhafazası, 2019 seçimlerine giden yolda siyasi bir vecibe olarak
görülmektedir. 
Genel
Başkanımızın 2019 seçimlerinde siyasi partiler arasında açık ittifaka zemin
hazırlanması için yasal düzenleme öngören teklifi, bu çerçevede oldukça önemli
bir adımdır. Söz konusu teklifle sistemde aksaklıkların yaşanmaması, erkler
dengesinin korunması ve siyasi partilerin demokrasimiz içindeki fonksiyonlarını
bihakkın icra edebilmeleri planlanmaktadır. 
Saygıdeğer
milletvekilleri, bilindiği üzere, bugünkü yasalar açık bir ittifaka izin
vermemektedir. Bu yüzden geçmişte siyasi partiler hileişeriye yoluyla ittifaka
girmişlerdir. Bu durum, nispi bir belirsizliğe yol açarak hem seçmenin
tercihlerini olumsuz etkilemekte hem de istenen sonuçların elde edilmesine mâni
olmaktadır.
Diğer
taraftan, bir başka partinin amblemiyle ve onun çatısı altında seçime
girilmesi, ittifakı kabul eden edilgen konumdaki partinin kurumsal kimliğini
zedelemekte, tabanda aşınmalara yol açmaktadır. Bu durum, aynı zamanda,
ittifaka dâhil olan adayların söylemlerini halka anlatma ve onları ikna etme
noktasındaki inandırıcılıklarını da sınırlamaktadır, oysa bazı Batılı ülkelerde
seçimlerde açık ittifaka izin veren yasalar mevcuttur. İleri demokrasilerde
ittifak meşru ve savunulan bir çıkış yoludur. Bu meseleye bir siyasi partinin
baraja takılmadan parlamentoya girmesinin önünü açma çabası şeklinde bakmak yanlış,
şaşkın ve şaşı bir niyet olur. Anayasa değişikliği sürecindeki mutabakatın
sürdürülmesinin, Cumhurbaşkanlığı hükûmet sisteminin sağlıklı ve istikrarlı bir
şekilde hayata geçirilmesi bakımından yararlı olacağını düşünmekteyiz. Sayın
Genel Başkanımız bu bağlamda bir cumhur ittifakı önermektedir. Bu teklifin en
temel amacı güçlü bir parlamento oluşturmaktır. Zaten Cumhurbaşkanlığı hükûmet
sisteminin hedefinde de kuvvetli bir meclis vardır. Sayın Devlet Bahçeli’nin
önerdiği cumhur ittifakı önceden belirlenmiş iki partinin uzlaşması olarak
algılanmamalıdır, bu sadece ittifakın çerçevesini çizen bir tekliftir yani
sadece bir kanun teklifi önerisidir, bütün partiler için geçerlidir. Yasal
değişikliklerle bu yol açıldığında, 16 Nisanda Anayasa değişikliğine karşı
birleşen siyasi parti, sivil toplum örgütü ve diğer teşekküllerin de müşterek
bir çatı tesis etmeleri mümkün olacaktır. Son günlerde gündeme getirdiğimiz
siyasi partiler arasındaki seçim ittifakı düşüncesi ne iktidar partisinin oy
kaybından ne de Milliyetçi Hareket Partisinin baraj altında kalacağı
endişesinden kaynaklanmıştır. Burada asıl olan, yeni sistemde, yani
Cumhurbaşkanlığı hükûmet modelinde, güçlü yürütme karşısında onu dengeleyen
güçlü bir yasama organının oluşturulması, halkın kahir ekseriyetinin de böyle
bir oluşuma destek vermesidir. O takdirde, cumhur ittifakı siyasi partiler
kadar -adı üzerinde- cumhurun yani halkın da ittifakını sağlayan bir adım
olacaktır. Bu yolla, biz, aslında ittifakı milletle, halkla yapmış olacağız.
İttifak, bir gruplaşma ve ayrışma husule gelmesinden ve oyların belli bir
çatının sandığında yığılmasından ziyade, Cumhurbaşkanlığı hükûmet modelinin hem
sağlıklı işleyişini temin eden hem de bu işleyişi denetleyen etkin bir
parlamentonun teşekkül etmesini hedeflemektedir. Özellikle Cumhurbaşkanlığı
seçiminde seçimi kazanacak ve yürütmenin başına geçecek adayın yüzde 50 artı 1
alması zarureti dikkate alındığında, Parlamento aritmetiğini tayin edecek
ittifakların ne kadar gerekli, normal ve meşru olduğu da kabul edilecektir. Cumhurbaşkanlığı
hükûmet sisteminde istikrarın ve erkler dengesinin temini için güçlü bir
parlamentoya daha çok ihtiyaç duyulacağı inkâr edilemez bir hakikattir. O
hâlde, 2019’da hayata geçecek Cumhurbaşkanlığı hükûmet sisteminin dinamikleri
ve anayasal çerçevesi dikkate alındığında güçlü bir Meclis yapısının taşıdığı
önem takdir edilecektir. Güçlü Türkiye Büyük Millet Meclisi, güçlü yönetim,
sağlıklı bir demokrasi demektir. 
İşte
bu bağlamda, cumhur ittifakı bize istenen tablonun ortaya çıkması için fırsat ve
imkân verecektir. Güçlü bir parlamento yürütmeyi dengelemekle kalmayacak, etkin
bir murakabe organı olarak işlev üstlenecektir; güçlü bir yasama organı,
kuvvetli bir hukuk sistemini oturtmak için gereken demokrasi silahlarını da
elinde bulunduracaktır. Bu sayede, Parlamento sadece yürütme karşısında etkin
bir denge unsuru olmakla kalmayacak, yargı erkinin de denge mekanizmasındaki
yerini sağlamlaştıracaktır. İttifakı esas alan yasal değişiklikler yapıldığında
mevcut sistemin tıkanıklıklarının giderilmiş olacağı yeni hükûmet sisteminde şu
anki yapıdan daha dominant bir parlamentonun teşekkülünün yolu açılmış
olacaktır. Böylelikle, siyasi hedef ve niyetleri, Türkiye'nin geleceğine dair
asgari müşterekleri olan kitlelerin gücü bir çatı altında birleştirilerek
ortaya çıkan sinerjinin Meclise yansıması sağlanmış olacaktır. Mecliste millî
iradeyi daha bariz yansıtan bir siyasi tablo oluşacağından üç büyük denge
unsurundan biri olarak yasama erki, bugüne kadarki en müessir konumuna
ulaşabilecektir. İttifaklar gerçekleştirilerek yapılan seçime tek çatı altında
girme konusunda uzlaşan partilerin birlikteliğinde kurumsal kimliklerin
korunması da esas olacaktır. Oyların dağılımı partilere münhasıran olacak, bu
sayede, ittifakta yer alan her partiye kendi tabanından veya kendi
seçmenlerinden gelen oyların miktarı da belli olacaktır. Meclis aritmetiğini
belirleyecek oy yekûnu ise ittifakın toplam oyu temel alınarak belirlenecektir.
Bu sayede hem ittifak bünyesindeki partilerin kurumsal kimlikleri ve tüzel
kişilikleri korunmuş hem de konsolide olmuş oyları sandığa yansımış olacaktır.
İttifakta yer alan siyasi partiler Parlamentoda kendi oylarıyla grup
oluşturabileceklerdir. Diğer taraftan, genel seçmen kitlesinin çoğunluğunun
temayülü en kuvvetli şekilde bir uzlaşma ikliminde toplanmak suretiyle
fevkalade verimli bir netice elde edilmiş olacaktır.
Milliyetçi
Hareket Partisi, cumhur ittifakını, Cumhurbaşkanlığı hükûmet sisteminden
esinlenerek ve bu sisteme atfen düşünmüş olup Cumhurbaşkanlığı seçimlerini de
etkilemesini öngörmektedir. Bu nedenle, cumhur ittifakı, halkın kahir
ekseriyetinin temayülünü bir mıknatıs gibi kendisine çekebilecektir. İttifak,
güven ve umut vermekle kalmayacak, güçler dengesinin teşekkülünü de açık bir
şekilde ortaya koyacaktır. Anayasa değişikliği referandumunda yüzde 51 olan
halk desteğinin, oyunun böyle bir ittifak sayesinde çok daha yüksek oranlara
çıkması mümkün olacaktır.
Konuşmama
yüce Meclisi saygıyla selamlayarak son veriyorum. (MHP sıralarından alkışlar)
BAŞKAN
– Teşekkür ediyorum Sayın Yalçın. 
II.- BAŞKANLIĞIN GENEL KURULA SUNUŞLARI
(Devam)
C) Çeşitli İşler (Devam)
2.- Başkanlıkça, Genel Kurulu ziyaret eden
Pakistan Azad Keşmir Parlamentosu Başkanı Shah Ghulam Qadir ve beraberindeki
heyete “Hoş geldiniz.” denilmesi
BAŞKAN
– Sayın milletvekilleri, Türkiye Büyük Millet Meclisi Başkanı Sayın İsmail
Kahraman’ın davetlisi olarak ülkemize gelen Pakistan Azad Keşmir Parlamentosu
Başkanı Sayın Shah Ghulam Qadir beraberindeki milletvekili heyetiyle birlikte
Genel Kurulumuzu teşrif etmişlerdir. Kendilerine tüm gruplar adına ve Genel
Kurul adına hoş geldiniz diyorum. (Alkışlar)
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)

A) CUMHURBAŞKANLIĞI (Devam) 
1) Cumhurbaşkanlığı 2018 Yılı
Merkezî Yönetim Bütçesi
2) Cumhurbaşkanlığı 2016 Yılı
Merkezî Yönetim Kesin Hesabı
B) TÜRKİYE BÜYÜK MİLLET
MECLİSİ (Devam)
1) Türkiye Büyük Millet
Meclisi 2018 Yılı Merkezî Yönetim Bütçesi
2) Türkiye Büyük Millet
Meclisi 2016 Yılı Merkezî Yönetim Kesin Hesabı
C) SAYIŞTAY (Devam)
1) Sayıştay 2018 Yılı Merkezî
Yönetim Bütçesi
2) Sayıştay 2016 Yılı Merkezî
Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2018 Yılı
Merkezî Yönetim Bütçesi
2) Anayasa Mahkemesi 2016 Yılı
Merkezî Yönetim Kesin Hesabı
D) YARGITAY (Devam)
1) Yargıtay 2018Yılı Merkezî
Yönetim Bütçesi
2) Yargıtay 2016 Yılı Merkezî
Yönetim Kesin Hesabı
E) DANIŞTAY (Devam)
1) Danıştay 2018 Yılı Merkezî Yönetim
Bütçesi
2) Danıştay 2016 Yılı Merkezî
Yönetim Kesin Hesabı
F) BAŞBAKANLIK (Devam)
1) Başbakanlık 2018Yılı
Merkezî Yönetim Bütçesi
2) Başbakanlık 2016 Yılı
Merkezî Yönetim Kesin Hesabı
G) KAMU DENETÇİLİĞİ KURUMU (Devam)
1) Kamu Denetçiliği Kurumu 2018Yılı
Merkezî Yönetim Bütçesi
2) Kamu Denetçiliği Kurumu 2016 Yılı
Merkezî Yönetim Kesin Hesabı
Ğ) MİLLÎ İSTİHBARAT TEŞKİLATI
MÜSTEŞARLIĞI (Devam)
1) Millî İstihbarat Teşkilatı
Müsteşarlığı 2018 Yılı Merkezî Yönetim Bütçesi
2) Millî İstihbarat Teşkilatı
Müsteşarlığı 2016 Yılı Merkezî Yönetim Kesin Hesabı
H) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel
Sekreterliği 2018 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2016 Yılı Merkezî Yönetim Kesin Hesabı
I) DİYANET İŞLERİ BAŞKANLIĞI
(Devam)
1) Diyanet İşleri Başkanlığı
2018 Yılı Merkezî Yönetim Bütçesi
2) Diyanet İşleri Başkanlığı
2016 Yılı Merkezî Yönetim Kesin Hesabı
İ) AFET VE ACİL DURUM
YÖNETİMİ BAŞKANLIĞI (Devam)
1) Afet ve Acil Durum Yönetimi
Başkanlığı 2018 Yılı Merkezî Yönetim Bütçesi
2) Afet ve Acil Durum Yönetimi
Başkanlığı 2016 Yılı Merkezî Yönetim Kesin Hesabı
J) TÜRKİYE İNSAN HAKLARI VE EŞİTLİK KURUMU (Devam)

1) Türkiye İnsan Hakları ve Eşitlik Kurumu 2018Yılı Merkezî Yönetim Bütçesi
2) Türkiye İnsan Hakları ve Eşitlik Kurumu 2016 Yılı Merkezî Yönetim Kesin Hesabı

BAŞKAN
– Şimdi söz sırası Milliyetçi Hareket Partisi Grubu adına Mersin Milletvekili
Oktay Öztürk’e aittir. (MHP sıralarından alkışlar)
Buyurun
Sayın Öztürk, sizin de süreniz yirmi dakikadır. 
MHP
GRUBU ADINA OKTAY ÖZTÜRK (Mersin) – Sayın Başkan, büyük Türk milleti ve onun
saygıdeğer temsilcileri; hepinizi saygıyla selamlıyorum.
Milliyetçi
Hareket Partisi adına Anayasa Mahkemesi, Yargıtay ve Danıştay bütçesi üzerine
görüşlerimizi anlatmak için söz almış bulunuyorum. Ancak yüksek yargı
organlarını ilk derece mahkemelerinden ve elbette hukuk eğitiminden ayrı ele
almak doğru değildir düşüncesindeyiz. Bu sebeple, ilk derece mahkemesinden
yüksek yargı organlarına, hasılı yargılamada görev yapan hâkim, savcı ve
avukatların durumu ile yargısal faaliyetin ayrılmaz parçası olan idari
personelin durumunu ele almaya gayret edeceğiz. 
Elbette,
yargının yaşadığı meseleler ele alınırken hukuk eğitiminde yaşanan meseleler
gözden uzak tutulmamalıdır. Zira, yargısal faaliyetin sacayağı olarak
nitelendirilen hâkim, savcı ve avukatların liyakatiyle ilgili problemin
temelinde hukuk eğitimi yatmaktadır. 
Malum
olduğu üzere, yargının adil davranabilmesi için gerekli unsurların başında
yargı bağımsızlığı ve tarafsızlığı gelmektedir. Bağımsız ve elbette tarafsız
olmayan yargı mekanizmasından adil karar beklenemez. Zira, sözlük anlamı
itibarıyla adalet “insaflı, doğru, eşit olmak, eşit tutmak; doğru davranmak,
zulmetmekten uzak olmak, her şeye tam hakkını vermek, hakkınca düzeltmek,
mutedil yani kararlı ve ölçülü olmak, her şeyi yerli yerinde ve gereğince
yapmak, istikamet ve hakkaniyet” anlamlarını içermektedir. Bağımsız ve tarafsız
olmayan bir yargı mekanizmasından tanımı yapılan adaleti beklemek de mümkün
olmayacaktır.
“Yargının
bağımsızlığı ve tarafsızlığı” denilince ilk akla gelen, yargı erkinin yasama ve
yürütme erklerinin karşısında bağımsız ve tarafsız olması yani kuvvetler ayrımı
ilkesinin kabul edilmiş olmasıdır. Yürürlükte olan 1982 Anayasası’nın başlangıç
kısmının dördüncü paragrafında kuvvetler ayrılığı, devlet organları arasında
üstünlük sıralaması anlamına gelmeyip belli devlet yetki ve görevlerinin
kullanılmasından ibaret ve bununla sınırlı medeni bir iş bölümü ve iş birliği
olduğu ve üstünlüğün ancak Anayasa ve kanunlarda bulunduğu şeklinde ifade
edilmiştir. Anayasa’ya bir bütün olarak bakıldığında, normatif olarak kuvvetler
ayrılığının hemen bütün unsurlarının kabul edildiği görülmektedir. Ancak
“Normatif düzenlemeyle uygulama ne kadar uyuşmaktadır?” sorusu tarihî süreçte
her zaman gündeme gelmiştir. Önemli olan, normatif olarak kuvvetler ayrılığının
kabul edilmesi değil, özellikle yasama ve yürütme erkinin kuvvetler ayrılığının
gerektirdiği davranışlara riayet etmesidir. Zira kuvvetler ayrılığı yargı
bağımsızlığı ve tarafsızlığı bakımından olmazsa olmaz ilkelerden birisi olarak
kabul edilmiştir. Elbette yargı erkinin siyasal iktidar ve yasama organı
dışında kalan diğer güç odaklarının etkisinden de kurtarılması gereklidir. Bu
bağlamda 15 Temmuz darbe girişimi sonrasında görülen yargıya tarikat, cemaat
yapılanmasının hâkim olması en güzel örnek olarak hâlâ hafızalarda tazeliğini
muhafaza etmektedir. Yargı bağımsızlığı ve tarafsızlığının sağlanmasında yasama
ve yürütme erklerinin yanında diğer güç odaklarının yargıya hâkim olmasına
engel olmak için geçmişten ders almak, gelecekte de benzer yapılanmaların
yargıya hâkim olmasına engel olacak tedbirlerle mümkündür. Zira bağımsızlığı
hususunda ciddi endişe bulunan bir yargıdan adil kararlar beklemek, kişi hak ve
özgürlüklerinin güvencesi olacağını beklemek mümkün değildir. Mülkün yani
devletin temeli olarak kabul ettiğimiz adaletin sağlanamaması devletin bekası
bakımından da ciddi endişe yaratacaktır. Yargı bağımsızlığının olmadığı yerde
hukuk devleti ilkesinden bahsetmek de mümkün değildir. Ulu Önder Mustafa Kemal
Atatürk’ün veciz ifadesiyle “Adalet gücü bağımsız olmayan bir ulusun devlet
olarak bağımsızlığı söz konusu değildir.” 
Geçmişten
günümüze yargı sisteminin problemleri kartopu gibi sürekli artış göstermiş,
yapılan bir kısım iyileştirmeler günü kurtarmaya yetmiş ama kalıcı çözüm
olamamıştır. Yargıda yaşanılan problemlere 15 Temmuz hain darbe girişimi
sonrasında terör örgütünün yargıdaki yapılanmasının boyutu da tabiri caizse tuz
biber olmuştur. Öyle ki 15 Temmuz 2016 hain kalkışma sonrasında terör örgütünün
Türk yargı sistemini neredeyse tamamen ele geçirdiği görülmüştür. Şöyle ki:
Yargı organlarında görev yapan toplam 4.521 hâkim ve savcı hakkında terör
örgütü üyesi olduğu gerekçesiyle işlem yapılmıştır. Bu veri yargıdaki örgüt
yapılanmasının boyutunu da gözler önüne sermektedir. Terör örgütünün tasfiye
edilmesiyle Türk yargı sisteminde de ciddi bir açık ortaya çıkmıştır. Şu anda
yargıda görev yapan hâkim ve savcıların ortalama dört buçuk yıl kıdeme sahip
oldukları görülmektedir, bu tespit geleceğe yönelik ciddi önlemlerin
alınmasının zorunlu olduğunu göstermeye yetecektir.
15
Temmuz hain darbe girişiminden sonra, örgütle bağlantısı olduğu gerekçesiyle
görevden uzaklaştırılan hâkim ve savcıların yerinin doldurulması amacıyla
açılmış olan sınavların ve doğru dürüst staj yaptırılmadan atanmak zorunda
kalan idealist genç hâkim ve savcıların tecrübesizliklerinin adalet arayışında
olan vatandaşlarımız için ciddi buhrana sebep olmayacağını ümit etmekten başka
yapacak bir şey yoktur. Zira, yargı boşluk kaldırmaz. İradesini cemaat
yapılanmasına terk etmiş olan hâkim ve savcılardan adil karar vermelerini
beklemek elbette ki safdillik olur. Bu sebeple, yargının yeniden yapılanmasında
geçmişten ders alınmalı ve hâkim ve savcı alımında ve elbette yargıda belli
görevlere terfilerde liyakat esas alınmalıdır. Aksi hâlde kısa ve orta vadede
bir kısım ciddi problemlerle karşılaşılması kaçınılmaz olacaktır. Kısa vadede
terör örgütünün yargılanmasında zafiyetler ortaya çıkabilecektir. Genç ve henüz
yeterli tecrübesi olmayan hâkim ve savcıların terör örgütünün yargılanmalarında
görev yapmasının terörle mücadeleyi sekteye uğratabileceği endişesini
taşımaktayız. Bu sebeple, ilk derecede görev yapan tecrübeli hâkim ve savcıların
yerlerinin muhafaza edilmesi, en azından yargılamalar sona erinceye kadar ve
elbette yeni alınan hâkim ve savcılar tecrübe kazanıncaya kadar yargıda üst
düzeyde görev yapacak hâkim ve savcıların sayısında artışa gidilmemelidir. Orta
ve uzun vadede ise geçmişte yaşanan sıkıntıların benzerleriyle ve belki de daha
ağır sonuçlar doğurabilecek örgütlenmelerle karşılaşmak mukadderdir. Bu
sebeple, yargıya alınacak hâkim ve savcılarda liyakat esasına azami derecede
riayet edilmelidir. Unutulmamalıdır ki bir gün herkes adil yargıya ihtiyaç
duyabilir. 
Uzun
zamandan beri hâkim ve savcıların ehliyet ve liyakatiyle ilgili serzenişte
bulunulmaktadır. Elbette hâkim ve savcılar kadar dillendirilmese de adil
yargılamanın üçüncü ayağı olan avukatların durumu da hâkim ve savcıların
durumundan pek farklı değildir. Hâkim ve savcıların liyakatiyle ilgili
problemin temelinde hukuk eğitiminin yattığı hususu aşikârdır. Lisans,
lisansüstü ve meslek içi eğitimde gün geçtikçe geriye gidiş olduğu
gözlemlenmektedir. Her yıl bir önceki yıl aranır olmaktadır. Hâlihazırda
Türkiye’de eğitim öğretim yapan hukuk fakültesi sayısı 85 olup, kuruluş kanunu
çıkmasına rağmen henüz öğretime başlamamış ve fakat birkaç yıla kadar öğrenime
başlayacak olanlar da nazara alındığında 100’ün üzerinde hukuk fakültesinin
olduğu görülmektedir. Hukuk fakültelerinde taban puan uygulaması, çok düşük
puanlarla hukuk fakültelerine girişin önüne geçmiştir. Buna rağmen 2017 yılı
LYS kontenjanlarına bakıldığında alınan öğrenci sayısının 16 bin civarında
olduğu görülmektedir. Buna, LYS kapsamında öğrenci almasına rağmen taban puan
uygulaması dışında tutulan ve diplomaları Türkiye’de geçerli olan Kuzey Kıbrıs
Türk Cumhuriyeti’nde bulunan hukuk fakülteleri dâhil değildir. Bunun yanında
Balkanlarda kurulan ve hiçbir sınava tabi olmadan öğrenci kabul eden hukuk
fakültelerini de dikkate aldığımız vakit 150 civarında hukuk fakültesine
ulaşılmaktadır. 
Yargıda
görev yapan hâkim ve savcılar ile yargının bir parçası olan avukatların yeterli
bilgi birikimine sahip liyakatli kişilerden oluşması gerektiği hususunda görüş
birliği vardır ancak çözüm yolu önerileriyle karşılaşamamaktayız. Yargıda
liyakatin sağlanabilmesi, lisans, lisansüstü eğitim, yüksek lisans ve doktora
ve meslek içi eğitimin kalitesi artırılmadan sağlanamaz. Konunun gündeme
geldiği hemen her ortamda yargılamanın taraflarının liyakat eksikliğinden
bahsetmelerine rağmen çözüm önerilerine şahit olamıyoruz. Bir de yargılamanın
tarafları olan hâkim, savcı ve avukatların yeterli eğitim almadıkları
kanaatindeyiz. 
Hukuk
eğitimini üç farklı başlıkta ele almakta fayda görüyoruz. Devlet veya vakıf
üniversitesi ayrımı yapılmadan Türkiye’de eğitim öğretim yapan hukuk
fakültelerinin birçoğunun durumu içler acısıdır. Öyle ki akademik kadrosunda
profesör bulunmayan hukuk fakülteleri bulunduğu gibi hiçbir akademik deneyimi
olmayan dışarıdan lisansüstü eğitimini tamamlamış öğretim üyelerinin sayısı da
azımsanamayacak kadar fazladır. Bu fakültelerde lisans eğitiminin yanında
lisansüstü eğitim verilmesi de başka bir garabettir. Biz Milliyetçi Hareket
Partisi olarak hâkim ve savcıların eğitiminin yetersizliği değil genel olarak
hukuk fakültelerinin eğitim öğretim sisteminin yetersiz olduğu kanaatindeyiz.
Bu sebeple hukuk eğitiminde acilen köklü değişikliklerin yapılması gerektiğini
düşünmekteyiz. Hukuk eğitiminde köklü değişiklikler yapılmazsa yargının
liyakatinden bahsedebilmek sadece kendinizi kandırmaktan öteye gitmeyecektir.
Hukuk eğitiminde köklü değişiklikler yapılması zaman alacağından öncelikle kısa
vadede alınması gerekli önlemlere yönelik önerilerimizi açıklamakta fayda
görüyoruz. 
Konuyla
ilgili herkesin malumu olduğu gibi, mevcut uygulamada hukuk fakültesi
diplomasına sahip bir kişi bir yıllık staj sonunda –ki stajın ciddi yapılmadığı
da bilinmektedir- herhangi bir sınava tabi tutulmadan avukat olarak göreve
başlayabilmektedir. Hâkim ve savcılar ise test usulüyle yapılan merkezî sınavda
başarılı olması hâlinde –ki başarı kavramının da içi boşaltılmıştır- kısa dönem
staj sonunda -şu anda bir yıl hatırladığım kadarıyla- atanabilmektedir. Bu
durum hukuk eğitiminin yetersiz olmasıyla birleştiğinde liyakat sorununun
kaynağı da ortaya çıkmaktadır. 
Her
hukuk fakültesinde verilen eğitimin aynı seviyede olmadığı ilgili tarafların
kabulüdür. Bu sebeple, acilen, hukuk fakültesi diplomasına sahip kişilerin
fakülte diplomasıyla hukukçu olarak mesleki faaliyette bulunabilmelerinin önüne
de geçilmesi gerektiğine inanıyoruz. Bizim bakış açımıza göre, fakülte
diplomasına sahip olanları merkezî bir sınava tabi tutmak ve başarılı olanları
hukukçu sıfatıyla mesleğe kabul etmek gerekir. Yapılacak merkezî sınavda
öğrencinin hukuk bilgisini ölçecek test sorularının yanında -ki imkân olsa
klasik sorular da sorulabilse- Türkçe kullanım bilgisi ve muhakeme yeteneği
bağlamında klasik sorular da sorulmalıdır. Bu merkezî sınav bir anlamda mesleğe
kabul sınavı olacaktır. Yapılacak merkezî sınavların fakülte müfredatında
okutulan dersler kapsamında olması gereklidir. Aksi hâlde bu sınavlara hazırlık
bağlamında yeni kursların açılmasına ortam hazırlanmış olacaktır ki muradımız
bu değildir. Yapılacak merkezî sınavlarda başarılı olan öğrenciler “hukukçu”
sıfatıyla mesleklerini icra edebilmelidir. Elbette her bir meslek için o
mesleğe yönelik yapılması gereken sınav ya da stajda da başarılı olanlar ilgili
mesleğe kabul edilmelidir. 
Bu
şeklide merkezî sınav sisteminin kabul edilmesi hâlinde bir kısım problemlerle
karşılaşılacağı malumdur. Bunların başında başarısız olan öğrencilerin
durumunun ne olacağı akla gelecektir. Bu kişilerin hukuk fakültesi mezunu
olmalarına rağmen “hukukçu” sıfatını kullanmamaları gerekir. 
Uzun
dönemde ise mevcut hukuk eğitim sistemi kökten değiştirilmelidir. Lisansüstü
eğitimde yüksek lisans için her fakültenin kendi sınavını yapması yeterli
olacaktır. 
Hukuk
alanında doktora eğitiminde farklı bir yöntem uygulanması isabetli olacaktır
çünkü doktora eğitimi akademik çalışma yapabilmenin en önemli aşamasıdır. Ancak
maalesef lisans seviyesi için yapılan eleştiriler aynı şekilde doktora aşaması
bakımından da geçerlidir. Bu sebeple tıp fakültesi mezunları için açılan TUS
benzeri bir sınavla hukuk alanında doktora eğitimi için öğrenci kabul
edilmelidir. Avukatlık, hâkimlik ve savcılık mesleğine kabul için hazırlanan
sınavlarda hukuk fakültesi müfredatının geneli nazara alınmalı, müfredatta yer
alan hiçbir ders kapsam dışı bırakılmamalıdır. Hâkimlik ve savcılık mesleğine
yönelik stajını tamamlayan kişiler derhâl bağımsız karar verecek konumda
olmamalı, belli bir süre heyet hâlinde çalışan mahkemelerde veya savcılıklarda
savcı yardımcısı gibi görev yaptıktan sonra bağımsız karar verecek konumda
görevlendirilmelidir. 
Elbette
hâkim ve savcıların mesleğe kabulü öncesindeki staj aşamasında ve mesleğe kabul
sonrası meslek içi eğitimde Türkiye Adalet Akademisinin de oldukça önemli
olduğunu vurgulamakta fayda vardır. Türkiye Adalet Akademisi, alanında
yetkinliği hususunda genel kabul gören öğretim üyeleriyle yüksek yargıda görev
yapan üyelerin ders verdiği bir kurum olarak yapılandırılmalıdır. Dersler teori
ve uygulama boyutuyla verilmeli ve başarısız olan adaylar mesleğe kabul
edilmemelidir. Meslek içi eğitimler belli aralıklarla tekrarlanmalı ve
devamlılık arz etmelidir. Meslek içi eğitimlerde başarısız olan hâkim ve
savcılara da elbette ki bir müeyyide uygulanması düşünülmelidir. “Ankara’da
hâkimler var.” diyebilmek için liyakatli, bağımsız, tarafsız ve adil hâkimlere
ihtiyaç var. Şayet evrensel hukuk ilkelerine uygun gerekli düzenlemeler
yapılmazsa Türk insanı hiçbir zaman “Ankara’da hâkimler var.” diyemeyecektir.
Oysa bizim kültürümüzde “İnsanı yaşat ki devlet yaşasın.” anlayışı hâkimdir.
İnsanı yaşatacak bir yargı düzeni kurulamaz, yargı belli gruplara teslim
edilirse dün yaşanılan sıkıntılardan ders alınmamış olacak ve gelecekte de
benzer ve belki de daha vahim sonuçlarla karşılaşmak mümkün olacaktır. 
Burada
ülkemizi yakından ilgilendiren, Amerika Birleşik Devletleri’nde yapılan
yargılamanın da ele alınmasında fayda var. Konuyu ele almadan önce uluslararası
hukukta yaptırım kavramı üzerinde durmakta fayda vardır. Uluslararası hukukta
yaptırım, hukuk sistemi tarafından yönetilen bir toplum ya da topluluk adına
hareket etmeye yetkili bir organın kararlarını uygulamak üzere alınan zorlayıcı
önlemlerdir. Zarar gören devletin uyguladığı yaptırım bir tür ihkakıhak olarak
kabul edilmektedir; oysa uluslararası örgüt tarafından uluslararası hukuku
koruyan ve kollayan tedbirler alınabilmektedir. Bu hâlde, hukuk kurallarının
ihlalini tespit edecek ve bu kuralların uygulanmasını sağlayacak merkezî bir
otorite bulunmaktadır. Bunun bir sonucu olarak, hukuka aykırı bir fiille tek
taraflı olarak alınan her zorlayıcı önlem yaptırım olarak adlandırılabilir. 
Günümüzde
uluslararası alanda kabul edilen önlemler; silahlı ya da silahsız, ekonomik ya
da askerî yaptırımlar gibi maddi, kınama gibi ahlaki ya da sahip olunan bir
statünün kaybı, örneğin bir uluslararası örgüt üyeliğinin sona erdirilmesi gibi
hukuki zorlama biçiminde de olabilir. 
Uluslararası
Hukuk Komisyonuna göre “yaptırım” terimi yalnızca tüm ulusları uluslararası
toplum bakımından ciddi sonuçları olan uluslararası hukuk ihlallerine bir
tepki, bir cevap olarak bir uluslararası örgüt tarafından alınan önlemler için
kullanılabilir. Devletlerin tek taraflı olarak başvurduğu zorlayıcı önlemler
yaptırım olarak değil, karşı önlem ya da ihkakıhak olarak adlandırılabilir. Bu
bakımdan, belli bir devletin diğer bir devlete karşı almış olduğu önlemler
uluslararası hukukta yaptırım olarak kabul edilemez. Ancak Birleşmiş
Milletlerin uluslararası barışın sürdürülebilmesi için aldığı zorlayıcı
önlemler yaptırım olarak nitelendirilir; zira Birleşmiş Milletler, üyeleri ve
yetkileri bakımından uluslararası toplumun tümünü temsil eden Güvenlik Konseyi
aracılığıyla bağlayıcı kararlar alma ve bu kararları uygulama yetkisi bulunan
tek uluslararası örgüt olarak kabul edilmektedir. 
Genel
çerçeveyi bu şekliyle kısaca tespit ettikten sonra Amerika Birleşik
Devletleri’nde görülen davaya ilişkin değerlendirme yapılmasında fayda
görüyoruz. Hemen belirtmek gerekir ki ABD’de görülen davanın esasını oluşturan
uyuşmazlığın maddi konusu Birleşmiş Milletler Güvenlik Konseyi yaptırımlarının
ihlal edilmesi değil, ABD’nin İran’a uyguladığı yaptırımlarla ilgilidir. Diğer
bir ifadeyle, Birleşmiş Milletler Güvenlik Konseyi’nin İran’a uygulanmasına
karar verdiği ambargoyla ABD’de görülmekte olan davanın doğrudan hiçbir
bağlantısı bulunmamaktadır. Şayet iddia edildiği gibi, malum şahıs hukuka
aykırı davranışlarda bulunmuş, bir suç işlemiş ise onun yargılanacağı yer ABD
değil, Türkiye’dir. Zira, uluslararası hukukta genel kabul gören ve Avrupa
İnsan Hakları Sözleşmesi’nde de yer alan ilkeye göre, devletler ancak kendi
yetki alanlarında yargılama yetkisini haizdirler. Hâl böyle olunca, malum şahsı
işlediği iddia edilen suçlardan dolayı yargılama yetkisi Türk yargısına aittir.
Dolayısıyla, malum şahıs Türkiye’ye iade edilmeli ve Türk yargısı yargılamayı
yapmalıdır. Ama burada görüyoruz ki Amerika Birleşik Devletleri kendi tezleri
söz konusu olduğu vakit, kendi menfaatleri söz konusu olduğu vakit hiçbir
ahlaki endişe tanımamakta, hiçbir Birleşmiş Milletler kararına vesaireye riayet
etmemektedir; orman kanunu uygulamaktadır. 
Bu
arada, değerli milletvekilleri, yeni bir kanun hükmünde kararnameyle yine
yargıyla ilgili bir tasarrufta bulunulacağı bilgileri ulaşmakta. Geçmişte
yaşananlardan ders alırsak tarihi tekerrür ettirmemek gibi bir imkân bulmuş
oluruz. 2010’da bizatihi yargıyla oynamaya başladıkları vakit dilimiz
döndüğünce, sesimiz çıktığınca “Yargı bu kadar rahat oynayacağınız bir saha
değildir. Bu şekliyle hareket ederseniz neticede birtakım art niyetlilerin de tuzağına
düşmüş olursunuz.” dedik, dinletemedik ama sonunda “FETÖ” diye bir canavarla
karşı karşıya geldik. Şimdi, bugün de yargıda birtakım sayısal çoğaltmalar
vesaire üzerinde oynanıyor. Bizim, Hükûmete tavsiyemiz: Yargıda niceliklerle
uğraşmak yerine niteliklerle uğraşırsanız bütün problemlerin kaynağına inmiş
olursunuz. Burada, iddialar oldukça yaygın bir şekilde dilden dile dolaşıyor,
bir gençleştirmeden bahsediliyor; böylece, yeni gelecek insanların otuz, otuz
beş yıl yargı üyesi yapılacakları iddiası var. Bu iddialar böyle devam ettiği
vakit yargı üzerindeki sıkıntılar da devam eder; bunların bir an önce vuzuha
kavuşması, açıklığa kavuşturulması gerekiyor. 
Tekraren
söylüyoruz: Yargıda eğer illa da bir şey yapacaksanız, sayılarla uğraşmayın,
nitelikle uğraşın; birçok problemi de bu şekliyle çözmüş olursunuz diyor,
hepinizi saygıyla selamlıyorum efendim. (MHP sıralarından alkışlar)
BAŞKAN
– Teşekkür ediyorum Sayın Öztürk.
Birleşime
yirmi beş dakika ara veriyorum. 
Kapanma Saati: 13.24
İKİNCİ OTURUM
Açılma Saati: 14.00
BAŞKAN: Başkan Vekili Ahmet AYDIN
KÂTİP ÜYELER: Bülent ÖZ (Çanakkale), İshak GAZEL (Kütahya)
-----0-----
BAŞKAN
– Sayın milletvekilleri, Türkiye Büyük Millet Meclisinin 35’inci Birleşiminin
İkinci Oturumunu açıyorum.
2018
Yılı Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
Komisyon
ve Hükûmet yerinde.
Şimdi
söz sırası Milliyetçi Hareket Partisi Grubu adına İstanbul Milletvekili Celal
Adan’a aittir.
Buyurun
Sayın Adan. (MHP sıralarından alkışlar)
MUSA
ÇAM (İzmir) – Yirmi beş dakika ara veriyorsunuz, millet yetişemiyor haklı
olarak yani. Yarım saat, kırk beş dakika verseniz ne olur yani, ne olur?
GÖKCEN
ÖZDOĞAN ENÇ (Antalya) – Müzmin muhalefet, müzmin.
BAŞKAN
– Daha çok çalışalım diyoruz Sayın Çam.
Buyurun.
MHP
GRUBU ADINA CELAL ADAN (İstanbul) – Sayın Başkan, değerli milletvekilleri;
Başbakanlık, Kamu Denetçiliği Kurumu, Millî İstihbarat Teşkilatı Müsteşarlığı
ve Millî Güvenlik Kurulu Genel Sekreterliği bütçelerinin görüşülmesi
dolayısıyla Milliyetçi Hareket Partisi adına söz almış bulunuyorum. Bu
vesileyle sizleri ve ekranları başında bizleri izleyen aziz milletimizi
saygıyla selamlıyorum.
Değerli
milletvekilleri, bugün bütçelerini konuştuğumuz kurumlar, sadece rakamlar
üzerinden değerlendirilemeyecek kadar hayati görevleri olan, çok büyük
sorumluluklar taşıyan kurumlardır. Bu değerli kurumlarımızın milletimiz ve
devletimiz için taşıdığı önemin bilincinde olmalı, bu kurumlara bakışımızı
klasik muhalefet anlayışı ya da siyasi hesapların ötesinde bir sorumluluk
bilinciyle belirlemeliyiz. Unutulmamalıdır ki devletimizin güvenliği ve
dolayısıyla bekası her türlü siyasi hesabın üstündedir. Özellikle devletimize
diz çöktürmek için her koldan harekete geçmiş, düşmanlıklarını hiç olmadığı
kadar büyük bir cüretle, açıkça gösterecek kadar artırmış düşmanlarımız ve bu
dış düşmanların maşası, piyonu, taşeronu olan içimizdeki ihanet şebekeleri bu
kadar azıtmışken devletimizin güvenliğini görev edinen kurumlarımıza karşı daha
hassas, daha özenli olmalıyız. 
Bizim
Milliyetçi Hareket Partisi olarak tavrımız ve aldığımız pozisyon her zaman açık
ve nettir: Devletin bekası söz konusu olunca geri kalan tüm unsurlar bizim için
teferruat olarak kalır. Dolayısıyla başladığımız bütçe görüşmelerinde biz
Milliyetçi Hareket Partisi olarak şu parti, bu parti demeyeceğiz, önce Türk
milleti diyeceğiz ve Türkiye diyeceğiz.
Değerli
milletvekilleri, Başbakanlık 2019’a düğümlenen yolda, ülkemiz keskin
dönemeçlerden geçmektedir. Türk parlamenter sisteminin mevcut hâli revize
edilecek ve millî iradenin tercih ettiği yeni bir sistem için ilk adım 2019’da
atılacaktır. Mevcut düzen içerisinde Başbakanlık makamı, Bakanlar Kurulunun
başı, yürütme erkinin kılavuzu, devlet mekanizmasının temel çarkı olarak vazife
görmektedir. Yeni sistemde ise Başbakanlık makamı partili Cumhurbaşkanının
vazife ve yetki sahasının içinde temsil edilecektir. Bu, önemli bir adımdır
fakat bu adıma uygun hazırlıklar tamamlanmalı, devletin bütün kadroları köklü
değişime hazırlanacak şekilde dizayn edilmelidir. Ayrıca, yeni sistemin
getirdiklerini, devlet mekanizmasının hangi aşamalarla bu dönüşümü
gerçekleştireceğini 2019 öncesinde vatandaşlarımıza aktarmak zorunluluğu da
vardır. Türkiye'deki kurumların amiral gemisi sayılabilecek Başbakanlık
makamının bu gibi faaliyetlere öncülük etmesi ve koordinatörlüğünü yürütmesi
elzemdir. 
Değerli
milletvekilleri, Millî İstihbarat Teşkilatı Türkiye'nin en köklü, en önemli
kuruluşlarından birisidir. Bu teşkilat, ihdas edildiği günden bu zamana kadar,
ülke güvenliği için can damarı sayılabilecek bir önemi haiz olmuştur. Ayrıca,
eminim ki bu kurumda vazife alan pek çok görevlimiz, Türkiye için, dünyanın
neresinde olursa olsun önemli vazifeler üstlenmiş, milletimizin emniyeti için
pek çok emek sarf etmişlerdir. Millî İstihbarat Teşkilatı çağın gereklerine
uyum sağlayabilen bir kurum olmak mecburiyetindedir. Dünyanın yaşadığı bilişim
atılımını ve teknolojik devrimleri Millî İstihbarat Teşkilatımız yakinen takip
etmeli ve bu yeniliklere hakkıyla uyum sağlamalıdır çünkü dünyada aynı sahada
faaliyet gösteren diğer haber alma kuruluşlarıyla boy ölçüşecek noktada
olduğumuzu ortaya koymalıyız. Fakat İstihbarat Teşkilatımızın yükü ağır,
üstlendiği vazife elbette çetindir çünkü tarih boyunca olduğu gibi şimdi de görünen
ve görünmeyen birçok savaşın hem hedefi hem sahası bu topraklardır. 15 Temmuz
2016 gecesi yaşanan alçak işgal ve darbe girişiminden sonra Millî İstihbarat
Teşkilatımız hakkında pek çok olumsuz görüş beyan edilmiş ve bir takım
zaaflardan söz edilmiştir. Buna benzer kanaatleri dillendirenlerin bir kısmı
elbette kötü amaçlar taşımakta olabilir fakat yorumların ardındaki niyetlerden
bağımsız olarak ortada bir gerçek vardır. Gün geçtikçe büyüyen bir soru işareti
yumağına son düğüm Reza Zarrab’ın Amerika’daki dava süreci vesilesiyle
atılmıştır. Sanıklıktan tanıklığa geçmesi şüphe uyandırıcı olan bu şahsın son
beyanları kamuoyunda çeşitli şayialara yol açmıştır. Bu vaziyet, “Reza isimli
hayali ihracatçının, Amerika’ya gidişi dâhil, bir plan dâhilinde gerçekleşen
örtülü bir ilticası mıdır?” sorusunun sorulmasına sebep olmuştur. Amerika’yla
aramızda diplomatik krize sebep olan, okyanus ötesine yuvalanmış Fetullahçı
terör örgütünün operasyon iştahını kabartan bu şahsın devletimizi itham
edebilecek birtakım beyanlarda bulunabileceği öngörülemeyecek bir hakikat
değildir. Hâl böyleyken bu şahısla alakalı bir takip, tarassut işleminin
yürütülmemesi büyük bir eksiklik olarak yorumlanabilmektedir. Devletin sırrı
devletin namusudur, göz bebeği gibi korunmalıdır. Gerçekte var olmayan ama
kirli bir sır varmış izlenimi yaratacak malzemeler ise hakiki sırlardan daha
fazla korunmalıdır çünkü kara propaganda enstrümanı olarak kullanılabilecek
böyle şahıslar, bir memleketin açık yarası gibi, dış müdahalelerden
korunmalıdır. Gelinen noktada ortadaki tablo şudur: Okyanus ötesi menşeli
olarak Türkiye’nin aleyhine sürdürülen bu algı operasyonu çok basit önlemlerle
bertaraf edilebilecekken önüne geçilmemiştir, buna dair geliştirilecek
hakikatli bir öz eleştiri ülkemizin istiklali, istikbali açısından çok
mühimdir. 
“Türkiye’de
istihbarat zaafı var.” cümlesi, eskilerin deyimiyle şüyuu vukuundan beter
durumlardandır. İstihbarat teşkilatının zaafları olduğuna dair bir imajın
oluşması, bu görüntünün ulusal ve uluslararası basın eliyle millete tekrar
tekrar servis edilmesi önü alınamayacak bir tehlikenin işaret fişeğidir. Bu
tehlike, Millî İstihbarat Teşkilatının hakikaten zafiyet içinde olmasından daha
zararlıdır. Çünkü gerçek zafiyet kadro değişikliği ve bazı akut müdahalelerle
ortadan kaldırılabilir fakat kamuoyu tarafından zihinlerde oluşturulan intiba
kolay kolay değişmeyecek, zaman içinde halkımızın teşkilatımıza duyduğu güven
maalesef azalacaktır. Üstelik güçsüz bir haber alma örgütü görüntüsü bu ülkenin
ve bu milletin düşmanlarına Türkiye üzerinde operasyon çekme davetiyesi
manasına gelmektedir. Bu sebeple Millî İstihbarat Teşkilatımız, öncelikli
olarak, bu kara propagandaya engel olacak bir algı yönetimi yürütmek için çaba
göstermelidir. Türkiye’nin zor durumda kalmasına sebep olacak tabloların
engellenmesi için, bu ülkenin yerli ve millî istihbarat görevlileri, derhâl,
etkili bir master planı hazırlamak mecburiyetindedir.
Geçmişte,
terör örgütünü, özellikle bizim sınırlarımız içerisinde, bizim vatan
topraklarımızın içinde, hendeklere silahlar yerleştirirken görüp müdahale
etmeyen ve o modern silahlarla binlere varan askerimizin şehadetine öncülük
yapılmasına sebebiyet teşkil etmesine rağmen onu görüp müdahale etmeyen
valilerin, onu görüp müdahale etmeyen Emniyet müdürlerinin olduğunu biliyoruz.
Cenab-ı Allah bir daha milletimize böyle bir anlayışı göstermeyi nasip etmesin.
Dolayısıyla,
geçmiş dönemlerde devletin yönetim biçiminden kaynaklanan zafiyetlerin neye mal
olduğunu biliyoruz. Özellikle demokrasi nutukları atılarak, barış çığırtkanlığı
yapılarak, akil adamlar Türkiye’nin her tarafında dolaşıp “analar ağlamasın”
dediğinde, nasıl anaların ağlatılacağına, nasıl Türkiye’nin bölüneceği
noktasında bir iradenin alt yapısının hendeklere döşendiğine hepimiz birlikte
şahit olduk. Cenab-ı Allah bir daha milletimize o günleri yaşatmasın.
Dolayısıyla,
bu zor günlerde, geçtiğimiz bu günlerde de bir daha bir zaafa, milletimize
zarar verecek bir zaafın ortaya çıkmasına, hepimiz birlikte hareket ederek
müdahale etmek mecburiyetindeyiz. 
Değerli
milletvekilleri, Kamu Denetçiliği Kurumu, ombudsmanlık, “İnsanların en
hayırlısı insanlara en fazla faydası dokunandır.” inancı ve “İnsanı yaşat ki
devlet yaşasın.” şiarıyla yola çıkıldığı iddia edilen Kamu Denetçiliği Kurumu,
maalesef ki iddiaları kadar büyük ve etkili sonuçlara bir türlü ulaşamamıştır.
Millet ile devlet arasında bir köprü, bir ara bulucu olması beklenen kurum,
etkinlik sahasını genişletememiş ve kamuoyunda bir tanınırlık dahi elde
edememiştir. Kendisine başvuran vatandaşlara, fiilî olarak tasfiyeden öteye
gitmeyen kararlardan başka bir şey vadedememiştir. Beş yılı aşkın bir süredir
de faaliyette olmasına rağmen kurum, bize göre, bir ombudsmanlık olarak
kendisini tanıtamamıştır. Yurt dışındaki örnekleriyle karşılaştırıldığında,
saygınlık bakımından da etkinlik bakımından da benzerlerinin çok gerisindedir. 
Yargı
istatistiklerine bakıldığında, son on yılda açılan dava sayılarındaki artış
oranlarının en çok idari yargıda olduğu görülmektedir. Bu durum, aslında,
idarenin yaptığı işlemlerin sıhhati hakkında olumsuz bir intiba vermektedir.
Buna rağmen, rahatsızlık taşıyan vatandaşların tercihlerini Kamu
Denetçiliğinden yana kullanmaması önemli bir göstergedir. Vatandaşlar
tarafından kurum ya tanınmamakta veyahut da ciddiye alınmamaktadır. Yargıdaki yükün
hafifletilmesi anlamında bir katkısı olması beklenen kuruma başvuruların
yetersizliği adli ve idari sistemin de sırtına bir yük daha koymaktadır. Millet
için devletin kapılarını aralayacak anahtar olma umudu taşıyan kurum,
mekanizmanın kilitlenmesine sebep olan bozukluğun bir parçası hâline gelmiştir.
Bize göre, ombudsmanlık sisteminin, uygulamadaki eksiklikleri de dikkate
alınarak ahlaki kirlilik ve yolsuzlukla mücadelede başarı sağlamak, vatandaşlık
bilincinin gelişmesine katkı vermek, yargının yükünü hafifletmek, vatandaş
mağduriyetini kısa sürede gidermek suretiyle demokratik gelişime katkı sunacak
bir iklimi oluşturması, Türkiye'nin ihtiyaçları doğrultusunda yeniden
düzenlenmesi gerekmektedir. 
Ülkemizde
Türkiye Büyük Millet Meclisi adına denetim yapan Sayıştay ve bütün
kurumlarımızda denetimle görevli en az birer birimin varlığı ortadayken,
yolsuzlukların önlenmesinde, idarenin denetim yoluyla geliştirilmesinde
yeterince mesafe katedilememiştir. Denetim birimleri arasında koordinasyonun ve
birimlerin bağımsızlıklarının yeterince sağlanmaması, uluslararası denetim
standartlarının yerleştirilmemesi, kamu hesaplarında mali saydamlığın, hesap
verme sorumluluğunun ve performans yönetimi gibi çağdaş anlayışların
bulunmaması denetim sistemimizi zayıflatan en önemli unsurlardır. Bu çerçevede,
bağımsızlık ilkesinin tüm denetim birimlerinde yerleşmesi için gerekli yasal
düzenlemeler yapılmalıdır. Bu düzenlemeler sayesinde ombudsmanlığın da önü
açılacak, kurum daha faal hâle gelecektir. Kamu yönetiminin iyileştirilmesi
amacıyla Türkiye Büyük Millet Meclisine bağlı olarak kurulan Kamu Denetçiliği
Kurumunun kamu yönetimiyle ilgili şikâyetlere ilişkin hazırlayıp gönderdiği
yıllık çalışma raporları Mecliste itibar görmemiş, önemsenmemiş,
görüşülmemiştir. Kurumun çalışmalarına ilişkin raporların bu şekilde ötelenmesi
konunun önemi ve ciddiyetiyle bağdaşmamakta, kurumun da motivasyonunu olumsuz
etkilemektedir. Kurum, kamu yönetiminin hukuka uygun ve kamu yararı
doğrultusunda işlemesi yönünde uyarıcı, gözetici fonksiyon icra etmeyi
amaçlamaktadır. Bu kadar önemli işleve sahip kurumun, idari olarak bağlı
bulunduğu Meclis tarafından bile sahiplenilmemesi üzücüdür. Bu durumun ortadan
kaldırılması, ombudsmanlığın kurumsal ve ciddi bir imaja kavuşabilmesi
açısından ehemmiyet taşımaktadır. Ayrıca, hak arama kültürünün
yaygınlaştırılması ve farkındalığın artırılması konusunda çalışmalara da hız
verilmelidir. Böylece toplumun geneline ulaşmanın yolları aranmalıdır.
Ombudsmanlığın hâlâ yeterince tanınmayan, tanınırlığı olmadığı için de
değerlendirilmeyen bir yapı olduğu yönünde bizzat kurumun kendi çalışanlarının
tespitlerinin bulunması dikkat çekicidir. Bu tespitler, öncelikli olarak nasıl
çalışmalar yapılması gerektiğine dair fikir vermektedir.
Millî
Güvenlik Kurulu Genel Sekreterliği… Değerli milletvekilleri, Millî Güvenlik
Kurulu Türkiye Cumhuriyeti'nin en eski kurumlarından birisidir fakat Millî
Güvenlik Kurulunun uzun serüveni ele alındığında bu kurulun çeşitli dönemlerde
farklı vazifeler üstlendiği görülmektedir. Cumhuriyetin kuruluş yıllarında,
İkinci Dünya Savaşı’nın kaotik atmosferinde, soğuk savaş sürecinde Millî
Güvenlik Kurulu hep uluslararası dengelerle ilişkili bir tavır takınmış, ona
göre kararlar almıştır; bazen hatalı kararların alınmasına da sebep olmuş ve
atılan bu yanlış adımların acısını ise topyekûn Türk milleti çekmiştir. Milleti
tehdit eden tehlikeleri tespit etmek ve onlara karşı mücadele yöntemleri
belirlemek amacıyla kurulan bu yapı bazen millet iradesine de zarar vermiştir.
Seçilmişlerin üzerinde baskı kurmak isteyen güç odakları için de bir araç
olarak Millî Güvenlik Kurulunun görüldüğü zamanlar da olmuştur fakat son
yıllarda gerçekleştirilen yasal düzenlemeler sayesinde Millî Güvenlik Kurulu
sivil yönetimin üzerinde sallanan askerî bir Demokles’in kılıcı olmaktan
çıkmıştır, artık Millî Güvenlik Kurulu güvenlik bürokrasisi ile seçilmiş
iradenin bir arada karar verebileceği, ülkemize yönelik potansiyel saldırıları
önlemeye odaklanan bir yapıya dönüşmüştür. Bu durumun muhafazası devlet
güvenliği açısından çok önemlidir. Milletin tercihlerini şekillendirmek isteyen
28 Şubat zihninin, yapısının Millî Güvenlik Kurulu kararları vasıtasıyla maşeri
vicdanda açtığı yaralar ortadadır. Devletin en üst düzey emniyet tedbirlerini
alabilmesi için ihdas edilen bu kurulu kendi arzuları doğrultusunda manipüle
etmek, hangi taraftan gelirse gelsin, büyük tehlikelere sebep olacaktır. 15
Temmuzda yaşananlar esasen bu tehlikenin açığa çıkması fakat milletin gücü
karşısında ezilip yok olmasından ibarettir. Gündelik siyasete yönelik ani
değişmelerin Millî Güvenlik Kurulu reflekslerine yön vermemesi bu yüzden
önemlidir. Bu hassasiyetin her daim akıllarda bulunması gerekmektedir. 
Değerli
milletvekilleri, Millî Güvenlik Kurulu Genel Sekreterliği, Millî İstihbarat
gibi, bizim coğrafyamız için çok anlamlı olan kuruluşlarımızla ilgili
değerlendirme yaparken sizinle bir gerçeği paylaşmak istiyorum. Aşağı yukarı
elli yıldır -takip ettiğimiz- ülkemizde hep birileri “Devleti nasıl ele
geçiririz?” diye düşündüler oysa devlet Türk devletidir. Ele geçirilmeyecek,
yüceltilecek olan devleti ele geçirip de ne yapacaksınız sorusunu hep sorduk
biz. Daha güçlü bir millet, daha güçlü bir devlet ideali taşımak gerekirken
devletin kuruluş kodlarıyla oynayarak siz eğer ülkeyi yönetirseniz bir yere
çarpmamanız mümkün değildir. Eğer Türk devletinin, ki bir cihan imparatorluğu
olan Osmanlı İmparatorluğu’nun bitişiyle bir tarihten Türk milletinin
silindiğine karar verildiği bir dönemde Türk iradesine sarılarak kurulmuş olan
Türk devletinin kodlarına bağlı kaldığınızda bu dünyada hiç kimseye ihtiyaç
hissetmenize gerek yoktur. Yani siz Emniyet Genel Müdürlüğünü yönettiğinizde,
Türk devletinin ana kodlarına bağlı bir polis memuru, bir odacı, bir müdür, bir
komiser bile, dönüşüme uğramış, teslim olmaya yönelmiş binlerce Emniyetçinin
ana karaktere dönmesine öncülük yapar, ne Fetullahçıya ihtiyaç kalır ne
PKK’lıya ihtiyaç kalır ne çarpık düşüncelere ihtiyaç kalır. Bizim ihtiyacımız
olan en önemli konu 1900 ile 1923’ü kavramak ve doğan Türk devletinin ana
kodlarına yüzde yüz bağlı kalmaktan geçer. Buna bağlı kaldığımız zaman çok
güçlü oluruz, çok büyük oluruz. Bugün iç çatışmalara sebep olan, Türkiye’yi
yoran bir sürü hareketin önüne de zamanında geçme imkânı elde etmiş oluruz. 
Dolayısıyla,
bugünlerde Türk devletinin ana kodlarına bağlı kalma noktasındaki iradeyi
seslendirenleri kutluyorum, tebrik ediyorum ve bugün Türk devletinin ana
omurgasını temsil eden Cumhurbaşkanının ve Hükûmetin değerli yöneticilerinin bu
ana kodlara sımsıkı sarılma noktasındaki iradeleri bize heyecan vermekte. (AK
PARTİ sıralarından alkışlar) Sonuna kadar bu iradeyi de desteklediğimizi ifade
etmek istiyorum.
Değerli
milletvekilleri, dört yüz yılı aşan süre ecdadımızın hâkimiyeti altında
bulunan, İslam dünyasının göz bebeği Kudüs, Amerika Birleşik Devletleri
tarafından İsrail’in başkenti olarak kabul edildi. Sadece Orta Doğu’yu değil
dünyayı ateş topuna çevirecek, tahrik dozu hayli yüksek bu karar, Amerika
Birleşik Devletleri’yle yürütülen küresel ve tehlikeli tezgâhın son
numarasıdır. Bu karar neresinden bakarsanız bakın Türkiye'nin, İslam dünyasının
sinir uçlarına elektrik vermek demektir. Peş peşe sinir uçları tahrik edilen
Türkiye sessiz kalmamış, bu konuda tavrını net bir şekilde koymuştur. Bu
kapsamda, İslam ülkeleri, Türkiye'nin öncü, önemli örnek girişimini, güçlü
iradesini dürüstçe sahiplenmeli, samimiyetle desteklemelidir.
Milliyetçi
Hareket Partisi olarak bu kararı ilk andan itibaren reddettik, reddetmeye devam
edeceğiz. Türkiye olarak Kudüs konusunda tek ses olmalı, güçlü iradeden milim
taviz verilmemelidir. Genel Başkanımız Sayın Devlet Bahçeli’nin dediği gibi,
Amerika Birleşik Devletleri’nin Kudüs komplosu, mukaddesatımızın sırtına inmek
üzere kaldırılmış hançerdir. Bu hançer saplanırsa canı yanan, kanı dökülen,
kayıplara sürüklenen yalnız İslam âlemi olmayacaktır. 
Bu
vesileyle, hepinizi saygılarımla selamlıyorum. 2018 yılı bütçesinin
milletimize, memleketimize hayırlı olmasını diliyorum. (MHP sıralarından
alkışlar) 
BAŞKAN
– Çok teşekkür ediyorum Sayın Adan. 
Milliyetçi
Hareket Partisi Grubu adına son konuşmacı Osmaniye Milletvekili Ruhi Ersoy
olacaktır. 
Buyurun
Sayın Ersoy. (MHP sıralarından alkışlar) 
MHP
GRUBU ADINA RUHİ ERSOY (Osmaniye) – Sayın Başkanım, değerli milletvekilleri;
Milliyetçi Hareket Partisi Grubu adına, 2018 yılı bütçe görüşmelerinde, Diyanet
İşleri Başkanlığı, AFAD ve İnsan Hakları Kurumu üzerine söz almış bulunuyorum.
Genel Kurulu saygıyla selamlıyorum. 
Değerli
milletvekilleri, bilindiği üzere Diyanet, dinî yaşantının düzenlenmesi
konusunda, bürokrasiyi, millet ile devlet arası ilişkiyi düzenleyen Anayasa
hükmü gibi, manevi alanlarla milletin sağlıklı bir şekilde münasebet
kurabilmesi hususunda teşekkül etmiş bir kurumdur. Tabii ki bu, tüm kurumlar
gibi, sonradan çıkmış bir kurum değil, Türk medeniyetinin köklü geçmişlerinden
bu tarafa süzülerek gelen bir terkibin sonucudur. Biliyorsunuz, imparatorluk
bakiyesinde şeyhülislamlık bu müesseseye bakardı, sonra 3 Mayıs 1920’de Şeriye
ve Evkaf Vekâleti kuruldu ve nihayetinde, cumhuriyetle birlikte, akabinde, 3
Mart 1924 tarihinde Diyanet İşleri Başkanlığı kuruldu. Diyanet İşleri
Başkanlığının temel görevi, din konusunda toplumu aydınlatmak ve
bilgilendirmek. Bu da kuruluş gerekçesinin 1’inci maddesinde var. 
Şimdi,
burada toplumun sağlıklı bir şekilde dinî bilgilere erişmesi ve dinî hayatta
sağlıklı bir sonuç alabilmesi hususunda çok önemli gayret göstermiş olan başta
Gazi Mustafa Kemal Atatürk olmak üzere, kurucu Diyanet İşleri Başkanlarından
bugüne -Şemsettin Günaltay’dan Elmalılı Hamdi Yazır’a, Ahmet Hamdi Akseki’den
Rifat Börekçi’ye- tüm hizmet eden kanaat önderlerini, kafa yoran, bu milletin
derdiyle dertlenen geçmişi rahmetle anarak sözlerime başlamak istiyorum.
Ve
bu hususta, tarihî süreçle ilgili değerlendirmelerden çok, günümüzden geriye
doğru gittiğimizde, yaşadığımız temel problemlere aslında yine Diyanetin kendi
raporlarından da hareketle baktığımızda, başımızda iki tane büyük problem var:
Bunlardan bir tanesi FETÖ, bir tanesi DEAŞ. Bunların her ikisinin de dinî
kaynaklı olduğunu görüyoruz ve “Bu her iki dinî kaynaklı operasyonel örgüt,,
her ikisi de terör örgütü olarak nasıl ortaya çıktı?” sorusuna sağlıklı bir
şekilde cevap aramak gerekiyor ve aranan cevapları da raporla sınırlamamak ve
raporlarda tespit edilen konuların çözümüyle ilgili eyleme geçmek gerekiyor.
Şimdi,
bunun nasıl çıktığıyla ilgili, malum, muhtelif durum ortada. Artık kukla ve
kuklacı arasındaki perde kalktı; kukla da ortada, kuklacılar da ortada. Bir
taraftan DEAŞ’ı besleyip marjinalleştirme ve bir şekliyle radikalleştirmeye
doğru giden unsurları, şiddete eğilimli unsurları Müslümanlıkla bütünleştirmek
isteyenler, diğer tarafta da ılımlı ve mütedeyyin görüntülü Müslüman ve ılımlı
Müslüman görüntülü olan o yumuşak gücü de devlet sisteminin içerisine CIA’nın
küresel operasyonu olarak Türkiye’ye… Kuş yumurtası gibi uyutma hadisesi olduğu
ortada. “Bu iki gerçek Türkiye’de nasıl zemin buldu?” sorusuna aslında ciddi
anlamda kafa yormak lazım. “Türkiye’de zemin bulma sürecini, makamları işgal
ederken Diyanet İşleri kurumu görmemiş miydi?” sorusu koskoca bir soru işareti.
Diyanet İşleri FETÖ ve DEAŞ raporlarını incelediğimde -bu konuşmayı
hazırlarken- analizleri fevkalade ortada. FETÖ’nün eserlerini ve kürsü
konuşmalarındaki din dışı hususları fevkalade analiz etmişler. Ama o analiz
edenler o makamlardayken yine FETÖ oralarda o faaliyetleri de yapıyordu. Bu
manada nispeten de olsa eleştiri hakkımızı kullanmamız gerekiyor ama bunun
sureti haktan gözükmesini bir şekliyle izah edilebilir bulalım ama bundan
sonrası için eleştirinin ötesinde ne yapılması gerektiği sorusuna cevap çok
önemli. 
Şimdi,
bütün bu hadiseleri, DEAŞ ve FETÖ başta olmak üzere, en son Kudüs hamlesini
birbirinden ayrı düşünmemek lazım. Özellikle 1990’lı yılların sonunda, soğuk
savaş yıllarından sonraki Batı’nın müesses nizamları, başta NATO olmak üzere,
yeni bir konsepte evrildi ve kendisine yeni bir öteki inşa etmesi gerekiyordu;
kendi toplum dinamiklerini ayakta tutmak, o öteki üzerinden kendi kimliğinin
varlığına gerekçe oluşturmak, söz konusu ötekinin kaynaklarını kendisine
getirebilmek ve oraları sömürebilmek için. 
Bu
süreç, malumunuz, 11 Eylülle başladı ve Arap Baharı’yla devam etti, Türkiye’ye
sıçraması Gezi Parkı ve 15 Temmuza da yansıdı. Orta Doğu sürecinde
Yemen’den, Libya’dan, Irak’ın işgalinden Suriye’ye kadarki hâllerin hepsi bu
hâllerin bir parçasıydı. Türkiye Cumhuriyeti ve Türk siyaseti de bunları
yaşayarak, tecrübe ederek gördü. Bu yaşanmışlıkların üzerinde Milliyetçi
Hareket Partisi bugünkü durduğu yerde. Benden iki konuşmacı önce konuşma yapan
Genel Başkan Yardımcımız Semih Yalçın Bey’in izah etmiş olduğu siyasal duruş,
bütün bu tecrübe ve aklın arkasındaki duruştur. Bu duruşun gerekçesinin
arkasında bu ülkede yeni bir 15 Temmuz ve FETÖ ihaneti olmaması, bu duruşun
arkasında IŞİD ve DEAŞ gibi radikal örgütlerin olmaması hususu vardır. 
Bu
konuda elbette Diyanet İşleri Başkanlığına ve onun geniş kitlesine çok büyük
görevler düşüyor ama bu görevi… Ben buradan tekrar Hükûmete de seslenmek
istiyorum: Dinî hizmetler ve manevi hizmetler kurum olarak Diyanete bağlı olsa
da değerler eğitimi bağlamında bunlar kurumlar arası koordinasyonla ancak
mümkündür. Bunu Millî Eğitim ile il müftülükleri bazında, Millî Eğitim
müdürlükleri bazında, Aile ve Sosyal Politikalar bazında, Aile ve Sosyal
Politikalarla beraber kültür müdürlükleri bazında il müftülüklerinin koordineli
bir şekilde çalışma mecburiyetleri vardır. 
Türkiye’de
kamu bürokrasisi yorgundur arkadaşlar. Kamu bürokrasisinin yorgunluğu, her
amirin kendi memuru ve kendi sorumluluğu içerisinde kalma mecburiyetinde gibi
çalışması kamudaki işlerin, özellikle millete giden hizmet sektörlerinin
sağlıklı yürümemesine sebebiyet veriyor. Bir memlekette okullar kapandığında
değerler eğitimi ve dinî hizmetlerin verilebilmesi için yaz Kur’an kurslarının
dışında müftülükler ne yapabilir, bunu tartışmak lazım. İllerde nasıl ki
güvenlik koordinasyonu toplantısını bir vali yapabiliyorsa, Sayın Bakanım,
Sayın Hükûmet, aynı şekilde, bu meseleleri tartışabilecek, az önce zikretmiş
olduğum kurumların müdürlükleriyle beraber il valileri toplantı yapıp dinî
hizmetleri, değerler eğitimini sağlıklı kaynaklardan nasıl verebiliriz, nasıl
tezgâh altı ve merdiven altı odaklara fırsat vermeyiz, nasıl olur da şeffaf
olmayan, aidiyetini Türkiye Cumhuriyeti devletine, mensubiyetini vatandaşlık
hukuku temelli Türkiye Cumhuriyeti vatandaşlığına hissedenlerin dışındaki
odakların dini kullanarak yeni bir yapılanmaya girmemelerine nasıl hizmet
edebiliriz? 
Bu
konuda, Hâricîlik ve Selefilikle ilgili, Diyanetin raporunda bahsetmiş olduğu
temel problemlerde şu husus var: Özellikle Tahşiyecilik ve Hâricîliğin
ötekileştirici dilini kullandığımızda, Selefiliğin radikal dilini
kullandığımızda, bunlara çözüm önerisi olarak neyi söyleyebilir Diyanet diye
baktığımızda, bir Mâtürîdî aklını görüyoruz. Büyük bir çoğunluk, tabii ki bu
konuda, ülkemizin belli bir bölgesinde Eşarî, Mâtürîdî dinî literatürlere sahip
insanlar olabilir ama itikadî mezhep imamımız İmamı Mâtürîdî diyoruz ama
Mâtürîdî’nin akletmiş olduğu temel nassların neler olduğu konusunda toplumu
eğitemiyoruz. Ama diğer tarafta, hangi gıdaların haram, hangisinin helal
olduğunu veyahut da namazın içindeki, dışındaki şartları konuşurken Alo Fetva
hattından, internet üzerinden her türlü konularda bir şeklin hangisinin ibadeti
bozabileceğiyle ilgili, toplumun tamamını ilgilendirmese de asparagas
olabilecek, art niyetlilere malzeme olacak fetva makamları varken neden biz
itikadî anlamda Mâtürîdî aklını ve din anlayışını daha yaygın hâle getirecek
çalışmalar yapamıyoruz? Önemli sorulardan bir tanesi de bu ve bunu
çoğaltabilmek adına, Diyanet İşleri Başkanlığı başta olmak üzere tüm kurumların
bu yaklaşıma dâhil olması lazım ve İslam dininin insana ve muhatap olarak
insanı gören manevi gök kubbemizin semayı aydınlatacak yaklaşımının da güzel
ahlak olduğu gerçeğini ifade ettiğimizde, dini bir siyasal argüman olmaktan
çıkartır, Hazreti Peygamber’i bir ideolog olmaktan, Kur’an-ı Kerim’i de bir
ideoloji kitabı olmaktan çıkartırız. 
İşte
bu manada, Türkiye'deki Selefi akımların temelinden gelen, Körfez İslamı’yla
ilgili farklı farklı yorumlar siyasal İslam’ın referans kaynaklarını
oluşturmuştur bu ülkede ve bu ülkede bu kavramlar henüz yokken, henüz daha bu
konularda ufuk, tartışma zemini olmadığı ortamda bizim beslendiğimiz
kaynaklardan, gurur duyduğumuz isimlerden merhum Profesör Erol Güngör Hocamız “İslâmın
Bugünkü Meseleleri” adlı eserinde bunların hepsinin analizlerini yapar ve
yapmış olduğu yaklaşımlarda, İslam dünyasının aslında kendi doğal seyri
içerisinde modernleşmeyi ve demokrasiyle temasını birikmiş gençleriyle
aydınlatabileceği potansiyeliyle ilk aslında “Arap Baharı” denilen o baharın ve
Orta Doğu’daki değişimin habercisi olarak ifade eder. Ama bunu görerek oranın
doğal yollarla müdahalesini, doğal yollarla gelişmesini engellemek isteyenler
malum müdahalelerle oraları tarumar etmişlerdir. İşte bu tarumar ediş sürecinin
sıçrama noktasının Türkiye olma gerçeklerini de hep beraber yaşadık. İşte dinin
bu manada iyi idrak edilerek, sindirilerek ve içselleştirilerek yaşam tarzına
dönüştürülmesi gereken manevi bir alan olduğu gerçeğini unutmamamız lazım. O
sebepten dolayı Türkiye Cumhuriyeti devletinin müktesebatı ve tarihî tecrübesi;
laik, sosyal hukuk devleti anlayışı; Orta Doğu’daki diğer yapılardan köklü
devlet geleneğiyle beraber söz konusu olan o emperyalizme karşı duruşu
samimiyetle bu medeniyetin eseridir. 
Bugünkü
siyasal sözcüler bu medeniyetin üzerinde söz söyleyebileceklerini bilmeli, bu
medeniyetin sağlam kaynaklarını, sağlıklı rezervlerini milletiyle
tanıştırabilmek için önemli girişimler, önemli katkılar ve önemli mücadeleler
vermeli ki o zaman Kudüs’te nöbetini tutmaya devam eden Hasan Onbaşılar, o
zaman Medine’yi muhafaza eden Fahrettin Paşalar aynı azim ve kararlılıkla
durabilsinler. İşte bu şuur ve bu imanın bu yaklaşımlar üzerinden referans
olabileceğini, yaşamış olduğumuz ihanet gecesinde kahramanca tankın altına
yatan, ihanet odaklarına meydan okuyan bu memleketin evlatları gösterdi. 
Ama
bunun sürdürülebilirliğini ve normal şartlarda hayat akarken de belli bir
şuurla devam edebilmesini ortaya koyabilmek için popüler kültürden arınmak,
endişelerden kurtulmak, kitlenin üzerinde sadece dinî semboller üzerinden
muhafazakârlık algısından kurtulmak gerekiyor. Dini magazin alanından kurtarmak
gerekiyor. Dinî propagandaları özellikle ekranlarda boy gösteren hatipler
üzerinden değil, kürsüde, minberde samimi manada Mehmet Akif’çe, samimi manada
Elmalılı Hamdi Yazır’ca, Ahmet Hamdi Akseki’ce, Rıfat Börekçi anlayışındaki
mütedeyyinlerin, hasbi insanların ifade etmesi gerekiyor. 
Demek
istediklerim fazlasıyla muhataplarına ulaştı diye düşünüyorum. Bu kapsamda,
dinin siyasallaşma alanından kurtarılarak bir ahlak anlayışı ve bireyin manevi
yaşam alanı olduğunu ve manevi yaşam alanı üzerinden hareketle de dinin, bu
manada, bireyin ahlaklı olmasıyla da toplumun ahlaklı toplum olacağı durumunu
tanımlayan bir anlayışla yola devam etmesi gerektiğini ifade ediyoruz.
Diğer
taraftan, malumunuz, siyasi partilere de geldiğini düşündüğümüz, sizlere de
geldiğini düşündüğümüz Diyanette hizmet veren insanların bu devasa kurum
içerisinde önemli beklentileri vardır tabii. Bu hususta din adamı hüviyetinin
itibar kazanması, il müftüleri ve imam-hatiplerin saygın bir pozisyonda
olabilmesi için onların özlük haklarının mutlaka iyileştirilmesi gerekiyor.
Aynı camide imamlık yapan ama 4 farklı kadro üzerinde görev yapan arkadaşların
varlığı bir hakikat; İŞKUR üzerinden istihdam edilenler, 4/C üzerinden istihdam
edilenler, 657 üzerinden memur olanlar gibi. Bu anlayışı bir an önce kurtarmak
ve imamsız cami bırakmama hususunda özel bir gayret sarf etmemiz gerekiyor. Bu
konuda, görevinin başında, görevini hakkıyla yapan il müftülerimiz ve
imamlarımıza da sonsuz saygılarımızı sunarak onların temsil ettiği manevi
alanın şahıslarıyla bir memurluk makamı olmadığını, bir misyon görevi olduğunu,
peygamberlik makamının temsilindeki bir imamet makamında oldukları şuuruyla
görev yaptıklarını görmek ve o şekilde davrandıklarını bilmekten mutluluk
duyuyoruz, bu böyle olmalıdır. Aynı şekilde, geçmişte olduğu gibi, Yeşilçam
yapıtlarında olsun, televizyon dizilerinde olsun, dinî figürlerin ve din
adamlarının, hocaların negatif, ötekileştirici, zaafları ön planda olan insan
topluluğu olarak verilmesini de doğru bulmadığımızı, bu konuda ekranlara
yansıyan din adamlarının yapıcı, müspet, manevi kanaat önderi konumunda
erdemli, faziletli insanlar olduğu gerçeğini, bu manadaki değerlendirmelerde de
ekranlarda da bu şekilde temsil edilmeleri gerektiğini ifade ediyoruz. 
Benim
bir başka konuşma alanım AFAD. AFAD kurumu Türkiye'nin bu manada önemli
kurumlarından bir tanesidir. Malum, birtakım kurum ve kuruluşlar tecrübe ve
yaşanmışlıklarla ancak mümkün olabiliyor. Erzincan depremiyle başlayan, 1939’lu
yıllardan, 1980’li yıllardan, 1989’lardan, 1999’daki büyük depreme kadarki
yaşanmışlıkların toplamının üzerinde AFAD gibi bir vizyon ortaya konuldu. AFAD,
sadece ülke içerisinde olağanüstü hâllerde, afet anlarında yardım veren bir
kurum olmaktan bizim medeniyetimizin, müktesebatımızın doğal sonucu olan,
insanlığa hizmet götürebilen bir kuruluş hâline, işte Türk Kızılayı gibi AFAD
da kendi içerisinde, mazlum olan, muhtaç olan her yere yardımını götürebilen
bir kurum hâline geldi. 
Biz
Kuzey Irak adıyla, Irak’ın kuzeyindeki yapılanmaya siyaseten karşıydık, karşı
oluş duruşumuzu sonuna kadar gösterdik, Türk devleti de buna karşı inisiyatif
aldı ama o günlerde deprem oldu, herkesten önce oraya AFAD ve Kızılay gitti. Bu
gerçeği hatırlatmak isterim. Aynı şekilde, insanlık nerede darda kalmışsa,
bizim düşmanımız olarak gördüğümüz veyahut da düşman olarak görmeyi bile
muhatap kabul etmediğimiz, bizi düşman olarak görenlere bile en ihtiyaç duyduğu
yerlerde insani yardımı götürebilecek bir kültüre sahibiz. AFAD’ın kurumsal
akıl olarak ortaya çıkması deminki bahsetmiş olduğum medeniyet değerlerimizin
vücut bulmasıyla alakalıdır. İşte hemen Suriye krizinde ülkemizdeki 3 milyon
civarındaki sığınmacı misafirlerin istihdamı, yeme içmeleri ve insani
yardımları başta olmak üzere bu vizyonla ortaya konuluyor. 
Eleştirilen
konu nedir? Eleştirilen konu şeffaflıkla ilgili, gelir gider şemasının
denetlenebilirliğiyle ilgilidir. Bu konuda da yetkililerin yasal düzenleme
yaparak bu denetlenme ve denetlenebilir olma hususunu da bir an önce
netleştirmesi gerektiğini düşünüyoruz. 
Üzerinde
konuşma yapacağım, değerlendireceğim bir başka kurum, değerli milletvekilleri,
İnsan Hakları Kuruluyla ilgili oluşturulan yeni kurumumuzdur. Tabii, bu
doğarken biraz problemli doğdu, aslında iyi niyetli İnsan Hakları Kurumunun
yine tarihî tecrübeleri üzerinden var olan, 1990’lı yıllardan bu tarafa
birikimin üzerinde var olan kurumlar. Öncelikli olarak, İnsan Hakları Kurumu
komisyon olarak Mecliste İnsan Hakları Komisyonu oldu. Daha sonraki süreçte bir
devlet bakanlığı nezdinde temsil edildi. Bu, İnsan Hakları ve Eşitlik Kurumu
olarak 15 Temmuz kalkışmasından önceki dönemlere gelen kuruluşu ve kurumsallaşma
süreci biraz yavaş işledi. Dolayısıyla, şu ana kadar yaptıkları çalışmalara
baktığımızda çok sınırlı olduklarını gözlemledik. Buradan şuna varmak
istiyorum: Türkiye’de demokrasiyi, Türkiye’de insan haklarını, evrensel anlamda
bizim medeniyetimizde var olan değerleri daha görünür hâle getirdiğimizde,
bizim, uluslararası çevrelerde hak, hukuk arayışımız çok daha mümkün olacaktır
çünkü bu hak ve hukuk değerler setlerini etnik kimliklerin siyasallaşması
veyahut da farklı art niyetli olan marjinal grupların kendi hakları üzerindeki
değerlendirmeleri olarak kullanılan belli bir alana sıkıştırma doğru değildir.
Biz, Kudüs davasında da mücadele verirken çıkışları sınırlı sayıda duygusal
tepkilerle sınırlamamalıyız. Kudüs meselesinde de bu bahsetmiş olduğum kurumlar
başta olmak üzere, Türkiye'deki insan hakları kurumları başta olmak üzere,
özellikle Avrupa'da kendi sınırları ve nüfusları içerisinde Müslüman
vatandaşların çoğunlukta olduğu Batı ülkelerinde ve insanlığın genelinde bu
meseleye insan hakları bağlamında yaklaşarak insan haklarının evrensel
hukukunun gereği bir durum olarak ifade etmemiz gerekiyor çünkü inanç hürriyeti
meselesi, çünkü Kudüs meselesi bunun bir parçasıdır. Bu manadaki çıkışın Kudüs
özelindeki çözümü, dört yüz yıl o bölgeye hâkim değil hadim olan, o bölgeye
hizmet eden yine bizim mazimizdeki, medeniyetimizdeki kendi büyüklerimizin,
atalarımızın ortaya koymuş olduğu yönetim anlayışı yine insanlığın ortak huzuru
için çok önemlidir. Aksi takdirde, 1997 yılından bu tarafa soğuk savaşın yeni
konsept değişikliğiyle kendisinin aradığı yeni öteki İslam dünyası, marjinal
gruplar, Müslümanlar, bu manada bunların üzerine gidilmesi insanlığın derdine
derman olacaktır diye kendi kamuoylarındaki propaganda taktiklerinin önüne
geçilemez. Bunun önüne geçilebilmesinin yolu, bahsetmiş olduğumuz değerler
setini pozitif anlamda kullanabilecek ve pozitif anlamda evrensel bir değer
olarak insan haklarının, bir medeniyetin tezahürü olan insan haklarının Kudüs
meselesine yaklaşımını da, dinî hürriyetlere yaklaşımını da bu çerçevede görmek
gerekiyor. Aksi takdirde, DEAŞ ve FETÖ gibi unsurların arasına sıkıştırılmış
bir Türkiye, ötekileştirilmiş bir İslam dünyası, hazırlanılmış, operasyona
hazır hâle getirilmiş hilal ve haçın ve döneminin Amerika Başkanının ifadesiyle
“Bu bir Haçlı Seferidir.” sözüne karşı çatışma alanlarının yükselerek artacağı
günler insanlığı bekliyor. İnsanlığın ufkunda yeni bir güneş gibi doğabilmek
ise Türk-İslam medeniyetinin mensubu Türk çocuklarına ve bu manadaki bu
medeniyetin çocuklarına düşüyor. 
Cemil
Meriç bir sözünde diyor ki: “Olimpos Dağı’nın çocukları Hira Dağı’nın
evlatlarına bir türlü tahammül edemediler.” Biz de ona şunu söylemeliyiz:
“Tanrı Dağı kadar Türk, Hira Dağı kadar Müslüman olan Ankara merkezli bir
medeniyetin, Türkistan merkezli bir anlayışın, Ankara merkezli bir başkentin ve
siyasal vizyonun çocukları, tıpkı atalarının dün olduğu gibi bugün de ortaya
koydukları yaklaşımı sergileyerek bu oyunu tekrar bozabilirler.” Bu mesele, Alp
Arslan ile Romen Diyojen’in kavgası, Fatih’in Konstantinopolis’i İstanbul
yapması, “Geldikleri gibi geri giderler.” diyerek bizi tekrar Asya steplerine
göndermek isteyenleri yeniden geldikleri yere gönderen anlayışların toplamı
yeniden karşı çıkmaya müsaittir diyor, bu anlayışla Genel Kurulu saygıyla selamlıyorum.
(MHP ve AK PARTİ sıralarından alkışlar) 
BAŞKAN
– Teşekkür ediyorum Sayın Ersoy. 
Böylece
Milliyetçi Hareket Partisi Grubu adına konuşmalar tamamlanmıştır.
Şimdi
söz sırası Cumhuriyet Halk Partisi Grubunda. 
Cumhuriyet
Halk Partisi Grubu adına ilk söz İzmir Milletvekili Musa Çam’a aittir. 
Buyurun
Sayın Çam. (CHP sıralarından alkışlar) 
Sayın
Çam, süreniz on dakikadır. 
CHP
GRUBU ADINA MUSA ÇAM (İzmir) – Teşekkürler. 
Sayın
Başkan, Türkiye Büyük Millet Meclisinin saygıdeğer üyeleri, ekranları başında
bizi seyretmekte olan değerli yurttaşlarımız, Maltepe Cezaevinde tutsak olarak
bulunan Enis Berberoğlu, kalemini asla satmayan, eğmeyen, bükmeyen gazeteciler,
yazarlar ve kanun hükmündeki kararnamelerle meslekten atılan, eğilmeyen,
bükülmeyen çok değerli bilim adamlarını da buradan sevgi ve saygıyla
selamlıyorum. 
2018
yılı bütçemizin ülkemize hayırlı ve uğurlu olmasını temenni ediyorum. 
Değerli
arkadaşlar, dün burada AKP sözcüleri Sayın Muş, Sayın Cevdet Yılmaz ve Sayın
Başbakan, bu sabah da toplam 16 AKP’li milletvekili arkadaşımız Türkiye’nin ne
kadar güllük gülistanlık olduğunun, içeride ve dışarıda ne kadar iyi bir
durumda olduğunun fotoğrafını çizdiler. Bu fotoğraf doğru bir fotoğraf mıdır
değil midir, bununla ilgili birkaç saptamayı sizlerle paylaşmak istiyorum. 
Öncelikle
sormak istiyorum: On beş yıldır iktidardasınız ve bunu övünerek söylediğiniz
16’ncı bütçeniz. İktidar mensuplarının, cevabını önce topluma, sonra da kendi
vicdanlarına vermeleri gereken bir soru var. On beş yıldır ülkeyi yöneten
AKP’nin aldatılmadığı, kandırılmadığı veyahut sonu hüsranla bitmemiş tek bir
politikası var mıdır, bunun cevabını burada duymak isteriz. 
İyi
düşünün lütfen, iktidarınızın uyguladığı, cansiparane savunduğunuz, karşı
çıkanlara düşman, vatan haini muamelesi çektiğiniz tek bir politikanız var mı?
Sonunda “Karşı çıkanlar yanılmış, iktidar haklı çıkmış olsun.” dediğiniz bir
icraatınız var mıdır? 
Abartmıyorum,
yol, köprü gibi altyapı hizmetlerinden bahsetmiyorum, bir ülkeye istikamet
veren büyük politikalardan bahsediyorum. İtiraz edenlerin haksız, iktidarın
haklı çıktığı tek bir politika var mıdır, bunu burada sayın bakanlardan duymak
isteriz. Varsa söylesinler. 
Mesela,
Suriye politikası… “Bu politika önce Suriye’yi, sonra ülkemizi felakete
götürür.” diyenlere “Esatçı” dediniz. Ne oldu sonunda? Suriye politikasının
yanlış olduğunu siz de kabul ettiniz. En son, eski Başbakan Yardımcısı Numan
Kurtulmuş yaptığı açıklamada Suriye politikasının başından beri yanlış olduğunu
söyledi fakat o yanlış politikanın bıraktığı ağır bir enkaz var; harap olmuş
bir ülke, ölen yüz binlerce kadın, çocuk, ülkesini terk etmek zorunda kalmış
milyonlarca insan; 2,5 milyon insandan fazlası bizim ülkemizde. 
Geçtiğimiz
günlerde Recep Tayyip Erdoğan Birleşmiş Milletlerde yaptığı konuşmada toplam 30
milyar dolar harcadığını söyledi. Plan ve Bütçe Komisyonunda Maliye Bakanına,
ilgili bakanlara söyledik, “Bunun dökümünü bize verin.” dedik ama 30 milyarın
hesabını veremediler. 
Mesela,
Balyoz ve Ergenekon davaları… “Kumpas kuruluyor, iftira atılıyor, darbecilerle
hesaplaşıyoruz bahanesiyle yanlış işler yapılıyor.” diyen herkese Ergenekoncu
yaftasını yapıştırdınız. Ne oldu sonunda? Yanıldığınızı, aldatıldığınızı,
kandırıldığınızı söylediniz fakat eleştirileri dikkate almadığınız, itiraz edenlere
vatan haini dediğiniz o süreçte binlerce insanın hayatı cehenneme döndü,
kurumlar tahrip edildi, ülkenin çivisi çıktı, devlet âdeta kevgire döndü. 
Mesela,
cemaatle olan ittifaklarınız… Cemaatin size dost olduğundan emindiniz. “Bunlar
kurumları ele geçirmek için kumpas kurup iftira atıyorlar, devlette korkunç
derecede kadrolaşıyorlar.” diye uyaranlara “fitneci, düşman” diyerek ateş
püskürüyordunuz. Ne oldu sonunda? “Allah bizi affetsin, yanılmışız.” demek
zorunda kaldınız fakat ülke büyük bir yara aldı, kurumlar tahrip oldu, insanlar
zarar gördü.
Mesela,
barış süreci… Biz dedik ki bu Parlamentoda: “Her şey bu Parlamentoda -kapalı
kapılar arkasında konuşulmasın- burada konuşulsun.” “Bu yaklaşımla barış
sağlayamazsınız. Böyle yaparsanız buradan barış değil, daha büyük savaş çıkar.”
diyenlere âdeta öfke kustunuz. “Süreç istismar ediliyor, o nedenle elinizi
çabuk tutun.” diyenlere “Barışı hazmedemeyen azgın muhalefet.” dediniz. Ne oldu
sonunda? “Yanıldık, kandırıldık, hata ettik.” diyerek bu politikadan geri
döndünüz. Süreç çöktü ve eskisinden daha ağır çatışmalar başladı. Siz yanlış
yaptınız, aldatıldınız ama asker, polis, sivil binlerce insanımızı kaybettik,
şehirler yıkıldı, ülke büyük bir yara aldı.
Mesela,
Rus uçağının düşürülmesi meselesi… Uçak düşürüldüğünde bu eylemi savunan, “Var
mı bize yan bakan?” naraları atan, bunun büyük devlet olmanın bir gereği
olduğunu savunan sizdiniz. “Yapmayın, Batı’yla ilişkisi zedelenmiş Türkiye’nin
bir de Rusya’yla ilişkisi bozulursa bu, ülkemiz için çok büyük sorun olur.”
diye itiraz eden, farklı tutum öneren herkesi “Kendi ülkesini değil, Rusya’yı
tutan korkaklar.” diye aşağıladınız. “Sakin olun.” diyenlerle “Burayı hâlâ eski
Türkiye mi sanıyorsunuz, gerekirse tezek yakarız.” diye alay ettiniz. Ne oldu
sonunda? “Biz değil, FETÖ düşürmüş, Rusya’yla ilişkimizi çekemeyenler
yaptılar.” diye özür dileyip bu politikadan çark ettiniz. Ahmet Davutoğlu uçağı
düşüren pilotun FETÖ’cü olmadığını açıkladı yani sizin kararınız. Ama olan
oldu, milyarlarca dolarlık kaybı ile itibarı zedelenen ve neticesinde Rusya’ya
mecbur, onun bir dediğini iki etmeyen bir ülke kaldı ortada. 
Almanya,
Hollanda… Şimdi, Almanya, Hollanda gibi ülkelerle kriz yaşanıyor. Hiçbir yararı
olmayan bir seçim çalışması inadı yüzünden ülkeye, Avrupa’da yaşayan insanlarımıza
büyük zarar verecek işler yaptınız. Evet, Avrupa’nın yaptığı demokrasiye
uymuyor, zaten ülke içinde kimse Avrupa’nın bu tavrına destek olmadı ama her
zaman olduğu gibi diplomatik dili bir tarafa bıraktınız, yine astınız kestiniz,
savaş naraları attınız, ağza alınmayacak sözler söylediniz. “Böyle yapmayın. Bu
tutum, bu yaklaşım, bu üslup ülkeye zarar verir. Bu yaptıklarınızdan dolayı
Avrupa’da yaşayan insanlarımızın hayatı zehir olur. Avrupa’da bu yanlış
politikalara karşı yükselen tepkiler giderek Türkiye düşmanlığına dönüşüyor,
bundan hepimiz fazlasıyla zarar görürüz.” diyenlere “içimizdeki Hollandalılar”
“içimizdeki Almanlar” dediniz. “Ülkeyi değil, Batılıları tutan vatan hainleri”
gibi akıldan yoksun ithamlarda bulundunuz. 
Sayın
Başkan, değerli milletvekilleri; on beş yılda yapılan yanlışlar, hatalar,
yolsuzluklar nedeniyle büyük bir itibar kaybı olduğu muhakkak. Kaybedilen,
yitirilen itibar karşısında Recep Tayyip Erdoğan düzgün insan olduğunu ve
kendisine inanmamızı istiyor. Erdoğan itibar kaybını Cumhurbaşkanlığı makamının
itibarıyla, bu makamın verdiği güçle örtmeye çalışıyor. Kendine saygısı olan,
değerlere inanan, insani hasletlere önem veren herhangi bir insanın asla kabul
edemeyeceği söz ve eylemlerini unutturmaya çalışıyor. Kendisiyle alakalı bütün
tartışmaların esasında siyasi bir tartışma olduğu, politik farklılıklardan
kaynaklandığı izlenimini yaratmak için her yolu deniyor. Batılı devlet
başkanlarıyla yaptığı görüşmelerdeki abartılı pozlar, kavga edip tasfiye ettiği
eski yol arkadaşlarını etrafında tutma çabası, kendisine övgü düzen popüler
kimselere abartılı ilgi; tüm bunların, bir anlamda, kaybettiği kişisel
itibarını güçle geri kazanmaya dönük çabalar olduğunu düşünüyorum. Seçimlerden
aldığı destekle sahip olduğu gücün onu akladığına, düzgün insan yaptığına
inanmamızı istiyor bizden. Mesela, kendisini protesto eden bir çiftçiye
söylediği “Ananı al da git.” cümlesindeki sefaleti, evladını kaybeden bir
anneyi miting meydanında yuhalatan vicdansızlığını, yolsuzluk iddialarının
olduğu ses kayıtlarında çıkan “Oğlum, paraları sıfırladın mı?” veyahut oğluna
söylediği “O iş adamının getirdiği para az, sakın alma. Nasıl olsa kucağımıza
oturacak.” cümlesindeki ahlaki problemi, Soma’da yaralı vatandaşa tokat atacak
kadar gaddarlığı (CHP sıralarından alkışlar) yine Soma’da yaralı vatandaşı
tekmeleyen danışmanını el üstünde tutmasındaki pervasızlığı, “Barış sürecinin
seçimde çok zararını gördük.” diyerek binlerce insanın canına mal olan
çatışmaları yeniden çare gören çıkarcılığı, on beş yıldır ülkeyi yönetmesine
rağmen ülkeyi felakete götüren, her olayın sorumluluğunu başkasının üzerine
yıkan kurnazlığı, bir gün “ak” dediğine ertesi gün “kara” demesindeki o
ilkesizliği… Tüm bu söz ve davranışların ortaya çıkardığı insan profilinin
halktan çok oy aldığı için muteber insan sayılabileceğine inanmamızı istiyor.
Gücü elinde tutanın kişiliğine, ahlakına, karakterine, vicdanına, ilkeli olup
olmadığına, hülasa, nasıl bir insan olduğuna değil, aldığı oya ve o oyla sahip
olduğu güce bakarak ona saygı duymamızı bekliyor. Bu bakış açısını yerleştirmek
için neredeyse her şeyi yapıyor. Hâlbuki, insana yakışan, bir makamdan değer
kazanmak değil, o makama değer katmak. Kalıcı olan budur. Muteber insan
bulunduğu makama duyulan saygıyı sömüren, azaltan değil, o makama fazladan
değer katandır. 
Diğer
taraftan, Erdoğan’ın farkında olmadığı bir gerçek var. Nasıl bir insan
olduğumuzu sevenlerin, el üstünde tutanların, taraftarların sözlerine bakarak
anlayamayız. Esas olan, rakibin, muhaliflerin, yabancıların ne söylediği, bizi
nasıl gördüğüdür. Ötekinin övgüsü, dostun ise eleştirisi makbuldür. Mesela,
Hazreti Muhammed, muarızları, düşmanları
“Tamam, farklı bir inanca sahibiz, bizim kurulu düzenimizi yıkıyor,
atalarımızın dinini yok etmeye çalışıyor ama çok dürüst, kimsenin hakkını
yemeyen biri.” dedikleri için “emin” sıfatını aldı. Ya da Bilge Kral Aliya
İzzetbegoviç’e düşmanları “Biz şahidiz ki savaşta hiçbir adaletsizlik yapmadı.”
dedikleri için Aliya’yı adaletli bir kişi olarak hatırlıyoruz. (CHP
sıralarından alkışlar)
(Mikrofon
otomatik cihaz tarafından kapatıldı) 
MUSA
ÇAM (Devamla) – Sayın Başkan, değerli milletvekilleri; son sözüm, 299’la
ilgili. Bugünkü Cumhurbaşkanı Sayın Recep Tayyip Erdoğan ettiği yemine sadık
kalmamış bir siyasi parti genel başkanıdır. Vatandaşlarımız, haklı olarak
itiraz ettikleri, zaman zaman aleyhte konuştuklarından dolayı 299’dan
yargılanmaktadırlar. Artık Recep Tayyip Erdoğan herhangi bir cumhurbaşkanı
değildir, AKP Genel Başkanıdır. Dolayısıyla, binlerce insan hakkında soruşturma
açmayı, kovuşturma açmayı, mahkemelere vermeyi, kanun hükmündeki kararnamelerle
tutuklamayı şiddetle reddediyoruz ve kınıyoruz arkadaşlar. (CHP sıralarından
alkışlar) 
BAŞKAN
– Teşekkür ediyoruz.
MEHMET
NACİ BOSTANCI (Amasya) – Sayın Başkan…
BAŞKAN
– Buyurun Sayın Bostancı.
MEHMET
NACİ BOSTANCI (Amasya) – Musa Bey yaptığı konuşmada Sayın Tayyip Erdoğan
hakkında vicdansızlık, ahlaksızlık üzerinden sataşmalarda bulunmuştur, başka
birçok söz de söyledi. Bu çerçevede…
BAŞKAN
- Sayın Bostancı, iki dakika süre veriyorum, lütfen yeni bir sataşmaya meydan
vermeyelim. (AK PARTİ sıralarından alkışlar)
VELİ
AĞBABA (Malatya) – Sayın Bostancı müziğin haram olması konusunda ne düşünüyor,
düşüncesini alalım. AK PARTİ’nin ideoloğu Hayrettin Karaman da günah olduğunu
söylüyor. Kadınların müzik dinlemesi… 
BAŞKAN
– Sayın Ağbaba, Sayın Bostancı kürsüye geldi. 
VELİ
AĞBABA (Malatya) – Bir düşüncesini alalım, ne düşünüyorlar.
BAŞKAN
– Buyurun Sayın Bostancı.
VELİ
AĞBABA (Malatya) – “Müzik haramdır.” diyor Hayrettin Karaman.
GÖKCEN
ÖZDOĞAN ENÇ (Antalya) – Kendisini bağlayan bir açıklama, öyle saçma şey olur
mu? 
VELİ
AĞBABA (Malatya) – Öyle diyor, aç bak.
GÖKCEN
ÖZDOĞAN ENÇ (Antalya) – Desin, her dediklerine inanıyor musun sen?
VELİ
AĞBABA (Malatya) – Sizin ideoloğunuz.
GÖKCEN
ÖZDOĞAN ENÇ (Antalya) – Hiç alakası yok, benim ideoloğum falan değil. 
VELİ
AĞBABA (Malatya) – Sizin patronunuz. 
AK
PARTİ’nin bu konudaki düşüncesi nedir?
AHMET
UZER (Gaziantep) – Ya sus be, terbiyesiz!
V.- SATAŞMALARA İLİŞKİN KONUŞMALAR (Devam)
3.- Amasya Milletvekili Mehmet Naci
Bostancı’nın, İzmir Milletvekili Musa Çam’ın 503 sıra sayılı 2018 Yılı Bütçe
Kanunu Tasarısı ile 504 sıra sayılı 2016 Yılı Kesin Hesap Kanunu Tasarısı’nın
birinci tur görüşmelerinde CHP Grubu adına yaptığı konuşması sırasında AK PARTİ
Genel Başkanına sataşması nedeniyle konuşması
MEHMET
NACİ BOSTANCI (Amasya) – Sayın Başkan, değerli arkadaşlar; Musa Bey’in ilk
cümlesi on beş yıldır AK PARTİ’nin iktidarda olduğu ifadesiydi, bu bir
gerçeklik. AK PARTİ’yi iktidara taşıyan halk. Siz de on beş yıldır, Musa Bey,
aynı lafları söylüyorsunuz, aynı yerdesiniz; aynı sözleri, aynı ifadeleri
kullanıyorsunuz.
ATİLA
SERTEL (İzmir) – “Dönek” değil ya, “dönek” değil işte. 
ALİ
ŞEKER (İstanbul) – Hiç olmazsa sabitiz, bildiğimizi, doğru bildiğimizi
savunuyoruz; dönek değiliz. 
MEHMET
NACİ BOSTANCI (Devamla) - Halk size de bakıyor, yapılanlara da bakıyor, Tayyip
Erdoğan’a da bakıyor ve bunun çerçevesinde AK PARTİ’yi iktidara getiriyor,
2014’te de Sayın Erdoğan’ı Cumhurbaşkanı yaptı. Sizin söyledikleriniz de
hesabın içinde.
Peki,
değişiklik ne burada? Değişiklik şu: “Volume”ü farklı tonlarla ifade ediliyor.
Musa Bey’i de dinlerken… Mikrofon var, hepimiz duyuyoruz ama böyle meydanlara
konuşmanın getirdiği heyecan verici bir üslupla bildik laflara bir anlam
kazandırmaya çalışıyor Musa Bey ama bunlarla anlam kazanmaz. 
Şimdi,
Musa Bey, bir sürü şey söylediniz, Ergenekon ve Balyoz’dan bahsettiniz.
ALİ
ŞEKER (İstanbul) – Savcısıydınız.
VELİ
AĞBABA (Malatya) – Bakın, buranın gözüne bakın, konuşurken buranın gözüne
bakın, Tuncay Özkan’ın gözüne bakın. 
MEHMET
NACİ BOSTANCI (Devamla) - Buradaki bir çeteden, bunun alçakça girişimlerinden,
bu çerçevede yapmış olduğu yargılamalardan bahsettiniz, bunu hepimiz biliyoruz.
ALİ
ŞEKER (İstanbul) – Savcısıydınız, savcısı.
MURAT
EMİR (Ankara) – O yargıçları kim getirdi…
VELİ
AĞBABA (Malatya) – Orada, Sayın Bakan orada, o atadı.
MEHMET
NACİ BOSTANCI (Devamla) - Peki, aynı çetenin 17-25 Aralık darbe girişimi
sırasında…
BARIŞ
YARKADAŞ (İstanbul) – Zekeriya Öz’e makam arabasını veren Tayyip Erdoğan. 
VELİ
AĞBABA (Malatya) – Tuncay Özkan’ın gözlerine bakıp özür dileyin.
MEHMET
NACİ BOSTANCI (Devamla) - …halk tabanı olmadığı için kendisine yandaş…
ALİ
ŞEKER (İstanbul) – “Zekeriya Öz bir gider, bin gelir.” dedi İçişleri Bakanınız.

CEMAL
OKAN YÜKSEL (Eskişehir) – Davanın savcısı kimdi Sayın Bostancı?
MEHMET
NACİ BOSTANCI (Devamla) - …kendisiyle ittifak edebilecek çevreler bulmak
amacıyla ortaya attığı birtakım malzemeleri kullanmak bir ahlak ve vicdan
sorunu değil mi Musa Bey?
Saygılarımla.
(AK PARTİ sıralarından alkışlar) 
BAŞKAN
– Teşekkür ediyorum .
VELİ
AĞBABA (Malatya) – Zekeriya Öz kahramanınızdı, kahramanınız. “Fetullah Hoca
Efendi Hazretleri”ydi, “Fetullah Hoca Hazretleri!”
CEMAL
OKAN YÜKSEL (Eskişehir) – “Bu davanın savcıyım.” demek ahlak sorunu değil mi
Sayın Bostancı?
MUSA
ÇAM (İzmir) – Sayın Başkan…
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel.
ÖZGÜR
ÖZEL (Manisa) – Sayın Bostancı konuşmasının son yirmi saniyesinde…
MEHMET
NACİ BOSTANCI (Amasya) – Ne dedim?
ÖZGÜR
ÖZEL (Manisa) – …17-25 Aralık sürecinde bir darbe yapmaya çalışan cemaatin
kendisine toplumsal taban bulamadığı için ortaya koyduğu argümanları
kullanmakla itham etti ve “Bu bir ahlak sorunu değil midir Sayın Musa Çam?”
diyerek 17-25 Aralık sürecinde bu argümanları dile getirmenin bir ahlaksızlık
olduğunu ifade etti. 
Sataşmadan
dolayı cevap hakkımızı kullanmak istiyoruz. 
MEHMET
NACİ BOSTANCI (Amasya) – Sayın Başkanım, bir dakika… Her şey anlaşılsın. 
ÖZGÜR
ÖZEL (Manisa) – Anlaşılsın. 
BAŞKAN
– Bir saniye… Sayın Bostancı söylesin ifadesini. 
ÖZGÜR
ÖZEL (Manisa) – Tabii, tabii. 
MEHMET
NACİ BOSTANCI (Amasya) – Özgür Bey’in yorumladığı gibi değil. 
“17-25
Aralığı yapan çete, ortaya birtakım malzemeler sürdü, tabanı olmadığı için kimi
insanları bu malzemeler etrafında iktidara karşı kışkırtmak için bunu yaptı.”
dedim. Dün, ahlaksızlıkla, alçaklıkla, çete olmakla, namussuzlukla, mahkemelere
sahte belge sunmakla suçlanan bir çetenin malzemelerini kullanmaya ilişkin bir
atıfta bulundum ve bir soru sordum. Bu sorunun cevabını Özgür Bey zaten yapılıp
edilen işlerle verdi, şöyle veya böyle halk da bunu anlamlandırdı. Benim sadece
burada sorduğum bir sorudur, bir soru işaretidir. 
ÖZGÜR
ÖZEL (Manisa) – Sayın Başkan, Musa Çam’a biraz önce yaptığı konuşmada
“tape”lere yansıyan bir cümleyi kullandığı için “Bu cümleyi kullanmak
ahlaksızlık değil de nedir?” diyerek doğrudan sataştı. Buna niye… 
MEHMET
NACİ BOSTANCI (Amasya) – “Bu bir ahlak ve vicdan sorunu değil midir?” dedim. 
BAŞKAN
–Bu “ahlaksızlık” ifadesini Sayın Çam’ın şahsına mı yoksa bunu ifade eden ya da
bu ahlaksızlığı yapan terör örgütüne ilişkin olarak mı kullandı? (CHP
sıralarından gürültüler) 
MUSA
ÇAM (İzmir) – İsmimi söyleyerek dedi.
BAŞKAN
– Ben onu soruyorum. 
ÖZGÜR
ÖZEL (Manisa) – “Kullanmak ve tekrar etmek” diyor. 
MEHMET
NACİ BOSTANCI (Amasya) – Ben ne söylediğimi biliyorum. 
ÖZGÜR
ÖZEL (Manisa) – Biz de biliyoruz. 
MEHMET
NACİ BOSTANCI (Amasya) – Ben ne söylediğimi biliyorum. Dün söylediklerinizle
bugün yaptıklarınız arasındaki farkı ahlak ve vicdanda nereye oturtuyorsunuz?
MUSA
ÇAM (İzmir) – Sayın Başkan, ismimi söyleyerek… 
BAŞKAN
– Sayın Çam, ben tutanakları isteyeceğim, böyle bir şey varsa size söz
vereceğim. Tamam, tutanakları isteyeceğim, söz vereceğim. 
ÖZGÜR
ÖZEL (Manisa) – Sayın Başkan, bakın, iktidar partisinin grup başkan vekili
burada bir sataşma hakkını kullanıyorken… 
BAŞKAN
– Evet, muhalefet de kullanıyor. 
ÖZGÜR
ÖZEL (Manisa) - …ve siz de çok net olarak bunu duymuşken…
MEHMET
NACİ BOSTANCI (Amasya) – Sataşma hakkı değil, cevap. 
ÖZGÜR
ÖZEL (Manisa) – Özür dilerim, cevap hakkını. 
Siz
şunu çok net kulaklarınızla duymuşken: “Bu çetenin argümanlarını burada tekrar
etmek ahlaksızlık değil de nedir Sayın Çam?” deyince, hâlâ, onun -özür dilerim-
Sayın Bostancı’nın itirazı üzerine tutanağa dönüyorsanız da…
BAŞKAN
– Ama Sayın Bostancı “Ben şahsına söylemedim.” diyor. (CHP sıralarından
gürültüler)
ÖZGÜR
ÖZEL (Manisa) - Canım, nasıl söylemedi?
BAŞKAN
– Tamam “Bakacağım, varsa vereceğim.” dedim, sorun yok. 
ÖZGÜR
ÖZEL (Manisa) – Ben, bu durumdan dolayı Sayın Bostancı…
BAŞKAN
– Sayın Bostancı “Ben şahsına söylemedim.” dedi, öyle deyince ben de
tutanaklara bakacağım, söz…
ÖZGÜR
ÖZEL (Manisa) – Yok canım, şahsına…
MEHMET
NACİ BOSTANCI (Amasya) – Hayır, hayır, hayır, bir dakika, bir dakika.
ALİ
ŞEKER (İstanbul) – “Musa Çam” dedi, daha ne desin?
MEHMET
NACİ BOSTANCI (Amasya) – Ben “Bu, bir ahlak ve vicdan problemi, sorunu değil
mi?” diye ortaya bir soru koydum. 
ÖZGÜR
ÖZEL (Manisa) – Peki, ne ama ne?
MEHMET
NACİ BOSTANCI (Amasya) – Soru.
ÖZGÜR
ÖZEL (Manisa) – Bu çetenin argümanlarını destekliyor diyorsunuz.
MEHMET
NACİ BOSTANCI (Amasya) – Bunun cevabını geçmişte halk verdi, gelecekte de halk
verecek.
ÖZGÜR
ÖZEL (Manisa) – Öyle değil.
BAŞKAN
– Sayın Özel, bakacağım, varsa gerçekten, vereceğim, vereceğim. Vereceğim eğer
sataşma varsa. Tutanakları getirelim arkadaşlar. Vereceğim.
MUSA
ÇAM (İzmir) – Sayın Başkan…
BAŞKAN
– Sayın Çam, bakacağım, size o zaman söz vereceğim eğer varsa.
MUSA
ÇAM (İzmir) – Hayır, bir dakika, bir şey söyleyeceğim: Sayın grup başkan
vekilimiz, genel anlamda, itirazlarını yükseltti ama bunun dışında, sayın grup
başkan vekili, şahsımla ilgili eleştiriler de getirdi.
BAŞKAN
– Zaten sizin şahsınız üzerinden polemik gitti Sayın Çam.
MUSA
ÇAM (İzmir) – O nedenle, sataşmadan dolayı söz istiyorum.
BAŞKAN
– Tamam, işte, ona bakacağım, vereceğim, bakacağım, eğer varsa vereceğim
sataşmadan, yoksa da takdirlerinize sunacağım.
Sayın
milletvekilleri…
Sayın
Şeker, yalnız, sizi bir konuda ikaz etmek durumundayım: Bakın, bizim tüm
grupların Meclis Başkanı başkanlığında imzalamış olduğu mutabakat metninde –tüm
grup başkan vekilleri, Sayın Mehmet Naci Bostancı, Sayın Levent Gök, Sayın
İdris Baluken…
GARO
PAYLAN (İstanbul) – Şu anda hapiste.
BEHÇET
YILDIRIM (Adıyaman) – Baluken hapiste, nerede? Nerede?
AHMET
YILDIRIM (Muş) – Sincan’da.
BAŞKAN
- …Sayın Erkan Akçay- Genel Kurula ürün ve eşya getirilmesini yasaklayan çok
net bir hüküm var. 
ALİ
ŞEKER (İstanbul) – Ne zaman yasaklanmış? Bu, cep telefonu, cep telefonu.
BAŞKAN
– Bir de yeni İç Tüzük değişikliğinde…
ALİ
ŞEKER (İstanbul) – Cep telefonu…
CEMAL
OKAN YÜKSEL (Eskişehir) – Telefon da mı yasak?
BAŞKAN
– …Genel Kurulun çalışma düzenini ve huzurunu bozucu döviz, pankart ve benzeri
materyal getirmek yasaklanmış.
ALİ
ŞEKER (İstanbul) – Ha, tamam, böyle yapıyoruz bundan sonra, bundan sonra böyle
yapıyoruz.
VELİ
AĞBABA (Malatya) – Sayın Başkan, Allah aşkına, bunda ne var?
ALİ
ŞEKER (İstanbul) – Böyle uygun mu? Telefonu yasakladınız mı?
BAŞKAN
– Tamam mı? O ayaklı şeyi kaldırın ortadan o zaman. (CHP sıralarından
gürültüler)
(CHP
sıralarından milletvekillerinin cep telefonlarını yükseğe kaldırarak
göstermesi)
ALİ
ŞEKER (İstanbul) – Kaldırdık, tamam al, bunu böyle yapıyoruz, tamam, al.
BAŞKAN
– Peki. 
VELİ
AĞBABA (Malatya) – Başkan, başka bir şey getirme konusunda…
ALİ
ŞEKER (İstanbul) – Tamam, bunları kaldırdık. Teknolojiyi yasaklıyorsunuz.
VELİ
AĞBABA (Malatya) – Suç aleti, Ali Şeker’in suç aleti!
BAŞKAN
– Şimdi, sayın milletvekilleri, bakın, bütçe müzakereleri yirmi dört saat
boyunca canlı olarak yayınlanıyor zaten. 
Ağbaba,
o elindekini de kaldırsın.
ALİ
ŞEKER (İstanbul) – Sosyal medya hesapları da yasak, korkuyorsunuz gerçeklerden.
Gerçeklerden niye korkuyorsunuz?
BAŞKAN
– Şimdi, sayın milletvekilleri…
VELİ
AĞBABA (Malatya) – Ama, bakın…
BAŞKAN
– Lütfen, Sayın Ağbaba, onu kaldırın.
ÖZGÜR
ÖZEL (Manisa) – Sayın Başkan, tutanağa geçsin -siz, tutanak seviyorsunuz, İç
Tüzük tartışmalarında Anayasa Komisyonu tutanağına başvurun- bu, dile
getirildiğinde kastedilen “Yayın yapan cihazlar ya da yardımcı ekipman
değildir.” diye tutanak var diyor arkadaşlar. 
BAŞKAN
– Şimdi, o zaman şunu getirelim: Herkes elinde koca ayaklı, kocaman bir
kamerayla yayın yapsın Sayın Özel, kusura bakmayın, bu işin bir makuliyeti var,
bir sınırı var.
ALİ
ŞEKER (İstanbul) – Kocaman değil bunlar, pratik, portatif.
MURAT
EMİR (Ankara) – Sayın Başkan…
BAŞKAN
- Sayın Ağbaba, lütfen, istirham ediyorum….
MURAT
EMİR (Ankara) – Bunda bir sakınca olmadığı AKP’li üyeler tarafından dahi
belirtilmiştir. 
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)

A) CUMHURBAŞKANLIĞI (Devam) 
1) Cumhurbaşkanlığı 2018 Yılı
Merkezî Yönetim Bütçesi
2) Cumhurbaşkanlığı 2016 Yılı
Merkezî Yönetim Kesin Hesabı
B) TÜRKİYE BÜYÜK MİLLET
MECLİSİ (Devam)
1) Türkiye Büyük Millet
Meclisi 2018 Yılı Merkezî Yönetim Bütçesi
2) Türkiye Büyük Millet
Meclisi 2016 Yılı Merkezî Yönetim Kesin Hesabı
C) SAYIŞTAY (Devam)
1) Sayıştay 2018 Yılı Merkezî
Yönetim Bütçesi
2) Sayıştay 2016 Yılı Merkezî
Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2018 Yılı
Merkezî Yönetim Bütçesi
2) Anayasa Mahkemesi 2016 Yılı
Merkezî Yönetim Kesin Hesabı
D) YARGITAY (Devam)
1) Yargıtay 2018Yılı Merkezî
Yönetim Bütçesi
2) Yargıtay 2016 Yılı Merkezî
Yönetim Kesin Hesabı
E) DANIŞTAY (Devam)
1) Danıştay 2018 Yılı Merkezî
Yönetim Bütçesi
2) Danıştay 2016 Yılı Merkezî
Yönetim Kesin Hesabı
F) BAŞBAKANLIK (Devam)
1) Başbakanlık 2018Yılı
Merkezî Yönetim Bütçesi
2) Başbakanlık 2016 Yılı
Merkezî Yönetim Kesin Hesabı
G) KAMU DENETÇİLİĞİ KURUMU (Devam)
1) Kamu Denetçiliği Kurumu 2018Yılı
Merkezî Yönetim Bütçesi
2) Kamu Denetçiliği Kurumu 2016 Yılı
Merkezî Yönetim Kesin Hesabı
Ğ) MİLLÎ İSTİHBARAT TEŞKİLATI
MÜSTEŞARLIĞI (Devam)
1) Millî İstihbarat Teşkilatı
Müsteşarlığı 2018 Yılı Merkezî Yönetim Bütçesi
2) Millî İstihbarat Teşkilatı
Müsteşarlığı 2016 Yılı Merkezî Yönetim Kesin Hesabı
H) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel
Sekreterliği 2018 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2016 Yılı Merkezî Yönetim Kesin Hesabı
I) DİYANET İŞLERİ BAŞKANLIĞI
(Devam)
1) Diyanet İşleri Başkanlığı
2018 Yılı Merkezî Yönetim Bütçesi
2) Diyanet İşleri Başkanlığı
2016 Yılı Merkezî Yönetim Kesin Hesabı
İ) AFET VE ACİL DURUM
YÖNETİMİ BAŞKANLIĞI (Devam)
1) Afet ve Acil Durum Yönetimi
Başkanlığı 2018 Yılı Merkezî Yönetim Bütçesi
2) Afet ve Acil Durum Yönetimi
Başkanlığı 2016 Yılı Merkezî Yönetim Kesin Hesabı
J) TÜRKİYE İNSAN HAKLARI VE EŞİTLİK KURUMU (Devam)

1) Türkiye İnsan Hakları ve Eşitlik Kurumu 2018Yılı Merkezî Yönetim Bütçesi
2) Türkiye İnsan Hakları ve Eşitlik Kurumu 2016 Yılı Merkezî Yönetim Kesin Hesabı
BAŞKAN
– Sayın milletvekilleri, şimdi söz sırası İstanbul Milletvekili Mehmet
Bekaroğlu’na aittir.
Sayın
Bekaroğlu, buyurun. (CHP sıralarından alkışlar) 
Sayın
Bekaroğlu, sizin ve bundan sonraki Cumhuriyet Halk Partisi Grubuna ait
sözcülerin konuşma süreleri yedişer dakikadır. 
Buyurun.

CHP
GRUBU ADINA MEHMET BEKAROĞLU (İstanbul) – Teşekkür ederim Sayın Başkan.
Değerli
arkadaşlar, hepinizi saygıyla selamlıyorum. 
Önce,
Türkiye Büyük Millet Meclisinin kendi personeliyle ilgili yapmış olduğu bir
yanlışlığı dile getirerek sözlerime başlayacağım. 3795 sayılı Yasa’yla, teknik
lise mezunlarına gördüğü meslek dalı dikkate alınarak teknisyen unvanı
verileceği belirtiliyor ama Türkiye Büyük Millet Meclisi, Teşkilat Yasası’nı
ileri sürerek bu arkadaşlarımıza kadroyu vermiyor. Büyük bir haksızlık
yapıyorlar, bu haksızlığı lütfen düzeltelim. 
Değerli
arkadaşlarım, Sayın Meclis Başkanının -koca bir kitap masalarımıza bırakıldı-
yaptığı faaliyetler var, bunlara baktık ama bu faaliyetler arasında bir şey
yok; eski halkla ilişkiler binasının yıkılması ve caminin kapatılması yok
burada. Başka bir şey daha yok, o günlerde, 15 Temmuzda Meclis bombalandıktan
sonra bir gayrimenkulcüler derneği gelmişti, demişti ki burada: “Milletin
Meclisini millet yapar.” Nerede bu millet, nerede bu gayrimenkulcüler, ne
yaptılar; bunu merak ediyorum. 
Değerli
arkadaşlarım, Türkiye Büyük Millet Meclisi bütçesi üzerinde konuşacağım.
Türkiye Büyük Millet Meclisinin temeli aslında 1876’ya kadar dayanıyor.
Bildiğiniz gibi, Kanun-ı Esasi’den başlıyor ve ilk Meclis 20 Mart 1877’de
açılmış Meclis-i Umumi, Meclis-i Ayan yani padişahın atamış olduğu 26, seçilen
de 115 üyeden oluşuyor. Enteresan bir şey var burada, bir bilgiyi paylaşmak
istiyorum: Bunların 69 kişisi Müslümanlardan oluşuyor, 46 kişisi de
gayrimüslimlerden oluşuyor. Daha sonra Meclis II. Abdülhamit tarafından kapatılmış,
sonra ta 1908’e kadar kapalı kalmış, 1908’de tekrar açılmış. 
Uzun
hikâye tabii, zamanım yok, ama Türkiye Büyük Millet Meclisinin bugüne gelmesine
kadar neler oldu. Değişik kesintiler oldu, sıkıntılar oldu, bu Meclis İstiklal
Savaşı’nı yönetti 23 Nisan 1920’de tekrar açıldıktan sonra, daha sonra 14
Mayısta çok partili demokrasi yine bu Mecliste, sonra 27 Mayısta yapılan
müdahale ve Meclisin kapatılması, 1980’de yapılan müdahale, Meclisin
kapatılması gibi değişik müdahaleler var ama bütün bunlara rağmen, Meclis,
Parlamento giderek ülkedeki özgürlükleri genişleterek bir yere kadar gelmiştir.
Nereye kadar gelmiştir? 2010’a kadar gelmiştir. Anayasa değişikliği yapıldıktan
sonra, Adalet ve Kalkınma Partisi -ki bu özgürleştirme gayretleri, Adalet ve
Kalkınma Partisi döneminde de devam etmiştir- özgürleştirme yönündeki,
demokratikleşme yönündeki yönelimini nedense kaybetmiş ve seçilmiş
Cumhurbaşkanı, daha sonra da işte, Cumhurbaşkanlığı sistemi diye tek bir şeye
kilitlenmiş.
Değerli
arkadaşlarım, sizinle bir şeyi paylaşmak istiyorum. Bakın, Cumhurbaşkanı, yeni
hâliyle yani 16 Nisanda yapılan değişiklikle de seçilmiş Cumhurbaşkanı ya da
Başkan, yürütme olarak seçiliyor yürütme. Seçilmiş Meclis bambaşka bir şey,
yasama değerli arkadaşlarım. Dolayısıyla, biz başkanlık sistemine karşıyız ama
dünyada demokratik başkanlık sistemleri de var. Sizin getirmiş olduğunuz sistem,
demokratik başkanlık sistemi değil, seçilmiş bir adama Türkiye Büyük Millet
Meclisini yani yasama üzerine vesayet kurma hakkı veriyorsunuz. Oysaki siz
yıllarca vesayetle mücadele ettiniz. 
Nedir
bu haklar, uzun uzun girmeyeceğim, vaktim yok ama siz, denetim yetkinizden
vazgeçtiğiniz gibi yasa yapma yetkinizi de seçilmiş Cumhurbaşkanıyla
paylaşıyorsunuz; bu, demokrasiyle ilgili geri adım atmaktır değerli
arkadaşlarım. Aslında, 16 Nisan 2017’de yapılan Anayasa değişikliği yürürlüğe
girmedi henüz, ilk Cumhurbaşkanı seçimiyle beraber girecek ama siz OHAL’i
fırsat bilerek bunu fazlasıyla hayata geçirdiniz.
Değerli
arkadaşlarım, OHAL kanun hükmünde kararnamesinin nasıl çıkarılacağını, hangi
konuları kapsayacağını Anayasa’nın 121’inci maddesi çok açık bir şekilde
yazıyor ama siz, çıkarmış olduğunuz 28 tane OHAL kanun hükmünde kararnamesiyle,
111 temel kanun ve kanun hükmünde kararnamede değişiklik yapmışsınız, bunların
46 tanesinin OHAL’le ilgisi yok. Öyle konular var ki şaşarsınız. Hele hele bir
konu var, bütünüyle şaşarsınız. Türkiye Büyük Millet Meclisinin iradesi ortaya
çıktıktan sonra, Plan ve Bütçe Komisyonu maddeyi reddettikten bir hafta sonra
kanun hükmünde kararnameyle Meclisin iradesini çiğneyerek kamu bankalarıyla
ilgili bir düzenleme yapmışsınız değerli arkadaşlarım. Bütün bunlar açık ve net
bir şekilde ortaya koyuyor ki siz Parlamentonun, siz içinde bulunduğunuz
Türkiye Büyük Millet Meclisinin, ciddi bir şekilde, millî Parlamento olma
vasfını ortadan kaldıracak değişiklikler yapıyorsunuz, böyle bir yöneliminiz
var. Bu yönelim, Türkiye Büyük Millet Meclisinin açılmış olduğu 1876’dan bu
yana özgürleşme yolunda yürümesini engelleyen bir düzenlemedir değerli
arkadaşlarım. 
Bakın,
değerli arkadaşlarım, bu Meclis büyük sıkıntılar yaşamıştır, dışarıdan büyük
müdahalelerle karşı karşıya kalmıştır. Bu Meclis askerî darbelerle
kapatılmıştır değerli arkadaşlarım ve sizin ekibiniz de bu darbelerle karşı
karşıya kalmıştır geçmişte. Şimdi sizden beklenen, bu Meclisin sürekli yaptığı
gibi, özgürlükleri genişletici yasaları çıkarmanız, düzenlemeleri yapmanız ama
siz öyle yapmadınız değerli arkadaşlarım. Türkiye Büyük Millet Meclisinin
iradesini bir kişinin iradesine, tek bir insanın iradesine teslim ediyorsunuz
değerli arkadaşlarım. Bu yanlıştır, bu yoldan dönmek gerekiyor değerli
arkadaşlarım. 
İlk
Meclisteki bir anıyla sözlerimi bitirmek istiyorum. İlk Mecliste Erzurum
Milletvekili Hüseyin Avni Ulaş, Erzurum’daki bir gazetecinin haksız yere
tutuklanmasını Meclise getiriyor ve konuşurken diyorlar ki: Düşman
Polatlı’dayken sen bunu burada konuşamazsın.” Cevap veriyor: “Eğer adaleti
ayağa kaldıramazsak, eğer özgürlükleri ayağa kaldıramazsak Polatlı’daki cephe
çöker.” 
Değerli
arkadaşlarım, yedi düvelle savaştığınızı söylüyorsunuz ama adaleti ayağa
kaldırmanın tam tersi şeyler yapıyorsunuz, özgürlükleri kısıtlayacak işler
yapıyorsunuz diyor, hepinizi saygıyla selamlıyorum. (CHP sıralarından alkışlar)
BAŞKAN
– Teşekkür ediyorum Sayın Bekaroğlu.
Sayın
Şeker, o ayaklı materyali kaldıracaktınız. Sayın Şeker, lütfen, istirham
ediyorum yani bu çalışma düzenine hepimiz uymak zorundayız. O ayaklı materyali…
ALİ
ŞEKER (İstanbul) – Bunun ne zararı var Allah aşkına?
ÖZGÜR
ÖZEL (Manisa) – Sayın Başkan, lütfen…
ERTUĞRUL
KÜRKCÜ (İzmir) – “Ayaklı materyal” dediğin nedir ya?
ÖZGÜR
ÖZEL (Manisa) – Sayın Başkan, şimdi, İç Tüzük değişirken bu konuyu gündeme
getirmiş arkadaşlar, tutanak getirteceğim. Sizin milletvekilleri, teklif
sahipleri de bu “Cep telefonudur, ayaktır, bilmem nedir -çünkü orada da yayın
var, yaptık oradan yayın- bunları kapsayan bir düzenleme değil.” demiş. Bunun
kimseye bir zararı yok. Dönüp de başka bir grubun konuşmacısını da
yayınlamıyoruz.
ALİ
ŞEKER (İstanbul) – Kendi konuşmalarımızı yayınlıyoruz.
BAŞKAN
– Sayın Özel, bakın, şu var, kaldı ki…
ÖZGÜR
ÖZEL (Manisa) – Şimdi, bir şey söyleyeceğim. Buna bir ceza uygulayacaksanız
uygulayın, o da sizin şerefiniz olsun. Biz de…
ALİ
ŞEKER (İstanbul) – Biz de buna devam ediyoruz.
ÖZGÜR
ÖZEL (Manisa) – Böyle şey olur mu ya, kaldırmıyoruz!
BAŞKAN
– Ne demek yani şerefimizle biz burayı yönetiyoruz, kusura bakmayın Sayın Özel.
GÖKCEN
ÖZDOĞAN ENÇ (Antalya) – Evet ya, düzgün konuşun, Allah Allah!
ALİ
ŞEKER (İstanbul) – Öyle, biz de şerefimizle işimizi yapıyoruz.
BAŞKAN
– Ben İç Tüzük’ü uygulayarak onu kaldırtıyorum Sayın Şeker, ben size… Siz o
ayaklı materyali kaldırın, kaldırın o materyali. (CHP sıralarından gürültüler)
MURAT
EMİR (Ankara) – İhlal ederek kaldırıyorsunuz.
ÖZGÜR
ÖZEL (Manisa) – Hayır, kaldırmıyoruz, kaldırmıyoruz!
MUHAMMET
RIZA YALÇINKAYA (Bartın) – Hadi kardeşim!
ERTUĞRUL
KÜRKCÜ (İzmir) – İç Tüzük’te yok öyle bir şey.
BAŞKAN
– Yani bunun sınırı yok arkadaşlar.
ÖZGÜR
ÖZEL (Manisa) – Kaldırmıyoruz!
BAŞKAN
– Bakın, kaldı ki Sayın Özel, Meclisin yayın hakkı, tümden Türkiye Büyük Millet
Meclisine aittir.
ÖZGÜR
ÖZEL (Manisa) – Ya, siz aklınıza gelen her şeyi yapacaksınız, muhalefet şunu
koyacak, şuna itiraz ediyorsun ya!
GÖKCEN
ÖZDOĞAN ENÇ (Antalya) – Ya, ne yaptık biz bugüne kadar?
BAŞKAN
– Tamam.
ÖZGÜR
ÖZEL (Manisa) – Ya, böyle bir şey yok, kaldırmıyoruz, kaldırmıyoruz kardeşim,
kaldırmıyoruz!
BAŞKAN
– Sayın Özel…
MEHMET
NACİ BOSTANCI (Amasya) – Sayın Başkan…
BAŞKAN
– Birleşime on dakika ara veriyorum.
Kapanma Saati: 15.12
ÜÇÜNCÜ OTURUM
Açılma Saati: 15.49
BAŞKAN: Başkan Vekili Ahmet AYDIN
KÂTİP ÜYELER: Bülent ÖZ (Çanakkale), İshak GAZEL (Kütahya)
-----0-----
BAŞKAN
– Sayın milletvekilleri, Türkiye Büyük Millet Meclisinin 35’inci Birleşiminin
Üçüncü Oturumunu açıyorum.
2018
Yılı Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
Komisyon
ve Hükûmet yerinde.
Sayın
Bostancı, 60’a göre söz veriyorum. 
Buyurun.

IV.- AÇIKLAMALAR (Devam)
2.- Amasya Milletvekili Mehmet Naci
Bostancı’nın, Meclis Başkanlık Divanının, Genel Kurulda partilerin, kişilerin
yayın yapıp yapamayacaklarına ilişkin konuyu açıklığa kavuşturması gerektiğine
ilişkin açıklaması
MEHMET
NACİ BOSTANCI (Amasya) – Sayın Başkanım, ara vermeden önce burada CHP Grubundan
yayın yapılmasıyla ilgili bir anlaşmazlık çıkmıştı. 
Meclisin
bir çalışma düzeni var. Bu müzakerelerin kamuoyuna nasıl intikal ettirileceğine
ilişkin bir kamu yayıncılığı söz konusu. Bunun dışında bir yayıncılıkla
buradaki müzakereleri kamuoyuna intikal ettirmenin haklı birtakım eleştiriler
doğurduğu muhakkak. Esasen teknolojik gelişmeler de mevcut hukuki düzenle bir
mesafe de doğuruyor. Bizim kanaatimiz ve Meclisin bugüne kadarki bu konuya
ilişkin almış olduğu kararlar buradan ayrıca kişisel bir yayın yapılamayacağı
istikametinde. Meclis Başkanlık Divanının bu konuyu nihai bir kararla, kesin ve
açık bir şekilde aydınlığa kavuşturmasının önemli olacağını düşünüyoruz.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
MEHMET
NACİ BOSTANCI (Amasya) – Çünkü bu tür anlaşmazlıklarda, nihai olarak teamüller
ve hukuk marifetiyle problemleri çözmek gerektiğini düşünüyoruz. O yüzden, kamu
yayıncılığının ötesinde, partilerin, kişilerin yayın yapıp yapamayacaklarına
ilişkin, Meclis Başkanlık Divanının yapacağı ilk toplantıda bu konuyu muhakkak
açıklığa kavuşturması hususunu arz ediyoruz.
Teşekkür
ediyorum.
BAŞKAN
– Teşekkür ediyorum. 
Sayın
Özel, buyurun.
3.- Manisa Milletvekili Özgür Özel’in,
Genel Kurulda cep telefonunun yasak olmadığına, kullandıkları aparatı
kaldırmayacaklarına ve sadece kendi milletvekillerini kendi sosyal medya
hesaplarından yayınladıklarına ilişkin açıklaması
ÖZGÜR
ÖZEL (Manisa) – Sayın Başkan, teşekkür ederim.
Öncelikle
şunun altını çizelim: İç Tüzük değişirken -tutanaklarda var- kastedilen işte
“afiş, poster ve benzeri”ndeki işin bu tip bir aparat olmadığını Adalet ve
Kalkınma Partili hatipler de söylemişti. 
Burada
cep telefonunu kullanmak yasak değil. Türkiye’yi her ne kadar bir açık
cezaevine çevirdiysek de burası bir cezaevi değil ve burada bir cep telefonu
yasağı yok. Nasıl aküler, kablolar yasaklanmıyorsa, arkadaşımızın ve iktidar
partili birçok milletvekilinin kendi yaptığı yayınlara da engel olmuyorsak, bu,
o yayında milletvekilinin kolu yorulmasın diye kullandığı çağdaş bir aparattır.
Nasıl “Bu kılıfı kullanmayın, yerine kese kağıdı koyun.” demiyorsa Meclis, bu
cep telefonunun bu aparatına da kimse bir şey diyemez. 
MUHAMMET
EMİN AKBAŞOĞLU (Çankırı) – Kel alaka!
ÖZGÜR
ÖZEL (Manisa) – Ama biz bu yayını yaparken sadece kendi milletvekillerimizi
kendi sosyal medya hesaplarından yayınlıyoruz.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
ÖZGÜR
ÖZEL (Manisa) – Bir başka milletvekilinin çekilmesi ve yayınlanması gibi durumlarla
ilgili tedirginlik ifade edildi. Onun kişinin kendi hakkı olduğunu görüyoruz.
Kendi arkadaşlarımız konuşmalarını tamamladıktan sonra yayın yapmayacağımız
için aparatı da burada görmeyeceksiniz. Ama Cumhuriyet Halk Partili
milletvekillerinin konuşmalarında, cep telefonunun ayrılmaz bir parçası,
milletvekilinin işini kolaylaştırmaktan başka bir amacı olmayan bu aparatı da
buradan kaldırmayacağız.
Çok
teşekkür ediyorum, sağ olun.
AHMET
YILDIRIM (Muş) – Sayın Başkan…
BAŞKAN
– Sayın Yıldırım, siz de buyurun.
4.- Muş Milletvekili Ahmet Yıldırım’ın,
Meclisin halk adına görev yaptığına ve halktan gizlenebilecek hiçbir iş, işlem
ve söylemi olmaması gerektiğine, kısıtlılık veya yasakçılığın Meclisin temsil
ettiği iradeye denk düşmeyeceğine ilişkin açıklaması
AHMET
YILDIRIM (Muş) – Teşekkür ederim Sayın Başkan.
Sayın
Başkan, şimdi, Sayın Bostancı bu konunun Başkanlık Divanında
değerlendirileceğini söyledi, şüphesiz değerlendirilebilir. Ancak şu Meclis
halk adına görev yapıyor ve halktan gizlenebilecek hiçbir iş, işlem ve söylemi
olmamalıdır. Bu anlamda, biz Başkanlık Divanının farklı bir tasarrufta
bulunmasına… Zaten İç Tüzük’te de buna engel olabilecek herhangi bir hükmün
olmadığını biliyoruz. Bu yönüyle Sayın Özel sadece kendi milletvekillerinin
konuşmasını yayınladığını söyledi. Kendi adımıza bizim arkadaşlarımız da dün
yayın yaptılar, bizim dışımızdaki partilerin milletvekilleri de bizim
konuşmalarımızı yayınlamakta hiçbir sakınca görmemelidirler. Biz halktan hiçbir
şey gizlememeliyiz. Bu anlamda, kısıtlılık veya yasakçılık şu Meclisin temsil
ettiği iradeye denk düşmeyecektir diyorum.
Teşekkür
ederim.
BAŞKAN
– Teşekkür ediyorum.
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın’ın, Meclis yayınlarının nasıl olacağının kurala bağlandığına ve buna
riayet edilmesi gerektiğine ilişkin konuşması
BAŞKAN
– Hiçbir kısıtlılık, hiçbir gizlilik şu Meclis çalışmalarında yok, hele ki
bütçe müzakerelerinde müzakere saat kaça kadar devam ederse etsin canlı olarak
yirmi dört saat yayın yapılıyor. Sair zamanlarda da saat 21.00’e kadar yayın
serbest yani televizyonlar aracılığıyla, Meclis televizyonu aracılığıyla yayın
serbest, kaldı ki 21.00 sonrasında da zaten internet ortamında yayın devam
ediyor. Dolayısıyla Meclisin yayınlarının nasıl olacağı da kurala bağlanmış, bu
kurala da riayet etmemiz gerekiyor. Yine aynı şekilde gerek grup başkan
vekilleriyle yapılan toplantıda ürün ve eşya getirilmesini yasaklamışız gerekse
de İç Tüzük’ün 65’inci maddesi, yine 160’ıncı maddesi benzeri hükümler ihtiva
ediyor. Muhakkak ki...
VELİ
AĞBABA (Malatya) – Sayın Başkan, bunun aynısından Plan Bütçe Komisyonunda var,
aynısını Plan Bütçe Komisyonu parayla aldı.
BAŞKAN
- Bir saniye, tamamlayayım. 
ALİ
ŞEKER (İstanbul) – Plan Bütçe Komisyonunda var bunun aynısından. Plan Bütçe
Komisyonunda var aynısı, bütçeden alındı. 
BAŞKAN
- Bizim bunu Başkanlık Divanında bir şekilde, net bir şekilde görüşüp -Meclis
Başkanımızın başkanlığında yakın zamanda muhtemelen grup başkan vekilleriyle
bir toplantı yapılması karara bağlandı- bir çözüm bulmamız lazım. 
Bu
ürünün, eşyanın şeklini şemalini, ebadını ne sizin ne bizim kestirme şansımız
yok. Genel Kurulun çalışma esasları bellidir ve lütfen sayın milletvekilleri,
bu esaslara hepimiz riayet edelim.
VELİ
AĞBABA (Malatya) – Allah aşkına, Sayın Aydın, bundan niye rahatsız oluyorsunuz?
ALİ
ŞEKER (İstanbul) - Halk duymasın diye mi?
BAŞKAN
- Zaman zaman tabii ki kameralar, cep telefonları fotoğraf çekmek amacıyla
kullanılıyor, kısmi kullanımlar var ancak yayın ilkelerini de ihlal edercesine
sürekli bir yayın yapmak...
VELİ
AĞBABA (Malatya) – Ona TRT veya RTÜK baksın. 
BAŞKAN
- Kaldı ki bunu farklı aparatlarla yapmanın doğru olmadığı düşüncesindeyim. 
ALİ
ŞEKER (İstanbul) – Yalnızca Yeliz mi yapacak?
EREN
ERDEM (İstanbul) – Telefon bataryasını da yasak edin o zaman.
BAŞKAN
- Tüm gruplara da bu konuda, lütfen, istirham ediyorum...
VELİ
AĞBABA (Malatya) – Sayın Başkan, bakın, bunun aynısından Plan Bütçe Komisyonu
aldı, Plan Bütçe Komisyonu kendisi aldı bundan, milletvekillerine verdi bundan.
BAŞKAN
– Plan Bütçe Komisyonu yayın yapabilir, Meclis Başkanlığı yayın yapabilir.
ALİ
ŞEKER (İstanbul) – Milletvekili yapamaz mı? Yaparız. 
BAŞKAN
- Ama bire bir, her bir milletvekili, burada 550 milletvekili farklı
aparatlarla farklı yayınlar yaparsa...
ALİ
ŞEKER (İstanbul) – Neden korkuyorsunuz, niye korkuyorsunuz? 
BAŞKAN
- Sayın milletvekilleri, lütfen Meclisin çalışma esaslarına dikkat edelim
diyorum. 
ALİ
ŞEKER (İstanbul) - Halktan niye korkuyorsunuz? Niye korkuyorsunuz, ne
saklıyorsunuz? 
BAŞKAN
- Sayın Özel zaten bu konuşmalar bittikten sonra kaldıracağını da ifade etti. 
VELİ
AĞBABA (Malatya) – Sizi de çekmiyoruz. 
MAHMUT
TANAL (İstanbul) – Sayın Başkanım, farklı yayından kastınız ne? Farklı yayın,
burada, Mecliste nasıl yapılabilir? 
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)

A) CUMHURBAŞKANLIĞI (Devam) 
1) Cumhurbaşkanlığı 2018 Yılı
Merkezî Yönetim Bütçesi
2) Cumhurbaşkanlığı 2016 Yılı
Merkezî Yönetim Kesin Hesabı
B) TÜRKİYE BÜYÜK MİLLET
MECLİSİ (Devam)
1) Türkiye Büyük Millet
Meclisi 2018 Yılı Merkezî Yönetim Bütçesi
2) Türkiye Büyük Millet
Meclisi 2016 Yılı Merkezî Yönetim Kesin Hesabı
C) SAYIŞTAY (Devam)
1) Sayıştay 2018 Yılı Merkezî
Yönetim Bütçesi
2) Sayıştay 2016 Yılı Merkezî
Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2018 Yılı
Merkezî Yönetim Bütçesi
2) Anayasa Mahkemesi 2016 Yılı
Merkezî Yönetim Kesin Hesabı
D) YARGITAY (Devam)
1) Yargıtay 2018Yılı Merkezî
Yönetim Bütçesi
2) Yargıtay 2016 Yılı Merkezî
Yönetim Kesin Hesabı
E) DANIŞTAY (Devam)
1) Danıştay 2018 Yılı Merkezî
Yönetim Bütçesi
2) Danıştay 2016 Yılı Merkezî
Yönetim Kesin Hesabı
F) BAŞBAKANLIK (Devam)
1) Başbakanlık 2018Yılı
Merkezî Yönetim Bütçesi
2) Başbakanlık 2016 Yılı
Merkezî Yönetim Kesin Hesabı
G) KAMU DENETÇİLİĞİ KURUMU (Devam)
1) Kamu Denetçiliği Kurumu 2018Yılı
Merkezî Yönetim Bütçesi
2) Kamu Denetçiliği Kurumu 2016 Yılı
Merkezî Yönetim Kesin Hesabı
Ğ) MİLLÎ İSTİHBARAT TEŞKİLATI
MÜSTEŞARLIĞI (Devam)
1) Millî İstihbarat Teşkilatı
Müsteşarlığı 2018 Yılı Merkezî Yönetim Bütçesi
2) Millî İstihbarat Teşkilatı
Müsteşarlığı 2016 Yılı Merkezî Yönetim Kesin Hesabı
H) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel
Sekreterliği 2018 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2016 Yılı Merkezî Yönetim Kesin Hesabı
I) DİYANET İŞLERİ BAŞKANLIĞI
(Devam)
1) Diyanet İşleri Başkanlığı
2018 Yılı Merkezî Yönetim Bütçesi
2) Diyanet İşleri Başkanlığı
2016 Yılı Merkezî Yönetim Kesin Hesabı
İ) AFET VE ACİL DURUM
YÖNETİMİ BAŞKANLIĞI (Devam)
1) Afet ve Acil Durum Yönetimi
Başkanlığı 2018 Yılı Merkezî Yönetim Bütçesi
2) Afet ve Acil Durum Yönetimi
Başkanlığı 2016 Yılı Merkezî Yönetim Kesin Hesabı
J) TÜRKİYE İNSAN HAKLARI VE EŞİTLİK KURUMU (Devam)

1) Türkiye İnsan Hakları ve Eşitlik Kurumu 2018Yılı Merkezî Yönetim Bütçesi
2) Türkiye İnsan Hakları ve Eşitlik Kurumu 2016 Yılı Merkezî Yönetim Kesin Hesabı
BAŞKAN
- Söz sırası şimdi Ankara Milletvekili Sayın Şenal Sarıhan’da. 
Buyurun
Sayın Sarıhan. (CHP sıralarından alkışlar) 
CHP
GRUBU ADINA ŞENAL SARIHAN (Ankara) – Değerli Başkan, değerli arkadaşlar;
hepinizi saygıyla selamlıyorum. 
Şimdi
bir yasak tartışmasının üzerine, İnsan Hakları ve Eşitlik Kurumunun bütçesi
üzerinde konuşmak üzere söz almış bulunuyorum. Özünde dünden başlamak istiyorum
söze. Dün Sayın Başbakanı dinlerken, konuşmasını da elimize dağıtılmış olan
metinlerden izlemeye, takip etmeye çalıştım, acaba bütün bir konuşma süreci
içinde şöyle bir cümle geçecek mi, insan haklarının korunması konusuna değinen
herhangi bir cümle geçecek mi diye araştırmaya gayret ettim ve şunu gördüm:
3’üncü sayfada deniliyor ki “Bütçemiz insan odaklı, refah ve huzuru hedef alan
ve geleceği hesaba katan, büyümeyi, istihdamı, yatırımı destekleyen ve mali
disiplini gözeten bir bütçedir.” Elbette ki bir bütçeden söz ederken mali
hesaplardan, ekonomiden söz edilecektir ama bütçe bir hak olduğu için, bir
insan hakkı olduğu için, bütçe konuşmalarında Sayın Başbakanın en azından bir
tek cümleyle, Türkiye’de insan haklarının gerçekten sağlanabilmesinin
koşullarını yaratmak üzere “Şunları, şunları, şunları da yaptık.” diyebilmesi
gerekir. Fakat ne yazık ki içinde bulunduğumuz iklim bunları söylemeye herhâlde
izin vermiyor. Bunları söylemek için Türkiye’de bir gerçekliğin olması gerekir,
o gerçekliğin ifadesine ihtiyaç vardır. 
Haksızlık
yapmak istemedim, devam ettim -kadının insan hakları da var, çocuğun insan
hakları da var- acaba kadının insan hakları ya da çocuğun insan hakları
konusunda bir cümle söyleyecekler mi dedim; evet, bir cümle söylüyorlar,
diyorlar ki: “Kadınlara yardım ettik, kadınlara ekonomik yardım ettik.” Bu
hangi bakış açısının cümlesidir? Bu “Kadın-erkek eşit değildir.”, bunu
özümsemiş bir anlayışın karşılığı olan bir cümledir. Nasıl yardım ediyorsunuz
kadınlara? Kadınlara yardım etmeyiniz, kadınların yardıma gereksinimi yoktur,
kadınlar bütün insanlar gibidir, erkekler gibidir ama onlara sunduğunuz
ekonomik desteklerden söz ediyorsanız o destek de onların emeğinin
karşılığıdır. Yani onlara evde yaşlı baktıkları için, çocuk baktıkları için,
özürlüyle, engelliyle ilgilendikleri için bir ödeme yapılıyorsa -ki
tartışmalıdır bu da ama- bu bir emeğin karşılığıdır. Çocuk haklarından bir tek
cümle var yine: “Çocuk haklarını geliştirdik.” Evet, geliştirdiler. Aladağ’da
çocuk hakları çok gelişmişti, yurtlarda çocuk hakları çok gelişmişti. Biz ona
tanıklık ettik. 
Şimdi,
dönüyorum Türkiye İnsan Hakları ve Eşitlik Kurumuna. Bu kurum acaba bugüne
kadar ne yaptı, geçmişte ne yapmıştı? Geçmişte, kurulduğu tarihten –ki çok
yenidir bu tarih- bu yana bir şey yapamadığı için uluslararası denetleme
gruplarından çok ağır eleştiriler almıştı; sadece eşitlik kavramının, insan
hakları kavramının yetmediği, eşitliğin sağlanması gerektiği, ayrımcılığın
önlenmesi gerektiği konusunda eleştiriler almıştı. O eleştirilerden sonra -son
derece kısa bir tarih- arkasından yani 2012’den sonra 2016’da burada yeni bir
kurumun yasasını oluşturduk. 
Değerli
arkadaşlar, benden önce konuşan bir arkadaşımız daha -MHP’li arkadaşımız
zannediyorum- atıf yaptı. İşaret etmek istiyorum, eleştirilerimizi
anımsayabilir buradaki arkadaşlar; bu kurumun Paris Prensipleri’ne uygun,
işkencenin önlenmesine ilişkin ek protokole uygun, istenilen bir yapıya
ulaşmadığı konusundaki eleştirilerimizin yok sayıldığını hepiniz biliyorsunuz.
Bu yok sayılmadan sonra başka bir şey gerçekleşti, 20 Nisan 2016’da yasa Resmî
Gazete’de yayımlandı. Fakat kurumun oluşması… Ki kurumun nasıl oluştuğunu
biliyorsunuz, bu tamamen Hükûmeti temsil eden bir kurum hâlinde,
Cumhurbaşkanını ve Başbakanlığı temsil eden kişiler arasından seçilmiş durumda
ya da onların iradesiyle seçilmiş durumda. Bir yıl sonra ancak bir kurul
oluşturulabildi. Şimdi, bakıyorum, bir rapor da sunmadılar. Eğer haksızlık
yapıyorsam arkadaşlar düzeltsinler çünkü bir şey yapmadılar. Bir yıl sonra,
mart ayında kurulabilmiş olan bir kurulun kısa sürede, beş altı ayda yeni bir
şey yapması da mümkün değildi ama gerçekten hiçbir şey yapmadılar. Ziyaretler
yapmışlar, bunları görüyoruz. Sitelerine giriyoruz, tek ulaşılabilme dilinin
İngilizce ve Türkçe olduğu… Çünkü Türkiye’de başka bir dil yok, çünkü
Türkiye’de insan haklarından yararlanacak başka dillere sahip insanlar gelemez.
O siteye girip bakıyorsunuz, Adalet Bakanını ziyaret etmişler. Ben dilerdim ki
Adalet Bakanı onları ziyaret etmiş olsun. Sadece bu tür beş altı ziyaretten
ibaret, bir de yurt dışında bir etkinliğe gitmişler. Türkiye’de insan hakları
avaz avaz bağırıyor “Yoğun ihlal var.” diyor, yüz binlerce insan “Açığa
alındık, ihraç edildik.” diyorlar, “Kürsülerimizden uzaklaştırıldık.” diyorlar,
Emniyette insanlar yeniden işkence gördüklerini söylüyorlar, yeni baştan kanlar
içinde kaldıklarını söylüyorlar. Çocuklar kendilerini koruyamaz hâldeler, zaten
yapamazlar böyle bir şeyi, anneler babalar çocuklarının sokağa çıkmasından emin
değiller. Burada parlamenterler tutuklanıyor, Parlamentoda parlamenterler
tutuklanıyor. Sözleşmelere imza atılmış, deniliyor ki: “Seçim bir haktır.”
Niçin haktır? Seçme hakkı ve seçilenin hakkı nedir? Kendini seçenin bütün
haklarını üzerine toplar, o seçilmiştir ve herkesi temsil eder. Biz herkesi
temsil eden insanları dertop ettik ve cezaevlerine gönderdik. Şimdi, burada
herhangi bir biçimde yolsuzluğa karşı çıkan herhangi bir cümleye bile tahammül
edemez durumdayız. 
Peki,
değerli arkadaşlar, parlamentolar doğru düzgün yasalar yapmazsa, bu yasalarla
insan haklarını güvence altına almazlarsa, insan haklarının güvence altına
alınmadığı ortamları denetlemezlerse buralardan nasıl bir sonuca varmak ve
nasıl bir bütçe çıkarmak mümkündür? Bütçe haktır ama hakkımız olan bir bütçeye
sahip değiliz.
Teşekkür
ederim. (CHP ve HDP sıralarından alkışlar)
BAŞKAN
– Teşekkür ediyorum. 
Şimdi,
söz sırası Ankara Milletvekili Murat Emir’e aittir.
Sayın
Emir, buyurun. (CHP sıralarından alkışlar)
CHP
GRUBU ADINA MURAT EMİR (Ankara) – Sayın Başkan, değerli milletvekilleri; Genel
Kurulu saygıyla selamlıyorum. 
2018
bütçesinin Sayıştay bölümüyle ilgili olarak söz almış bulunuyorum. Sayıştay
niye var? Çünkü çağdaş demokrasilerde, modern devletlerde şeffaflık ve hesap
verebilirlik en temel unsur; işte, bunu sağlayabilmenin de en temel enstrümanı,
aracı Sayıştay. Sayıştay, Türkiye Büyük Millet Meclisi adına dolayısıyla Türk
milleti adına kamu kurumlarını denetliyor ve bunun üzerine raporlar düzenliyor,
denetimler yapıyor ve kamu hizmetlerinin ve kamu harcamalarının
denetlenebilirliğini ve şeffaflığını ortaya koyuyor ve biz de bu sayede
Türkiye'nin parasının, tüyü bitmemiş yetim hakkının nasıl harcandığını öğrenme
fırsatı buluyoruz. Peki, oluyor mu bu? Maalesef olamıyor. 
Bakınız,
Sayıştayın çeşitli görevleri var, bunlardan biri, performans denetimi yapacak;
diğeri, mali denetim yapacak; diğeri, raporlar hazırlayacak ve bunun ötesinde
de görüşler bildirecek ve yargısal faaliyet yürütecek. Bakın, performans
değerlendirmesini Sayıştay yapmıyor ama ben bu kısacık süre içerisinde
Sayıştayın performansını çok kısaca sizlere değerlendirmek istiyorum.
Şimdi,
denetim raporları ortaya konuluyor ancak bu denetim raporları gerçeğin çok
uzağında. Sayıştay içerisinde oluşturulan, siyasi direktiflerle oluşturulan
kurullar ve komiteler aracılığıyla bu raporlar makyajlanıyor, sansürleniyor ve
siyasi iradenin sevmeyeceği, hoşlanmayacağı bütün unsurlar bu raporlardan
çıkartılıyor, özellikle eleştirileri yani murakıpların yaptığı eleştirileri bu
raporlarda maalesef göremiyoruz. Bunun ötesinde, bu raporların Sayıştaya sunumu
da geciktiriliyor. Mali raporlara baktığınızda, mali raporlarda zararların
artık gösterilmediğini görüyorsunuz. Bu da bir makyajlamadır ve kamu
yönetiminin, kamu bütçesinin harcanmasına dönük ve zararına dönük bilgilerin
bizlerden yani Millet Meclisinden dolayısıyla da milletten gizlenmesi anlamına
gelmektedir. 
Değerli
arkadaşlar, bu söylediklerimi kimi örneklerle dikkatinize sunmak istiyorum.
Şimdi, biliyorsunuz, Halkbank var ve Halkbank Sayıştay denetimine tabi. Gerçi,
Varlık Fonu’na aldınız ve Varlık Fonu’nu da Sayıştay denetiminden kaçırdınız
ama yine de Halkbankın kendisi Sayıştay denetimine tabi. Peki, Halkbank
üzerinden milyarlarca dolarlık sahte ihracat yapılırken, sahte ihraç belgeleri
kullanılırken neredeydiniz? Bunu denetlemeyecekseniz, bunu rapora bağlamayacak
idiyseniz ne iş yaparsınız? Bakın, deniyor ki: “Ülkemize bir komplo kuruluyor ABD’de.”
Evet, kuruluyor olabilir ancak elin oğlu komplo yapmasın diye sizin burada
görevinizi yapmış olmanız gerekmez miydi? Bakın, dikkatinizi çekerim, bugün
“komplo, komplo” diye bağıranlar, o gün Sayıştay denetimini engelleyenler ve
Sayıştayın gözünü bağlayanlardır. 
Bunun
ötesinde, değerli arkadaşlar, bakın, Ankara Büyükşehir Belediyesiyle ilgili
sorunlar var. Başkan değişti, emirle başkanı değiştirdiniz, yeni Başkan
ANKAPARK’la ilgili açıklama yapıyor, diyor ki: “2 milyar civarında para
harcandığını zannediyoruz, çalışmalar devam ediyor, ne harcandığını
bilemiyoruz.” Ya, Ankara Büyükşehir Belediyesi Sayıştay denetimine tabi değil
mi? Niye bilemiyoruz? Niye bulamıyoruz? Ben yıllardır Ankara Milletvekiliyim
-iki buçuk yıldır- iki buçuk yıldır, soruyorum ANKAPARK’a ne kadar harcadınız
diye. Sayıştay bunu bana söylemeyecekse niye biz bu Sayıştaya bütçe veriyoruz?
Bu sorunun cevabı nerededir? 
Bakın,
saray, kaçak saray, kaçak sarayla ilgili hiçbir raporlama yapılmamış. Daha
devam edeyim, Cumhurbaşkanlığınca teslim alınmış ama kaçak saraya ödenen
paralar bilançoda gösterilmiyor. Bu saraya kaç lira harcandı kardeşim, bunu
söyleyemeyeceksen niye varsın? Biz Sayıştaydan bunu bekliyoruz. Ve aslında,
eleştirim elbette ki Sayıştay çalışanlarına değildir, Sayıştayı böylesine iğdiş
edilmiş bir duruma düşürenleredir.
Bakın,
burada Sayın Başbakanın bir açıklaması olmuştu, demişti ki: “Artık, şaşaa,
debdebe dönemi bitiyor.” Nasıl bir Başbakan bu, yeni gelmiş bir Başbakan mı,
yeni bir iktidarın Başbakanı mı? Hayır, on beş yıllık iktidarın son iki yılda
Başbakan olmuş Başbakanı. Bu bir itiraftır, şaşaa ve debdebe yapıyorsunuz.
Peki, bu şaşaayı, debdebeyi zamanında ortaya koyması gereken Sayıştay değil
miydi?
Bakın,
vaktim yettiğince size iletmeye çalışıyorum. 2016 EGO raporu, Sayıştayın
raporu. Bu raporların nasıl zayıf, nasıl gerçeği yansıtmaktan uzak, nasıl
sansürlenmiş ve nasıl göstermelik olduğunu anlatmak için söylüyorum size. 2016
EGO, Sayıştay eleştiriyor, “4 milyar 411 bin 296 lira boş yere trafik sigortası
yapmışsın.” diyor belediyeye. Peki bunun devamı nerede? Bilmiyoruz. Yargısal
faaliyetleri nasıl yapıyor? Bilmiyoruz. “İlamları yayınlıyoruz.” diyorlar.
İlamları okursanız, zannedersiniz ki özel hukuk sonuçları, zannedersiniz bir
boşanma davası. Kardeşim ben bilmek istiyorum, o 4 milyar küsur lirayı kim
ödedi, kimin adına ödedi ve ona ne yapıldı? Bunu bilmek bizim hakkımız değil
mi? Ama biz bunu sorduğumuz zaman diyorlar ki: “Biz ilamı yayınladık.” İlam da
bomboş bir ilam. 
Devam
edelim yine Ankara Büyükşehir Belediyesinden. Bakın, Ankara Büyükşehir
Belediyesi olmayan bir helikopteri kiralamış ve kira bedeli olarak da 1 milyon
700 bin dolar para ödemiş, olmayan helikopter için ödemiş.
ÖZGÜR
ÖZEL (Manisa) – Vay, vay, vay! Ama istifa etti!
MURAT
EMİR (Devamla) – Ve bu, 2014 ASKİ raporunda var. 
ÖZGÜR
ÖZEL (Manisa) – İstifa etti o, aklandı!
MURAT
EMİR (Devamla) – Ne sonuçlanmış bilmiyoruz.
ALİ
ŞEKER (İstanbul) – Sütten çıkmış AK PARTİ’li oldu istifa edince!
MURAT
EMİR (Devamla) – İstifa ederek temize çıkılmaz. 
Daha
beterini söyleyeyim. Bakın, AŞTİ binasını Belediye BUGSAŞ’a kiraya veriyor.
Kirayı ödemiyor BUGSAŞ, Büyükşehir Belediyesi hukuki süreç yürütüyor, icra
gönderiyor ve Sayıştay 2014’te de 2015’te de diyor ki: “Kardeşim, belediyenin
bir kurumu belediyeyle davalık olur mu, buna harç ödenir mi?” Eleştiriyor,
tenkit ediyor ama sonuç yok. Bakın, buralardan milyarlarca lira avukatlara harç
ödendi ve ben hangi avukata ödendiğini biliyorum ve benim Melih Gökçek’le bir
sürü davam var, bana yolladığı avukat da oradan milyonlarca lira kazanan
avukattır. 
Sayıştay
bunları denetlemeyecekse, bunları bize söylemeyecekse, biz bu denetimi burada
yapamayacaksak Sayıştaya değil bu kadar milyon lira, beş kuruş bile fazladır.
Saygılar
sunuyorum. (CHP sıralarından alkışlar) 
BAŞKAN
– Teşekkür ediyorum.
Şimdi...
ÖZGÜR
ÖZEL (Manisa) – Sayın Başkan, tutanakları talep etmiştiniz. Tutanaklar geldi.
BAŞKAN
– Evet.
ÖZGÜR
ÖZEL (Manisa) – Tutanaklarda benim söylediğim cümleden farklı bir virgül,
noktalı virgül olmuş değil. Sayın Bostancı 17-25 Aralıktaki bu belgelerin bugün
burada dile getirilmesini yani o “tape”lere atıf yapılmasını kastederek, isim
de vererek “Sayın Çam, bunları kullanmak ne kadar ahlaki?” demiştir. Buradaki
ahlak sorgulaması Sayın Çam’a doğrudan bir kişilik sataşmasıdır, kişiliğine
sataşmadır. Bu konuda cevap hakkımızı kullanmak istiyoruz.
BAŞKAN
– Şimdi, Sayın Özel, ben de tutanaklara baktım; direkt Sayın Çam’a herhangi bir
ahlaki ya da vicdani konuyla ilgili… (CHP sıralarından gürültüler)
ÖZGÜR
ÖZEL (Manisa) – Bir okur musunuz Sayın Başkan?
BAŞKAN
– Okudum ben, şu anda arka tarafta masada, istettim ben. Ortaya bir soru
soruyor…
ALİ
ŞEKER (İstanbul) – Açık, açık…
ÖZGÜR
ÖZEL (Manisa) – Hayır…
BAŞKAN
– Soru soruyor, “Ahlaki ve vicdani midir?” diye bir soru, birlikte okuduk.
ÖZGÜR
ÖZEL (Manisa) – Evet, bunları kullanmasını söylüyor. 
BAŞKAN
– Ben dolayısıyla sataşmadan değil de Sayın Çam’a yerinden bir dakika süre
verebilirim.
ÖZGÜR
ÖZEL (Manisa) – Sayın Başkan, bakın ama siz bizim hukukumuzu zedeliyorsunuz.
BAŞKAN
– Hukukunuzu koruyorum, hukukunuzu koruyorum.
ÖZGÜR
ÖZEL (Manisa) – Bakın, bir okuyun, son cümleyi okuyun. Okuyun son cümleyi.
MAHMUT
TANAL (İstanbul) – Zan altında bırakıyor Sayın Başkan.
BAŞKAN
– Peki, okuyorum son cümleyi: “Peki, aynı çetenin 17-25 Aralık darbe girişimi sırasında
halk tabanı olmadığı için kendisine yandaş, kendisiyle ittifak edebilecek
çevreler bulmak amacıyla ortaya attığı birtakım malzemeleri kullanmak bir ahlak
ve vicdan sorunu değil mi Musa Bey?” 
ÖZGÜR
ÖZEL (Manisa) – Evet. 
BAŞKAN
– “…bir ahlak ve vicdan…”
MEHMET
NACİ BOSTANCI (Amasya) – Soruyorum Sayın Başkan, soruyorum, soruyorum. Ben onu
düz bir cümle olarak da kullanırım; kullansam o zaman sataşma...
BAŞKAN
– Bir soru, bir sual soruyor. 
ÖZGÜR
ÖZEL (Manisa) – Sayın Başkan, hepimiz ortalama zekâda insanlarız. Lütfen, bana
bunu yapmayın yani! 
BAŞKAN
– Şimdi bakın… Sayın Özel, şimdi…
ÖZGÜR
ÖZEL (Manisa) – Şunu, bakın, hepimiz belli bir zekâ seviyesinde insanlarız.
BAŞKAN
– Kesinlikle doğru.
ÖZGÜR
ÖZEL (Manisa) – Lütfen, birbirimize haksızlık etmeyelim. Şurada iki dakika, bir
dakika meselesi değil.
BAŞKAN
– Kesinlikle doğru, zaten şimdiye çoktan o iki dakikayı da vermiştim eğer
vermem gerekseydi Sayın Özel.
ÖZGÜR
ÖZEL (Manisa) – Bu cümleyi kullanma gerekçesi, Musa Çam’ın “tape”lere yaptığı
atıftır. O yüzden de o cümle doğrudan kişilik haklarına sataşmadır. 
Lütfen,
Sayın Başkan, istirham ederim…
BAŞKAN
– Sayın Özel, lütfen… Ara da verdim zaten, ben Sayın Çam’a…
ÖZGÜR
ÖZEL (Manisa) – Ama o başka bir şey. 
BAŞKAN
– Mecburi bir ara vermek zorunda kaldık. 
Sayın
Çam’a 60’a göre yerinden söz vereceğim. 
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı…
MUSA
ÇAM (İzmir) – Yerimden değil, kürsüden…
ÖZGÜR
ÖZEL (Manisa) – Hayır, hayır… Efendim olur mu? 
Sayın
Başkan, bakın, büyük bir haksızlık yapıyorsunuz, haksızlık yapıyorsunuz.
MEHMET
GÖKDAĞ (Gaziantep) – Sayın Başkan…
MUSA
ÇAM (İzmir) – Sayın Başkan, kürsüden söyledi, biz de kürsüden söyleyeceğiz. 
BAŞKAN
– Sayın Çam, yerinizden 60’a göre size vereyim, buyurun. 
ÖZGÜR
ÖZEL (Manisa) – Sayın Başkan, olmaz, doğru değil, doğru değil. Doğru değil ama
yapmayın bunu.
MEHMET
GÖKDAĞ (Gaziantep) – Sayın Başkan, eğer bu yolu açarsanız burada çok zedeleyici
sorular sorulabilir, bu yolu açmayın. 
BAŞKAN
– Şimdi, sayın milletvekilleri, bakın, biz bunu konuştuk. 
MEHMET
GÖKDAĞ (Gaziantep) – Sayın Başkanım, bu yolu açmayın; burada çok zedeleyici
sorular sorulabilir.
ÖZGÜR
ÖZEL (Manisa) – Sayın Başkan…
BAŞKAN
– Ara da verdim, zorunlu olarak ara vermiş bulundum ve ben Sayın Çam’a -size de
söyledim- 60’a göre söz vereceğimi söyledim Sayın Özel. 
ÖZGÜR
ÖZEL (Manisa) – Sayın Başkan, bakın, bu, kişiliğe bir sataşma ve siz orada
tutanağı istediniz, tutanak gelene kadar ara oldu…
BAŞKAN
– Evet.
ÖZGÜR
ÖZEL (Manisa) – Şimdi, siz “yerinden” derseniz, Musa Çam’ın kürsü hakkını
gasbetmiş olursunuz. Bu doğru değil. 
BAŞKAN
– Hayır, hayır kesinlikle… Ben ona yerinden söz vereceğim. (CHP sıralarından
gürültüler) 
Sayın
Çam, buyurun. 
ÖZGÜR
ÖZEL (Manisa) – Hayır, “yerinden” diyorsunuz.
ALİ
ŞEKER (İstanbul) – Kürsü hakkı, kürsü hakkı. 
MEHMET
GÖKDAĞ (Gaziantep) – Bakın, buna izin verirseniz…
BAŞKAN
– Bir saniye arkadaşlar, Grup Başkan Vekilinizle konuşuyorum. Lütfen, sayın
milletvekilleri… 
Meramını
ifade ediyor, ben de anladım ve bu noktada ara da verdiğimi söyledim. Burada, ortada,
direkt Musa Çam Vekilimizin şahsına yönelik bir şey değil, böyle bir soru
ortaya yöneltmiş, ortaya yönelttiği bir soru olarak… 
ÖZGÜR
ÖZEL (Manisa) – Hayır “Sayın Çam” diyor. Son cümle ya! Son kelime “Sayın Çam.” 
BAŞKAN
– Konuşma, öncesinde Sayın Çam tarafından yapıldığı için… 
ALİ
ŞEKER (İstanbul) – İsim vererek söylüyor.
ÖZGÜR
ÖZEL (Manisa) – Hayır… Son kelime “Sayın Çam”, son kelime. 
ALİ
ŞEKER (İstanbul) – İsim vererek söylüyor. 
MEHMET
NACİ BOSTANCI (Amasya) - Sayın Başkan… 
BAŞKAN
– Bir saniye… Sayın Bostancı, sizi dinleyeyim.
ÖZGÜR
ÖZEL (Manisa) – İsim veriyor. 
BAŞKAN
- Sayın Bostancı da meramını ifade etti, o da aynı şekilde kastını ifade etti. 
Buyurun
Sayın Çam. 
ÖMER
FETHİ GÜRER (Niğde) – Başkan, iki dakika için bu kadar uzatmaya değmez. 
BAŞKAN
– Değmez de… Şimdiye verirdik eğer öyle bir şey olsaydı zaten. 
MEHMET
NACİ BOSTANCI (Amasya) – Sayın Başkanım, Sayın Özgür Özel’in bahsettiği
ortalama zekâya herhâlde ben de sahibim. 
ÖZGÜR
ÖZEL (Manisa) – Fazlasına sahipsiniz. 
MEHMET
NACİ BOSTANCI (Amasya) – Ne söylediğimi de biliyorum.
ÖZGÜR
ÖZEL (Manisa) – Fazlasına sahipsiniz. 
MEHMET
NACİ BOSTANCI (Amasya) – Ne söylediğimi de biliyorum. 
Ben,
bu cümleyi doğrudan bir cümle olarak da kurabilirdim. 
MAHMUT
TANAL (İstanbul) – E, özür dileyin o zaman böyle bir cümle için. 
MEHMET
NACİ BOSTANCI (Amasya) - Musa Bey burada bir konuşma yaptı. O konuşma
içerisindeki birbirine uymayan, mantıken aksi durum teşkil eden bir hususa
işaret ederek buradan bir soru sordum yoksa doğrudan suçlayabilir, 69’a girecek
şekilde bir ifade kullanabilirdim. Ben öyle kullanmadım. 
BAŞKAN
– Teşekkür ediyorum. 
Sayın
Çam, 60’a göre söz vereyim mi? 
MUSA
ÇAM (İzmir) – Hayır. 
BAŞKAN
– Peki. 
Söz
sırası Ankara Milletvekili Necati Yılmaz’a aittir.
Buyurun
Sayın Yılmaz. (CHP sıralarından gürültüler)
ÖZGÜR
ÖZEL (Manisa) – Sayın Başkan… 
MUSA
ÇAM (İzmir) – Hayır, kürsüden söz hakkı, kürsüden...
MEHMET
NACİ BOSTANCI (Amasya) - Böyle bir usul yok!
MUSA
ÇAM (İzmir) – Sayın Başkan, yaptığınız çok ayıptır bir defa, gerçekten çok
ayıptır! 
MEHMET
NACİ BOSTANCI (Amasya) - Böyle bir usul yok!
MUSA
ÇAM (İzmir) – Çok ayıptır yaptığınız!
ALİ
ŞEKER (İstanbul) – Yanlış yapıyorsunuz!
BAŞKAN
– Buyurun Sayın Yılmaz. 
ÖZGÜR
ÖZEL (Manisa) – Doğru değil yaptığınız!
BAŞKAN
– Ben doğru yaptığımı biliyorum ve bu Meclisi de tamamen… 
ÖZGÜR
ÖZEL (Manisa) – Sayın Başkan, bakın… 
BAŞKAN
– Bakın Sayın Özel, bugün garip bir durum var “İlla benim dediğim doğrudur ve
ben mutlaka istediğimi yapacağım.” gibi bir yaklaşım seziyorum.
MUSA
ÇAM (İzmir) – Yok öyle bir şey! 
ÖZGÜR
ÖZEL (Manisa) – Hayır, hayır, o, sizin iktidar anlayışınıza bir tepki! 
BAŞKAN
– Bu, doğru bir yaklaşım değil. Lütfen… 
İç
Tüzük’ü uygulamaya çalışıyorum. 
Sayın
Yılmaz, buyurun. 
ÖZGÜR
ÖZEL (Manisa) – Ben, İç Tüzük 60’a göre söz istiyorum. 
BAŞKAN
– Ben, beş dakika ara veriyorum. 
Sonra
söz vereceğim size. 
Kapanma Saati: 16.17 
DÖRDÜNCÜ OTURUM
Açılma Saati: 16.32
BAŞKAN: Başkan Vekili Ahmet AYDIN
KÂTİP ÜYELER: Bülent ÖZ (Çanakkale), İshak GAZEL
(Kütahya)
-----0-----
BAŞKAN
– Sayın milletvekilleri, Türkiye Büyük Millet Meclisinin 35’inci Birleşiminin
Dördüncü Oturumunu açıyorum.
2018
Yılı Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
Komisyon
ve Hükûmet yerinde.
Şimdi,
söz sırası…
ENGİN
ALTAY (İstanbul) – Sayın Başkan, sisteme girmiştim efendim.
BAŞKAN
– Pardon Sayın Altay, görmedim.
Sayın
Altay, 60’a göre söz veriyorum. 
Buyurun
IV.- AÇIKLAMALAR (Devam)
5.- İstanbul Milletvekili Engin Altay’ın,
iki oturum arasında Cumhuriyet Halk Partisi Grup Başkan Vekili Manisa
Milletvekili Özgür Özel’e fiilî saldırıda bulunulmak istendiğine ilişkin
açıklaması
ENGİN
ALTAY (İstanbul) – Sayın Başkan, biraz önce Genel Kurulun oturumu
kapattığınızın hemen akabinde AK PARTİ Grubuna mensup bir milletvekili Grup
Başkan Vekilimiz Özgür Özel’e fiilî saldırıda bulunmak üzere harekete
geçmiştir. Milletvekillerimizin engellemesi sonucu bu fiilî saldırı
gerçekleşmemiştir.
Şimdi,
ben size desem ki “İç Tüzük’ün 160’ıncı maddesinin (5)’inci fıkrasına uyan bu
eylemden dolayı işlem talep ediyorum.” diyeceksiniz ki efendim “Oturumu
kapatmıştım; işlem yapamam.” Bunu söylemiyorum, bunun yerine Cumhuriyet Halk
Partisi Grubunun milletvekillerine seslenmek istiyorum: Saldırı amaçlı bu
koridordan Cumhuriyet Halk Partisi Grubuna yönelen, saldırı amaçlı yönelen bir
milletvekilini indiremezseniz size yazıklar olsun! 
Teşekkür
ederim. (CHP sıralarından alkışlar)
ENGİN
ÖZKOÇ (Sakarya) – Ne gerekiyorsa yapacağız, ne gerekiyorsa. 
AYŞE
SULA KÖSEOĞLU (Trabzon) – Şiddeti savunmayın. Grup başkan vekilisin, bu ne
biçim söylem!
ENGİN
ÖZKOÇ (Sakarya) – Bundan sonra ölümüne! (AK PARTİ sıralarından gürültüler)
AYŞE
SULA KÖSEOĞLU (Trabzon) – Yakışıyor mu? 
ENGİN
ÖZKOÇ (Sakarya) – Ne gerekiyorsa yapacağız. 
BAŞKAN
– Sayın Altay, ne Meclisimize ne milletvekilimize yakışır bir durum değil. 
Sayın
Bostancı, buyurun. 
ENGİN
ÖZKOÇ (Sakarya) – Ne gerekiyorsa yapacağız bundan sonra.
MURAT
DEMİR (Kastamonu) – Hadi oradan!
BAŞKAN
– Sayın milletvekilleri, lütfen.
Buyurun
Sayın Bostancı. 
ENGİN
ÖZKOÇ (Sakarya) – Hadi gel! Hadi geç! Hadi!.. Hadi geçin bakalım. (AK PARTİ
sıralarından gürültüler) Hadi geçin, bu tarafa geçin! 
MURAT
DEMİR (Kastamonu) – Aynı sözü bir daha tekrarla bakalım!
ENGİN
ÖZKOÇ (Sakarya) - Hadi koşarak gel buraya!
BAŞKAN
– Sayın Bostancı’ya söz verdim sayın milletvekilleri.
Lütfen,
buyurun. 
MEHMET
NACİ BOSTANCI (Amasya) – Sayın Başkanım, siz ara verdiğinizde… 
ENGİN
ÖZKOÇ (Sakarya) – Göreceğiz! 
MURAT
DEMİR (Kastamonu) – Göreceğiz inşallah!
ENGİN
ÖZKOÇ (Sakarya) – Dışarıda da göreceğiz.
AYŞE
SULA KÖSEOĞLU (Trabzon) – Grup başkan vekilisiniz, sorumlu davranın,
arkadaşınıza sahip çıkın. Bu ne ya! Güya grup başkan vekilisiniz. 
ENGİN
ÖZKOÇ (Sakarya) – Burada saldırırsanız orada da göreceksiniz. 
BAŞKAN
– Sayın Özkoç, lütfen…
ENGİN
ÖZKOÇ (Sakarya) – Öyle yok!
BAŞKAN
- Sayın milletvekilleri, sayın grup başkan vekiliniz konuşuyor; lütfen…
6.- Amasya Milletvekili Mehmet Naci
Bostancı’nın, milletvekillerinin birbirlerine karşı nezaket çerçevesinde
davranması ve fiilî bir davranışa hep birlikte karşı çıkılması gerektiğine
ilişkin açıklaması
MEHMET
NACİ BOSTANCI (Amasya) – Evet, Sayın Başkanım, siz ara verdiğinizde, burada
maalesef kabul edilemez bir olay gelişti ama her olay karşılıklı ilişki
çerçevesinde gelişir, kimse durup dururken herhangi bir şey yapmaz. (CHP
sıralarından gürültüler) Bir dakika… Alim Bey’i orada ilk durdurmaya çalışan
benim. Ben AK PARTİ Grup Başkan Vekili olarak böyle bir şeyi asla kabul etmem.
Hiçbir partinin hiçbir vekili bir başka kişiye yönelik, burada ne olursa olsun
böyle bir harekette bulunamaz, kabul edemeyiz. Onu ilk engellemeye çalışan
bendim; buradaki arkadaşlar şahittir. Meclisin hukukunu korumak benim de
görevim, Cumhuriyet Halk Partisinin de görevi, herkesin görevi. Burada hep
beraber, milletin iradesini temsil eden vekiller olarak görevi hangi kurallara
göre yapacağımız hususu açıktır. Zaman zaman öfkeler, kızgınlıklar, vesaire
olabilir ama her zaman aklıselimle ve soğukkanlılıkla davranmak aynı zamanda en
başta grup başkan vekillerinin görevidir. 
Orada
Alim Bey ile CHP Grup Başkan Vekili Sayın Özgür Özel arasında önce sözlü bir
tartışma olmuş, sonra kesinlikle kabul edilemez bir ifade kullanmıştır Özgür
Bey. Bu, elbette, o davranışı meşrulaştırmaz ama bu ifadenin yanlışlığını da
görelim. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
MEHMET
NACİ BOSTANCI (Amasya) – O yüzden, burada -Cumhuriyet Halk Partisinden olsun,
AK PARTİ’den, başka partilerden- birbirimize karşı davranışları nezaket
çerçevesinde devam ettirmek ve her kim herhangi bir şekilde fiilî bir
davranışta bulunursa onun karşısına hep birlikte çıkmak bizim görevimiz. Zaten
aslında yaşananlar da öyleydi; burada, arada olaylar çıkma emaresi
gösterdiğinde Cumhuriyet Halk Partisinden sayın vekiller de, biz de hep beraber
araya girerek olayları yatıştırmaya çalıştık. Meclisin hukuku bunu gerektirir.
Bundan sonra da birlikte çalışacağımıza göre bu hukuka, bu nezakete dikkat
ederek çalışmakta fayda var derim.
Teşekkür
ediyorum.
BAŞKAN
– Teşekkür ediyorum.
Sayın
Özel, buyurun.
7.- Manisa Milletvekili Özgür Özel’in, iki
oturum arasında kendisine karşı fiilî saldırı girişiminde bulunulmasına ilişkin
açıklaması
ÖZGÜR
ÖZEL (Manisa) – Sayın Başkan, aslında bu tip bir gerginlikten sonra gerginliğin
tarafları yerine diğer grup başkan vekillerinin söz alması yerleşmiş bir
uygulama ve son derece de yerindedir, hep de öyle uyguluyoruz. Ancak biraz önce
Sayın Naci Bostancı “tutanak altında olmayan bir süreyle ilgili” ve “kabul
edilemez bir ifade” deyince olaya bir açıklık getirelim. Olayın evveliyatı da
var. 
Sayın
milletvekili geçmişte benimle çok iyi ilişkiler kuran ve benim de kendisine son
derece saygılı davrandığım biriyken, bir gün burada, bir gerginlik sırasında
yine bir fiilî taarruz ve hakarette bulunduğu için o gün “Seni çok yanlış
tanımışım, bir daha da seninle görüşmem.” deyip o günden beri de hiç
irtibatımın olmadığı biridir. Bugün siz oturumu kapatınca oradan bana “Özgür
-işte- her şeyi sen mi biliyorsun?” falan deyince ben “Beş altı ay önce seninle
irtibatı kestim çünkü senin ne mal olduğunu biliyorum veya gördüm.” diye bir
ifade kullandım. 
Türkçede
“senin ne mal olduğunu bilme” ifadesi, içindeki “mal” kelimesi ne bir eşyaya ne
bir nesneye ne bir hayvana denk gelir. Bu, “Ben senin ne olduğunu biliyorum.”
demektir. 
NURETTİN
ARAS (Iğdır) - Ama temiz dil de değil. 
ÖZGÜR
ÖZEL (Manisa) - Bu söz kötü bir söz olsa dahi -ki olmadığını biliyorum ve o
sözden dolayı da hiçbir pişmanlık duymuyorum, hissiyatım odur, hissiyatımı
ifade ettim- oradan buraya öldüresiye bir koşuya başlamak son derece kabul
edilemez bir davranıştır. Grup başkan vekilimiz bundan duyduğu üzüntü,
rahatsızlıkla ve bizim hukukumuzu siz ve AKP Grubu korumadığı için “Kendi
hukukunu bu grup artık korur.” ifadesini kullanmıştır. Olayın başladığı yere
baktığınızda da iki dakikalık sözü vermemek için sizin sayın grup başkan
vekilinin ifadelerine teslim olduğunuz, eşitlikten uzaklaştığınız, Musa Çam’a
söz vermeyip daha sonra da oturumu kapattığınızdaki gergin ortamda başlayan,
alevlenen bir durumdur. Benim sözümde ne bir hakaret vardır, benim sözümde olsa
olsa sitem ve hissiyatımı söyleme vardır. Beş ay öncesine kadar en iyi sözleri
söylediği birisine bir kavga sırasında -bir niteleme yapmayayım ama- bir
şekilde saldıran birisinin ona sitemidir. Sayın grup başkan vekilinin bu
yaklaşımı da sizin bizim hukukumuza duymadığınız saygı…
(Mikrofon
otomatik cihaz tarafından kapatıldı) 
BAŞKAN
– Tamamlayın.
ÖZGÜR
ÖZEL (Manisa) - …göstermediğiniz saygı -bizim benzer durumlarda neler
yaptığımızı herkes görüyor, biliyor burada- âdeta Cumhuriyet Halk Partisi
Grubuna bir düşman hukuku uyguluyor olmanıza tepkidir. Bu kadar net.
Teşekkür
ediyorum. 
BAŞKAN
– Teşekkür ediyorum.
VI.- OTURUM BAŞKANLARININ KONUŞMALARI
(Devam)
2.- Oturum Başkanı TBMM Başkan Vekili Ahmet
Aydın’ın, Meclisin ve milletvekillerinin hukukunu zedeleyecek söz ve
davranışlardan kaçınmak gerektiğine ilişkin konuşması
BAŞKAN
– Sayın milletvekilleri, millet bizi izliyor, hepimizi izliyor ve bu Meclisin
vakarı, onuru, haysiyeti, mehabeti hepimizin söylemleri ve eylemleriyle
sabitlenecektir ve hepimiz birlikte bu Meclisin de her birimizin de hukukunu
ayrı korumak zorundayız. 
ATİLA
SERTEL (İzmir) – En çok da siz.
BAŞKAN
- İstirham ediyorum sayın milletvekili. Biz bu Meclisi yönetirken -hata herkese
mahsustur- hata yapabiliriz, eksikliklerimiz olur, bilmeden yanlış yapabiliriz,
eleştiri yapabiliriz, eleştiri doğaldır, olması gerekendir ama hiçbir surette
itham edici kem söz kullanmak, kötü söz kullanmak, hakaret etmek hiçbirimizin
hakkı değil. Yine konuşurken, çalışırken fiilî birtakım durumlara yol açmak, bu
tür ilişkileri son derece bozan, Meclisin çalışma düzenini bozan, ahengini
bozan durumlardır. Hepimizin buna riayet etmesi lazım. Meclis İçtüzüğü’müz çok
açık; 65, 66, 67’nci maddeleri açık, bunu bir tarafa bırakıyorum. Bunun
dışında, birer milletvekili olarak ve şu anda milletin temsilcileri olarak
milletin gözü önünde kem söz de kötü hareket de sahibini bağlar diyorum ve bu
anlamda millet hepimize de buradaki duruşumuzla puan veriyor. Meclisin itibarı
dediğimiz şey bu, Meclisin hukuku dediğimiz husus bu ve eksiklikler, hatalar,
tartışmalar işin akışında doğal olarak olabilir, birbirimizi yanlış da
anlayabiliriz ama ne olursunuz, itham etmeyelim, eleştirelim, tahkir etmeyelim,
birbirimizle hukukumuzu zedeleyecek, Meclis dışındaki hukukumuzu da zedeleyecek
söz ve davranışlardan kaçınalım diyorum. 
Tekrar,
göstereceğiniz ve gösterdiğiniz hassasiyetten dolayı hepinize teşekkür
ediyorum. Bu Meclis hepimizin ortak Meclisi, bu milletin ortak Meclisi,
milletin temsil makamı. Ne olursunuz, hatalarımızla, günahlarımızla,
eksikliklerimizle birlikte birbirimizi tamamlamaya çalışalım. 
Ben,
bundan dolayı, hassasiyetinizden dolayı teşekkür ediyorum ve ne olursunuz,
bundan sonraki süreçte en ağır eleştirileri bu kürsüde yapalım diyorum. 
Tekrar
hepinize teşekkür ediyorum.
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)

A) CUMHURBAŞKANLIĞI (Devam) 
1) Cumhurbaşkanlığı 2018 Yılı
Merkezî Yönetim Bütçesi
2) Cumhurbaşkanlığı 2016 Yılı
Merkezî Yönetim Kesin Hesabı
B) TÜRKİYE BÜYÜK MİLLET
MECLİSİ (Devam)
1) Türkiye Büyük Millet
Meclisi 2018 Yılı Merkezî Yönetim Bütçesi
2) Türkiye Büyük Millet Meclisi
2016 Yılı Merkezî Yönetim Kesin Hesabı
C) SAYIŞTAY (Devam)
1) Sayıştay 2018 Yılı Merkezî
Yönetim Bütçesi
2) Sayıştay 2016 Yılı Merkezî
Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2018 Yılı
Merkezî Yönetim Bütçesi
2) Anayasa Mahkemesi 2016 Yılı
Merkezî Yönetim Kesin Hesabı
D) YARGITAY (Devam)
1) Yargıtay 2018Yılı Merkezî
Yönetim Bütçesi
2) Yargıtay 2016 Yılı Merkezî
Yönetim Kesin Hesabı
E) DANIŞTAY (Devam)
1) Danıştay 2018 Yılı Merkezî
Yönetim Bütçesi
2) Danıştay 2016 Yılı Merkezî
Yönetim Kesin Hesabı
F) BAŞBAKANLIK (Devam)
1) Başbakanlık 2018Yılı
Merkezî Yönetim Bütçesi
2) Başbakanlık 2016 Yılı
Merkezî Yönetim Kesin Hesabı
G) KAMU DENETÇİLİĞİ KURUMU (Devam)
1) Kamu Denetçiliği Kurumu 2018Yılı
Merkezî Yönetim Bütçesi
2) Kamu Denetçiliği Kurumu 2016 Yılı
Merkezî Yönetim Kesin Hesabı
Ğ) MİLLÎ İSTİHBARAT TEŞKİLATI
MÜSTEŞARLIĞI (Devam)
1) Millî İstihbarat Teşkilatı
Müsteşarlığı 2018 Yılı Merkezî Yönetim Bütçesi
2) Millî İstihbarat Teşkilatı
Müsteşarlığı 2016 Yılı Merkezî Yönetim Kesin Hesabı
H) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel
Sekreterliği 2018 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2016 Yılı Merkezî Yönetim Kesin Hesabı
I) DİYANET İŞLERİ BAŞKANLIĞI
(Devam)
1) Diyanet İşleri Başkanlığı
2018 Yılı Merkezî Yönetim Bütçesi
2) Diyanet İşleri Başkanlığı
2016 Yılı Merkezî Yönetim Kesin Hesabı
İ) AFET VE ACİL DURUM
YÖNETİMİ BAŞKANLIĞI (Devam)
1) Afet ve Acil Durum Yönetimi
Başkanlığı 2018 Yılı Merkezî Yönetim Bütçesi
2) Afet ve Acil Durum Yönetimi
Başkanlığı 2016 Yılı Merkezî Yönetim Kesin Hesabı
J) TÜRKİYE İNSAN HAKLARI VE EŞİTLİK KURUMU (Devam)

1) Türkiye İnsan Hakları ve Eşitlik Kurumu 2018Yılı Merkezî Yönetim Bütçesi
2) Türkiye İnsan Hakları ve Eşitlik Kurumu 2016 Yılı Merkezî Yönetim Kesin Hesabı
BAŞKAN
– Söz sırası olarak Ankara Milletvekili Sayın Necati Yılmaz’ı kürsüye davet
ediyorum.
Buyurun
Sayın Yılmaz. (CHP sıralarından alkışlar)
CHP
GRUBU ADINA NECATİ YILMAZ (Ankara) – Sayın Başkan, Sayın Divan, saygıdeğer
milletvekilleri; sizleri ve ekranları başında bizleri izleyen yurttaşlarımızı
saygıyla, sevgiyle ve hiçbir zaman tükenmeyen umudumla selamlıyorum.
Sayın
milletvekilleri, iktidarın on beş yıllık uygulamalarını özetleyecek bir kelime
olacaksa tereddütsüz kullanacağım sıfat bellidir; bu sıfat “çürüme”dir. Bu
dönemde, yirmi yıllık parlamenter sistem deneyimimizin tüm kazanımları, yüz
yıllık cumhuriyetimizin tüm nitelikleri ve inançsal değerlerimiz çürütülmüştür.
Ancak daha da önemlisi, tüm inançların, öğretilerin, hatta ideolojilerin
yaslanarak meşruiyet aradıkları bir başka değer var. Tüm bunlara kaide olan,
insanlığın yarattığı en büyük değer ahlak. Ahlak da çürütülmüştür. Vicdan
çürütüldü sevgili arkadaşlar, vicdan. Zulmünüze boyun eğmeyen, yolsuzluklarınıza
göz yummayan herkesi Nuriye ve Semih’e yaptığınız gibi terörist ilan ettiniz.
İnsanları ekmeklerinden ettiniz, “Ağacın kökünü yesinler.” dediniz. Örgüt
üyeliğiyle yargıladınız, beraat ettiler. Şimdi, soruyorum: Şayet beraat
ettilerse, suçları yoksa neden işlerinde değiller? Her değeri çürütürken siz de
çürüdünüz. Çürütme sizin yönetim anlayışınızın temel karakteriymiş. Kurumları
çürütmek, kuralları değersizleştirmek, keyfîliği temel yönetim anlayışı hâline
getirmek sizin politikalarınızın omurgasıymış, gördük, öğrendik. Yaptığınız
Anayasa değişikliği de gayet açık şekilde gösteriyor. Kurmak istediğiniz parti
devletinde hiçbir kurumsallığa, hiçbir kurala gerek yok. Sistemin tamamı bir
kişiden ibaret, yetkisiyle yetinmeyen bir tek kişiden ibaret. Hem Cumhurbaşkanı
hem Başbakan hem parti başkanı. O, elbette ki Anayasa’ya uymaz, elbette ki
Anayasa Mahkemesinin kararına saygı duymaz.
Sayın
milletvekilleri, demokratik bir hukuk devletiysek bu keyfîliği kim
denetleyecek? Biliyoruz ki bu iktidar artık mali açıdan denetlenemiyor.
Sayıştay devre dışı bırakılmış durumda. Hukuken de denetlenemiyor. Yüksek yargı
çay toplama seanslarında cübbesine ilik arama telaşında. Meclisin denetim
yetkisi zaten kaldırıldı, artık siyasi denetim de yok. Halkın sandıkta yapacağı
denetime gelecek olursak onu da YSK toptan çalıyor. Hep birlikte yapalım,
ruhuna el Fatiha. Evet, medya denetimine gelince, muhalif basına operasyonlarla
gözdağı veriliyor, yandaş medya tek tek yemleniyor. Peki, bu iktidarı kim
denetleyecek? Görülen o ki hukuk devleti ilkesinin güvencesi olarak kurulan
Anayasa Mahkemesi iktidar partisini hukuki bir zeminde tutmak yerine kendisi
tamamen siyasetin kontrolü ve denetimi altına girmiştir. Burada şu tarihî
hatırlatmayı yapmak isterim: Nazi rejiminin binlerce muhalifi idama yollayan
mahkemesinin başyargıcı, Hitler’e yazdığı mektupta şöyle diyor: “Führerim,
bizim mahkemelerimiz bir karar verirken kararı veren hâkim siz olsanız ne karar
verecek idiyseniz biz de o kararı vereceğiz." Tarih bu hâkimleri de
yargıladı ve lanetledi. Bu durumdan pay çıkarması gerekenler çıkarsın lütfen. 
Bu
Anayasa Mahkemesi, kendini inkâr eden bir mahkemedir. Bu mahkeme aynı olayla
ilgili iki farklı karar verebiliyor. Anayasa Mahkemesinin milletvekilimiz
Mustafa Balbay hakkında kumpas davaları sürecinde verdiği bir karar var.
ÖZGÜR
ÖZEL (Manisa) – Arkadaşlar, oradan tehdit ediyor.
NECATİ
YILMAZ (Devamla) – Bir milletvekilinin uzun tutukluluğunun hak ihlali olduğunu
söyleyen bu karar, şimdi Balbay durumundaki milletvekili Gülser Yıldırım hakkında
tam tersi bir karara dönüştü.
VELİ
AĞBABA (Malatya) – Gelsin, yiğitse gelsin, erkekse gelsin.
NECATİ
YILMAZ (Devamla) – Sayın Veli Ağbaba, konuşmak istiyorum, izninle.
VELİ
AĞBABA (Malatya) – Oraya söyle.
NECATİ
YILMAZ (Devamla) – Başkana söylüyorum o zaman, müdahalenizi istiyorum.
BAŞKAN
– Sayın Ağbaba, lütfen müdahale etmeyin konuşmacıya.
NECATİ
YILMAZ (Devamla) – Mahkeme, aynı mahkeme; heyet, aynı heyet ama karar, aynı
karar değil. Neden? Çünkü kararın biri darbeden önce, bir diğeri darbeden sonra
verildi sevgili arkadaşlar. Bu mahkeme sadece kendisini inkâr eden değil, aynı
zamanda imha eden bir mahkemedir. KHK’ler Anayasa’ya uygun mu, değil mi, bunun
denetiminden kendi rızasıyla vazgeçmiştir. Anayasa’nın kendisine verdiği görev
ve yetkiyi reddetmiştir. KHK’lerle ilgili gelen itirazlara “Yetki benim
dışımda.” diyerek dosya kapağını kaldırmadan talepleri reddetmiştir. Mahkeme bu
kararıyla Anayasa’yı rafa kaldırmıştır. OHAL sürecinde yürütmenin
denetlenemeyeceğini, böylelikle yürütmenin her istediğini yapabileceğini
söyleyerek bir bakıma anayasasızlığın yolunu açmıştır. Evet, dikkatli
söylüyorum, bu kararla 20 Temmuz sivil darbesi tamamlanmıştır. (CHP
sıralarından alkışlar) 
Şimdi,
“Bir OHAL kararnamesiyle Anayasa Mahkemesi de kaldırılırsa ne olacak?” sorusu
aklınıza gelebilir. Bunun cevabını mahkeme kendi kararıyla verdi, dedi ki:
“Bizi kapatmanıza dair bir KHK çıkarmanıza gerek yok, biz bu kararımızla kendi
kendimizi kapattık zaten.” Evet, bir canlı bomba misali kendini imha etmiş olan
bu mahkemeye bütçe ayırmaya gerek var mı? Cevabını söylüyorum: Elbette ki yok.
(CHP sıralarından alkışlar) Anayasa’ya değil, saraya bağlı olan mahkemenin adı
“saray mahkemesi” olarak değiştirilmelidir ve bütçesi de sarayın örtülü ödeneği
üzerinden karşılanmalıdır sevgili arkadaşlar. (CHP sıralarından alkışlar)
On
beş yıldır Türkiye’yi getirdiği yerde, yargının tepesindeki Yargıtay Başkanı
yargıya güvenin yüzde 70’lerden yüzde 30’lara indiğini söyledi. Bu söz darbeden
önceydi. Şimdi söylüyorum, gidin sorun vatandaşa, kaç kişinin bu yargıya güveni
kalmış, gidin sorun.
Söylemiştim,
yine söylüyorum, bir daha söylüyorum: Topluma kendinizi dinî duyarlılık içinde
gösterdiniz, dini siyasete alet ettiniz. Bu konuda zerre kadar samimiyetiniz
varsa, reddedemeyeceğiniz bir referanstan bahsedeceğim. Hazreti Ali’ye
sormuşlar: “Devletin dini var mı?” demişler. Cevap vermiş: “Var, devletin dini
adalettir.” demiş. (CHP sıralarından alkışlar) Devletin dini adalet olmalıdır. 
Sayın
Başkanım, izin verirseniz, çok insani bir meseleyle ilgili bir cümle kurmak
istiyorum, kesilen süreyi dikkate alarak. Hepimizi ilgilendiren bir konu,
hepimizi ilgilendiriyor Başkanım. 
BAŞKAN
– Teşekkür ediyorum. 
Hiç
kimse için uzatmadım, sizin için de uzatamayacağım. 
NECATİ
YILMAZ (Devamla) – Akciğer hastası olan bir Meclis çalışanıyla ilgili efendim. 
BAŞKAN
– Tamam, tamamlayın, sözünüz vardı, zamanınız vardı ama. 
NECATİ
YILMAZ (Devamla) – Peki, sevgili arkadaşlarım, on beş yıldır Mecliste
danışmanlık yapan…
(Mikrofon
otomatik cihaz tarafından kapatıldı) 
NECATİ
YILMAZ (Devamla) – …emekçi arkadaşımız Celal Özcan yedi aydır akciğer nakli
beklemekte. 
MEHMET
NACİ BOSTANCI (Amasya) – Verin Sayın Başkan, bir dakika verelim. 
NECATİ
YILMAZ (Devamla) – Konu bu Başkanım. Uygun mudur? 
BAŞKAN
– Buyurun. 
NECATİ
YILMAZ (Devamla) – Baştan söylüyorum: On beş yıldır Mecliste danışmanlık yapan
emekçi arkadaşımız Celal Özcan yedi aydır akciğer nakli beklemekte.
Hastalığında son aşamaya gelen arkadaşımızın yaşama tutunması için buradan tüm
yurttaşlarımıza sesleniyorum: Kendisi şu anda Ankara Yüksek İhtisas
Hastanesinde yatıyor. Akciğer organ bağışı konusunda tüm yurttaşlarımızı
duyarlılığa çağırıyorum. 
Genel
Kurulu saygıyla, muhabbetle selamlıyorum. (CHP sıralarından alkışlar) 
Teşekkür
ediyorum Sayın Başkan. 
BAŞKAN
– Teşekkürler Sayın Yılmaz. 
Söz
sırası Artvin Milletvekili Uğur Bayraktutan’a aittir. 
Buyurun
Sayın Bayraktutan. (CHP sıralarından alkışlar) 
CHP
GRUBU ADINA UĞUR BAYRAKTUTAN (Artvin) - Sayın Başkan, değerli milletvekilleri;
Danıştay ve Yargıtay bütçesi üzerine Cumhuriyet Halk Partisi Grubu adına söz
aldım. Yüce heyetinizi saygıyla selamlıyorum. 
20
Temmuz 2016 tarihinde yürürlüğe giren istinaf mahkemeleriyle alakalı
düzenlemede, düzenleme yürürlüğe girdiği zaman şöyle bir olay öngörüldü,
denildi ki: “İstinaf mahkemeleri yürürlüğe girince Yargıtay ve Danıştayın iş
yükü azalacaktır.” Gerekçeyi getirdiğinizde -iyi hatırlıyorum- burada gerekçe
konuşuluyorken, yüzde 90 oranında Yargıtayın iş yükünün, yüzde 80 oranında da
Danıştayın iş yükünün azalacağına ilişkin hükümler içeriyordu. 
Değerli
arkadaşlarım, bakın, burada bir çizelge var, kasım ayıyla alakalı, Yargıtayın
ceza dairelerine gelen dosya sayısı 22.292, çıkan dosya sayısı 29.615. Yine,
hukuk dairelerine gelen dosya sayısı 10.401, çıkan dosya sayısı 29.199; bu
senenin kasımı yani geçen ay itibarıyla söylüyorum değerli arkadaşlarım. 
Şimdi,
gelinen noktada, 2014’te biz mevcut üye sayılarını artırdık. 2016’da bunları
azalttık. Azaltma gerekçelerimizi de ileri sürdük. Sayın Bakan dikkatli
dinliyor mu bilmiyorum? Değerli arkadaşlarım -şimdi öğrendiğimiz kadarıyla,
basına yansıyan bilgilere göre- Yargıtayla alakalı, Danıştayla alakalı bir
düzenlemenin getirileceğini artık sağır sultan bile duydu. Anladığımıza göre,
bizim öğrendiğimize göre saray gerekli oluru vermiş, Yargıtaydaki üye sayısını
100 artırıyoruz, Danıştaydaki üye sayını da 26 veya 30’a yakın artırıyoruz
değerli arkadaşlarım. Şimdi, bu, emme basma tulumbaya döndü; bir çıkıyor, bir
iniyor, bir çıkıyor, bir iniyor. Yargıtay ile Danıştayın ciddi anlamda
sorunları var ama en önemli sorun… Sayın Bakan, eğer bu düzenleme yapılacaksa
ki… Eğer bunu ben biliyorsam Cumhuriyet Halk Partisi milletvekili olarak, bunu
sağır sultan da biliyordur, bu düzenleme vardır. Daha vahim olan bir şey daha
var değerli arkadaşlar, bu düzenlemeyi Türkiye Büyük Millet Meclisinden
kaçırarak, Türkiye Büyük Millet Meclisinden bu düzenleme geçmeden kanun
hükmünde kararnameyle bu düzenlemenin geçeceğine ilişkin bize bir bilgi geldi.
Bu doğru mudur değerli arkadaşlarım, AKP Grubundaki milletvekili arkadaşlarımız?
Eğer bu şekilde bir düzenleme, yüksek yargıyı düzenleyen bir düzenleme kanun
hükmünde kararnameyle düzeltilerek yapılacaksa bunu kabul etmek mümkün değildir
değerli arkadaşlarım. Eğer böyle bir düzenlemeyi yaparsanız bu yargı Türkiye
Cumhuriyeti’nin yargısı olmaz, bu yargı majestelerinin yargısı olur değerli
arkadaşlarım, majestelerinin yargısı olur. (CHP sıralarından alkışlar) O
nedenle, Sayın Bakan, bu konuda duyarlı davranmanızı istiyorum. 
Bakın,
Yargıtaya 100 yeni üye alacaksınız, Danıştaya 26 yeni üye alacaksınız. Şimdi,
bu düzenlemede, bizim aldığımız bilgilere göre, kürsüde on yedi yıllık sınırı
ortadan kaldırıyorsunuz. Diyorsunuz ki: “Kürsüde on yedi yıl görev yapmaya
gerek yok.” Ne olacak? “Efendim, birinci sınıf hâkim olmak yeterli.” Birinci
sınıf hâkim olmak için ne kadar görev yapmak lazım arkadaşlar, biliyor musunuz?
On üç yıl. Neden on üç yıl? Şimdi bunda bir hinoğluhinlik var, AKP’nin
getirdiği her düzenlemede var. Acaba neden on üç yıl Sayın Bakan? Düşündüm, ona
da kendime göre şöyle bir yanıt buldum Sayın Bozdağ, o da şundan: 2002’de AKP
kuruldu. Bu tarafa doğru koyduğunuz zaman on yedi yıl yetmiyor arkadaşlar, 2019
oluyor. On yedi yıllık hâkim, savcılar içerisinde önünü ilikleyen, cübbesinin
önünü ilikleyen yeterli sayıda hâkim ve savcı yok. Ne yapsınlar bunlar? E, ne
yapacaklar? On üç yıla indiriyorlar ki önünü ilikleyecek hâkim ve savcılar
bulsunlar değerli arkadaşlarım. (CHP sıralarından alkışlar) Bunu kabul etmek
mümkün değil Sayın Bakan, açık açık ifade ediyorum. Bakın, burada Danıştaydan,
Yargıtaydan temsilciler var. Bunu kabul etmek mümkün değil. 
Başka
bir şey daha var. Şimdiki mevcut sisteme göre, Ceza Genel Kurulunda, Hukuk
Genel Kurulunda sabit bir sistem yok, dönüşümlü sistem var, hangi hâkimle
muhatap olacağınızı bilmiyorsunuz. Şimdi, 100 yüksek hâkimi atıyorlar, sabit
sisteme getiriyorlar, burayı şaibeli hâle getiriyorlar değerli arkadaşlarım.
Bunlara ulaşabilmek, kime kim tarafından yargılama yapılacağını mevcut sistemde
bulmak çok zor. Ama şimdi şunu yapıyorlar: Bakın, Yargıtay Cumhuriyet
Başsavcılığının itiraz diye bir yöntemi var -Sayın Bakan, bunu gayet iyi
biliyorsunuz- süre diye bir olay yok. Eğer bu düzenlemeyi getirirseniz Yargıtay
Cumhuriyet Başsavcılığı otuz yıl evvel kesinleşmiş bir hükümle alakalı, bununla
ilişkili olarak genel kurula başvurabilir, Ceza Genel Kurulundan istediği gibi
kararı çıkartabilir değerli arkadaşlarım. Yapabilir mi? Bu düzenleme geçerse
yapabilir. O nedenle, böyle bir tabloyla karşı karşıyayız. 
Danıştayla
alakalı bir şey söylemek istemiyorum. Ben size bir şey söyleyeyim, ben
Artvin’in Milletvekiliyim değerli arkadaşlarım. Benim bildiğim, yöremde çayın
taban fiyatını ÇAYKUR genel müdürü belirlerdi. Ben size bir şey söyleyeyim mi?
Verin bir kanun teklifi, çayın taban fiyatını Danıştay Başkanı belirlesin. (CHP
sıralarından alkışlar) E, bu Danıştay Başkanı değil mi çay toplayan? Çay
toplamadı mı bu Danıştay Başkanı? Danıştay Başkanının açıklamalarına baktım, ne
demiş biliyor musunuz hanımefendi? “Efendim, bu nisan halk oylaması kuvvetler ayrılığını
sağlamlaştırmıştır.” Merak ettim, “Bunun hukuk fakültesi mezunu olması mümkün
değil.” dedim. 
HAYDAR
AKAR (Kocaeli) – Mutlaka Burhan Hocadır onun hocası. 
UĞUR
BAYRAKTUTAN (Devamla) – Gerçekten de bütün kimlik bilgilerini çıkardım, kimse
saygısızlık olarak addetmesin, AİTİA mezunu çıktı Sayın Bakan -ben Ankara Hukuk
Fakültesi mezunuyum, gururla söylüyorum- hanımefendi AİTİA mezunu çıktı. Bir
hukuk fakültesi mezunu kuvvetler ayrılığı ilkesiyle alakalı böyle bir
düzenlemeyi ortaya koyamaz değerli arkadaşlarım. 
Danıştayla
alakalı yapılan bütün şeylerde yanlışlıklar var. Cübbesinin önünü iliklemeye
çalışan bir Danıştay Başkanını kabul etmiyorum, şiddetle protesto ediyorum,
kınıyorum değerli arkadaşlarım. (CHP sıralarından alkışlar) 
Majestelerinin
Danıştayı var bakın, Cerattepe kararında daha önce “Cerattepe’de maden
çıkartmak ihanettir." diyen ilgili Danıştay dairesi bugün o kararı
neredeyse alkışlayacaktır. Majestelerinin Danıştayı bu işte değerli
arkadaşlarım. Bakın, Danıştay ve Yargıtayla alakalı bu düzenlemeleri yapmayın,
eğer bunu yaparsanız, buna ilişkin düzenlemeleri yaparsanız bu silah bir gün
gelir, bu siyasi iklim tersine döner, o yapmış olduğunuz silahla gelir sizi
vururlar değerli arkadaşlarım. Bunu yapmak doğru değil. (CHP sıralarından alkışlar)

HAYDAR
AKAR (Kocaeli) – 2010 referandumu gibi olur.
İBRAHİM
ÖZDİŞ (Adana) – Döndü, döndü.
UĞUR
BAYRAKTUTAN (Devamla) – Bakın, 2010 referandumunda size yalvarmıştık,
“Yapmayın, etmeyin, kurban olalım, bir çeteye yargıyı teslim ediyorsunuz.”
demiştik. Genel Başkan demişti ki “120 militanı Yargıtaya atamışsınız.” Ne oldu
arkadaşlar, ne oldu o militanlar? Sayın Bakan, turşusunu mu kuracaksın o 120
militanın, nerede bunlar? Nerede bu militanlar? Nerede bu militanlar beyefendi?
O 120 tane… (CHP sıralarından alkışlar) Bir ülkenin yargısını düşünün, 16 bin
hâkim, savcısından 4 bin tanesini bakın, dörtte 1’ini Fetullahçı terör örgütüne
teslim eden Hükûmete yazıklar olsun diyorum, yazıklar olsun diyorum, yazıklar
olsun diyorum değerli arkadaşlarım. (CHP sıralarından alkışlar) Hani diyordunuz
ya “O gece beraber bombaları yiyorduk.” Sayın Bakan, burada beraberdik o gece,
15 Temmuz akşamı bazılarınız hamaset yapıyorken ben burada bomba yiyordum.
Onlara bunları böyle altın tepsiler içinde sunan, onlara otobanı açan
sizlersiniz, bizler açmadık değerli arkadaşlarım. O nedenle, buradan bir kere
daha Hükûmeti uyarıyorum: Yüksek yargıyla alakalı düzenlemeleri yapmak ateşle
oynamaktır Sayın Bakan, ateşle oynamayın, lütfen gereğini yapın, liyakatin
gereğini yapın, sadakatin gereğini yapmayın diyorum. 
Hepinizi
saygıyla, sevgiyle selamlıyorum. (CHP sıralarından alkışlar) 
BAŞKAN
– Söz sırası şimdi İstanbul Milletvekili Gürsel Tekin’e aittir. 
Sayın
Tekin, buyurun. (CHP sıralarından alkışlar) 
CHP
GRUBU ADINA GÜRSEL TEKİN (İstanbul) – Sayın Başkan, değerli milletvekilleri;
öncelikle Hükûmet Sözcüsü Sayın Bozdağ’a bir sorum var, sonra da sizlere yapıcı
önerilerim olacak, hep dersiniz ya “Muhalefet yapıcı öneriler yapmak zorunda.” 
Birincisi
şu: Hepimizin, dünyanın yakinen takip ettiği bir Reza meselesi var. Reza
meselesinde iki gün önce gördük ki “17 Aralık, 25 Aralığı ben yönettim.” diyen
bir Emniyet mensubunun daha önce tutuklanıp 2016 Şubat ayında serbest
bırakıldığı görülüyor. Dönemin bakanı Sayın Bozdağ’dı. Şimdi, merak ediyorum:
Bu ülkede bu kadar rezaletler yaratmış, özellikle arkadaşlarımıza yönelik
kumpaslar kurmuş bu vatandaş nasıl serbest bırakıldı? Yetmedi, sadece serbest
kalması yetmedi, bugün bu ülkenin bilim insanları konferans için yurt dışına
gidemezken bu vatandaş elini kolunu sallayarak nasıl gitti? Bu sorunun cevabını
istiyorum.
İkincisi:
Önerilerim… Özellikle Parlamento ve Parlamento dışında kentlerde yaşanan bu
sorunlarla ilgili sürekli gündeme getirdik. Ben, çeşitli arkadaşlarımız sürekli
gündeme getirdi. Kentleri beton lobilerine teslim ediyorsunuz dediğimizde,
karşılığında çok ciddi hakaretlerle karşı karşıya kaldık. Ne zamana kadar?
Sayın Erdoğan “İstanbul’a ihanet ettik.” dedikten sonra herkesin sesi kesildi.
(CHP sıralarından alkışlar) Olabilir, bazı şeyler sonradan fark edilebilir.
Yetmedi, Sayın Başbakan ifade etti: “İstanbul’a kötülükler yaptık.” Yetmedi,
Çevre Şehircilik Bakanı “İstanbul ve Ankara’da imar hırsızlıkları var.” dedi.
Şimdi,
bütün bu yaşanmışlıkları bir milat olarak kabul edelim, en azından hani zararın
neresinden dönersiniz kârdır mantığıyla size bir önerim olacak. Sayın Bakan,
Hükûmet sözcüsü olarak siz de bunları not alırsanız çok memnun olurum. 
Özellikle
İstanbul’da, sürekli bakanın da açıklama yaparak, depremle karşı karşıya
olduğumuz bir dönemi hatırlatarak İstanbul’da şu anda Çevre ve Şehircilik
Bakanlığının ihaleye açmış olduğu birçok yeri sizlere hatırlatmak istiyorum: 
1)
Bakırköy’de Florya Polis Okulu. Yani koskoca Bakırköy’de nefes alabileceğimiz
tek alan kalmış, şu anda Çevre ve Şehircilik Bakanlığı tarafından ihaleye
açılmış. 
2)
Daha önce FETÖ’cülere vermiş olduğunuz, Florya’nın, Küçükçekmece’nin hemen
altında, şu anda tutuklu şahsın yapmış olduğu… Aynı zamanda, bunun Millî
Emlak’e ait olduğunu siz de biliyorsunuz, sizler verdiniz. Onun hemen yanında
20 dönüm bir yer var, ağaçlık ve fidanlık alan; burası da ihaleye açılmış. 
AHMET
SAMİ CEYLAN (Çorum) – Dün Bakırköy Belediye Başkanı işçilere saldırıyordu.
GÜRSEL
TEKİN (Devamla) – Oraya da geleceğim merak etmeyin.
AHMET
SAMİ CEYLAN (Çorum) – Evet, oraya da gel; 1 işçi vefat etti. 
GÜRSEL
TEKİN (Devamla) – 3) Küçükçekmece ve Avcılar arasında âdeta nefes
alabileceğiniz bir alan yok. Burası Marmara Üniversitesinin yeri, 1 milyon
metrekare yer. Şurası da şu anda ihaleye çıkmış, dört etaplı ihaleye. Sizden
rica ediyorum, en azından bizi ciddiye almıyorsanız Sayın Erdoğan’ın
dediklerini ciddiye alarak burayı da durdurmanızı rica ediyorum. 
Levent’i
bilirsiniz, ortalama, İstanbul’a giden her yurttaşımız çok iyi bilir. Levent’te
kafanızı kaldırdığınızda -sağınızda, solunuzda- âdeta üstünüze beton gelecekmiş
gibi… Levent’te Merkez Bankasının bir tek yeri var, orası da şu anda ihaleye
çıkmış. 
Yetmedi,
uzun süredir, maalesef İstanbul da dâhil olmak üzere Türkiye’de hiçbir şehirde
başaramadığınız, adına “kentsel dönüşüm” dediğiniz, âdeta bir kentsel yıkımla
karşı karşıya kalan şehirlerde Fikirtepe Eğitim ve Dumlupınar Mahalleleri
neredeyse on beş yıldır bir perişanlık yaşıyor. Ve bu anlattığım yerlerin
tamamına baktığınızda çoğunluğu da sizin partinize oy veren seçmenlerdir. Şu
anda geldiğimiz durum bu, perişanlık. Bu perişanlığı çözmek için bir önerim
var: Fikirtepe’de Bakanlığınıza ait olan bir yer var. Burası önce ihaleye
çıktı, daha sonra iptal edildi. Şu anda akıbetinin ne olduğu bilinmeyen ama
herhangi bir yapılaşma yapılmamış. Bunun derhâl iptal edilerek bu kentsel
dönüşüme sağlanmasında büyük bir katkı olacak. Bu önerimi de sizlere aktarmak
istiyorum.
En
önemlisi, biliyorsunuz, şehirlerde iki yeşil alan görebilirsiniz: Bir,
mezarlıklar; ikincisi, askerî alanlar. Askerî alanların tamamı
bakanlıklarınıza, çeşitli kurumlara devredildi. En azından bu askerî alanların
-15 milyon İstanbullunun nefes alabileceği- dokusuna dokunulmadan park alanları
ve donatı alanları olarak kullanılmasını öneriyorum. Daha İstanbul’da çok yer
var. Bunların tamamı, söylemiş olduğum yerler, devlete ait olan yerler olduğu
için daha kolay olur. Onun dışında imara açılmaması gereken 53 tane yer var. 
En
son olarak da, İstanbul’da tarım alanı olarak sadece Silivri -Silivri’yi bilen
İstanbullu milletvekili arkadaşlarımız var- ve ne yazık ki iki ilçemiz kaldı.
Silivri’de 5 milyon metrekare tarım alanı imara açılıyor. Buna da izin
vermeyin. Önümüzdeki günlerde arkadaşlarımızla da Silivri’ye gideceğiz, bunu
kamuoyuyla da paylaşacağız.
Teşekkür
ediyorum. (CHP sıralarından alkışlar) 
BAŞKAN
– Teşekkürler Sayın Tekin.
AHMET
SAMİ CEYLAN (Çorum) - Gürsel Bey, sizden Bakırköy’e de gelmenizi beklerdim.
GÜRSEL
TEKİN (İstanbul) – Söz verilirse konuşurum.
BAŞKAN
– Şimdi, söz sırası İstanbul Milletvekili Mahmut Tanal’a aittir.
Buyurun
Sayın Tanal. (CHP sıralarından alkışlar) 
CHP
GRUBU ADINA MAHMUT TANAL (İstanbul) – Değerli Başkanım, değerli
milletvekilleri; hepinizi saygıyla, hürmetle selamlıyorum.
Kamu
denetçiliği üzerinde söz almış bulunmaktayım. Anayasa’mızın 74’üncü maddesi
uyarınca Türkiye’de kurulması gereken, ihtiyaç duyulan bir kurumdu. Ancak niçin
ihtiyaç duyuldu, neden kurulması gerekir? İdarenin kötü işleyişinden dolayı,
kamu hizmetlerinin gereği gibi yerine getirilmemesinden dolayı ve ülkede
liyakatsizliğin, kayırmacılığın, partizanca davranmanın olması nedeniyle
gerçekten ihtiyaç vardı. 
Peki,
ombudsmana ihtiyaç vardı. Nedir bu? Gerek idarenin hizmet kalitesinin
yükseltilmesi, iyi yönetimin yerleşmesi, insan haklarının gelişmesi, hukukun
üstünlüğünün sağlanması, hak arama kültürünün gelişmesi açısından çok yararlı
idi. Peki, kamu denetçiliğinin bu anlamda, gerçekten, baktığımız zaman anlamı
nedir? Anlamına “ombudsman” deniliyor fakat Kamu Denetçiliği Kurumunun kafası
bulanık. Çoğu yerde “ombudsman” kullanılıyor, “kamu denetçiliği” çok az
kullanılıyor. Şimdi, kanunun adına baktığımız zaman, “kamu denetçiliği”
geçiyorsa Kamu Denetçiliği Kurumu “ombudsman” kelimesinden ya vazgeçecek
veyahut da bu kavramı kanun itibarıyla değiştirmek lazım. 
Baktığımız
zaman, Kanada’da kamu denetçisi “vatandaşın koruyucusu”, Avusturya ve
Romanya’da “halkın avukatı”, Polonya’da “sivil haklar savunucusu” diye
nitelendirilmekte. Peki, bu kamu denetçisi aslında kimin karşısında, kimin
yanında? Aslında kamu denetçisi tarafsız ve bağımsız olmalı. Peki, tarafsız ve
bağımsız olmalı derken, Türkiye’deki uygulama böyle midir, gerçekten bu durumda
mıdır? Türkiye’deki uygulama bu durumda değil. Neden bu durumda değil?
Baktığımızda, Türkiye'deki siyasi partilerde -bunun ayrımını vesairesini
yapmıyorum ben- burada, Türkiye'de lider sultası söz konusu. Lider sultasının
olduğu bir ülkede parti içi demokrasi yoksa, seçilen kişiler partilerin de
üyesiyse o Kamu Denetçiliği Kurumunun o siyasi parti aleyhine bir karar ihdas
etmesi mümkün değildir. Ne demek? Kamu Denetçiliği Kurumunun Sayın Başkanı
-şahsına saygı duyarım ama- AK PARTİ’nin üyesiydi, Cumhurbaşkanının
Başdanışmanıydı. Geliyoruz diğer üyelere; biri AK PARTİ’nin milletvekiliydi,
diğer bir arkadaşımızın eşi AK PARTİ’den milletvekili adayıydı, diğer
arkadaşımız AK PARTİ’nin belediye meclisi üyesiydi. Peki, arkadaşlar, siz
Başkanı AK PARTİ’den alırsanız, 4 üyenin 3’ü bizzat AK PARTİ’nin üyesi olmuşsa
ve diğeri dolayısıyla danışmanlık yapmışsa siz bundan kamuyu denetlemesini
bekleyemezsiniz arkadaşlar, kendimizi aldatmış oluruz. Bu ne olur olsa olsa?
Efendim, iş açma alanı olur, makam, mevki açma alanı olur.
SALİH
CORA (Trabzon) – Çok yanlış düşünüyorsunuz.
MAHMUT
TANAL (Devamla) – Birilerine iş alanı açmış oluruz. (CHP sıralarından alkışlar)

İBRAHİM
ÖZDİŞ (Adana) – Arpalık olur, arpalık!
SALİH
CORA (Trabzon) – Yaptığı çalışmalara bakın. Çalışmalara bak yahu!
MAHMUT
TANAL (Devamla) – Ben şunu söylemek isterim: Bakın, şu Cumhurbaşkanlığı
sistemi… Bu çalıştay raporunu kim yapmış? Kamu denetçisi. Yahu Allah’tan
korkun, olağanüstü hâlin çalıştayını yapmıyorsunuz, kanun hükmünde
kararnamelerin çalıştayını yapmıyorsunuz, işçi çalıştayı yapmıyorsunuz, taşeron
çalıştayı yapmıyorsunuz, demokrasi çalıştayı yapmıyorsunuz; neyin çalıştayını
yapıyorsunuz? Yaptığınız, Cumhurbaşkanlığı çalıştayı. Peki, bunda kimi
konuşturmuştunuz? Yine konuşturulan bir profesör var, Cumhurbaşkanının
Başdanışmanı; onun sevgili eşi benim dönemimde hukuk fakültesi öğrencisi ve AK
PARTİ sıralarının da saygı duyduğu bir milletvekili arkadaşımız. Bunun neresi
tarafsız?
Bakın,
biraz önce ne yaptınız? “Ombudsman tarafsız olmalı.” diyoruz, “Partisiyle
ilgisi olmaması lazım.” diyoruz. Arkadaş, AK PARTİ’nin sıralarına geldiniz,
hâlen kafanızda o duygusal bağ koparılmamış. Bugüne kadar bakanlara ziyarete
gittiniz; niçin, üç tane muhalefet partisi var, üç tane muhalefet partisinin
ziyaretine gitmediniz? Diğer bakanların ziyaretine gitmiş ve burada açıklıyor
Ombudsman. Ombudsmanlık iktidara karşı boyun büken, el pençe olan bir yer
olmamalı. 
Bu
anlamda ve en sonunda ne yapıyor? Mecliste konuşulan konuyla ilgili, burada,
efendim, diyor ki: “Müftü nikâhı, taşeron memura veriliyor da niye müftüye
verilmesin?” Sayın Başkan, hukukçusunuz, iyi bir hukukçusunuz, memur taşeron
olmaz ki. Nasıl, memurla taşeronu yan yana getiriyorsunuz? (CHP sıralarından
alkışlar) 
Yani,
burada kullandığınız deyimler, bu ziyaretler vesaireler ombudsmanlıkla uzlaşan
bir husus değil. Yani, bu anlamda, burada, aslında, medyayla ilgili bağlantınız.
Gayet rahat, Cumhurbaşkanlığı seçiminden sonra ve bu Yenikapı olayında, FETÖ
darbesinden sonra Milliyetçi Hareket Partisine de neyi söylemişsiniz?
“Gidecekler, orada o kalabalığı görecekler.” diyorsunuz. Ya, arkadaş, siz
CHP’ye çatıyorsunuz, MHP’ye çatıyorsunuz, HDP’ye çatıyorsunuz. Orası hangi
kurum? Hâlâ hangi kurumda olduğunuzun farkında değilsiniz, ciddiyetinde
değilsiniz. Orası siyaset yapma alanı değil, orası hak arama özgürlüğüdür.
İnsan hakları devlet olmadan önce vardı. Yasalar hakları sınırlasa da yasalar
hakları tanımasa da o haklar bizim doğuştan sahip olduğumuz haklardır. Bu var
olan haklarımızı Kamu Denetçiliği Kurumu savunmak zorunda. Cizre’yle ilgili
şikâyetler yaptık, ne yaptınız; Şırnak’la ilgili şikâyetler yaptık, ne
yaptınız? Hepsine ret cevabı verdiniz. Nerede insan hakları kaldı, nerede kaldı
bu insan hakları? 
Olağanüstü
hâllerle ilgili, bakın, Anayasa’nın 129’uncu maddesi diyor ki: “Kamu
görevlilerine ifadesi alınmadan, savunması alınmadan cezai işlem, disiplin
cezası verilemez.” Ey Anayasa Mahkemesi, ey Danıştay, ey Kamu Denetçiliği
Kurumu; sizi bu Anayasa bağlamıyor, ne bağlıyor? Saray mı bağlıyor? (CHP
sıralarından alkışlar) Hani, diyoruz ki biz: Bizi bağlayan uluslararası
sözleşmeler, anayasalar…
(Mikrofon
otomatik cihaz tarafından kapatıldı)
MAHMUT
TANAL (Devamla) – …evrensel hukuk ilkeleri… Bunların hepsini bir tarafa
bırakmışsınız. İçinizde iyi niyetli unsurlar vardır, saygı duyuyoruz. 
Bakın,
bir önceki Kamu Denetçiliği Kurumu mevcut olan bu kurumdan daha iyi çalışıyordu
ve eskisini aratır hâle geldiniz. 
Teşekkür
ediyorum. (CHP sıralarından alkışlar)
AHMET
SAMİ CEYLAN (Çorum) – Yo, yo, bu daha iyi.
BAŞKAN
– Teşekkür ediyorum.
Söz
sırası İzmir Milletvekili Ahmet Tuncay Özkan’a aittir.
Buyurun
Sayın Özkan. (CHP sıralarından alkışlar) 
CHP
GRUBU ADINA AHMET TUNCAY ÖZKAN (İzmir) – Sayın Başkanım, kıymetli arkadaşlar;
Millî İstihbarat Teşkilatı ve Millî Güvenlik Kurulu bütçeleri üzerine
görüşlerimizi, partimizin görüşlerini aktarmak üzere huzurunuzdayım.
Devlet
bir kurumlar hiyerarşisidir ve devleti ayakta tutan şey o kurumların gücü, o
kurumlara bizim izafe ettiğimiz güçler değil, o kurumların çalışarak, üreterek
ortaya koydukları güçler, olgulardır. Bugün ne yazık ki her iki kurumumuz
açısından da askerî vesayetin ortadan kalktığını, Millî İstihbarat Teşkilatının
sivilleştiğini iddia ettiğimiz. Millî Güvenlik Kurulunun sivilleştiğini iddia
ettiğimiz dönemlerde içine düşülen durum beni ve partimi çok üzmektedir. 
Bu
konuyla ilgili olarak Türkiye Büyük Millet Meclisinde bir komisyonu oluşturmuş
olması Adalet ve Kalkınma Partisinin, yıllardır, çok uzun yıllardır arzu
ettiğimiz büyük bir değişimin gerçekleşmesi anlamına geliyordu. Yani
denetlenebilir bir Millî İstihbarat Teşkilatı, denetlenebilir bir Millî
Güvenlik Kurulu. Bu konuda Adalet ve Kalkınma Partisi çok olumlu bir adım attı
ve Türkiye Büyük Millet Meclisinde bir daimi komisyon oluşturdu ancak ne yazık
ki komisyonu çalıştırmıyoruz. Komisyona MİT Müsteşarını çağırıyoruz, gelmiyor,
AKP’li üye arkadaşlar istediği hâlde gelmiyor. Komisyona bilgi verilmesini
istiyoruz, verilmiyor. Komisyon asla denetim faaliyetinde bulunamıyor. Peki,
denetlenemeyen MİT’te ne oluyor? 
Çok
üzüntüyle bir olay aktaracağım: Üç ay kadar önce yurt dışında PKK’ya dönük bir
operasyona gönderilen… MİT Müsteşarının burada olmasını çok isterdim, buna
yanıt vermesini de çok isterdim, Komisyona gelmesini de çok isterdim,
bürokratik oligarşiyi yıkmak için kurduğunuzu söylediğiniz Adalet ve Kalkınma
Partisinin MİT’in bürokratik oligarşisine yenilmemiş olmasını çok isterdim,
MİT’in denetlenebilmesi için Komisyonun çalıştırılıyor olmasını çok isterdim.
SALİH
CORA (Trabzon) – Müsteşar Yardımcısı burada.
AHMET
TUNCAY ÖZKAN (Devamla) – Müsteşar yardımcısına soralım o zaman: Niçin PKK’yı,
PKK’nın üst düzey yöneticilerini yakalayıp Türkiye’ye getirmekle
görevlendirdiğiniz 4 üst düzey MİT daire başkanı onların elindedir de onların
elinde esir düşmüştür de yakalanmıştır da bu operasyonla ilgili olarak
Komisyona bilgi vermezsiniz?
SALİH
CORA (Trabzon) – Yazılı olarak ver.
AHMET
TUNCAY ÖZKAN (Devamla) – Yazılı olarak da sorduk, vermediler. Komisyondaki
arkadaşlarım burada, bütün çalışmalar boyunca bunları dile getirdik. MİT’in
-PKK’yla ilişkili- daire başkanlarının da içinde bulunduğu iddia edilen bu
bizim çalışanlarımız, devlet memurlarımız, güvenlik ve istihbarat
elemanlarımızın hangi operasyonla, nasıl ele geçirildiğini öğrenmek istiyoruz.
Bununla ilgili olarak bilgi sahibi olmak istiyoruz Sayın Bakan, eleştiri
getirmek istiyoruz. Millî İstihbarat Teşkilatı hangi yanlışları yapmıştır da bu
durumdadır? 
Millî
İstihbarat Teşkilatının başındaki “millî” kelimesi Millî Amale Hizmetten bu
yana gelmektedir. Millî İstihbarat Teşkilatının kuruluşu savaş
meydanlarındadır, Askerî P Teşkilatından bugüne gelmiştir. Ancak bugün Millî
İstihbarat Teşkilatının hangi amaçla hangi operasyonlara giriştiğini ve bu
operasyonları sonuçlarıyla birlikte toplumuyla, en azından Türkiye Büyük Millet
Meclisindeki Komisyonla niçin paylaşmadığını bilen var mıdır? MİT Müsteşarı
neden Türkiye Büyük Millet Meclisine bilgi vermek istemez? Genelkurmay Başkanı
gelip bilgi verir, başkaları da gelir, verir ama MİT Müsteşarı gelmez. Neden?
Niçin? Bürokratik oligarşinin, güvenlik oligarşisinin bu denli yücelmesini,
yükselmesini mi istiyorsunuz? İstemediğinize göre o zaman başka bir yere mi
bağlıdır? 
Millî
İstihbarat Teşkilatıyla ilgili düzenlemeleri neden kanun hükmünde kararnameyle
yaptınız arkadaşlar, neden buna izin verdiniz? O kanunla ilgili düzenlemeyi
Türkiye Büyük Millet Meclisinde tartışsaydık, size katkı sunsaydık, belki
önerilerimiz Türkiye'nin önünü açacak şeylerdi, bunu neden dinlemek
istemediniz? Hep birlikte Türkiye’de oligarşik düzene karşı mücadele edeceksek,
güvenlik oligarşisini değiştireceksek buna bizim katkımızı neden istemediniz? Neden
bu, kanun hükmünde kararnameyle yapıldı? Örneğin takas yetkisini niçin verdiniz
Sayın Cumhurbaşkanına? Takas yetkisiyle yapmak istediğiniz bugün PKK’nın elinde
olan daire başkanlarını almak mıdır?
ERTUĞRUL
KÜRKCÜ (İzmir) – Zarrab, Zarrab.
AHMET
TUNCAY ÖZKAN (Devamla) – Eğer katkı sunmazsak eğer tekçil yönetirseniz Sağlık
Bakanının düştüğü duruma düşersiniz. Bir tarikatı temizlemek isterken bir başka
tarikatın eline düşersiniz. (CHP sıralarından alkışlar) Eğer tekçil yönetmek
isterseniz Zarrab’la yaşadığımız sıkıntıları yaşarız. Bir millî istihbarat
teşkilatı düşünün ki -dün Sayın Genel Başkanımız burada ifade ettiler- onunla
ilgili bilgi notu yoksa, Millî İstihbarat Teşkilatı Zarrab diye bir adamın
çalışmalarıyla ilgili bir bilgi notu hazırlamıyorsa kapısına kilit vursun. Eğer
var da söylemiyorsa o teşkilat kimin teşkilatı, hangi şahsın teşkilatı? 
İBRAHİM
ÖZDİŞ (Adana) – Sarayın, sarayın. 
ALİ
ŞEKER (İstanbul) – Saray istihbarat teşkilatı. 
AHMET
TUNCAY ÖZKAN (Devamla) - Kime bağlı, nereye çalışıyor? Türkiye’yi mi koruyor
şahsı mı koruyor? Zarrab’ı mı koruyor, devleti mi koruyor?
Arkadaşlar,
eğer bir gemideysek ve bu geminin istikameti Türkiye’nin mutluluğu, huzuru,
refahıysa bırakın katkı sunalım, hep beraber tartışalım, tartışılmayan her şey
çürür. Bir paralel yapıyı yok ederek bir diğerine alan açıyorsanız, devletin
güvenliğini bir kişiye ya da bir kişinin isteklerine yönlendiriyorsanız ve
güvenlik oligarşisi o kişinin iki dudağı arasına sıkışıyorsa ve siz bunu
değiştiremiyorsanız o zaman büyük hastalık var, büyük bir sorunla karşı
karşıyayız.
Tekrar
ediyorum: Millî İstihbarat Teşkilatı olarak son dönem çalışmalarla Abdullah
Öcalan’ı, teröristbaşını oradan alıp buraya getireceksiniz ve bunu bir dünya
başarısı olarak, Türkiye’ye bir gurur olarak yaşatacaksınız; aynı örgüt sizin
elinizde on altı yıl sonra, o örgütle mücadele etmek zorunda olan, bütün
bilgilere sahip daire başkanlarını terör örgütüne kaptıracak. Ve bu, susularak,
halı altında biriktirerek temizlenecek bir kötülük değildir. Biz bu kötülüğü konuşmak
zorundayız, biz bu kötülüğü tartışmak zorundayız. Eğer biz kötüye, şerre bu
ülkeyi teslim edersek şerden hayır çıkartamayız, kötüden iyiye evrilemeyiz.
Millî İstihbarat Teşkilatında bir oligarşik düzen var, bu oligarşik düzeni
gelin hep beraber konuşarak değiştirelim. Değiştirelim, gelsin hesap versin,
“Ne yaptım, ne yapmadım.” desin, “Yanlıştır, doğrudur.” desin ve Millî Güvenlik
Kurulu şahsa, kişilere değil, devletin millî güvenliği olarak çalışmaya devam
etsin ve eğer Sağlık Bakanlığındaki musibeti yaşarsak -size şunu söyleyeyim-
vah geldi devletimizin başına.
Hepinizi
saygılarımla selamlıyorum efendim. (CHP sıralarından alkışlar)
BAŞKAN
– Teşekkür ediyorum.
Söz
sırası İstanbul Milletvekili Eren Erdem’e aittir.
Sayın
Erdem, buyurun. (CHP sıralarından alkışlar)
CHP
GRUBU ADINA EREN ERDEM (İstanbul) – Sayın Başkan, değerli milletvekilleri...
AHMET
SAMİ CEYLAN (Çorum) – Bakırköy’e gelin, işçi haklarına.
EREN
ERDEM (Devamla) – ...sizden, telefon aparatına gösterdiğiniz hassasiyeti...
AHMET
SAMİ CEYLAN (Çorum) – İşçi haklarına gelin.
EREN
ERDEM (Devamla) – Bir sıkıntınız varsa buyurun kürsüye gelin beyefendi.
AHMET
SAMİ CEYLAN (Çorum) – Bakırköy’deki işçi haklarına gelirsin inşallah.
EREN
ERDEM (Devamla) – Varsa bir sıkıntın gel buradan konuş, öyle oturduğun yerden
konuşma.
BAŞKAN
– Müdahale etmeyelim lütfen sayın milletvekilleri.
EREN
ERDEM (Devamla) – Telefon aparatına gösterdiğiniz hassasiyeti Parlamento
sarayın aparatına dönüştürülürken de göstermenizi beklerdik. (CHP sıralarından
alkışlar)
AHMET
SAMİ CEYLAN (Çorum) – Hadi be! Hadi be!
EREN
ERDEM (Devamla) – Bu mealde aparatlarla çok uğraşmamakta fayda olduğu
düşüncesindeyiz.
BAYRAM
ÖZÇELİK (Burdur) – Senin haddine mi bu?
EREN
ERDEM (Devamla) – Şimdi, Diyanet İşleri Başkanlığının bütçesiyle ilgili söz
aldım.
AHMET
SAMİ CEYLAN (Çorum) – “İşçi hakkı.” diyorsunuz ya, dün Bakırköy’de işçi öldü,
bunu söyle.
EREN
ERDEM (Devamla) – Beyefendi, konuşacaksan atla gel buraya, buradan konuş,
oradan oturduğun yerden konuşma.
AHMET
SAMİ CEYLAN (Çorum) – Hadi bakayım, hadi!
GÜLAY
YEDEKCİ (İstanbul) – Sen devam et, sen devam et.
VELİ
AĞBABA (Malatya) – O, kurumun laf atma imamı.
EREN
ERDEM (Devamla) – Diyanet İşleri Başkanlığı bütçesiyle ilgili söz aldım değerli
arkadaşlar. Diyanet İşleri Başkanlığı bütçesi Türkiye'nin en kapsamlı ve en
büyük bütçelerinden bir tanesi. Şimdi, bu bütçenin girdileri, çıktıları, faiz
gelirleri, içeriği, muhtevası; bunlar Plan ve Bütçe Komisyonunda görüşüldü.
Ben, kurumun amacıyla ilgili, bu amacın on beş yılda ne noktaya geldiğine dair
bazı meselelerin altını çizmek istiyorum. Türkiye'nin en önemli kurumlarından
biri, amacının hangi noktadan nereye geldiğini tartışmak gerekiyor. 
Şimdi,
Diyanet İşleri Başkanlığı bütçesi kapsamında yürütülen hizmetler; topluma inanç
hizmeti, işte bildiğimiz hutbelerin okunmasından, onların yayınlanmasından çok
kapsamlı çalışmalar yapılıyor. 
Şimdi,
geçen hafta burada iktidar partisinin bir milletvekili bir ifade kullandı, dedi
ki: “Erdoğan bizim mabudumuzdur.” Kelime kelime bu, tutanaklarda da var.
“Erdoğan bizim mabudumuzdur.” Mabut; aranızda Arapça bilen arkadaşlar var.
İBRAHİM
ÖZDİŞ (Adana) – Mabut ne ya?
EREN
ERDEM (Devamla) – Mabut ne demek arkadaşlar? Mabut, ne demek mabut?
ENGİN
ÖZKOÇ (Sakarya) – “Allah’ımız.”
SALİH
CORA (Trabzon) – Olur mu öyle şey ya?
BAYRAM
ÖZÇELİK (Burdur) – Sen bilmiyor musun öyle olmadığını? 
EREN
ERDEM (Devamla) – Mabut ne demek?
SALİH
CORA (Trabzon) – Dil sürçmesi yapmış olamaz mı? 
EREN
ERDEM (Devamla) – Yani o yapınca dil sürçmesi, başkası yapınca dil sürçmesi
değil. 
SALİH
CORA (Trabzon) – Ayıp ya!
EREN
ERDEM (Devamla) – Her şeye dil sürçmesi, yapma öyle, yok öyle bir şey. (AK
PARTİ sıralarından gürültüler) 
SALİH
CORA (Trabzon) – Nereden gidiyorsun ya?
EREN
ERDEM (Devamla) – Yok öyle bir şey. 
BAYRAM
ÖZÇELİK (Burdur) – Mabut mu olurmuş? 
SALİH
CORA (Trabzon) – Neredesin ya? Nerede kaldın sen ya? 
EREN
ERDEM (Devamla) – Ne demek mabut? Soru soruyorum, ne demek mabut? 
SALİH
CORA (Trabzon) – Biraz kendini geliştir ya. Ayıp ya!
EREN
ERDEM (Devamla) – Mabut; bu kelimeyi zikreden arkadaşı ben Diyanet İşlerine
havale ediyorum. Çıkıp bir düzeltme yaptılar mı? (CHP sıralarından alkışlar) 
VELİ
AĞBABA (Malatya) – Onu Allah’a havale et, Allah’a, Diyanet İşleri taraflı. 
EREN
ERDEM (Devamla) – Böyle bir düzeltme yaptılar mı?
MEHMET
DOĞAN KUBAT (İstanbul) – Yapıldı.
GÖKCEN
ÖZDOĞAN ENÇ (Antalya) – Yaptı, yaptı. 
EREN
ERDEM (Devamla) – Yapmadılar. 
VELİ
AĞBABA (Malatya) – Diyanet İşleri taraflı, Allah’a havale et. 
EREN
ERDEM (Devamla) – Geçelim. Sayın Bakan burada. 
SALİH
CORA (Trabzon) – Bütçeye gel, bütçeye. 
BAŞBAKAN
YARDIMCISI BEKİR BOZDAĞ (Yozgat) – Kimmiş o, ismini açıkla.
EREN
ERDEM (Devamla) – Siz biliyorsunuz, tutanaklarda var. 
ALİ
ŞEKER (İstanbul) – Yeliz, Yeliz. 
BAŞBAKAN
YARDIMCISI BEKİR BOZDAĞ (Yozgat) – İsmini açıkla. 
EREN
ERDEM (Devamla) – Kendisi burada olmadığı için açıklamıyorum. 
BAŞBAKAN
YARDIMCISI BEKİR BOZDAĞ (Yozgat) – Söyle, açıkla burada, açıkla. 
GÖKCEN
ÖZDOĞAN ENÇ (Antalya) – Düzeltme yaptı Sayın Bakan. 
VELİ
AĞBABA (Malatya) – Yeliz, Yeliz. Sayın Bakan, Yeliz. 
EREN
ERDEM (Devamla) – Ahmet Hamdi Çamlı, sizin milletvekiliniz.
BAŞKAN
– Genel Kurula hitap edin. 
MAHMUT
TANAL (İstanbul) – Yeliz, Yeliz. Yeliz’i biliyorsunuz. 
EREN
ERDEM (Devamla) – Ahmet Hamdi Çamlı, sizin milletvekiliniz, burada değil. 
Şimdi,
sayın milletvekilleri, bakın, Sayın Bakan burada. Reza Amerika’ya gittikten
sonra Sayın Bakan bir açıklama yaptı. Ne dedi biliyor musunuz? Bakın, kelime
kelime söyleyeceğim: “Reza itirafçı yapılmıştır.” dedi. 
SALİH
CORA (Trabzon) – İftiracı o. 
EREN
ERDEM (Devamla) – Bakın, tamam, siz “iftiracı” deyin, ben Bakanın sözünü beyan
ediyorum, ona şerhiniz varsa kendisine şerh koyarsınız. 
“Reza
itirafçı yapılmıştır.” dedi, “Fi tarihte Hazreti Meryem ile Hazreti Ayşe’ye de
iftiralar etmişlerdi.” dedi. Dediniz mi Sayın Bakan, söylediniz değil mi bunu? 
İBRAHİM
ÖZDİŞ (Adana) – Evet, söyledi. 
EREN
ERDEM (Devamla) – Yani Reza’nın iftira ettiği odakla, getiriyor yani iftira
ettiği odak siyasi iktidar ile Hazreti Meryem, Hazreti Ayşe’yi mukayese ediyor.
Şimdi, Sayın Bakan, Kur’an-ı Kerim’de Hazreti Meryem ile Hazreti Ayşe’nin temiz
olduğuna, tahir olduğuna, pak olduğuna dair ayetler var. Sizin hakkınızda böyle
ayetler mi var ki böyle izahlar yapıyorsunuz? (CHP sıralarından alkışlar) Nasıl
böyle bir şey söyleyebiliyorsunuz? Böyle bir söz söylenebilir mi? Diyanet
İşleri Başkanlığı bu konuda bir şey söyledi mi? Bu konuda da bir şey söylemedi.

VELİ
AĞBABA (Malatya) – Söyleyemez, onları Allah’a havale et çünkü bakana bağlı
Diyanet İşleri.
EREN
ERDEM (Devamla) – Şimdi, gelelim, eski bir bakanınız…
ALİ
ŞEKER (İstanbul) – Bunları saraya havale et. 
EREN
ERDEM (Devamla) – “Bakara makara”ya gerek bile yok, eski bir bakanınız ramazan
ayında yaptığı bir ziyarette bir sohbet esnasında diyor ki: “Peygamber
Efendimiz Mekke fethinden sonra kibirlendi.” Dedi değil mi? 
VELİ
AĞBABA (Malatya) – Dedi. 
EREN
ERDEM (Devamla) – Kulaklarınızla duydunuz, değil mi? Sayın grup başkan vekilim,
duydunuz değil mi? Peygamber Efendimiz’in kibirlendiğine dair veriyi siz nerede
okudunuz? Haşa, sizin farklı bir kitap ve kaynaktan okuduğunuz bilgiler var,
bizim mi haberimiz yok? 
SALİH
CORA (Trabzon) – Önder Sav ne dedi? Önder Sav’dan bahset. 
EREN
ERDEM (Devamla) – Nasıl böyle bir şeyi siz söyleyebilirsiniz? Söyleyeni niye
tenkit etmediniz? Edemezsiniz. 
SALİH
CORA (Trabzon) – Önder Sav’dan bahset. Kişiler üzerinden konuşma, olaylar
üzerinden konuş. 
EREN
ERDEM (Devamla) – Diyanet İşleri Başkanlığı tenkit etti mi? Etmedi. Edebilir
mi? Edemez. 
SALİH
CORA (Trabzon) – Kişiler üzerinden konuşuyorsunuz.
EREN
ERDEM (Devamla) – Niye? Çünkü siyasi iktidarın çıkarlarını korumaya dönük bir
kuruma dönüştürülmüştür bu kurum, kusura bakmayın. (CHP sıralarından alkışlar) 
SALİH
CORA (Trabzon) – Önder Sav ne demişti? Peygamber Efendimiz’e hakaret etti.
Milletvekiliniz Peygamber Efendimiz’e hakaret etti. 
EREN
ERDEM (Devamla) – Şimdi, bakın arkadaşlar, Diyanet İşlerinin yaptığı en hayırlı
işlerden birini söyleyeyim size: 15 Temmuzdan sonra yayımladığı…
VELİ
AĞBABA (Malatya) – Cora, senin yaşın yetmez…
SALİH
CORA (Trabzon) – Konuşma yapacaksa sizin milletvekillerinizin…
VELİ
AĞBABA (Malatya) – Senin yaşın kaç? Senin yaşın yetmez ona.
EREN
ERDEM (Devamla) – Bir saniye, bir saniye… Sakin olun arkadaşlar, sakin olun. 
15
Temmuzdan sonra Diyanet İşleri Başkanlığının yayımladığı FETÖ raporu, bak, FETÖ
raporu arkadaşlar. 
VELİ
AĞBABA (Malatya) – Ne diyor?
EREN
ERDEM (Devamla) – Olağanüstü bir rapor, olağanüstü bir rapor. 
VELİ
AĞBABA (Malatya) – Cora, dinle bak. 
EREN
ERDEM (Devamla) – Ya, ben çok merak ediyorum, bu kadar ciddi bir analize -ki
gerçekten kelimesi kelimesine biz grup olarak katılıyoruz- ve birikime sahipti
bu zatımuhterem, niye 15 Temmuzdan önce böyle bir rapor yayımlamadı? Acaba siz
o zamanlar beraber yol yürüyordunuz, fırça yeriz kaygısıyla mı yayımlamadılar
bunu? Niçin Diyanet İşleri Başkanlığı böyle karanlık yapılanmaları o gün teşhir
etmedi de 15 Temmuzdan sonra teşhir etme noktasına geldi?
VELİ
AĞBABA (Malatya) – 250 kişi şehit olduktan sonra. 
EREN
ERDEM (Devamla) – İş işten geçmiş, ülkede darbe girişimi olmuş, o gün iş yapması
gereken arkadaşlar, efendim, hiçbir şey yapmıyor. 
Bakın
arkadaşlar, Üstat Ali Şeriati -ki önemli bir isimdir- çok önemli bir şey
söyler, der ki: “Dindar bir toplumu, din adına ancak din adamları
kandırabilirdi.” 
Şimdi,
gelin bakın, size birkaç şey göstereyim Diyanet İşleri ne işlerle iştigal
ediyor: “Kadının elini tutmak haramdır.” efendim, “SMS yoluyla ‘Boş ol’”
noktasında boşanma fetvaları. Bakın, eski Diyanet İşleri Başkanlarımızdan Ali
Bardakoğlu diyor ki: “Artık müşteriye göre fetva veren yapılar ortaya çıktı.” 
Değerli
arkadaşlar, SMS’le eşlerimizi boşama noktasında fetvalar veriliyor. Böyle bir
kurum bu kadar büyük bir bütçeyi sizce hak ediyor mu? Daha da başka bir soru
soracağım: Diyanet İşleri Başkanlığının bütçesinden, o kurumun, Diyanet İşlerinin
bütçesinden bu ülkede Aleviler, gayrimüslimler ne kadar pay alıyor arkadaşlar?
Onlar bu ülkeye vergi ödemiyorlar mı? 
VELİ
AĞBABA (Malatya) – Ödüyorlar. 
EREN
ERDEM (Devamla) – Onların ibadet ettiği yerlerin “ibadethane” statüsü alma
hakkı yok mu sayın vekilim?
BAYRAM
ÖZÇELİK (Burdur) – Var, var. 
EREN
ERDEM (Devamla) – Oradan “Var, var.” diyorsun, varsa madem getir bir kanun
teklifi, geçirelim beraber. 
Seni
de saygıyla selamlıyorum. (CHP sıralarından alkışlar)
MEHMET
NACİ BOSTANCI (Amasya) – Sayın Başkan…
BAŞKAN
– Buyurun Sayın Bostancı, 60’a göre… 
IV.- AÇIKLAMALAR (Devam)
8.- Amasya Milletvekili Mehmet Naci
Bostancı’nın, İstanbul Milletvekili Eren Erdem’in 503 sıra sayılı 2018 Yılı
Bütçe Kanunu Tasarısı ile 504 sıra sayılı 2016 Yılı Kesin Hesap Kanunu
Tasarısı’nın birinci tur görüşmelerinde CHP Grubu adına yaptığı konuşmasındaki
bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkan, teşekkür ediyorum. 
Sayın
Eren Erdem daha konuşmasının girişinde Meclisi aparata benzetmiştir, yakışıksız
bir benzetmedir. Meclis, 4 tane partiden oluşuyor, milletin iradesinin
tecelligâhı. Burası hukuk, yasa, İç Tüzük çerçevesinde vazifesini gören bir
yer. Meclisi seçen halktır, Meclisin hesap verdiği de halktır. Bunları bilerek
konuşmakta ve eleştirileri yaparken dikkat etmekte fayda vardır diye öncelikle
bu düzeltmeyi yapıyorum.
İkincisi,
grubumuzun vekili olan Sayın Ahmet Hamdi Çamlı, bir dil sürçmesi çerçevesinde
bu ifadeyi kullandığını, dün Meclis Başkanlığına yapmış olduğu başvuru neticesinde
“Erdoğan bizim mabudumuz değildir.” demek isterken bir sürçülisanla bu “değil”
kelimesinin çıkmadığını ifade etmiştir. Sayın Eren Erdem de bilir ki inanan
insanların tek mabudu Allah’tır, başka hiçbir şekilde herhangi bir İlah söz
konusu değildir. “La ilahe illallah”, inananlar böyle bakarlar. Bir dil
sürçmesini burada Meclis kürsüsüne gelip konuşmak doğru olmaz. Bu tür
sürçülisanlar burada kâğıtlara bakarak konuşmuyorsa her zaman her konuşmacının
başına gelebilir, bunları istismar etmek uygun bir davranış değildir.
Bir
başka husus, evet, Sayın Bakan cevap verecektir muhakkak ama dinî anekdotlar
insanlar içindir ve onlar üzerinden benzetme bu yüzden yapılır. 
Son
olarak, Peygamber Efendimiz’e ilişkin hatırlatma meselesi… Peygamberimiz, her
zaman kendisinin bir insan olduğunu söylemiştir, bütün insanlığa rahmet olarak
gönderilmiştir. Hayatının her aşaması bizlere yani sıradan insanlara,
kusurlarıyla ve sevaplarıyla bu hayatı yaşayan insanlara örnek teşkil edeceği
için ilahi bir hikmetle zaman zaman kimi problemler yaşanmıştır. Nitekim,
sanıyorum bahsettiği konu, Abese suresinde geçen, kör bir insanın kendisine
yaklaşması ve Peygamber Efendimiz’in yüzünü ekşiterek sırtını ona dönmesi,
Mekkeli zengine doğru yönelerek onunla konuşmaya devam etmesi üzerinedir. Bu,
insanlara örnek olması yani “Siz böyle yapmayın.” ilahi hükmünün Peygamber
Efendimiz’in hayatı üzerinden hatırlatılmasına yöneliktir. 
Teşekkür
ediyorum. (AK PARTİ sıralarından alkışlar)
BAŞKAN
– Teşekkürler Sayın Bostancı. 
Sayın
Özkoç, buyurun. 
9.- Sakarya Milletvekili Engin Özkoç’un,
Amasya Milletvekili Mehmet Naci Bostancı’nın yaptığı açıklamasındaki bazı
ifadelerine ilişkin açıklaması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; Ahmet Hamdi
Çamlı arkadaşımızın dil sürçmesiyle “mabut” dediğini kabul etsek dahi
milletvekillerimize dönerek “Siz bir put yarattınız, bir puta tapıyorsunuz.”
sözlerini kabul etmek mümkün değildir. Eğer sözlerinde birazcık samimiyse,
gerçekten “mabut”u bir dil sürçmesiyle söylediğini söylüyorsa o zaman inanan
bir insan olarak, Allah’a inanan bir insan olarak, bir Müslüman olarak
kendisinin yanında neyle suçladığını bilmediği arkadaşlarına karşı sarf ettiği
sözleri de bu Mecliste geri almalıdır. Kimdir o put, hangi putu yaratmışız,
hangi puta tapmışız söylemek zorundadır. Bu arkadaşımız samimi değildir, bu
arkadaşımız iyi niyetli değildir. Bu arkadaşımızın zihninde ne varsa, içinde,
yüreğinde ne varsa ağzında da o vardır. Bu arkadaşımızın samimiyetine, iyi
niyetine asla güvenmiyoruz, bunun bilinmesini istiyorum.
Saygılar
sunuyorum. 
BAŞKAN
– Teşekkür ediyoruz. 
Bu
arada sayın milletvekilleri, tabii, inandığımız değerler üzerinde her birimizin
biraz daha dikkatli bir dil kullanması gerektiği yolunda ben de bir kanaatimi
ifade etmek istedim. 
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)

A) CUMHURBAŞKANLIĞI (Devam) 
1) Cumhurbaşkanlığı 2018 Yılı
Merkezî Yönetim Bütçesi
2) Cumhurbaşkanlığı 2016 Yılı
Merkezî Yönetim Kesin Hesabı
B) TÜRKİYE BÜYÜK MİLLET
MECLİSİ (Devam)
1) Türkiye Büyük Millet
Meclisi 2018 Yılı Merkezî Yönetim Bütçesi
2) Türkiye Büyük Millet
Meclisi 2016 Yılı Merkezî Yönetim Kesin Hesabı
C) SAYIŞTAY (Devam)
1) Sayıştay 2018 Yılı Merkezî
Yönetim Bütçesi
2) Sayıştay 2016 Yılı Merkezî
Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2018 Yılı
Merkezî Yönetim Bütçesi
2) Anayasa Mahkemesi 2016 Yılı
Merkezî Yönetim Kesin Hesabı
D) YARGITAY (Devam)
1) Yargıtay 2018Yılı Merkezî
Yönetim Bütçesi
2) Yargıtay 2016 Yılı Merkezî
Yönetim Kesin Hesabı
E) DANIŞTAY (Devam)
1) Danıştay 2018 Yılı Merkezî
Yönetim Bütçesi
2) Danıştay 2016 Yılı Merkezî
Yönetim Kesin Hesabı
F) BAŞBAKANLIK (Devam)
1) Başbakanlık 2018Yılı
Merkezî Yönetim Bütçesi
2) Başbakanlık 2016 Yılı
Merkezî Yönetim Kesin Hesabı
G) KAMU DENETÇİLİĞİ KURUMU (Devam)
1) Kamu Denetçiliği Kurumu 2018Yılı
Merkezî Yönetim Bütçesi
2) Kamu Denetçiliği Kurumu 2016 Yılı
Merkezî Yönetim Kesin Hesabı
Ğ) MİLLÎ İSTİHBARAT TEŞKİLATI
MÜSTEŞARLIĞI (Devam)
1) Millî İstihbarat Teşkilatı
Müsteşarlığı 2018 Yılı Merkezî Yönetim Bütçesi
2) Millî İstihbarat Teşkilatı
Müsteşarlığı 2016 Yılı Merkezî Yönetim Kesin Hesabı
H) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel
Sekreterliği 2018 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2016 Yılı Merkezî Yönetim Kesin Hesabı
I) DİYANET İŞLERİ BAŞKANLIĞI
(Devam)
1) Diyanet İşleri Başkanlığı
2018 Yılı Merkezî Yönetim Bütçesi
2) Diyanet İşleri Başkanlığı
2016 Yılı Merkezî Yönetim Kesin Hesabı
İ) AFET VE ACİL DURUM
YÖNETİMİ BAŞKANLIĞI (Devam)
1) Afet ve Acil Durum Yönetimi
Başkanlığı 2018 Yılı Merkezî Yönetim Bütçesi
2) Afet ve Acil Durum Yönetimi
Başkanlığı 2016 Yılı Merkezî Yönetim Kesin Hesabı
J) TÜRKİYE İNSAN HAKLARI VE EŞİTLİK KURUMU (Devam)

1) Türkiye İnsan Hakları ve Eşitlik Kurumu 2018Yılı Merkezî Yönetim Bütçesi
2) Türkiye İnsan Hakları ve Eşitlik Kurumu 2016 Yılı Merkezî Yönetim Kesin Hesabı

BAŞKAN
– Şimdi, Cumhuriyet Halk Partisi Grubu adına son konuşmacı Hatay Milletvekili
Serkan Topal. 
Buyurun
Sayın Topal (CHP sıralarından alkışlar)
CHP
GRUBU ADINA SERKAN TOPAL (Hatay) – Teşekkür ediyorum.
Sayın
Başkan, değerli milletvekilleri; hepinizi saygıyla selamlıyorum.
Az
önceki konuşmacı arkadaşım Sayın Eren Erdem’e katılıyorum. Diyanet İşlerine
ayrılan bütçede vergi ödeyenlerin arasında Alevi vatandaşlarımız da var. Hazır
AİHM karar vermişken gelin Alevilerin cemevlerine de yasal bir statü
kazandıralım. Eğer gerçekten bu konuda samimiyseniz biz de bunu bekliyoruz.
Değerli
arkadaşlar, Sayın Bakanımızın komisyondaki sunumunu özellikle dinledim.
Konuşmasında, afete hazırlık ve riskin azaltılması, afet sırasında
yapılacaklar, afetten sonra iyileştirme çabaları konusunda gerekeni söylediler,
zaten olması gerekenler de bunlar. Ancak, bunların içerisinde en önemli şey
nedir Sayın Bakanım? Öngörü yani riskin azaltılması. Riskin azaltılması için
neler yaptık? Bir şey yapmadık. Şimdi, bakın, öngörü çok önemlidir. Nuh
Peygamber gemiyi yapmadan önce yağmur başlamamıştı, hatta bulut da yoktu.
Devlet tahminlere göre yönetilmez.
Bakın,
2016 yılı bütçesinde AFAD’a 1 milyar lira ayrılmıştı, 2016’nın sonunda 3 milyar
443 milyon lira, tam 3 katı. Sayın Bakanım, bu konuda bir öngörüsüzlük var mı,
yok mu soruyorum. 
Ayrıca,
30 milyar para harcandığını sürekli dile getiriyor Sayın Cumhurbaşkanı. Sayın
Genel Başkanımız bunu onlarca defa sordu, burada ben de bir kez daha soruyorum:
Bu 30 milyar nasıl harcandı, nereye harcandı, hangi bakanlıklar eliyle
harcandı? 
Bakın,
2004 yılında bir kanun çıkardınız, özel hesapları kapattınız. 2004 yılında özel
hesaplar kapatılırken de şunu söylediniz, dediniz ki: “Bunlar yolsuzluk
kaynağıdır. Para nasıl ve ne şekilde harcanıyor, denetlenemiyor.” ve 2004
yılında özel hesapları kapattınız. Ama burada, bir önceki AFAD konuşmamda da
bunu dile getirmiştim, (E) Cetveli’nin 79’uncu maddesinde aynen şöyle söylüyor
Sayın Bakanım, (E) Cetveli’nin 79’uncu maddesi: “…acil yardımların yapılması
amacıyla tefrik edilen ödenekler Başkanlık bütçesine gider kaydedilmek
suretiyle özel hesaba aktarılır. Özel hesaptan yapılan harcamalar 5018 sayılı
Kanun ile 4734 sayılı Kanundan müstesnadır.” Ne demek yani müstesna? Sayıştay
denetiminden müstesnadır. Sayın Bakanım, eğer ben yanlış söylüyorsam gelip
burada düzeltebilirsiniz. Burada, özel hesaba aktarılan paraların harcaması
Sayıştay denetiminden müstesna mıdır, değil midir? Peki, şimdi, bu kadar parayı
eğer biz milletvekilleri olarak soramayacaksak, hesabını soramayacaksak, sizler
de hesabını veremeyeceksiniz millete ne diyeceksiniz? 30 milyar dolar
harcanıyor, bakın, 30 milyar dolar para harcanıyor ama İstanbul’un ortasında
trafik sıkıştığı zaman bir Suriyeli kız o soğukta donmamak için egzoz gazıyla
ısınıyordu, hatırlıyorsunuz değil mi? Vicdanlar sızlamadı mı? 30 milyar dolar
nereye harcandı? 30 milyar dolar nereye harcandı? Bir kez daha soruyorum.
BAŞBAKAN
YARDIMCISI RECEP AKDAĞ (Erzurum) - 30 kere anlattık, 31’inci kere yine
anlatırız. 
SERKAN
TOPAL (Devamla) - Maalesef sadece Hatay’da 450 bin Suriyeli ve 30 milyarın
içerisinde acaba şunu soruyorum… Orada çeşitli ülkelerden gelen teröristler
vardı, çeşitli ülkelerden gelen birçok güruh vardı. Bunlar maalesef Hatay’da ve
Türkiye’nin birçok ilinde eğitim gördü, eğitim verildi ve tekrar Suriye’ye
savaşa gönderildi, maalesef. 
Hazine
Müsteşarlığının web sitesine girdim ve merkezî yönetim borç istatistiklerine
baktım. 2002 yılı Türkiye brüt dış borç stoku 129,6 milyar dolar, 2017’nin
ikinci çeyreğinde 432,4 milyar dolar; 3 misli. 
Buradan
yüce Türk milletine sesleniyorum: 2002 yılında her yeni doğan bebek 2 bin dolar
borçlu doğuyordu, oysa bugün, 2017 yılında, iktidar belli, tam tamına 5 bin
dolar borçla doğuyor. İstatistiklere bakabilirsiniz. Hazine Müsteşarlığı
merkezî yönetim borç istatistikleri, bunların hepsi gerçek. 
Değerli
milletvekilleri, 2002 yılında mazot 1,30 liraydı ve buğday 40 kuruştu yani
çiftçi 3 kilo buğday satıyordu 1 litre mazot için. Oysa, bugün mazot 5 lira ve
6 kilo buğday satması gerekiyor çiftçimizin. Hani ekonomi iyiydi? Hani gelişen
ekonomi? Hani yükselen ekonomi? 
Yüce
milletim, bunlar sizi kandırıyor, kandırıyor. 
Hepinize
teşekkür ediyorum, saygılarımı sunuyorum. (CHP sıralarından alkışlar) 
BAŞKAN
– Teşekkür ediyorum. 
Böylece,
Cumhuriyet Halk Partisi Grubu adına yapılan konuşmalar tamamlanmıştır. 
Şimdi
söz sırası Halkların Demokratik Partisi Grubunda. 
Halkların
Demokratik Partisi Grubu adına ilk söz Mersin Milletvekili Dengir Mir Mehmet
Fırat’a aittir. 
Buyurun.
(HDP sıralarından alkışlar) 
Süreniz
yirmi dakikadır.
HDP
GRUBU ADINA DENGİR MİR MEHMET FIRAT (Mersin) – Sayın Divan, çok değerli
milletvekili arkadaşlarım; hepinizi saygıyla, sevgiyle selamlıyorum.
Bugün
görüşülmekte olan 2018 Yılı Bütçe Tasarısı bana göre çok çok önemli olan bir
yasa, her zaman olduğu gibi. Parlamentoların kuruluş temelinde yatan mantık
zaten bu yasaya dayanıyor. Çünkü halktan toplanan vergilerin nereye, nasıl
gittiğini tespit edebilmek için parlamentolar -ilk kez- kurulmuştur. Ve Türkiye
Parlamento tarihine baktığımız zaman da bütçe görüşmelerinin bugünkü gibi çok
layüsel bir şekilde değerlendirildiğini zannetmiyorum. Bu çok önemli yasa ve
bugün Meclis sıraları bomboş.
Çok
iyi hatırlıyorum, sizler de hatırlarsınız; 12 Eylül 1980 öncesi meclislerinde
en önemli günlerden biri bütçe görüşmelerinin başladığı gündü ve genelde bir ay
sürüyordu yani Meclis görüşmeleri bir ay sürüyordu ve ilk gün saat sınırlaması
olmamak şartıyla liderler konuşurdu ve bütün Türkiye -o gün olmayan
televizyonlarından dolayı- radyolarının başında bu konuşmaları dinlerdi. Bu
konuşmalar minimum beş saat sürerdi kişi başı. Bir Demirel, arkasından bir
Erbakan ve diğer liderler beşer saat ama nezahet ve nezaket içerisinde ve bir
nevi siyaset dersi verircesine saatlerce konuşurlardı ve bu sıralar tamamen
dolu olurdu, hiçbir zaman da bir ay boyunca bu sıralar boşalmazdı. O gün
milletvekillerinin danışmanı yoktu, konuşma hazırlanmazdı; her milletvekili
bizatihi kendisi şu arkada bulunan kütüphanede aylarca çalışarak konuşmalarını
hazırlarlardı. Çünkü bütçeler devletin, milletin DNA’sıdır. Siyasetin hangi
yönde ilerlediğinin, ekonominin hangi yönde gittiğinin bu yasaya bakarak
çözümlenmesi mümkündür. 
Ancak
böylesine önemli bir yasayı yasak savuştururcasına eğer dinlerseniz o zaman
meclislerin her seçimde yüzde 60, yüzde 70 niye yenilendiğinin mantığına
varabilmek mümkün olur. Çünkü siyaset, özellikle milletvekillerinin siyaset
öğretisi bu Mecliste yapılırdı; değerli ağabeyler, daha önce deneyimi olanlar
kendisinden sonra gelmiş olan milletvekili arkadaşlara nasıl hazırlanacağını,
bütçenin nasıl inceleneceğini çok rahat gösterirlerdi. Bunun ötesinde liderler
zaten o beş saatlik konuşma içerisinde ama birbirlerine hakaret etmeden,
birbirlerine saygı ve sevgi içerisinde siyasetin bir saygı, bir etik meselesi
olduğunu anlatırlardı, davranışlarıyla bunu öğretirlerdi. 
Ancak
o hâle geldik ki -özellikle 1980 sonrasında- daha önce tamamen halka kapalı
olan, basına kapalı olan grup toplantıları birer seçim arenası hâline çevrildi
ve maalesef artık çocukların dahi dinlemesi ve seyretmesi, bana göre ahlaken
uygun olmadığı için, aslında çocuklara seyrettirilmemesi için kırmızı işaretin,
noktanın mutlaka konulması gerekir. Aslında, 1980 öncesinde -ki hâlen yasada
böyledir- grup toplantıları kapalıdır; sadece ve sadece milletvekillerine, eğer
iktidar partisiyse hükûmete ve parti yöneticilerine açıktır ve orası, bir nevi
partinin ve bu üç kuruluşun hemhâl olduğu bir yerdir. Yoksa birbirine hakaret
edildiği, birbirine olmadık sözlerin söylendiği… Ve ondan sonra da burada -biraz
önce olduğu gibi- birbirine saldıran milletvekillerinin neden olduğunu izah
edebilmek için grup başkan vekillerinin dakikalarca dil dökmesini dinlemek
zorunda kalırız çünkü birbirimize o saygı, maalesef gösterilmemiştir. Hatta o
hâle gelmiştir ki bu taraf muhalefet partileri içindir, bu tarafı iktidar
partileri içindir. Aslında, bu taraf Cumhuriyet Senatosuna aitti, bu taraf da
Meclise aitti ve hangi partiden olursa olsun hep bir arada, kardeşçe, birbirine
saygı içerisinde olurlardı. 
Fakat
üzücü olarak bir şeyi söylemek durumundayım. Toplumun hakikaten DNA’sını bozmak
durumunda kaldık. Yani düşünebiliyor musunuz, bazı istatistikler aslında
toplumun ne hâlde olduğunu gösteriyor. 2008 yılında 17 milyon kutu antidepresan
kullanıldığı hâlde, 2011 yılında bu 41 milyona çıkmış. Vatandaşımız ne hâlde…
Yani böylesine bir toplum yarattık kısa sürede. Birbirimize karşı olan sevgi ve
saygıyı maalesef siyaset adına yok ettik. Eskiden milletvekillerinin
albümlerinin meslek kısmına baktığınız zaman işte avukatları görürdünüz,
mühendisleri görürdünüz, ekonomistleri görürdünüz. Şimdi yeni bir grup daha
çıktı: Bileği güçlü olanlar, savunucular. Bu, bilmiyorum, bu Parlamentoya
yakışmıyor, hiçbirimize yakışmıyor. Eğer birbirimize karşı sevgi ve saygıda bir
noksanlık gösterir isek topluma örnek olan bizler, toplumun çıldırmasından
sorumlu oluruz kanısındayım.
Bu
Parlamentoda Adalet Partisi -senesini hatırlamıyorum şu anda- iktidar olduğu
bir dönemde kendi partisinin milletvekillerinin bütçeyi reddetmesi üzerine
iktidardan düşmüştür ve rahmetli Demirel de şunu söylerdi her zaman: “Adalet
Partisinin düşüş süreci o Meclis günü başlamıştır.”
Yine,
hatırlarım -yaşım çok fazla şey değildi ama- rahmetli Menderes -herhâlde 1958
yılıydı- grup toplantısında, özellikle hükûmet üyelerinin, milletvekillerinin
telefonuna çıkmaması veya onlara gerekli olan saygıyı göstermemesi üzerine,
Bakanlar Kurulunu, onları teker teker güven oylamasına tabi tutmuş, birincisini
düşürmüştür; sıra ikinci bakana gelmiştir, onu da düşürmüştür; sıra üçüncüsüne
gelmiştir, onu da düşürmüştür. Bunun üzerine rahmetli Menderes kürsüye
çıkmıştır ve demiştir ki: “Sizi anlıyorum, bakanlarım adına sizden özür
diliyorum. Eğer siz isterseniz o kadar gücünüz var ki hilafeti dahi
getirebilirsiniz.” Yassıada’daki meşhur davanın da… “Hilafeti getiriyor
musunuz, getirmiyor musunuz?” sualinin cevabı, aslında o günkü grup
toplantısında rahmetlinin söylemiş olduğu ve milletvekillerine vermiş olduğu
değeri gösterir. O değeri kazanacak olanlar bizleriz, milletvekilleriyiz.
Evet,
doğrudur, 12 Eylülden sonra özellikle Siyasi Partiler Yasası’nda ve seçim
kanunlarında yapılan değişikliklerle maalesef milletvekilliği bir nevi atama
mercisi hâline gelmiştir. Bir ön seçim hemen hemen yapılmıyor. Her seçimde
parti genel merkezinde yöneticiler toplanıyor ve milletvekili listelerini
yapıyor. O dönem bir kısım milletvekili -ki bunun ortalama yüzde 60, yüzde 70’i
diyebiliriz- yeniden seçilmiyor, diğerleri seçiliyor veya yerlerine yenileri
geliyor ve böylece aslında bir Meclis örf ve adeti teşekkül edemiyor. Onun
için, durmadan Meclis İçtüzüğü’ne atfediyoruz veya onu değiştirerek bir yerlere
varmaya çalışıyoruz. Aslında Meclisin örf, âdetleriyle bu Meclisin yönetilmesi
gerekir. Tabii ki her Meclisin bir iç tüzüğü vardır ama her meselede İç Tüzük’e
başvurmak veya orada cevap aramak mümkün değildir, bulamazsınız da. Çünkü her
gün yeni olaylar, yeni problemler çıkacaktır. E, bu Meclis, bu örf ve âdetlere
maalesef bugüne kadar sahip olmamıştır çünkü dediğim gibi, her dönemde yani bir
dönemi ortalama dört yıl olarak kabul edersek her dört yılda bir bu Meclisin
neredeyse yüzde 60’ı, yüzde 70’i değişmekte ve yeni arkadaşlar gelmektedir.
Tabii ki her insanın seçme ve seçilme hakkına saygı göstermemiz lazım ama bunun
yanında da bu nispetteki bir değişikliği diğer demokratik ülkelerde görebilmek
maalesef mümkün değildir. 
Değerli
arkadaşlar, Meclisi bu şekilde biraz kritik ettikten sonra bunun topluma
yansımalarına baktığımız zaman, toplumun da büyük bir sıkıntı içerisinde
olduğunu görüyoruz. Yani biraz önce vermiş olduğum antidepresan sayısı ve bunun
yanında her 5 evlilikten 1’inin boşanmayla neticelenmekte olması bu toplumun
belli sıkıntılarının olduğunu göstermektedir. Bunun yanında, suç oranı
hakikaten giderek artmakta. 2002 yılında 60 bin olan hükümlü ve tutuklu sayısı
2015’te -15 Temmuz öncesinde- 180 bini bulmuştur ve bugün en çok övündüğünüz
şeylerden bir tanesi de gelecek yıl 45 tane yeni cezaevinin hizmete gireceği
sözüdür. Kadınlara karşı yapılan saldırılar neredeyse yüzde 1.400 artmıştır. Bu
arada, özellikle nefret suçu içeren köşe yazılarında ise neredeyse yüzde 140
artış olmuştur. Böylesine bir toplumla karşı karşıyayız. Bana göre bu toplumun
mesulleri de yine bizleriz. 
Bir
yerde insan aklıyla, insan zekâsıyla yöneticilerimiz alay ediyorlar gibi. Sayın
Cumhurbaşkanımız Yunanistan’a gitti, özellikle Türkiye Cumhuriyeti devletinin
kuruluş anlaşmasının yenilenmesi gerektiğini söyledi. Ben biliyorum ki Sayın
Cumhurbaşkanı Lozan Anlaşması’nın yalnız Türkiye ile Yunanistan arasında
yapılmadığını biliyordur; bir yanda Birinci Dünya Savaşı’nın galipleri ile
diğer yanda Türkiye vardı. Dolayısıyla yalnız Yunanistan’ın veya Türkiye'nin
“evet” demesiyle bu anlaşmanın değişmeyeceğini biliyordur. Yine aynı şeyi
söyledi, özellikle Batı Trakya’da müftünün Lozan Anlaşması’na göre seçimle
gelmesi gerekirken atanarak geldiğini söyledi. Haklıydı çünkü Lozan
Anlaşması’nda böyle bir hüküm vardı. Ama peki, orada Yunan Cumhurbaşkanı kalkıp
sorsaydı “Sayın Cumhurbaşkanı, Sayın Dostumuz, siz hakikaten Batı Trakya’da
müftünün seçimle gelmesini istiyorsunuz. Peki, siz ülkenizde yüzlerce belediye
başkanını yasalara aykırı olarak, yasalardaki prosedüre uygun olmayarak
görevden alabiliyorsunuz. Müftünün seçimle gelmesini istiyorsunuz da peki,
kendi ülkenizdeki yasaya aykırı bu şeye ne diyorsunuz?” deseydi acaba ne cevap
verilebilirdi? (HDP sıralarından alkışlar) 
Bir
yandan da gücümüz yetene efelenebiliyoruz. Kudüs’ün İsrail’in başkenti olması
yeni bir sorun değil, İsrail tarafından otuz yıl önce alınan bir karar. Yeni
olan hadise, Amerika Birleşik Devletleri’nin kendi büyükelçiliğini Tel Aviv’den
Kudüs’e taşımasıdır. Peki, ne tepki veriyoruz? “İsrail’le diplomatik ilişkimizi
keseriz.” Diplomatik ilişki kesilecek olan İsrail değil, otuz yıl öncekiydi o.
Bugünkü olay Amerika Birleşik Devletleri’yle. Eğer hakikaten birileriyle
diplomatik ilişki kesilmesi gerekiyorsa bu Amerika Birleşik Devletleri’dir
fakat nedense ona herhâlde fazla gücümüz yetmiyor, onun için öbürüne dönüyoruz.
Bunlar toplumun kabul edemeyeceği şeyler.
Tabii,
Sayın Başbakan, haklı olarak iktidarın yapmış olduğu köprüleri, yolları,
havaalanlarını dün burada ballandıra ballandıra anlattı. Doğruydu da hakikaten
dünya çapında birçok büyük köprü yapıldı, işte üçüncü havaalanı yapılıyor.
Fakat unutulmaması, gözden kaçırılmaması gereken şey, geleceğimiz,
çocuklarımızın geleceği ipotek altına alınıyor bu şehir hastaneleriyle
birlikte. 
Evet,
Osmanlı İmparatorluğu kapitülasyonlarla karşı karşıyaydı. Türkiye Cumhuriyeti
devleti kurulduğunda bundan, kapitülasyonlardan kurtulduk. Bu kapitülasyonlar
gayrimillîydi ancak şunu göz önünde bulundurmamız lazım ki Türkiye’de yeniden
bir kapitülasyonlar devrine giriyoruz ama bir farkla; bu, millî kapitülasyon
çünkü hastanelerimizi yapanlar Türk müteahhitler ama kredi aldıkları kurumlar
tabii ki dış ülkeler. Dolayısıyla millî artı gayrimillî bir kapitülasyonla
karşı karşıyayız, bunu nazarıitibara almamızda fayda vardır. 
Ben,
bir kez daha kanunun hayırlı ve uğurlu olmasını dilerken Türkiye Büyük Millet
Meclisinin çok değerli üyelerinin, o geçmişteki örneklerini verdiğim dönemler
gibi yeniden bir dönem, bir diriliş dönemi yaşaması umuduyla hepinizi saygıyla
selamlıyorum. (HDP ve CHP sıralarından alkışlar)
BAŞKAN
– Teşekkür ediyorum. 
Halkların
Demokratik Partisi Grubu adına ikinci söz, Ankara Milletvekili Sırrı Süreyya
Önder’e aittir. 
Buyurun
Sayın Önder. (HDP sıralarından alkışlar) 
HDP
GRUBU ADINA SIRRI SÜREYYA ÖNDER (Ankara) – Sayın Başkan, değerli arkadaşlar;
Dengir Bey’e bu deneyimden süzülen hikmetli konuşması için teşekkür ederek
başlamak istiyorum. Ziya Paşa’nın bir beytiyle cevap vermek istiyorum Dengir
ağabeye. “Hayr umulur mu böyle bir gecenin seherinde.” der Ziya Paşa. Evet,
temenni iyidir, iyimser bir bakıştır ama böyle bir gecenin seherinde bizi ne
bekliyor ve böyle bir gecede -ya da düzelteyim- sehere kavuşmak mümkün mü?
Selahattin Demirtaş’ın yazdığı kitaptan bahsetmiyorum, şafak vakti, gün. 
Şimdi,
şüphesiz ki bu, milletvekillerinin niteliğiyle ilgili bir şey değil Dengir
ağabeyin bahsettiği iş, bir sistem meselesi. Sayın Başbakanın dün yaptığı bir
belirlemede saklı bütün bu meselenin niye buralara geldiği. Birçok alametleri
belirdi, herhangi birisinden yürüyebiliriz. HDP’li belediyeler için dedi ki:
“Onların durumu özel.” Asrın liderinin seslenişiyle seslenmek istiyorum: Ne
özeli, genel, genel. Ne özeli? (HDP sıralarından alkışlar) Özel olan Ataşehir
Belediyesi, bir tane. Siz bu memlekette 94 tane belediyeyi gasbedeceksiniz, ona
da özel diyeceksiniz, sonra da milletten bir uyum, kardeşlik, kaynaşma
bekleyeceksiniz. İşte “Hayr umulur mu böyle bir gecenin seherinde.” tam burada
yatıyor. 
Efendiler,
bu memleketin coğrafi olarak üçte 1’inde seçim sonuçlarını mülga saymışsınız,
üçte 1’inde seçim sonuçlarını iptal etmişsiniz -kibarlığı bir yana bırakalım,
adlı adınca çağıralım- gasbetmişsiniz. Üstelik nasıl yapmışsınız bunu? 411
sayılı torba yasayla. 19 Ağustosta Meclisimiz görüşmüş bunu; bitimi biraz daha
farklı, ağustos ayı sonuna doğru. Bu “kayyum”u o zaman icat etmişsiniz,
yüzyılın icadı -AK PARTİ’nin- “Ne lazımsa yaparız.” diyorlar. Bugünlerde
CHP’yle Kemalizm yarışına girmişler. İyi olan kazansın diyoruz, biz bu yarışta
yokuz. 
Şimdi,
HDP’nin etkili muhalefetiyle bu kayyum meselesi bu torbadan çıkarılmış ama bu
çıkarılma işlemi sayın milletvekilleri, bir içişleri bakanına sebep olmuş aynı
zamanda. “Ya, bu kayyum ahlaki bir şey değil.” diye düşünen hemen sistemin
dışına itilmiş. Sizin, Meclisten geçiremediğiniz, ricat ettiğiniz bir yasayı
kanun hükmünde kararnameyle sürüştürmenizin, fiilî bir durum hâline
getirmenizin demokrasi jargonunda varsa bir karşılığı siz söyleyin, biz de
rahat edelim. 
Şimdi,
böylesine, bir memleketin -coğrafi olarak- üçte 1’inde -3’ü büyükşehir, 10
vilayet, 72 tane ilçe, 12 tane belde- siz burada halkın “Bu beni yerelde
yönetebilir, yönetmeli ve bu yönetmeli.” dediği iradeyi bir ay içerisinde
tarumar edeceksiniz, sonra da buna “özel” diyeceksiniz. Ya “özel” ile “genel”in
tanımını bilmiyoruz biz ya da Başbakan bundan bihaber. Hikâyenin kalbi burada
atıyor. Siz, bu 94 belediyenin seçmenine “Ya kutuplaşmayalım, kıvançta ve tasada
bir olalım.” derseniz, size hangi organıyla gülmesini istersiniz? Seçin,
beğenin. Sen benim irademi yok sayıyorsun, gasbediyorsun, sonra da bana dönüp
“Kıvançta ve tasada bir olalım.” diyorsun.” İmtiyazsız, sınıfsız, kaynaşmış bir
kitleyiz; bunları da ezberleyin, Kemalizm konkurunda bunlar hep size lazım
olacak. Ondan sonra bunu bekliyorsunuz. Vallahi, güneş batıdan doğarsa belki. 
Şimdi,
bu memleketin bir hizalama aracı var. “Kürt” dedin mi, “farklı inançlar” dedin
mi bu memlekette hizaya girmeyecek, sistemin içine koşar adım dâhil olmayacak
pek az insan var. Bu ezber her seferinde çalışıyor, o kadar vahim ki yasama
dokunulmazlıkları kaldırılırken de çalıştı. Ana muhalefet partisi bunun
zincirleme, müteselsilen yarın öbür gün kendisinin de başına geleceğini
bilemedi, acı bir şekilde tecrübe etti. 
Belediyelere
“terör” dediler, bütün bu belediyelere. Bu 94 belediyenin 27 kadın belediye eş
başkanı da dâhil olmak üzere daha birçoğunun davasının bile açılmadığını
biliyor musunuz? Davası açılmamış, ne ile suçlandığını bilmiyor. Terörle,
şiddetle ya da son zamanlarda ortaya saçılan, para pul, akçeli işlerle ilgili
bir tek dosya, bir tek itham -yalan da olsa- bir şey ortaya konulmuş değil. 
Bütün
belediye eş başkanlarımızın şahsında, yoldaşımız, yol arkadaşımız, onurlu,
güzel insan Sayın Gültan Kışanak’ı buradan selamlamak istiyorum. (HDP
sıralarından alkışlar) Tutuklanması için Meclis Darbe Komisyonuna ifade
vermesini beklediler ve Meclis Darbe Komisyonunda bilgisine başvurulan bir
şahıs ve bu Parlamentonun emektar bir vekili olarak geldiğinde bir hadsiz vekil
ona dedi ki Darbe Komisyonunda: “Cemaat seni ziyaret etmiş ve sana devletin
HDP’nin içindeki ya da PKK’nin içindeki ajanlarının listesini vermiş.” Bunu
söyleyen insanın çok değil iki hafta sonra Pensilvanya’da dest bağlamış bir
şekilde fotoğrafı çıktı. “Sevgili kardeşim, verdilerse el bağlayanlara
vermişlerdir.” denildiğinde ağzını açıp bir şey demedi. Buradan gitti, uçağı
Diyarbakır’a indi ve Gültan Kışanak gözaltına alındı. Onurumuzdur, diğer bütün
belediye eş başkanlarımız gibi, hepsini buradan saygıyla selamlıyorum. (HDP
sıralarından alkışlar) Bu ülkenin demokratik dönüşüm tarihi yazılıyor ve siz bu
demokratik dönüşüm tarihinde “demokrasi” denilen şeyin yerellik, yerinden
yönetim, yerelin karar süreçlerine katılması demek olduğunu ağır mahkûmiyetler
ve can güvenliği ve işkence ve itibarsızlaştırma olarak ödüyorsunuz. Bu,
dünyada ödenmiş en kıymetli bedellerdendir tıpkı içeride olan başta eş genel
başkanlarımızın ve milletvekillerimizin olduğu gibi.
Millî
Savunma Bakanlığının bütçesinde müzakere sürecine dair konuşmak istemiştim
“Savaş paradigması mı, barış mı? O bize ne getiriyor, öbürü bizden ne
götürüyor?” diye. Fakat zorla getirmem var İstanbul 26. Ağır Cezada, o gün
mahkemede olmak zorundayım. Niye? Yasama faaliyetinden alıkoymak bu değil de
nedir? Neyse ki her biri birbirinden yetkin bir sürü yoldaşımız var, bir
arkadaşımız bu görevi üstlenecek. 
Savaşla
alınacak hiçbir yol yok. Savaşla hizalayabilirsiniz. Bundan sonra CHP’yi
hizalayamayacaksınız. Niye? Bir bedel ödedi ve farkına vardı: “Bunlar öyle yani
bu kadar söyledikleri gibi değil, dertleri -sözde- ‘terör’ falan değişmiş.
Bunlar, muhalif olan, başkaldıran, aykırı giden, sistemin birazcık dışında
durmayı tercih eden, bize, yaptıklarımıza ayna tutan herkese düşmanmış.” Bunu
deneyimlediler, öğrendiler. En kötü çatışmasızlık bir günlük bir savaştan
iyidir, isterse asırlarca sürsün. Konuşmaktan zarar görmüş bir toplum, bir halk
gösteremezsiniz ama savaşın ortaya koyduğu toplumsal maliyet ortada. Bir çelişki
var, yandığımız ve itiraz ettiğimiz bu. Müsebbibi sizsiniz, faturasını bütün
ülke ödüyor ve belki de en az siz ödüyorsunuz.
Şimdi,
Başkanlık Divanı üyesi olmam hasebiyle Meclis bütçesine dair de bir şeyler
söylemem gerekiyor. 336 sayfa, amiyane tabirle zembil gibi, bir çalışma raporu
bastırılmış. Başkanlık Divanında -işte Sevgili Başkan Vekilimiz orada, Genel
Sekreterimiz orada- dilimizde tüy bitti. Arkadaşlar, “internet ” denen bir şey
var. Bize her seferinde gündemi böyle sayfalarca basıp dağıtmayın, mailimize
atın. Belki farkında değilsiniz, inovasyon çağı diye süpürgecilere ödül vermeye
benzemez bu, inovasyon böyle bir şeydir yahu, hepimiz internet okuryazarıyız.
Yazıktır, bunlar için ağaç kesiliyor, kimse de açıp merak etmiyor. Soruyorum
buradaki 550 vekil arkadaşımıza: Hiçbiriniz bunu evinize götürüp kütüphanenize
koyar mısınız? Ben götürsem hani kapı cereyandan çarpmasın diye -zembil gibi
çünkü- kapının önüne koyarım. Niye? Edebî bir değeri yok, bilimsel bir değeri
yok, arşivlik bir değeri yok. 336 sayfa, birinci sınıf kuşe hamur, böyle bir
şey. Peki, içinde ne var? İçi çok önemli. İçinde 5 tane avize var, 5 tane avize
fotoğrafı, Çekoslovak avizesi. 5 yerde var, bir tek yerde bu ülkenin üçüncü
büyük partisinin eş genel başkanlarının fotoğrafı yok. 5 tane avize fotoğrafı
var, bir tane Selahattin Demirtaş fotoğrafı yok. Bekaroğlu diyordu ya: “Cami
yok içinde.” Sadece cami değil, bakın neler yok. 81 ilin müftüsünün fotoğrafı
var hem vallahi hem billahi ama bizden bir tane milletvekilinin fotoğrafı var,
o da cezaevinde, İdris Baluken’in. Niye? Bu 15 Temmuzun yüzü suyu hürmetine.
Diyanet Başkanının fotoğrafı var, Figen Yüksekdağ’ın yok. Yahu bugünlerde
antiemperyalizm rüzgârına kaptırmışsınız kendinizi, Dunford’un, Amerikan
Genelkurmay Başkanının bile fotoğrafı var, bizim genel başkanlarımızın
fotoğrafı yok. (HDP sıralarından alkışlar) Daha kerih olanı başta Divan,
hepinizden özür dileyerek söyleyeyim, söyleyeyim mi, söylemeyeyim diye çok
tereddüt ettim- 2 tane de abdesthane fotoğrafı var, gene 2 tane eş genel
başkanın fotoğrafı yok. Abdesthanenin fotoğrafını koymuşlar, bu 3 partinin liderlerinin
fotoğrafı var, bir partinin liderinin yok. 
YILMAZ
TUNÇ (Bartın) – Asansör bile var. 
SIRRI
SÜREYYA ÖNDER (Devamla) – 3 tane de asansör var, babana rahmet. 3 tane asansör
var; saydım, birden fazla olanları sayıyorum.
ALİ
ŞEKER (İstanbul) – Müteahhidin fotoğrafı yok ama. 
SIRRI
SÜREYYA ÖNDER (Devamla) – Onlar da var. Onları da sivil toplummuş gibi
itelemişler içine. Müteahhit ne zaman sivil toplum oldu?
Herkes
şahittir bir yanlış beyanda bulunuldu, “Oy birliğiyle Divanda kabul edildi bu
GYODER.” denildi; değildir. Reklam spotu gibi yaptı ya, kendi adını bastı. 
ALİ
ŞEKER (İstanbul) – FETÖ’cülerin kardeşi yaptı.
SIRRI
SÜREYYA ÖNDER (Devamla) – Başkanlık Divanı tutanaklarını açın okuyun, FETÖ’den
dolayı mal varlığına el konulmuş müteahhitler…
ALİ
ŞEKER (İstanbul) – Kardeşleri…
SIRRI
SÜREYYA ÖNDER (Devamla) – …bunun, bu GYODER’in içerisinde mevcutlar,
yönetiminde, yürütmesinde varlar. Şimdi propaganda olmasın adlarını söylemeyeyim.
Başkanlık Divanında söyledim, kayıtlara geçirdim. 
Milletin
Meclisini millet mi yapar? “Milletin Meclisini millet yapar.” demek, işte bu
bütçeden yapılması demek. Yarın öbür gün Gayrimenkul Yatırım Ortaklığıyla
ilgili bir yasaya burada “evet” derseniz hepimiz şaibe altına girmez miyiz?
Söyledik, çifayda. 
Peki,
bunun yerine ne var? Bunun yerine, Allah uzun ömür ve sağlıklı ömür versin, her
sayfada Meclis Başkanımızın gül cemali var. Bu “Yiyin, için, tasadduk edin.”
falan, hiç bunlardan haberdar değil misiniz kardeşim? Bunu gönderirdin bütün
vekillerin mailine. Bu, küçük bir örnek ama büyük bir örnek aslında. Tüm bu
israf anlayışının, tüm bu hovardalık, mirasyedilik, savrukluk anlayışının
kristalize olmuş bir hâli.
ALİ
ŞEKER (İstanbul) – Talan…
SIRRI
SÜREYYA ÖNDER (Devamla) – “Bunu yapmayın.” diye de Başkanlık Divanında hiç
söylememişsem üç beş kere söylemişim. Bir kere maille gönderdiler, bir eski
başbakana atfedilen fıkra gibi. Demiş “Ya bu Başbakanlığın arşivi çok doldu.
Bunları SEKA’ya gönderin hamur olsun.” Sonra bir durmuş, hani devlet aklı ya
“Ya yine de her birinden birer fotokopi alın.” demiş. Bu akılla o akıl arasında
hiçbir fark yok. Var mı Sayın Bakan? Ayıp değil mi, günah değil mi, yazık değil
mi; 5 tane avize olacak? Vallahi avizenin sayısı asrın liderinin sayısından
fazla, o da 4 yerde gözüküyor. Bu Çekoslovak avizesi neymiş kardeşim?
Abdesthanenin ne işi var Meclis gibi… Nezahetten, mehabetten bahsediyorsunuz. 
Sevgili
arkadaşlar, peki ne var dedik Faaliyet Raporu içerisinde? 15 Temmuz önemli bir
yer tutuyor, tutmalı da. Hayatını kaybeden bütün yurttaşlarımızı büyük bir
saygıyla, rahmetle yâd ediyorum. Yaralanan, bu uğurda sağlığını kaybeden bütün
insanlara, bu devletin bütün imkânlarıyla eşit, adil bir şekilde, kaydıhayat
şartıyla bakmaları gerektiğini ve bu konudaki duyarlılığı desteklediğimizi
belirtiyorum. Ama el insaf! Darbenin mağduru onlar, darbenin mağduru siz
değilsiniz ki. Siz bu darbenin olsa olsa ve kendinizi bilseniz mahcubu
olursunuz. Nereden mi olursunuz? Burada dinliyoruz sabahtan beri, Maliyede,
yargıda, Millî Eğitimde, Diyanette -müstafi bir başkan oldu Diyanette, niye
gittiği, nasıl gittiği hiç konuşulmadı- hepsinden vahimi, orduda kök salmış bu
yapı ve bunlara dair bütün düzenlemeleri burada -en azından son üç dönemde ben
şahidim- canhıraş bir şekilde, hulusi kalple, büyük bir imanla savunmuşsanız,
bu darbenin mağduru olamazsınız, mahcubu olursunuz. Bari bu mahcubiyetle durun,
millet de desin ki: “Ya, tamam işte, olmuş bir şey, en azından idrak etmişler.”
Bu darbenin mağduru, başta hayatını kaybedenler sonra sağlığını kaybedenler,
sonra da fırsatı ganimet bilerek aşından işinden, eşinden ettiğiniz binlerce
KHK mağdurudur; bu darbenin mağduru onlardır. Size ne oldu? Tırnağınız taşa
değdi mi? Yok. Değmesin de ama kalkıp da böyle bu darbenin mağduruymuş gibi de
her seferinde ahkâm kesip bunu bir sopa gibi muhaliflerin üzerine sallamayın.
Bu
Meclis eğer bu bütçeyi hak edecekse… Cezaevinde ve her gün mahkeme kapılarında
olan, sadece kürsüde yaptığı konuşmalar için, kürsüde yaptığı konuşmayı
dışarıda tekrarladığı için zindanlara attığınız, kılınızı da kıpırdatmadığınız
vekiller için, onların yasama faaliyetine katılması için eğer bir inisiyatif
almazsanız bu paranın her kuruşu bize haramdır. 
(Mikrofon
otomatik cihaz tarafından kapatıldı)
SIRRI
SÜREYYA ÖNDER (Devamla) - Ben kendi adıma bunu reddediyorum. 
Hepinizi
saygıyla, sevgiyle selamlıyorum. Bir abdesthane kadar kıymeti olsun bu
vekillerin.
Teşekkür
ederim. (HDP ve CHP sıralarından alkışlar) 
BAŞKAN
– Teşekkürler Sayın Önder.
Biraz
ağır oldu gerçi ifadeleriniz ama…
SIRRI
SÜREYYA ÖNDER (Ankara) – Yalan bir şey yok. Ağır olabilir, sebep olanlar
utansın. Yalan varsa burada hemen özür dilerim.
BAŞKAN
– Bunun mantığı sadece şu: 26’ncı Yasama Dönemi birinci devreye ait çalışmaların
bir rapora dökülmesi, bir faaliyet raporu. Her kurumda aşağı yukarı olabilir.
Eksik olabilir, katılmadığımız hususlar olabilir ama sadece yasama ve denetim
değil, onun dışında, onunla birlikte Meclisin diğer idari faaliyetleri de
dikkate alınarak bu iki yıl içerisinde yaptığı çalışmaları kapsayan bir rapor
olarak değerlendirelim.
Teşekkür
ediyorum.
AHMET
YILDIRIM (Muş) – Sayın Başkan, çok kısa bir söz istiyorum.
BAŞKAN
– Buyurun, 60’a göre vereyim Sayın Yıldırım.
IV.- AÇIKLAMALAR (Devam)
10.- Muş Milletvekili Ahmet Yıldırım’ın,
Meclis Başkanlığının faaliyet raporu yayınlamasına karşı olmadıklarına ancak
dijital çağda bunu yayınlamanın envaitürlü yolu olduğuna ilişkin açıklaması
AHMET
YILDIRIM (Muş) – Teşekkür ederim Sayın Başkan.
Sayın
Başkan, öyle bir sanki sataşmadan söz alıp cevap veriyormuşsunuz gibi
konuştunuz ki…
BAŞKAN
– Değil, hayır hayır öyle değil.
AHMET
YILDIRIM (Muş) – Sanki hatibimiz faaliyet raporu yayınlanmasına karşıymış gibi
bir algı yaratıyorsunuz. “Yayınlansın. Bunun 21’inci yüzyılda, dijital çağında
envaitürlü yolu var.” diye söyledi.
İkinci
bir husus: Bari ekoloji yüzü suyu hürmetine, bari çevre, bari yeşil, bari orman
yüzü suyu hürmetine bu israfa ne olursunuz Divan Başkanı olarak siz de ortak
olmayın.
Teşekkürler.
(HDP sıralarından alkışlar) 
BAŞKAN
– Peki, teşekkür ediyoruz. 
Başkanlık
adına söylendiği için, ben de Başkanlığı temsilen şu anda burayı yönetiyorum
Sayın Yıldırım.
FİLİZ
KERESTECİOĞLU DEMİR (İstanbul) – Siz her şeyi temsil ediyorsunuz Sayın Başkan
yani!
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)

A) CUMHURBAŞKANLIĞI (Devam) 
1) Cumhurbaşkanlığı 2018 Yılı
Merkezî Yönetim Bütçesi
2) Cumhurbaşkanlığı 2016 Yılı
Merkezî Yönetim Kesin Hesabı
B) TÜRKİYE BÜYÜK MİLLET
MECLİSİ (Devam)
1) Türkiye Büyük Millet
Meclisi 2018 Yılı Merkezî Yönetim Bütçesi
2) Türkiye Büyük Millet
Meclisi 2016 Yılı Merkezî Yönetim Kesin Hesabı
C) SAYIŞTAY (Devam)
1) Sayıştay 2018 Yılı Merkezî
Yönetim Bütçesi
2) Sayıştay 2016 Yılı Merkezî
Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2018 Yılı
Merkezî Yönetim Bütçesi
2) Anayasa Mahkemesi 2016 Yılı
Merkezî Yönetim Kesin Hesabı
D) YARGITAY (Devam)
1) Yargıtay 2018Yılı Merkezî
Yönetim Bütçesi
2) Yargıtay 2016 Yılı Merkezî
Yönetim Kesin Hesabı
E) DANIŞTAY (Devam)
1) Danıştay 2018 Yılı Merkezî
Yönetim Bütçesi
2) Danıştay 2016 Yılı Merkezî
Yönetim Kesin Hesabı
F) BAŞBAKANLIK (Devam)
1) Başbakanlık 2018Yılı
Merkezî Yönetim Bütçesi
2) Başbakanlık 2016 Yılı
Merkezî Yönetim Kesin Hesabı
G) KAMU DENETÇİLİĞİ KURUMU (Devam)
1) Kamu Denetçiliği Kurumu 2018Yılı
Merkezî Yönetim Bütçesi
2) Kamu Denetçiliği Kurumu 2016 Yılı
Merkezî Yönetim Kesin Hesabı
Ğ) MİLLÎ İSTİHBARAT TEŞKİLATI
MÜSTEŞARLIĞI (Devam)
1) Millî İstihbarat Teşkilatı
Müsteşarlığı 2018 Yılı Merkezî Yönetim Bütçesi
2) Millî İstihbarat Teşkilatı
Müsteşarlığı 2016 Yılı Merkezî Yönetim Kesin Hesabı
H) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel
Sekreterliği 2018 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2016 Yılı Merkezî Yönetim Kesin Hesabı
I) DİYANET İŞLERİ BAŞKANLIĞI
(Devam)
1) Diyanet İşleri Başkanlığı
2018 Yılı Merkezî Yönetim Bütçesi
2) Diyanet İşleri Başkanlığı
2016 Yılı Merkezî Yönetim Kesin Hesabı
İ) AFET VE ACİL DURUM
YÖNETİMİ BAŞKANLIĞI (Devam)
1) Afet ve Acil Durum Yönetimi
Başkanlığı 2018 Yılı Merkezî Yönetim Bütçesi
2) Afet ve Acil Durum Yönetimi
Başkanlığı 2016 Yılı Merkezî Yönetim Kesin Hesabı
J) TÜRKİYE İNSAN HAKLARI VE EŞİTLİK KURUMU (Devam)

1) Türkiye İnsan Hakları ve Eşitlik Kurumu 2018Yılı Merkezî Yönetim Bütçesi
2) Türkiye İnsan Hakları ve Eşitlik Kurumu 2016 Yılı Merkezî Yönetim Kesin Hesabı
BAŞKAN
– Sayın milletvekilleri, şimdi söz sırası Mardin Milletvekili Mithat Sancar’a
aittir.
Buyurun
Sayın Sancar. (HDP sıralarından alkışlar) 
Süreniz
on dakikadır.
HDP
GRUBU ADINA MİTHAT SANCAR (Mardin) – Teşekkürler Sayın Başkan.
Değerli
milletvekilleri, bütçe kanun tasarısı görüşülürken, tabii, yatırımlar ve
gelecek yıl için öngörülen vaatler öne çıkıyor Hükûmet kanadından. Yani ne tür
önemli yatırımlar yapacakları ve bundan önceki bütçe döneminde neler yaptıkları
konuşmalarının temel konusunu oluşturuyor. Benim üzerinde konuşacağım bölüm
daha çok yüksek yargı organlarını kapsıyor. O zaman, bu konuda acaba ne gibi
yatırımlar öngördüklerini ve geçen yılda yaptıkları hangi yatırımlarla ilgili
övüneceklerini de merak ediyor insan. 
Adalet
alanında, yargı ve hukuk alanında ne vadediyor bu bütçe? Hükûmet bu bütçe
üzerinden önümüzdeki yıl için neler yapmayı tasarlıyor? İlk karşımıza çıkan
vaat kalemi yeni cezaevleri inşa etmek, öyle görülüyor. Bugüne kadar yapılanlar
yetmemiş anlaşılan, yenileri planlanıyor. Şu an 2018 için 23 yeni cezaevinin
inşaatının devam etmesi söz konusu. Toplam cezaevi sayısı 382, ayrıca
okuduğumuz haberlere göre önümüzdeki beş yıl için 228 adet daha ceza ve infaz
kurumu inşa etmeyi planlıyor Hükûmet ve bunların kapasitesi de 138 bin kişi
olacakmış. Yani şu an mevcut tutuklu ve hükümlülerin yüzde 66’sı kadar daha
fazla tutuklu ve hükümlü olacağı hesabını yapıyor. Şimdi, bir Hükûmet bununla
övünebilir mi? Bir ülkede cezaevlerinin sayısının artması, suçun, suç oranının
arttığını mı işaret eder yoksa yönetimde büyük bir adaletsizlik, çarpıklık ve
kriz olduğunu mu gösterir? Hiç şüphe yok ki adaletle yönetildiğini iddia eden
hiçbir devlet cezaevleri sayısını artırmakla övünmez, tutuklu ve hükümlü
sayısının fazlalığıyla övünmez, övünemez.
Peki,
hukuk alanında uluslararası istatistiklerdeki durum nedir, Türkiye nasıl
görünüyor? Dünya Adalet Projesi’yle ilgili burada birkaç kere daha konuşma
yapıldı, onların yaptıkları yıllık Hukukun Üstünlüğü Endeksi var. Türkiye 2016
yılında 113 ülke arasında 99’uncu sırada yani Türkiye Guatemala, Myanmar gibi
ülkelerle aynı seviyede. Hani Myanmar’ı Arakan’da yaptığı hukuksuzluklar
dolayısıyla kınıyoruz, doğru, kınamak da gerekiyor, bunlara kesinlikle karşı
çıkmak gerekiyor ama Hukukun Üstünlüğü Endeksi’nde Myanmar’dan farklı bir yerde
durmuyor şu an bu devlet. E, bununla övünebilir mi? Hükûmetin bununla övünmek
gibi bir niyeti var mı, olabilir mi? Tutuklu sayısında OECD verilerine göre ilk
üç sırada yer alıyor Türkiye yani 3’üncü sırada. Nüfusuna göre cezaevlerindeki
insan sayısının en fazla olduğu ülkeler istatistiğinin 1’inci sırasında ABD
var, 2’nci sırasında İsrail var, 3’üncü sırasında Türkiye var. Şimdi, sürekli
veryansın edilen, meydan okunan İsrail’le bu konuda aynı kategoride, aynı
düzeyde yer alıyor bu ülke. O zaman, birini kınadığınızda size “Ya, önce
kendine bak sen, önce sen kendini bir düzelt.” diye cevap alınca kızma hakkına
da sahip olmuyorsunuz, kızmamalısınız. Yapmanız gereken şey bu istatistikleri
düzeltmektir. Neden bu kadar tutuklu ve hükümlü var, neden Türkiye'de
cezaevleri tıka basa dolu, neden daha fazla cezaevi yapılıyor?
15
Temmuz darbe girişimi, burada hep söyledik, her zaman vurguladık, hain bir
girişimdi, hiçbir şekilde tasvip edilemez. 15 Temmuza gelirken bu Hükûmetin ya
da AKP’nin bundan önceki hükûmetlerinin sorumluluklarını da hep hatırlattık,
hesap vermesi gerektiğini de söyledik, sadece şahıslar düzeyinde değil,
siyaseten de hesap vermesi gerektiğini söyledik fakat buna yanaşmıyor. Ama hiç
olmazsa bir noktada tutarlı davransın diye ısrarlı görüşümüzü ve talebimizi
burada da yineliyoruz. 
Bakın,
FETÖ diye adlandırılan, adlandırdığınız terör örgütüne mensup olduğu
gerekçesiyle ihraç edilen, tutuklanan, yargılanan hâkim ve savcıların
hazırladıkları fezlekeler ve yaptıkları yargılamalarda aldıkları kararlar
geçerli olmamalı. Bu tür tasfiyelere Almanya’nın birleşmesinden sonraki durumu
örnek veriyorlar. Hayır, sevgili arkadaşlar, oradaki durum buranın tersiydi.
Eski sistemin hâkim ve savcılarının verdikleri kararlar geçersiz sayılmıştı.
Gelin, bu konuda birlikte bir çalışma yapalım. Biz üzerimize düşeni yapmaya
hazırız, bu konuda her türlü katkıyı vermeye hazırız. Bir kanun üzerinde
birlikte çalışalım, bu yargılamaların sonuçlarını, o fezlekelerin sonuçlarını
adalete göre nasıl düzeltebileceğimizi burada birlikte çalışarak
kararlaştıralım. İnanacağız ki o zaman gerçekten sizin bu darbecilerle derdiniz
var, sizin darbe zihniyetiyle sıkıntınız var. Ancak o zaman inanırız. 
Bu
iktidarın, Hükûmetin övüneceği bir şey göremiyorum adalet alanında. Mesela
temel hukuk ilkeleri, yüzlerce yıldır hatta binlerce yıldır geçerli olan temel
hukuk ilkeleri bir çırpıda çiğneniyor. Yüz yüzelik ilkesi yargılamalarda
uygulanmıyor, savunma hakkı engelleniyor, eş başkanlarımızın duruşmaya çıkma
talebi reddediliyor basit gerekçelerle, gülünç gerekçelerle. Bütün temel
yargılama ilkeleri bu şekilde çiğnenirken acaba bu Hükûmet şu mirası
devralmakla övünebilir mi: “Türkiye’de istiklal mahkemeleriyle başlayan özel
görevli yargı organlarının ve yargılamalarının uyguladığı zihniyeti biz bugün
topladık, burada toplamını uyguluyoruz.” diye övünecekler mi? Mesela istiklal
mahkemeleri. Biliyorum, sizin sıralardan da istiklal mahkemelerine karşı çok
söz söylemiş, çok itirazda bulunmuş insan var.
Sadece
birkaç örnek anlatacağım oradaki yargılama anlayışından, başkalarından da.
Mesela mahkeme başkanı Ali Çetinkaya istiklal mahkemelerinin önünde savunma
yapmak isteyenlerin “İstiklal mahkemeleri dava vekillerinin cambazlığına
gelmez.” diye savunma hakkını engellemişti. Mesela mahkeme başkanlarından Müfit
Bey “Bizim belli bir amacımız vardır, ona varmak için kanunun üstüne de
çıkarız.” demiştir. Şimdi yapılan da bundan farklı değil. 
Yassıada
yargılamaları; biliyorum, yine, bu sıralardan çok kişi onları şiddetle
eleştiriyor. “Kanunsuz suç, ceza olmaz” ilkesini, “doğal yargıç” ilkesini ihlal
etti zaten, o açık, onu biliyoruz ama daha başka vahim durumlar da var. Mesela
mahkeme başkanı Salim Başol’un Samet Ağaoğlu’na verdiği yanıt çok meşhurdur:
“Sizi Yassıada’ya tıkan kudret böyle istiyor.” Hukuksuzluklara itiraz ederken
Samet Ağaoğlu, Salim Başol ona bunu söylüyor. Ayrıca daha ne hukuksuzluklar
var. Ondan sonra, 12 Mart yargılamalarını mı sayalım, 12 Eylülü, DGM’leri, özel
yetkili mahkemeleri mi sayalım? Şimdi, “sulh ceza mahkemesi” adı altında bu
özel yargı usulünün ve zihniyetinin devam ettirilmesini mi…
(Mikrofon
otomatik cihaz tarafından kapatıldı)
MİTHAT
SANCAR (Devamla) – Sayın Başkan, tamamlamama izin verir misiniz?
BAŞKAN
– Hiç kimseye vermedim ya, lütfen tamamlayın. (HDP sıralarından “Hocaya süre verin.”
sesleri)
BEHÇET
YILDIRIM (Adıyaman) – O kadar tartışma yaşandı boş yere.
SIRRI
SÜREYYA ÖNDER (Ankara) – Zaten sizden dinleyen yok ki.
MİTHAT
SANCAR (Devamla) – Bir dakika verin, tamamlayayım.
BAŞKAN
- Buyurun.
MİTHAT
SANCAR (Devamla) – Teşekkürler.
Zaten
birkaç cümle söyleyeceğim.
İlginçtir,
istiklal mahkemeleri İsmet Paşa hakkında da tutuklama kararı çıkarmıştı. Yani o
kadar keyfî, nereye gideceği belli olmayan bir kudret iştahıyla, iktidar
iştahıyla hareket ediyorlardı ki aynı şey ilginç bir başka örnekte de karşımıza
çıkıyor: İstiklal mahkemelerinde hâkim olan bir beyefendi -adını şimdi
hatırlayamadım- otuz yedi yıl sonra Yassıada’da sanık oluyor. 
Şimdi,
eğer adaleti düzeltmezsek, sadece elimizde var olan şiddet araçlarıyla
birbirimizi tasfiye etmeye kalkarsak varabileceğimiz bir yol yok arkadaşlar.
Her cephane tükenir, gün gelir, tükenir, tükenmeyen tek cephane adalettir; bunu
unutmayın lütfen. (HDP sıralarından alkışlar)
BAŞKAN
– Teşekkür ediyorum.
Söz
sırası İzmir Milletvekili Müslüm Doğan’a aittir.
Buyurun
Sayın Doğan. (HDP sıralarından alkışlar)
HDP
GRUBU ADINA MÜSLÜM DOĞAN (İzmir) – Değerli milletvekilleri, merkezî yönetim
bütçesindeki Diyanet İşleri Başkanlığının bütçesi hakkında partim Halkların
Demokratik Partisi adına söz almış bulunmaktayım. Hepinizi saygıyla
selamlıyorum.
Değerli
milletvekilleri, insanlığın ulaştığı bilinç ve yaşam düzeyi anlamında kimsenin
yaşam hakkı elinden alınamaz. Cinsiyeti, cinsel yönelimi, kimliği, dini ve dili
yüzünden kimse dışlanamaz, ezilemez. Aleviler, Hristiyanlar, Asuriler,
Süryaniler, Museviler, Ezidiler gibi ezilen ve dışlanan tüm inanç ve kültür
grupları üzerindeki baskıların kaldırılması için mücadele etmek de insani bir
duruş ve gerekliliktir. Zorunlu din dersinin kaldırılması, Alevilerin eşit
yurttaşlık taleplerinin kabulü, cemevlerinin ibadet yerleri olarak kabul
edilmesi, ayrımcılığa maruz kalan inançların ibadet yerlerine eşit muamele
edilmesi, yaşanan tüm kimlik sorunlarının eşit haklar temelinde çözülmesi artık
kaçınılmaz bir görev olarak karşımızda durmaktadır. Din ve devlet işlerinin
birbirinden ayrılması, inanan ve inanmayan tüm kimliklerin kendilerini özgürce
ifade etmelerinin olanaklarının yaratılması, eşitlik ve özgürlük kapsamlı laik
ülkenin de demokratikleşme sürecine girmesini sağlayacaktır. 
Değerli
milletvekilleri, bu tutum, aynı zamanda Sünni Müslümanların da inançlarının
devlet tekelinden kurtarılması, özgürleşmesi ve kendi inançlarını istedikleri
gibi yaşamaları için mücadele anlamına gelmektedir. Açıkçası, özgürlükçü
laiklik anlayışının egemen olması temel bir ihtiyaçtır artık. Aslında farklı
din ve inanca sahip olan ya da herhangi bir dinî inancı olmayan yurttaşların
inanç ve vicdan özgürlüğünün, eşit yurttaşlık temelinde anayasal güvenceye
kavuşturulması gerekmektedir. Zorunlu din dersleri uygulamasına son verilerek
her bir öğrencinin kendi inancı doğrultusunda seçmeli olarak ders ve eğitim
alma hakkı yasal güvence altına alınmalıdır. Sivil din eğitimi tümüyle serbest
olmalı, Diyanet İşleri Başkanlığı mevcut yapısı yalnızca koordinasyon yapacak
kurum statüsüne dönüştürülmelidir. 
Günümüz
ihtiyacı göstermiştir ki değerli milletvekilleri, devletin din ve inanç
alanından elini çekmesi, din ve inanç işlerinin topluma, inanç sahiplerine
bırakılması artık zorunlu bir durumdur. İnanç topluluklarının örgütlenme
özgürlüğünün önündeki tüm engeller kaldırılmalı, kendi inançlarını istedikleri
gibi yaşayabilecekleri koşulların hukuk zemini yaratılmalıdır. 
Diyanet
İşleri Başkanlığına ayrılan bütçe, her sene bir önceki yıla kıyasla çok ciddi
artışlarla da önemli boyutlara ulaşmış durumdadır. 
Değerli
milletvekilleri, şimdi, Alevi yurttaşların ve Müslüman olmayan inançlardan
insanlarımızın vergisiyle Diyanet bütçesini oluşturuyorsunuz, bunu biz kabul
edemeyiz. Bu, doğru ve ahlaki bir durum da değildir. Kurumun literatüründe de
böyle bir şey söz konusu. Yayın organlarına bakarsanız Müslim ve gayrimüslim
kelimeleri kullanılmaktadır. Aslında, bu da ötekileştirici bir anlayıştır,
bundan da kurumun derhâl uzaklaşması gerekmektedir.
Diyanet
İşleri Başkanlığı, aralarında Kültür ve Turizm, Ekonomi, Kalkınma, Gümrük ve
Ticaret, Şehircilik, Dışişleri, Bilim, Sanayi ve Teknoloji, Enerji ve Tabii
Kaynaklar Bakanlıklarının bulunduğu 9 bakanlığın tekil bütçelerinden ve
Kalkınma artı Dışişleri artı Avrupa Birliği Bakanlığı ve artı Çevre ve
Şehircilik Bakanlıklarının bütçelerinin toplamından fazla bir bütçeye sahiptir
arkadaşlar. Çok ciddi bir bütçeyle karşı karşıyayız. Kurum bünyesinde istihdam
edilen personelin sayısal dağılımı, merkezi bütçenin, AKP’nin topluma dayattığı
tekçi mezhepçi din anlayışını da maalesef ortaya koymasına neden olmaktadır.
Diyanet
İşleri Başkanlığı, yaklaşık 120 bin personel istihdamından kaynaklı her yıl
artan bir bütçeye sahiptir. Ayrıca, bütçenin yüzde 93,35’i personel giderleri,
sosyal güvenlik giderleri, mal ve hizmet alımı olarak, geriye kalan da
transferler ve sermaye giderleri olarak yerini almıştır.
Değerli
milletvekilleri, ayrıca, Diyanet İşleri Başkanlığının yine bu yıl için ek
ödenek talebinde bulunduğunu da biliyorsunuz. 2016 kesin hesabına göre 2016
yılı için Diyanete ayrılan bütçeden fazla olarak da 89 milyonu aşkın ödenek
gideri olduğu görülmektedir. Yine, Diyanet İşleri Başkanlığının 2017 yılı için
1,3 milyar liralık ek ödenek talebinde bulunduğu da basına yansımıştır ve siz
de okudunuz. 
Değerli
milletvekilleri, din-devlet ilişkileri tarihin ilk dönemlerinden beri en fazla
tartışılan, iktidarları belirleyen, toplumlarda büyük çalkantılar meydana
getiren olayların başında yer almaktadır. Tarih boyunca en büyük tartışma ve
dinlerin felaketi dinin, devletin ve statükonun iktidar güçlerinin emrine
girmesiyle olmuştur. İnanç ve siyasal iktidar ilişkisinin yarattığı bilinen
büyük felaketler inanç dünyasının en çok kabul gören dinlerinde de karşımıza
çıkmaktadır. Musevilikten Hristiyanlığa ve Müslümanlığa değin siyasal
iktidarlar, kendi çıkarlarına hizmet eden bir yapı oluşturma isteğinden geri
durmamıştır. Din, devlet elinden, esasında siyasal iktidar elinden
kurtarılmalı; Diyanet İşleri Başkanlığı, özerk bir kurumlaşma seçeneği de dâhil
olmak üzere birçok model altında yeniden düşünülmeli ve acilen iktidarların
politikalarından etkilenmeyecek bir statükoya, bir statüye kavuşması
gerekmektedir. 
Diyanet
İşleri Başkanlığına ayrılan bütçe her yıl düzenli olarak artırılmakta ve
herkesten toplanan bu vergiler sadece tek bir mezhebin ihtiyaçları
doğrultusunda kullanılmaktadır. Bu ülkede yaşayan önemli sayıda Alevi
yurttaşımız bulunmakta ve bu kişiler de vergileriyle Diyanet bütçesine katkıda
zorunlu olarak bulunmaktadırlar. Bu durum kabul edilemez elbette ki. Ama söz
konusu Alevi hakları olunca ne ibadet yerlerine saygı gösterilmekte ne de
zorunlu din dersleri almak istememeleri dikkate alınmamaktadır. Uluslararası
hukuk nezdinde kazanılan hiçbir kazanımın da Türkiye Cumhuriyeti devletinde
karşılığı bulunmamaktadır, AİHM kararları yok sayılmaktadır. 
Değerli
milletvekilleri, ülkemizde din-devlet işlerinin birbirinden ayrılması gereken
yerde devlet ve din birbirlerini kontrol eden bir yapı şekline bürünmüştür.
Aslında karşımızda dinsel oligarşik bir kurum, anayasal kuruluş olmasına rağmen
böyle bir kurumla da karşı karşıya olduğumuzu belirtmek isterim. Tarafsızlığını
yitirmiş, siyasal erkin emrine girmiş, inancın manevi erdemini koruması ve
sürdürmesi, kendi özgünlüğü içinde kalması artık bu kurumun mümkün değildir.
Diyanet İşleri Başkanlığı, özellikle toplumu ilgilendiren sosyal olaylarda da
zamanında açıklama yapıp tavır alması gerekirken iktidarların tutumuna göre
tavır belirler hâle gelmiştir. 
Bir
örnekle devam etmek isterim değerli milletvekilleri. ABD Başkanının Kudüs’le
ilgili verdiği karar inanç kurumları tarafından ağır bir şekilde
eleştirilmiştir Amerika’da ama bizim ülkemizde verilen kararlarda Diyanet
İşleri Başkanlığı bu konuda bir tavır alabilmekte midir? Hiç duydunuz mu bir
açıklamasını? Özellikle Alevilere yapılan yok sayma ve yönelimlere ilişkin, ev
işaretleme ve benzeri ötekileştirme çalışmalarına karşı Diyanet İşleri
Başkanlığının bir tepkisi, açıklaması olmuş mudur? “Bu bir provokasyondur, bu
provokasyona gelmeyin. Barış içerisinde, inançlar, birbirinize saygılı olun.”
diye bir açıklamasını duydunuz mu arkadaşlar? Özellikle Diyanetin ölümler
sonrası yapılan uygulamalara sessiz kalması bu kurumun ne durumda olduğuna da
ayrıca bir işarettir. Bildiğiniz gibi, ölümle her ne olursa olsun hüküm ortadan
kalkmaktadır. Bir insan öldükten sonra, onun insan onuruna yaraşır şekilde
cenazesinin defni ve bir mezar taşına sahip olması ve ardından dinî gereklerin
yerine getirilmesi en tabii haktır ve bu özellikle de geride kalanlar için çok
önemli, vicdani bir meseledir. Bu daha çok ahlak meselesidir de aslında ama biz
geçen yıldan beri özellikle bu konuda bariz bir ayrımın yapıldığını açıkça
gördük. İnsanların cenazelerinin sokaklarda teşhir edilmesinin, cenazelere
yönelik muamelelerin kabul edilebilir hiçbir yönü olamaz. Kurumun bu konudaki
tavrı ise kabul edilemez bir boyuttadır. 
Anayasa’nın
10’uncu maddesine göre herkes din, ırk ayrımı gözetmeksizin kanun önünde
eşittir ve “Hiçbir kişiye, zümreye imtiyaz tanınamaz.” der. Devlet organları
bütün işlemlerinde eşitlik ilkesine göre hareket eder ama Diyanet İşleri
Başkanlığına baktığımızda maalesef tek bir kesime dönük, tek bir inanca dönük
ve hatta tek bir mezhebe dönük hizmet verdiği de tartışmasız bir gerçektir. 
Değerli
milletvekilleri, baktığımızda Osmanlı Dönemi’nde aslında durum tam tersi. Bu
kurumlar, vakıflar ilişkisi çerçevesinde genelde örgütlenen ve kendi içinde o
dinî örgütlenmeleri yapan kurumlardı, şeyhülislamlık makamı da aslında bu
hizmetleri bu şekilde sürdürüyordu. Her dinî topluluk kendi cemaatleri
çerçevesinde bu dinî örgütlenmeleri yapar durumdaydı ve mesela Ermeni
Patrikhanesi de bu anlamda 2.500 kiliseyi organize edebiliyordu, din insanı
yetiştiriyordu, vakıflar çerçevesinde yerelde kaynaklar aktarabiliyordu ve bu
örgütlenmeyi yapabiliyordu. 
Değerli
milletvekilleri, aslında uzun bir konuşma hazırlamıştım ama önemli bir konuya
temas etmek istiyorum. Aslında bu konuda özellikle Diyanet İşleri Başkanlığının
bir koordinasyon kurumuna dönüştürülmesi… Özellikle Sayın Cumhurbaşkanı Batı Trakya
ziyaretinde, Bulgaristan’daki ziyaretinde demişti ki: “Müftüleri seçimle elde
edin.” Bugün ben de öneriyorum, partimiz de öneriyor. Müftülerin bence halk
tarafından seçilmesi gerekiyor. Camiler özerkleştirilsin, cami dernekleri kendi
bütçelerini kendileri oluştursunlar ve Diyanete de böyle bir bütçe kesinlikle
tahsis edilmemesi gerekmektedir. Buradaki Diyanet İşleri Başkanlığında çalışan
tüm emekçilerin de haklarını korumamız gerekiyor ama bir Alevi olarak, bir
Alevi yurttaşı olarak, bu ülkenin bir yurttaşı olarak da ben vergilerimi bu
kuruma helal etmiyorum arkadaşlar.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ediyorum.
Söz
sırası Diyarbakır Milletvekili Nimetullah Erdoğmuş’a aittir.
Buyurun
Sayın Erdoğmuş. (HDP sıralarından alkışlar)
Süreniz
on dakikadır.
HDP
GRUBU ADINA NİMETULLAH ERDOĞMUŞ (Diyarbakır) – Sayın Başkan, çok değerli
arkadaşlar; hepinize hayırlı akşamlar diliyorum. Bütçemizin hayırlara vesile
olmasını diliyor, çok değerli Diyanetten hazıruna da buradan saygılarımı
sunuyorum.
Değerli
arkadaşlar, ben insanlık mirasıyla ilgili, ortak değerlerle ilgili birkaç
cümleyi sizinle paylaşmak üzere huzurlarınızdayım. Bildiğiniz gibi, manevi
miras olarak inandığımız ve temeli vahye dayanan, peygamberler vasıtasıyla da
sürekli olarak insanlığa devredilen, eskimez, eskitilmez ve asla ve asla hiçbir
zaman ihmal edilemez bir miras var. Biz buna “dinî miras” diyoruz, “manevi
miras” diyoruz. Mesela, peygamberlerden devredilen bu mirası, Hazreti İsa
dönemine baktığınız zaman, 30 yaşında bir peygamber, otuz aylık peygamberlik
süresi var ve kendisi bu mirasını havarilerine devretmek suretiyle insanlığa
kıyamete kadar bu şekilde bir hizmetin öncülüğünü yaptı. Daha sonra Hazreti
Muhammed (SAV) Efendimiz de bu insanlık mirasını arkadaşlarına ve ehlibeytine
devretti. Dikkat ederseniz, İslam tarihine baktığımız zaman, ehlibeytin bu
mirasın en büyük hissedarı olmasına rağmen, âdeta tarihte ihanete uğradıklarını
söylesek haksızlık yapmış sayılmayız. İşte, bu şekilde, tarihî mirasın zaman
zaman emanete riayet edilmeksizin birtakım ellerde dolaşmış olması dinî
skandalların da kapısını aralamıştır. Daha sonra “ulema” olarak tanımladığımız
-biz her ne kadar müspet ilimler ile diğer ilimler arasında bir ayrım yapmasak
da bu mirasın vârisleri olarak ulemayı tanıdık ve bu şekilde tanımladık- ne
yazık ki ulema da bu mirasa zarar verdi. Ulemamız, ehlisünnet uleması genel
anlamda bu mirasa zarar verdi. Peki, iyi niyetli çabalar, gayretler,
mücadeleler, bu mirasa karşı borcunu yerine getirenler olmadı mı? Elbette ki
oldu, elan da var, yarın da olacak ancak en önemlisi, bu mirasın yenilenme
gerçekliğinden, hakikatinden uzaklaştırılması tehlikesi sürekli olarak örtbas
edildi. Bu mirasın karakterinde, bu mirasın tabiatında, bu mirasın özünde
yenilenme vazgeçilmezdir. Dinî terminolojiyle yani dinin kendi, İslam’ın kendi
kavramlarını kullanırsak tecdit bu mirasın vazgeçilmez şartıdır. İşte, bu
tecdit yaşanmadığı için bugün de hepimizin şahit olduğu din meselesi, diğer
dinler meselesi, diyanet meselesi -tenzih ederek söylüyorum hocalarımı- kabul
edilemez, zaman zaman bizi komik duruma düşürecek birtakım fetvaların âdeta
konusu oldu. 
Bakınız
değerli kardeşlerim, Hazreti Peygamber Efendimiz’in (SAV) Veda Hutbesi’nin
birinci paragrafında “insanlar” diye çağrısı var, insanlara çağrısı var ve bu
çağrı oradaki ashabın yani Peygaberimiz’in arkadaşlarının muhatap alınarak
bütün insanlığa yapılan çağrıdır. Sadece o paragrafla ilgili ben bu Meclise
partim adına şu anda teklif ediyorum: Buyurunuz, o paragrafı hayata geçirin.
Biz sizin bu konuda getireceğiniz her türlü öneriye de açığız ve kabulümüz.
Nedir o paragraf? Özet olarak, bir teşbihte bulunuyor Hazreti Peygamber. Hac
günlerini ve hac ayını, bir de oradaki o kutsal mekânları mukaddes mekânlar
olarak tanımlar ve der ki: “Bunlar nasıl mukaddesse, bu günler nasıl mukaddes
günlerse, bu ay nasıl mukaddes bir aysa, şu anda Mekke nasıl mukaddes bir
şehirse canlarınız, mallarınız, kanlarınız mukaddestir ve her türlü tecavüzden
de muhafaza edilmiştir.” Buyurunuz, bugün memleketimizde akan kanlarla ilgili,
heder edilen canlarla ilgili, o kutsallıklarıyla ilgili bu paragrafı hayata
geçirerek bu şekilde bu mirasa bağlılığımızı yerine getirelim.
“Terörle
mücadele ediyoruz.” diyorsunuz ve getirdiniz bunu devletin bekasıyla da
taçlandırdınız. Devletin bekası adaletle olur. Eğer devletin bekasını
istiyorsak, devletin daim olmasını istiyorsak, devletin kaim olmasını
istiyorsak, birincisi, toplumsal olarak devletin adaleti kendisine bir ahlak
olarak kabul edip o şekilde... Bizim CHP’li bir arkadaşımızın Hazreti Ali’ye
atfen, Kerremallahu Vecheh’ye atfen “Devletin dini olsa olsa adalettir.” dediği
gerçekliği bizim bugün kabul etmemiz gerekiyor.
Biraz
önceki Sayın Bakan arkadaşım Müslüm Bey cenazelerden bahsetti. Ya değerli
arkadaşlar, sayın hocalarım; şimdi, defin hakkı, cenaze hakkı, ölüm hakkı yok
mu? Yani insanlar öldükten sonra da bizden kurtulamıyorlar mı? Defin
yapamıyoruz, aileler çocuklarını defnedemiyor. Diyanet İşleri Başkanlığımızın
çıkıp… Ya, olumsuz görüş bildirin. Ben, buradan, olumlu bir görüş bildirin
şeklinde haddimi aşmıyorum. Çıkın, deyin ki: “Evet, dinen bu konuda bu şekilde
yapmamız gerekiyor.” Yani çıkıp birtakım, işte “Boş ol, boş ol…” veya başka
konulara şu anda magazin konusu olacağınıza bu ülkenin şu anda içten içe, içten
içe sürüklendiği tehlikenin, sürüklendiği uçurumun neden manevi sorumluluğunu
üstlenmiyorsunuz? Neden çıkıp demiyorsunuz ki: “Bu ülkeyi manevi bağlarla biz
kenetleyeceğiz, bu ülke toplumlarını bir arada biz tutacağız.” Çıkın, bunu
söyleyin.
BAŞBAKAN
YARDIMCISI RECEP AKDAĞ (Erzurum) – Her zaman söylüyoruz.
NİMETULLAH
ERDOĞMUŞ (Devamla) – Buna ihtiyacımız var, toplumun ihtiyacı var. Devletler bir
şekilde kendilerini ayakta tutmayı bilirler ama toplum gidiyor, toplum
parçalanıyor. Bakınız, şu anda kopuşlar artık duygusal kopuşlar değil; âdeta
öyle kopuşlar yaşanıyor ki bundan sonraki nesiller emin olun bizlere rahmet
okumayacak. 
Bu
duygu ve düşüncelerle ifadelerimi bu şekilde gönülden dile getirirken herhangi
bir arkadaşımızın ve herhangi bir partinin inşallah tadını kaçırmadık, inşallah
moralini bozmadık diyorum. 
Bütçeniz
hayırlı olsun, bütçemiz hayırlı olsun. Savaş bütçesi yerine barış bütçesi
olsun, barışa vesile olsun, barış bizim hedefimiz olsun, biz de barış yolcusu
olalım diyorum. 
Hepinize
saygılar sunuyorum. (HDP sıralarından alkışlar) 
BAŞKAN
– Teşekkür ediyorum. 
Halkların
Demokratik Partisi Grubu adına son konuşmacı Adana Milletvekili Meral Danış
Beştaş.
Buyurun
Sayın Danış Beştaş. (HDP sıralarından alkışlar) 
HDP
GRUBU ADINA MERAL DANIŞ BEŞTAŞ (Adana) – Sayın Başkan, değerli milletvekilleri;
ben de İnsan Hakları ve Eşitlik Kurumunun bütçesi hakkında grubum adına söz
almış bulunuyorum. Evet, yanlış duymadınız, İnsan Hakları ve Eşitlik Kurumu,
Türkiye’de olmayan iki olgudan söz ediyoruz. İnsan Hakları ve Eşitlik Kurumunun
olduğunu, eminim, Türkiye yurttaşlarının ezici çoğunluğu bilmiyordu. Bugün,
ben, hem halkımızı selamlamak hem de Türkiye’de böyle bir kurum olduğunu
söylemek istiyorum. Türkiye’de İnsan Hakları ve Eşitlik Kurumu var. 
Çok
şaşırdım ben de yani biliyorduk ama “Bu kurum ne yapar, ne yer, ne içer, hangi
insan hakları ihlallerini önlemek için çaba gösterdi, Türkiye’de gerçekten hak
mı kaldı, eşitlik mi kaldı?” diye sormadan etmek mümkün değil. 
Evet,
Türkiye’de olmayan iki şey: İnsan hakkı ve eşitlik. Eminim, bu konuda sizlerin
de birçok milletvekili arkadaşın da ne zaman kuruldu, ne yaptı, belki bilgisi
vardır, saygısızlık yapmak istemem, mübalağa da etmek istemiyorum ama Af Örgütü
bilmiyormuş. Uluslararası Af Örgütü 15 Temmuz darbe girişimi sonrasında
gözaltında işkence yapıldığını ve Türkiye İnsan Hakları Kurumunun
kaldırıldığını söyledi uluslararası alanda. “Bunun üzerine inceleme yapacak
kurum yok.” dedi Uluslararası Af Örgütü. Adalet Bakanlığı hemen bir yalanlama
yayınladı ve dedi ki: “Hayır, yanılıyorsunuz, Türkiye'de İnsan Hakları ve
Eşitlik Kurumu var.” İşte, o zaman Türkiye de birazcık duymuş oldu.
Şimdi,
faaliyette mi, değil mi, bu çok tartışıldı. Tabii ki, faaliyette değil. Kısa
adı TİHEK. 
Peki,
daha önce ne vardı? Türkiye İnsan Hakları Kurumu vardı, o da bunun gibi esamesi
okunmayan bir kurumdu. Fakat daha eşitlikçi bir versiyonu kuruldu diye bu oldu.
Tabii
ki, tabela kurumu, sadece tabelası var. Bütçede bir de payı var, az da bir payı
yok. Bu bütçe nereye gidiyor, bunu da tartışmamız lazım.
Şimdi,
bu bütçede bütçe ayrılması ve özel bütçeyle bu kurumun ne yaptığı da bir muamma
olarak orta yerde duruyor. 2012 yılında, biliyorsunuz, Türkiye İnsan Hakları
Kurumu kurulmuştu, 20 Nisan 2016’da da Türkiye İnsan Hakları ve Eşitlik Kurumu
kuruldu. 
Peki,
kim bu kurumun üyeleri? Tabii ki, yürütmeye doğrudan bağlı üyeler. Neymiş,
kurumun 8 üyesini Bakanlar Kurulu atıyormuş, 3’ünü de Cumhurbaşkanı seçiyor. Bu
kurumun zaten 11 üyesi var, 11’ini de yürütme seçiyor. Ve bu kurum, baktığımızda,
kendi içinde de eşit değil, 1 tane kadın üye var. Her yerde olduğu gibi yine
kadınların yokluğu üzerine, kadın iradesinin olmadığı kurumlardan bir tanesi.
Peki,
bu kurumun Hükûmetin, yürütmenin icraatlarına imza atmak dışında bir seçeneği
var mı? Tabii ki, yok, olamaz. Yürütmeye doğrudan doğruya bağlı olan, varlık
sebebini yürütmeden alan, dışarıdan hiçbir denetimin olmadığı, sivil toplumdan,
bağımsız kurumlardan, akademi dünyasından, hukukçulardan, barolardan kimsenin
yer almadığı bir kurum Hükûmetin icraatını imzalamakla görevli İnsan Hakları ve
Eşitlik Kurumu diyebiliriz.
Tabii
ki, Hükûmet bu konuda bir taşla iki kuş vuruyor, kendi icraatlarını da
meşrulaştırıyor; İnsan Hakları ve Eşitlik Kurumu var diye eminim uluslararası
alanda ciddi ciddi böbürleniyordur, ne de olsa kâğıt üstünde bu konuda bir
kurum var. 
Bir
de bütçeye ilişkin bir şey söylemek isterim, neymiş bütçesi? Bir sağlamasını
yapalım, acaba bu bütçeyle ne yapılmış? Sayıştay tarafından bütçeye ilişkin
tespitler yapılmış. Kurumun 2016 yılı bütçesi 5 milyon 957 binmiş, gelir ve
ödenek öngörülmüş. Yıl içinde 6 milyon 467 bin ödenek alınmış, bunun 4 milyon
116 bin 845 TL’si tenkis edilmiş çünkü çalışmamış, hiçbir şey yapmamış. Hani
Türkiye’de hiç hak ihlali yok ya, her şey güllük gülistanlık ya, böyle bir
ülkede bütçenin -Allah var, haklarını yemeyelim- bir kısmını tenkis etmişler
ama yine de bir harcamaları var, 2 milyon 350 bin 154 lira. Bu bütçeyi nereye
harcadınız? 
HAYDAR
AKAR (Kocaeli) – Personel gideri… 
MERAL
DANIŞ BEŞTAŞ (Devamla) - Vatandaş inim inim inlerken, işkence görürken,
cenazelerini defnedemezken, cenazeler buzlukta dondurulurken, vatandaş gösteri
hakkını kullanamazken, DBP’li belediyelere kayyum atanırken, hiçbir hak yokken
bu kurum ne işe yarıyor? Bunu da buradan yüksek sesle sormak istiyoruz. 
Şimdi,
burada kesinlikle Hükûmetin boyunduruğu altında olan bir kurum. Bir de sıkı
durun, başvuru kabul etmiyor. Türkiye İnsan Hakları ve Eşitlik Kurumu var ama
başvuru yapamıyorsunuz. Bu konuda Af Örgütünün açıklamasına cevap veren Adalet
Bakanlığı umarız bu kurumun ne yiyip ne içtiğini, ne iş yaptığını da yakında
açıklar, bizler de öğreniriz.
Şimdi,
bununla ilgili OHAL Komisyonu var biliyorsunuz, hâlâ bir açıklama yapmadı,
TİHEK’i de aslında bununla kıyaslayabiliriz. Yani aradığınız kuruma şu anda
ulaşılamıyor. Hani telefonda arıyoruz ya, “Aradığınız numaraya şu anda
ulaşılamıyor.” diyor, şu anda bu kuruma da ulaşılamıyor. Orada uzakta bir kurum
var, gitmesek de görmesek de o kurum Türkiye’nin kurumu ama hiçbir işe
yaramıyor tabii ki. 
Şimdi,
Türkiye'nin şu anda en yakıcı sorunları, Kürt sorunu bağlamında tabii ki
eşitlik meselesi, eşit ve özgür yurttaşlık meselesi. Her ne kadar, burada, ha
bire, bizim beyanlarımıza karşı Hükûmet yetkilileri “Kürtler bu ülkenin eşit ve
özgür yurttaşıdır.” diyorsa da aman ha, buna aldanmayın. Eşit ve özgür yurttaş
değiller, hâlâ ana dillerinde eğitim göremeyen, hâlâ kendi düşüncelerini,
kültürlerini, kimliklerini açıkça beyan edemeyen ve sadece Kürt olduğu için,
Kürt hak ve özgürlüklerini savunduğu için, binlerce insanın cezaevinde,
hapishanelerde tutsak edildiği bir dönemde yaşıyoruz. İşkence, bütün
iddialarımıza rağmen “yok” deniliyor ama işkence olanca hızıyla ve sistematik
bir şekilde devam ediyor. 
15
Temmuz darbe girişiminden sonra ülkede bütün hak ve özgürlükler askıya alındı
ve bu askı neticesinde öyle bir hâldeyiz ki TİHV Dokümantasyon Merkezinin
verilerine göre kolluk güçlerinin yargısız infazı 36 kişi. 36 kişi can vermiş.
Güvenlik güçlerine ait zırhlı araçların çarpması sonucu 6’sı çocuk olmak üzere
23 kişi yaşamını yitirmiş. Adalet Bakanlığının resmî verilerine göre 66 mahpus
intihar etmiş ve 15 Temmuz darbe girişiminden sonra ise 40 mahpusun intihar
ettiği ifade edilmiştir. Bunlar intihar mı değil mi bilmiyoruz ama bu rakam
kesinlikle gerçeği yansıtmıyor, bunu biliyoruz. 
Adana’da,
Kürkçüler Cezaevinde “Mehmet Kil intihar etti.” deniliyor, hâlâ
araştırmalarımız devam ediyor, kesinlikle intihar ettiğine inanmıyoruz. Ve bu
ölümler, birçok rakam var, işçi sağlığıyla ilgili, iş güvenliğiyle ilgili,
ihraçlarla ilgili tablo tarihin en ağır dönemini yansıtıyor ama şu anda bizi
izleyen yurttaşlar, halk ne diyor? “Ya, güllük gülistanlık bütçe görüşülüyor.”
Bu bütçe, halkın talep ettiği, halkın taleplerini karşılayan bir bütçe değil,
bu bir savaş bütçesidir. Biz, barış bütçesi talep ederken, eşitlik ve özgürlük
talep ederken, savaşa karşı düşüncelerimizi ifade ederken Hükûmet içeride ve
dışarıda savaş konusunda, hak ve özgürlüklere karşıtlık konusunda bayrağı ve
çıtayı git gide yükseltmektedir. 
Evet,
gerçekten yazıktır. Yurttaşlara yazıktır, bu kadar emeğe, bu kadar yoksulun
açlıkla boğuştuğu bir ortamda Türkiye İnsan Hakları ve Eşitlik Kurumu diye bir
kurumun bütçeden pay alması tek kelimeyle yazıktır, günahtır. İnsanlar açlıkla
boğuşuyor ve insan haklarının tanınmadığı, yaşam hakkının güvende olmadığı,
kimsenin kendini kişi özgürlüğü ve güvencesine sahip hissetmediği bir ülkede
bunları konuşmak büyük bir talihsizlik ve gerçekten bu resim çok şey anlatıyor.
Yüzlerce resim getirebilirdim, binlerce; Taybet anayı, Uğur Kaymaz’ı ve daha
birçok çocuğun can verir fotoğraflarını ama doğru bulmadım. İnsan hakları
anıtının tutuklu olduğu bir ülkede yaşıyoruz. Bu resmin izahı yoktur. (HDP
sıralarından alkışlar) Gerçekten tutuklu şu anda. 
İnsan
hakları anıtının tutuklu olduğu bir yerde sözün etkisi bilmiyorum ne kadar olur
diyorum ve teşekkür ediyoruz. (HDP sıralarından alkışlar) 
BAŞKAN
– Teşekkür ediyorum.
Böylece
Halkların Demokratik Partisi Grubu adına konuşmalar tamamlanmıştır. 
Birleşime
yirmi dakika ara veriyorum. 
Kapanma Saati: 19.06
BEŞİNCİ OTURUM
Açılma Saati: 19.38
BAŞKAN: Başkan Vekili Ahmet AYDIN
KÂTİP ÜYELER: Bülent ÖZ (Çanakkale), Bayram ÖZÇELİK
(Burdur)
-----0-----
BAŞKAN
– Türkiye Büyük Millet Meclisinin 35’inci Birleşiminin Beşinci Oturumunu
açıyorum.
2018
Yılı Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin
Hesap Kanunu Tasarısı’nın görüşmelerine kaldığımız yerden devam ediyoruz.
Komisyon
ve Hükûmet yerinde.
Şimdi
söz sırası şahıslara geçti.
Şahıslar,
lehinde olmak üzere söz, Kütahya Milletvekili İshak Gazel’e aittir.
Sayın
Gazel, buyurun. (AK PARTİ sıralarından alkışlar)
Süreniz
beş dakikadır. 
İSHAK
GAZEL (Kütahya) – Teşekkür ediyorum Sayın Başkanım.
Sayın
Başkan, değerli milletvekilleri; Genel Kurulu saygıyla selamlıyorum.
Sözlerime
başlamadan önce, Amerika Birleşik Devletleri’nin Kudüs’le ilgili almış olduğu
kararı şiddetle kınıyorum. Bu karar, bölgede barışı provoke eden bir karardır.
Çünkü Osmanlı Devleti’nin bölgede hâkimiyetinin nihayete ermesinden itibaren
bölgede söz sahibi olanlar, bölgenin dinamiklerine aykırı davranarak, geçmişi
hiçe sayarak adım atmışlardır. Kudüs’ün en önemli noktasında yer alan Yafa
Kapısı’nın üzerine Kanuni Sultan Süleyman tarafından neden “La ilahe illallah,
İbrahim Halilullah” yazıldığını anlamadan bölgede barışın mekaniği çözülemez.
Kudüs bizimdir, hepimizindir, Kudüs tüm insanlığındır.
Değerli
milletvekilleri, birinci tur görüşmelerini yaptığımız 2018 yılı bütçesi, AK
PARTİ hükûmetlerinin 2002 yılından beri hazırladığı 16’ncı bütçedir. 2018 yılı
bütçemiz de önceki bütçelerimiz gibi insan odaklı, refah ve huzuru esas alan,
Türkiye’nin geleceğini hesaba katan; büyümeyi, istihdamı, yatırımı destekleyen
ve mali disiplini önceleyen bir bütçedir. Türkiye’de AK PARTİ iktidarlarıyla
sağlanan güven ve istikrar ortamı, mali disiplin ve akılcı ekonomi sayesinde
son on beş yılda ülkemiz çok büyük kazanımlar elde etmiştir. Şimdi, ülkemiz bu
güven ve istikrar ortamını sürekli kılacak, kötü ve karamsar senaryoları
ortadan kaldıracak yeni bir sisteme kavuşmuştur. Tüm olumsuz propagandalara
rağmen Türkiye Büyük Millet Meclisi cumhuriyet tarihinin en köklü Anayasa
değişikliğini kabul etmiştir. 2018 ve takip eden yıllarda da Türkiye güven
içinde istikrarla kalkınmaya devam edecektir. Cumhurbaşkanlığı hükûmet sistemi
Türkiye'nin istikrarlı büyümesini sağlayan bir değişim olacaktır. 
Değerli
milletvekilleri, demokrasi ve hukuk düzeni, kalkınmanın, huzurun ve refahın da
güvencesidir. AK PARTİ hükûmetleri döneminde adalet sistemiyle ilgili biriken
sorunların çözülmesi için reform niteliğinde adımlar atılmıştır. Yargı
bağımsızlığı ve yargının tarafsızlığı ilkeleri Anayasa’mıza taşınmıştır. 15
Temmuz hain darbe girişiminden en büyük yarayı alan yargı sistemimiz hızla
toparlanmıştır. On beş yılda 232 adet adalet sarayı açılmış, hâkim ve savcı
sayımız 16 bine çıkmıştır. 15 Temmuz sonrası 108 yeni mahkeme kurulmuştur.
Adalete katkı veren herkese teşekkürlerimizi sunuyoruz. 
Çok
kıymetli milletvekilleri, tarihin bize yüklediği misyona uygun olarak bölgede
gelişen olaylar karşısında insanlığın vicdanı olduk. Dünyada en çok sığınmacıya
ev sahipliği yapan ülkemiz AFAD koordinasyonunda 3 milyon sığınmacıya, Suriyeli
sığınmacıya yeni bir hayat sundu.
Diyanet
İşleri Başkanlığımız ise gerek yurt içinde gerekse yurt dışında yediden yetmişe
toplumun tüm kesimlerini hedef alarak yaptığı çalışmalarla büyük bir atılım
gerçekleştirmiştir. Diyanet İşleri Başkanlığımız, özellikle FETÖ’yle mücadelede
15 Temmuzdan önce ve 15 Temmuzdan sonra büyük ve kapsamlı çalışmalara imza
atmış, FETÖ’nün güzel dinimizi tahrif ederek insanların dinî duygularına dönük
eylemlerini Kur'an ve sünnet temelli sahih din anlayışımızı toplumun tüm
kesimlerine ulaştırarak izole etmeye çalışmıştır. FETÖ’nün devlete verdiği
zarar kadar dinimize verdiği zarar da göz önünde bulundurulduğunda, Diyanet
İşleri Başkanlığımız FETÖ’yle mücadelede ne kadar önemli bir rol oynamış, bu da
gayet net bir şekilde ortaya çıkmıştır. 
AK
PARTİ iktidara geldiğinde vergi gelirlerinin yüzde 86’sı faiz harcamalarına
giderken bu oran yüzde 10,9’a gerilemiştir. Faiz giderlerinin millî gelire
oranı ise yüzde 14,4’ten yüzde 1,9’a kadar gerilemiştir. Ülkemizin imkân ve
kaynakları faize değil, projelere aktarılmıştır. AK PARTİ hükûmetleri kendisini
milletin hizmetkârı olarak görmektedir. Siyaset anlayışımızın temelinde de
insan vardır, insana hizmet vardır. AK PARTİ döneminde yoksulluk ve gelir
eşitsizliği azalmış, ülkemiz her platformda daha üst seviyelere tırmanmıştır.
Oluşturduğumuz mali imkânlarla memurlarımızı, asgari ücretlilerimizi, engelli vatandaşlarımızı,
yaşlılarımızı, işçilerimizi, esnafımızı ve çiftçilerimizi destekleyip enflasyon
karşısında ezdirmedik.
Bu
vesileyle, 2018 yılı bütçemizin ülkemize hayırlı olmasını diler, Genel Kurulu
tekrar saygıyla selamlarım. (AK PARTİ sıralarından alkışlar)
BAŞKAN
– Teşekkür ediyorum Sayın Gazel. 
Söz
sırası Hükûmete geçmiştir. 
Hükûmet
adına ilk söz, Başbakan Yardımcısı Sayın Recep Akdağ’a aittir.
Buyurun
Sayın Akdağ. (AK PARTİ sıralarından alkışlar)
Hükûmetin
de konuşma süresi seksen dakikadır. Bu sürenin kırk dakikasını size ayırıyorum.
BAŞBAKAN
YARDIMCISI RECEP AKDAĞ (Erzurum) – Saygıdeğer Başkan, değerli milletvekilleri;
2018 Yılı Merkezi Yönetim Bütçe Kanunu Tasarısı ile 2016 Yılı Merkezi Yönetim
Kesin Hesap Kanunu Tasarısı üzerinde söz almış bulunuyorum. Tasarıların
hayırlara vesile olmasını diliyor, hepinizi saygıyla selamlıyorum.
Gazi
Meclisimizin kıymetli üyeleri, konuşmama Başbakanlık adına sorumlu olduğum Afet
Ve Acil Durum Yönetimi konusuyla başlayacağım. 
Ülkemizde
doğal afetlere ilişkin politikalara baktığımızda, ilk adımların 1939
depreminden sonra atıldığını, 1959 yılında 7269 sayılı Kanun’un yapıldığını
görüyoruz. Umumi Hayata Müessir Afetler Dolayısıyla Alınacak Tedbirlerle
Yapılacak Yardımlara Dair Kanun bugün de yasal temeller açısından elimizdeki
önemli bir dokümandır. Afetlerle ilgili yasal düzenlemeler 1988 yılında yapılan
bir yönetmelikle devam ediyor. Ne yazık ki 1999 depremleri afet konusundaki
hazırlıklarımızın yeterli olmadığını acı bir biçimde bize gösterdi. İzmit ve
Düzce depremlerinin yaşandığı günlerde ülke olarak çok büyük sıkıntılar ve
sosyal travmalar yaşadığımızı hepimiz biliyoruz. Şüphesiz bunun birçok sebebi
var ancak ana sebeplerinden birinin afet yönetimi konusundaki bürokratik
karmaşa olduğunu söyleyebiliriz.
İktidara
geldiğimiz günden sonra Türkiye'nin afet, acil durum stratejisini tamamen
değiştirerek çok başlılığı ortadan kaldırdık. 2009 yılında Sivil Savunma Genel
Müdürlüğünü, Afet İşleri Genel Müdürlüğünü ve Başbakanlığa bağlı Türkiye Acil
Durum Yönetimi Genel Müdürlüğünü bir çatı altında toplayarak Başbakanlığa bağlı
Afet ve Acil Durum Yönetimi Başkanlığını kurduk, böylece yeni bir vizyon ortaya
koyduk. Bu durumla birlikte ilk olarak Türkiye’de afetlere nasıl müdahale
edileceği konusundaki karmaşayı gidermek için Türkiye Afet Müdahale Planı’nı
hazırladık. Böylece, özellikle bir afet sonrasında yerine getirilmesi gereken
çalışmalar için ulusal düzeyde müdahale planları oluşturduk, 81 ilde de il afet
müdahale planlarını hazırladık.
Değerli
milletvekilleri, tabii, geçmiş dönemlerde uzun süre Sağlık Bakanlığı yaptığım
için bu afetlerin hemen hemen hepsinde ben bulundum ve her geçen gün biraz daha
hem AFAD altındaki hem Sağlık Bakanlığı altındaki ekiplerimizin yetiştiğini ve
müdahale kabiliyetlerinin de arttığını doğrusu müşahede ettim. Özellikle -biraz
sonra temas edeceğim- Van depremi sırasında da bu hizmetin oldukça mükemmel bir
biçimde yerine getirildiğine bizzat şahit oldum çünkü depremden sonraki ikinci
saatte deprem bölgesine ilk ulaşan Bakan ben olmuştum.
Türkiye
Afet Yönetimi Strateji Belgesi ve Eylem Planı konusunda yeni bir çalışma
yapıyoruz. Afetle ilgili bütün planları çatısı altında toplayacak bu strateji
planını 2018 yılında, önümüzdeki bütçe döneminde yürürlüğe koymuş olacağız.
Ayrıca, bu belge kılavuzluğunda Türkiye Afet Risk Azaltma Planı üzerinde de
çalışıyoruz. Çünkü afetlere baktığımız zaman, riski azaltma, hazırlık yapma,
müdahale ve iyileştirme dönemleri olarak üç dönemden bahsetmeliyiz. Burada bu
Türkiye Afet Risk Azaltma Planı’nın bir an önce tamamlanması ve 2018 yılı
içerisinde AFAD koordinasyonluğunda uygulamaya girmesini de çok önemli
buluyoruz. Çünkü geçtiğimiz yıllara göre dünyada afet yönetimi konusundaki en
önemli gelişme budur, riski azaltma ve bir şekilde daha hazır olma.
TARAP,
bütün sektörlerin, paydaşların ortak katılımıyla şu anda hazırladığımız bir
planlama. Böylece afet öncesi yapılan hazırlık ve zarar azaltma çalışmalarını
güçlendirmiş olacağız, afet sonrası faaliyetlere duyulan ihtiyaç ve ayrılan
kaynağı da azaltmış olacağız. 
Kıymetli
arkadaşlar, bu anlamda önemli hususlardan biri de vatandaşlarımızda farkındalık
oluşturulmasıdır, her bir ferdin ve ailenin afete karşı hazırlıklı olmasıdır.
Bunun için AFAD koordinasyonunda Afete Hazır Türkiye Bilinçlendirme ve Eğitim
Projesi’ni başlatarak 9 milyon vatandaşımızı, yetişkinlerimizi, gençlerimizi,
çocuklarımızı eğittik. Bu bilinçlendirme çalışmalarını daha kapsamlı ve sonuç
odaklı olarak geliştirmeye devam edeceğiz, bunu çok önemsiyoruz. Böylece bir
taraftan TARAP’la riskleri azaltırken aynı zamanda da vatandaşlarımızın afete
daha hazırlıklı olmasını sağlamak niyetindeyiz.
Türkiye,
hepimizin bildiği gibi, deprem kuşağı üzerinde bir ülke. Artık “Ne zaman deprem
olacak?” sorusu yerine “Deprem her an olabilir, biz ne kadar hazırız?”
anlayışının zihinlere yerleşmesi gerektiğini düşünüyoruz. Bu arada, depremle
ilgili olarak 2012 yılında Ulusal Deprem Stratejisi ve Eylem Planı’nı 2023’e
kadar yapılacak işler açısından hazırlamıştık. Şimdi, bu strateji ve eylem
planını da yeniden gözden geçiriyoruz. Bu çerçevede daha önce, Afet Riski
Altındaki Alanların Dönüştürülmesi Hakkında Kanun yapıldı, hepinizin bildiği
gibi, Afet Sigortaları Kanunu yürürlüğe girdi.
Şimdi,
yeni yaptığımız çalışmalarla bir taraftan bütün kurumlara göstergeler koyarak
depreme hazırlık konusundaki çalışmaları hızlandıracağız. Öbür taraftan, daha
önce başlatılan Türkiye deprem tehlike haritasını güncelledik. Bu gerçekten
mükemmel bir çalışma oldu. Yakın bir zamanda bunu bilim insanlarımızla beraber
kamuoyumuza da sizlere de takdim etmiş olacağız. Bu haritayla birlikte Türkiye
Bina Deprem Yönetmeliği’ni de yeniliyoruz. Önümüzdeki bir ay içerisinde bu iki
önemli dokümanı kamuoyumuza takdim etmiş olacağız.
Çalışmalarımızı
daha hızlı ve aktif hâle getirmek için son iki ayda paydaşlarımızla protokoller
imzaladık. Çevre ve Şehircilik Bakanlığıyla afet konutları ve iyileştirme
konusunda, yine AFAD ile AKUT arasında ise kurtarma ve arama çalışmaları
alanlarında iş birliğini içeren protokoller yaptık. Türkiye’de 2 bini aşkın
AFAD çalışanı, kurtarma birliği var, 20 bin civarında da itfaiye eri var. 
ÖMER
FETHİ GÜRER (Niğde) – Kaç ilde müdür vekâleten yönetiyor ama Sayın Bakan? Çok
ilde vekâlet var.
BAŞBAKAN
YARDIMCISI RECEP AKDAĞ (Devamla) - Değerli milletvekilleri, bu konuda
gönüllülerden oluşan, iyi yetişmiş, bir şekilde sertifikasyonla
sertifikalandırılmış kişilere büyük ihtiyaç olduğunu düşünüyoruz. Önümüzdeki
aylarda bunları çalışacağız, süratle gönüllülerin sayılarını artıracağız çünkü
depremde -hepinizin bildiği gibi- ilk saatler çok önemli. Her ne kadar çevre
illerden destek getirebilsek, yardım getirebilsek de önemli olan ilk andaki,
ilk birkaç saat içerisindeki müdahaleler. Bunun için devletin memuru ya da
işçisi konumunda çok fazla sayıda insanı istihdam etmek mümkün değil. Elbette
arama kurtarma birliklerimizdeki personelin sayısını artıracağız ama bunlardan
daha önemlisi gönüllülerle geniş bir afete hazırlık ordusu hazırlamayı
planlıyoruz. 
Deprem
başlığını kapatmadan, müsaadenizle Hükûmetimiz döneminde ve öncesinde müdahale
şartlarının nereden nereye geldiğini Van örneğiyle anlatmak istiyorum. 1999
Marmara depreminde arama kurtarma faaliyetleri depremden dört buçuk saat sonra
başlatılabilmişken 2011 Van depreminde ilk otuz dakika içerisinde ekipler
sahadaydı, hem Sağlık Bakanlığımızın UMKE ekipleri hem AFAD’ın ekipleri.
HAYDAR
AKAR (Kocaeli) – Kaç il etkilendi Sayın Bakan?
BAŞBAKAN
YARDIMCISI RECEP AKDAĞ (Devamla) - Ben de -söylediğim gibi- iki saatin
çerisinde olay mahallindeydim. Şunu gerçekten bu ekipler adına, bu değerli
arkadaşlarımız adına iftiharla ifade etmek lazım ki işlerini iyi bilen,
profesyonel ama aynı zamanda da amatör ruhla çalışan kardeşlerimiz,
arkadaşlarımız var. Öyle hadiseler yaşadık ki biz Van depreminde, bir yakını
hem de birinci dereceden bir yakını enkaz altındayken “Ben görev yerimi
bırakmam.” diyen UMKE elemanlarımız oldu. Bu ülke gerçekten bu kahramanlara çok
şey borçlu. Sadece Türkiye’deki afetlere müdahale açısından değil, yurt
dışındaki afetlere müdahalede de göğsümüzü kabartan başarılara imza attılar. 
Deprem
sırasında 48 çadır ve konteyner kentte 200 bin kişiye barınma imkânı verdik.
Depremden sonra, âdeta bir rekora imza atılarak kısa sürede 25 binden fazla
konut inşa edildi, toplamda 5 milyar liradan daha fazla kaynak harcanarak hayat
normale dönmüş oldu. 
Değerli
milletvekilleri, bütçemizin, AFAD bütçesinin başlangıç ödeneği 1 milyar
küsurken neden 3 milyar küsura çıktığı ifade edildi. Çünkü illerin beklenmeyen
altyapı hasarları oluşuyor, bu hasarlar dolayısıyla Maliyeden ilave paralar
alıyoruz. Afet, biraz da böyle bir alan yani bütçesini başlangıçta tam olarak
belirlemek oldukça güç. Ancak bu eleştirinin haklı bir tarafı olduğunu da
düşünerek bu sene bütçemizi geçen yıla kıyasla 1 milyar 248 milyondan 2 milyar
265 milyona çıkarmış durumdayız ama belki yine, ihtiyacımız olacak -inşallah
olmasın- yine Maliyemizden talepte bulunacağız. 
Yine,
şu hususta da bilgi vermek isterim Değerli Kurula: AFAD’ın yaptığı işlerde,
ihalelerde Sayıştay denetimi var. Bazı arkadaşlarımızda yanlış bir bilgi var,
Sayıştay denetiminin olmadığı gibi. Elbette, AFAD kendi tabiatı icabı ihaleleri
daha hızlı biçimde yapıyor ihtiyacı olduğu zaman ama Sayıştay denetimi AFAD’ın
ihalelerinde şu anda, hâlihazırda geçerlidir. 
Sayıştay
söz konusu olmuşken… Sayıştay üyeleri, Sayıştay Başkanı, bürokratları ya da
yetkilileri buraya katılıyorlar -diğer bütün kurumlar için söylüyorum- ama
onlarla ilgili eleştirilere cevap verme şansları da yok. Onun için müsaade
ederseniz Sayıştay ve uygulamalarından kısaca bahsetmek isterim. AK PARTİ’miz
kamu mali denetimi alanında gerçekten önemli reformlar gerçekleştirmiştir.
Askerî malların denetlenmesine ilişkin kısıtlamaların kaldırılması, mahallî
idarelerin denetiminin doğrudan Sayıştayca yapılmasını kararlaştırma, kamu
kaynağı kullanan kuruluşların denetiminin kapsamının genişletilmesi, performans
ve mali denetime başlanması AK PARTİ hükûmetleri döneminde Sayıştaya verilen
görevler arasındadır ve elbette, Sayıştay ve denetçilerinin bağımsızlığı
Anayasa Mahkemesi kararlarıyla güvence altındadır. Hepimiz biliyoruz ki -bunu
Plan ve Bütçe Komisyonundaki tartışmalar sırasında da her zaman yaşadık-
Sayıştay raporlarından bugüne kadar hem muhalefet hem de iktidar partileri
azami ölçüde istifade etmiştir. Gerçekten, geleneği güçlü olan, teknik
kabiliyeti güçlü olan bağımsız bir Sayıştay Meclis adına denetlemeleri yapıyor
ve hepimiz bundan istifade ediyoruz.
Değerli
milletvekilleri, Türkiye sadece oluşabilecek doğal afetlerle değil bulunduğu
coğrafyanın konumu itibarıyla da çeşitli sebeplere bağlı olarak göç hareketlerine
muhatap olmaktadır. 1989 yılında Bulgaristan’dan ülkemize gelen 300 binden
fazla soydaşımızı bağrımıza basmıştık, Saddam rejiminden kaçan binlerce Kürt
kardeşimiz yine Türkiye’ye sığınmıştı. En son, 2011 yılından itibaren Suriye
krizi sebebiyle bugün 3,5 milyona yakın Suriyeli kardeşimiz Türkiye’de
sığınmacı olarak yaşıyor. Bu olaylarda ya kardeşlerimize kapıları kapatıp
onları ölüme terk edecektik ya da her zaman olduğu gibi necip Türk milletine
yakışır bir biçimde onları alıp misafir edecektik. Biz, yaşadıkları ülkelerin
rejimi tarafından yapılan baskı ve zorbalıklardan kaçan kardeşlerimize evimizi
ve gönlümüzü açmayı tercih ettik. Bu tercih, birilerinin iddia ettiği gibi bir
çıkmaz sokak değil tam tersine, yüz akımız olarak tarihe geçecek bir tercihtir.
(AK PARTİ sıralarından alkışlar) Sayın Cumhurbaşkanımız ve Başbakanımız başta
olmak üzere, Hükûmet olarak milletimizle el ele vererek tarihin bize yüklediği
bir misyonu yerine getirdik. 
Kıymetli
arkadaşlar, necip Türk milleti tarihinden ve kültüründen aldığı
misafirperverliğiyle Suriyeli kardeşlerimize yedi yıl boyunca 30 milyar
dolarlık bir maliyetle sahip çıktı. Bakın, özellikle, maliyet diyorum, burada
hesap işini bilenler “harcama” ile “maliyet” kavramını birbirinden rahatça
ayırt edebilirler. Bu 30 milyar dolarlık maliyet hususunda Sayın
Cumhurbaşkanımız bu rakamı birçok kere zikretti ancak üzülerek ifade etmem
gerekir ki hesapsız ve ölçüsüz açıklamalarla bu yardımların üzerine gölge
düşürmeye kalktılar. Bunlara karşılık ben şunu yaptım: Konu benim görev
alanımla ilgili olduğu için bir basın toplantısı düzenledim, bir hesap
tablosuyla gereken bütün açıklamaları yaptım. Bu hesap tablosunda yıl yıl hangi
kurumun ne kadar harcadığı, sivil toplumun ne kadar harcadığı, Kızılayın ne
kadar harcadığı, Türk parası olarak ne kadar harcandığı, ilgili yılın kuruyla
çevrildiğinde bunun ne kadar tuttuğu ve toplam olarak da 30 milyar TL’ye baliğ
olduğunu açıkça gösterdim.
Değerli
milletvekilleri, hatta bu 30 milyar Türk lirası içerisinde aslında hesap
edilmeyen…
ALİ
ŞEKER (İstanbul) – TL mi, dolar mı?
BAŞBAKAN
YARDIMCISI RECEP AKDAĞ (Devamla) – …fırsatların kullanılmasıyla ilgili bazı
hususlar da yok.
MAHMUT
TANAL (İstanbul) – Sayın Bakan, Cumhurbaşkanı dolar diyor, siz Türk lirası
diyorsunuz.
BAŞBAKAN
YARDIMCISI RECEP AKDAĞ (Devamla) – Bunları eklersek yani fırsat maliyetlerini
de eklersek aslında 30 milyar doların daha üstünde bir maliyetin ortaya çıktığı
anlaşılıyor.
Değerli
milletvekilleri, aslında, herkes, bu aziz milletin yardımlaşma, merhamet,
misafirperverlik gibi üstün vasıflarını bilir. AK PARTİ -Allah’a şükürler olsun
ki- milletimizin bu alicenaplığına layık olmuş ve 3,5 milyona yakın Suriyeli
kardeşine milletimiz adına sahip çıkmıştır. Bunun için, çok açık ifade
ediyorum, Suriyeli sığınmacılar konusu, ağzını her açanın hoyratça yorum
yapacağı bir konu değildir. 
ÖMER
FETHİ GÜRER (Niğde) – Yarısı sokakta dileniyor, cami önlerinde, ışıklarda.
HAYDAR
AKAR (Kocaeli) – 30 milyar doları dağıtsanız adamlar, emin olun, dönerler
evlerine.
BAŞBAKAN
YARDIMCISI RECEP AKDAĞ (Devamla) – Yaşananların birinci dereceden sorumlusu
olan rejime heyetler gönderenlerin, katıldıkları her programda Türkiye
Cumhuriyeti devletini belirli çevrelere şikâyet edenlerin üzerinde pervasızca
ahkâm keseceği bir konu hiç değildir.
ERTUĞRUL
KÜRKCÜ (İzmir) – O rejimle şimdi anlaşacaksınız.
HAYDAR
AKAR (Kocaeli) – Hesap sorunca “pervasızca” mı oluyor Sayın Bakan? Yani “Nereye
harcadınız?” deyince “pervasızca” mı oluyor?
BARIŞ
YARKADAŞ (İstanbul) – Tatil yapıyordunuz Esad’la, “dostum” deyip tatil yapıyordunuz.
BAŞBAKAN
YARDIMCISI RECEP AKDAĞ (Devamla) – Kıymetli arkadaşlar, aslında, mazisinde
Boraltan Köprüsü vakası gibi -burası çok önemli değerli milletvekilleri- kara
bir sayfası olanların sığınmacılar konusunda takındığı tavra şaşırmayalım.
BARIŞ
YARKADAŞ (İstanbul) – Esad’ı da biz katil yapmıyoruz, siz yapıyorsunuz, siz;
“Kardeşim Esad” diyordunuz.
BAŞKAN
– Müdahale etmeyelim.
BAŞBAKAN
YARDIMCISI RECEP AKDAĞ (Devamla) – 1945 yılında Sovyetler Birliği’nden
Türkiye’ye sığınan Azerbaycanlı kardeşlerimiz iade edildiğinde o insanların
çoğu, sınır kapısını geçer geçmez elleri arkadan bağlanmak suretiyle infaz
edilmişlerdir. 
AHMET
TUNCAY ÖZKAN (İzmir) – Sincan Bölgesi’nden gelen Çinlileri de siz teslim
ettiniz. Devlet olmak, uluslararası hukuku korumak ayrı bir şey. 
BAŞBAKAN
YARDIMCISI RECEP AKDAĞ (Devamla) – Haksız eleştirilere baktığımızda herhâlde
bize şunu söylemek istiyorlar: “Siz neden Suriyelilere sınırlarınızı açarak,
sınırlarımızı açarak Esed rejimince milyonlarca insanın katledilmesine engel oldunuz?
Neden 3 milyon Suriyeliyi Esed rejiminin insafına bırakmadınız? Neden onları
varil bombalarından kurtardınız? Neden Suriyelilerin Azerbaycanlı kardeşlerimiz
gibi kurşunlanmasına izin vermediniz?” Tekrarlıyorum, biz, AK PARTİ iktidarı
olarak elbette kardeşlerimize sahip çıkacaktık, bundan sonra da sahip çıkmaya
devam edeceğiz. Bizi kardeşlerimize sahip çıktığımız için eleştiren bazılarının
zalim bir diktatörün kendi halkına zulmedişinin sebebi Türkiye Cumhuriyeti
Hükûmetiymiş, Türkiye Cumhuriyeti’nin Cumhurbaşkanıymış gibi konuşmaları büyük
haksızlıktır, bunu asla kabul etmiyoruz.
Değerli
milletvekilleri, bugüne kadar 56 farklı ülkede uluslararası insani yardım
operasyonu gerçekleştiren Türkiye’nin bu yaklaşımından kim, niye rahatsızlık
duyuyor? Arakan’dan Çad’a, Nepal’den Bosna ve Süleymaniye’ye kadar büyük bir
coğrafyada insani yardım konusunda farkını ortaya koyan bir Türkiye’den neden
rahatsızlık duyuluyor?
HAYDAR
AKAR (Kocaeli) – Kimsenin rahatsızlık duyduğu falan yok Sayın Bakan. Allah
Allah, niye rahatsızlık duyalım? 
BAŞBAKAN
YARDIMCISI RECEP AKDAĞ (Devamla) – Değerli arkadaşlar, ülkemizin dünyaya örnek
teşkil eden insani yardım operasyonları uluslararası kamuoyunda büyük takdirle
karşılanmaktadır. 
HAYDAR
AKAR (Kocaeli) – Kandırılmanızdan rahatsızlık duyuyoruz.
BAŞBAKAN
YARDIMCISI RECEP AKDAĞ (Devamla) – Yakın bir zamanda Birleşmiş Milletler
Mülteciler Yüksek Komiseri Filippo Grandi, Arakanlı Sığınmacılar İçin
Uluslararası Yardım Konferansı’nda Türkiye’nin Arakan Müslümanlarına, Rohingya
Müslümanlarına yönelik yardımlarına ilişkin şunu ifade etmiştir: “Şunu
vurgulamak istiyorum ki Türkiye insani yardımlarda küresel olarak cömert bir
donör ülke olma özelliğini sürdürüyor.” Sadece kurumlar değil, Türkiye'nin
muhatabı ülkelerin liderleri de bunu kabul etmek zorunda kalmışlardır. Bazı
problemlerimiz olmasına rağmen Almanya Başbakanı Angela Merkel ev sahipliği
yapmış olduğumuz Dünya İnsani Zirvesi’nde “Türkiye'nin ev sahibi olmasından
mutluluk duyuyorum çünkü Türkiye, 3 milyon Suriyeli sığınmacıyı kabul etmesiyle
insani yardım üzerinde sadece konuşmadığını, bunu yerine getirdiğini gösterdi.”
diyerek memnuniyetini dile getirmek durumunda kalmıştır.
Değerli
arkadaşlar, dünya neden bunları söylüyor biliyor musunuz? Türkiye’de şu an 3
milyon 381 bin Suriyeli var. Bunların 228 bini geçici barınma merkezlerinde, 31
milyondan daha fazla poliklinik hizmeti yapıldı bu insanlara. 612 bin Suriyeli
yavrumuz şu an Türkiye’de okullarda eğitim görüyor. Türkiye’deki sağlık
kuruluşlarımızda yaklaşık olarak 300 bin bebek doğdu. Bu bebeklerin aşılarından
muayenelerine kadar her türlü bakım hizmetiyle Türkiye ilgilenmektedir. İşte
bunları, bazılarının görmek istemediği bu hizmetleri uluslararası camia
görüyor, Türkiye’yi her fırsatta övüyor. 
Bu
arada, bu şekilde bazı teröristlerin Türkiye’ye geldiği, eğitim gördüğü,
Suriye’ye geri gönderildiği iddiaları, açıkça ifade ediyorum, hayal mahsulü
iftiralardır. Bu iftiralar neden yapılır, anlamak mümkün değildir. 
Değerli
kardeşlerim, bu sene yayınlanan Küresel İnsani Yardım Raporu’nda Türkiye, 2016
yılında yapmış olduğu 6 milyar dolar yardımla dünyada Amerika Birleşik
Devletleri’nden sonra ikinci sıradadır. Kişi başına gelirimizle
kıyasladığımızda Türkiye, bu hususta dünyada birinci sıradadır. Biz, Suriye’de,
Filistin’de, Somali’de, Bangladeş’te, dünyanın birçok ihtiyaç sahibi bölgesinde
çalışmaya devam edeceğiz. Bu, bizim için bir vazifedir. Bu, bizim
hükûmetlerimiz için kutsal bir görevdir. Bu, bütün AFAD çalışanları için de
büyük bir şeref kaynağıdır. 
Değerli
milletvekilleri, üzerinde önemle duracağım bir diğer konu, insan hakları
konusudur. Bu konuda, ne yazık ki Türkiye’ye vicdansızca saldırılar yapılıyor;
acımasız, ölçüsüz ve gerçek dışı iddialar ortaya atılıyor. İnsan hakları
konusunda Türkiye’yi eleştirenlerin bir kısmının terör örgütlerine kucak açan
ülkelerden oluşu, seslerin buralardan çıkışı, bir kısmınınsa sırtını PYD’ye,
YPG’ye, PKK’ya dayıyor olması ya da doğrudan, dolaylı bir biçimde FETÖ terör
örgütü tarafından beslenmesi trajikomik bir durumdur. Milletvekillerini azılı
katillerin, teröristlerin cenazesine gönderenlerin en son konuşacağı konu insan
hakları meselesidir. FETÖ ile bir şekilde dirsek temasını devam ettirenlerin en
son konuşacağı konu da bu olmalıdır. 
Biz,
bazılarının söylediği gibi, FETÖ konusunda, bunların hainliğini 17-25 Aralıktan
önce yeterince anlamamış olabiliriz, bunu kabul ediyoruz.
İBRAHİM
ÖZDİŞ (Adana) – Niye, niye?
ENGİN
ÖZKOÇ (Sakarya) – Yazıklar olsun, yazıklar! 
BAŞBAKAN
YARDIMCISI RECEP AKDAĞ (Devamla) - Ancak, bunun için bizi suçlayanların,
gerçekler ortaya çıktıktan sonra aldanmışlığa devam ediyor olması çok
enteresandır. Göz göre göre bu aldanmışlığa devam edenlere sesleniyorum, onlar
her kimse. (AK PARTİ sıralarından alkışlar)
İBRAHİM
ÖZDİŞ (Adana) – Sayın Bakan, devletin raporları önünüze geldi, niye
anlamadınız?
BAŞKAN
– İdare amirlerini göreve çağıracağım Sayın Özdiş, lütfen. 
İBRAHİM
ÖZDİŞ (Adana) – Nöbetçileri çağırın.
HAYDAR
AKAR (Kocaeli) – 17-25 Aralıkta onu anlamadınız; e, Reza’yı da anlamadınız
şimdi. 
BAŞBAKAN
YARDIMCISI RECEP AKDAĞ (Devamla) – Hatta FETÖ’nün kulaklarına üfledikleriyle
amel etmeleri; FETÖ’nün ellerine tutuşturduğu paçavraları belge diye ortaya
çıkarmaları anlaşılır olmaktan uzaktır. 
ÖMER
FETHİ GÜRER (Niğde) – Bunları inanarak mı söylüyorsunuz Sayın Bakan? İnanarak
mı söylüyorsunuz, günahınızı mı affettirmeye çalışıyorsunuz?
HAYDAR
AKAR (Kocaeli) – Başbakan bir ton paçavra gösterdi oradan belge diye. 
BAŞBAKAN
YARDIMCISI RECEP AKDAĞ (Devamla) - Kuşkusuzdur ki bırakın PKK’nın cinayetlerini
kınamayı ve onlara karşı tavır koymayı, konuşmaları ve politikalarıyla âdeta
PKK’ya eleman hazırlayan bir organizasyon gibi çalışanların da bu konuda
bizlere vereceği hiçbir ders yoktur. 
ÖMER
FETHİ GÜRER (Niğde) – Gerçekçi olmuyor söyledikleriniz, gerçekçi olmuyor. 
BEHÇET
YILDIRIM (Adıyaman) – Başka bir şey söyleyin.
BAŞBAKAN
YARDIMCISI RECEP AKDAĞ (Devamla) - Değerli arkadaşlar, Hükûmetimiz döneminde
insan hakları alanında çok önemli adımlar atılmıştır. 
BARIŞ
YARKADAŞ (İstanbul) – En önemlisi, İnsan Hakları Anıtı’nı tutuklamaktı Sayın
Başkan. 
ALİ
ŞEKER (İstanbul) – İnsan Hakları Anıtı gözaltında. 
BAŞBAKAN
YARDIMCISI RECEP AKDAĞ (Devamla) – Bunların en önemlilerinden biri,
vatandaşlarımızın ana dilleriyle ilgili husustur. Ülkemizin kültürel
zenginliğinin bir göstergesi olan farklı dil ve lehçeler; çeşitli tabular,
inkâr ve ret politikaları gereği uzun yıllar, maalesef, tehlike ve endişe
kaynağı olarak görülmüştür; bunu hepimiz biliyoruz. Ancak AK PARTİ Hükûmetleri iktidara
geldiği ilk günden beri, milletimizden aldığı güçle bu sorunların ortadan
kalkması için gayret göstermiştir. Hükûmetlerimiz döneminde resmî dil olan
Türkçenin yanında vatandaşların günlük hayatlarında geleneksel olarak
kullandıkları kendi dilleri ya da farklı dillerde yayın yapılabilmesi mümkün
hâle getirilerek yasal güvenceye kavuşturulmuştur. 
MEHMET
EMİN ADIYAMAN (Iğdır) – Ne büyük nimet(!)
BAŞBAKAN
YARDIMCISI RECEP AKDAĞ (Devamla) - Vatandaşlarımızın çocuklarına Türkçe olmayan
isimleri koymalarının önü açılmıştır. Kültür ve sanat alanındaki çalışmaların
önündeki engeller kaldırılmıştır. Seçim çalışmalarında Türkçe dışındaki
dillerde Kürtçeyle de propaganda yapılabilmesine imkân verilmiştir. 
Bakınız
değerli milletvekilleri, bir çırpıda saydıklarımız bu ülkede bir yüzyılda
yapılamayanlardır. Bunu takdir edemeyenler, gözlerini ve kulaklarını gerçeklere
kapatanlardır.
Süreç
içerisinde, bildiğiniz gibi, üniversitelerimizde Kürdoloji bölümleri açıldı. 
MEHMET
EMİN ADIYAMAN (Iğdır) – Kâğıt üzerinde… Kâğıt üzerinde…
MAHMUT
TANAL (İstanbul) – Kaç kişiyi kamu kurumlarına yerleştirdiniz?
BAŞBAKAN
YARDIMCISI RECEP AKDAĞ (Devamla) - Hükûmetimiz Kürtçenin seçmeli ders olarak
okutulmasını öngören düzenlemeler yaparken birileri de Kürtlerin çocuklarını bu
derslere göndermemeleri için çağrıda bulunarak gerçek niyetlerinin hak ve
özgürlükler olmadığını ortaya koydular. 
MAHMUT
TANAL (İstanbul) – Kaç kişiyi atadınız, kaç kişiyi?
MEHMET
EMİN ADIYAMAN (Iğdır) – Hangi okulda açtınız Kürtçe dersini?
BAŞBAKAN
YARDIMCISI RECEP AKDAĞ (Devamla) – Bugün bu ülkede 80 milyon vatandaşın bütününün
olduğu gibi. 
MAHMUT
TANAL (İstanbul) – Kürdoloji bölümüne kaç kişiyi atadınız?
BAŞBAKAN
YARDIMCISI RECEP AKDAĞ (Devamla) - “Kürtler kimliklerini, kültürlerini ifade
edemiyor.” diyenler doğru konuşmuyor. 
SİBEL
YİĞİTALP (Diyarbakır) – Milletvekilleri cezaevinde.
BAŞBAKAN
YARDIMCISI RECEP AKDAĞ (Devamla) - Bu ülkede her etnik grup, her inanç grubu
kültürlerini de, inançlarını da, dillerini de rahatça ifade edebiliyorlar.
Türkiye artık bu özgürlüklere kavuşmuş bir ülkedir. 
ERTUĞRUL
KÜRKCÜ (İzmir) – Evet, linç etme özgürlüğü var!
BAŞBAKAN
YARDIMCISI RECEP AKDAĞ (Devamla) - Artık bu Meclisin çatısı altında Türkiye’yi
farklı şekilde suçlayanlara fırsat tanıyacak ifadelerde bulunmamalıyız. Bu
gerçekler orta yerde apaçık duruyor. 
SİBEL
YİĞİTALP (Diyarbakır) – Kimin gerçeği? Kime göre gerçek?
ÖMER
FETHİ GÜRER (Niğde) – Sağlıkçıların ek atama sözü ne oldu Sayın Bakan? Bakın
mesaj atmışlar, onu soruyorlar.
BAŞBAKAN
YARDIMCISI RECEP AKDAĞ (Devamla) - Değerli milletvekilleri, darbeler,
muhtıralar, postmodern darbeler ülkemizin ilerlemesinin önüne her zaman engel
olarak dikilmiştir. 28 Şubat dönemini hatırlayın, yüz binlerce vatandaşımız
inançları ve giyim tarzları yüzünden mağdur edilmiştir. Liselerde uygulanan
katsayı yüzünden çocuklarımız hak etmelerine rağmen istedikleri okullara
gidememiştir. Kılık kıyafet fişlemeleri nedeniyle vatandaşlarımız işlerinden
atılmıştır, özlük haklarına sahip olamamışlardır. Başında başörtüsü var diye bu
Millet Meclisinin kürsüsünde bu milletin vekiline en büyük hakaretler edilmiştir.
(CHP sıralarından gürültüler)
ENGİN
ÖZKOÇ (Sakarya) – Helal olsun, bravo(!)
BAŞBAKAN
YARDIMCISI RECEP AKDAĞ (Devamla) – Bunların hepsini reddediyoruz. 
MAHMUT
TANAL (İstanbul) – Amerika vatandaşı olduğu için, Amerika vatandaşı…
BAŞBAKAN
YARDIMCISI RECEP AKDAĞ (Devamla) – Bunları reddetmekle kalmadık, Allah’a
şükürler olsun, bunları tarihin çöplüğüne atan, insan haklarını bu noktaya
getiren bir Hükûmet olarak iftihar ediyoruz. (AK PARTİ sıralarından alkışlar) 
ENGİN
ÖZKOÇ (Sakarya) – Helal olsun, alkışlayın(!)
MAHMUT
TANAL (İstanbul) – Amerika vatandaşıydı Bakan, Amerika vatandaşıydı. 
BAŞBAKAN
YARDIMCISI RECEP AKDAĞ (Devamla) – Şimdi, vicdanlara sesleniyor ve soruyorum
değerli milletvekilleri…
MAHMUT
TANAL (İstanbul) – O, Amerika vatandaşıydı, dediğiniz. Amerika’nın vatandaşını
getirip Türkiye’de milletvekili yaptınız utanmadan! 
BAŞBAKAN
YARDIMCISI RECEP AKDAĞ (Devamla) – Hükûmetlerimizin bu özgürlükçü adımlarını
daha önce hangi siyasi irade ortaya koymuştur? Sırtını terörist gruplara
dayayanlar bunları görmeyebilir, vicdanlarını terör örgütlerine kiralayanlar
bunları görmeyebilir, zaten böyle bir şeyi de beklemiyoruz ama bugün,
güneydoğudaki Kürt kardeşlerimiz ya da Doğu Anadolu’daki ya da Türkiye’nin her
bölgesinde yaşayan, metropol kentlerde yaşayan Kürt kardeşlerimiz de dâhil
olmak üzere, geçmişte mağdur edilenler, emin olun, her şeyi çok iyi biliyor.
İşte, çukur siyasetiyle en başta Kürt kardeşlerimizi sıkıntıya sokan, onların
hayatını âdeta cehenneme çevirenler de bunları biliyorlar. Onun için, bu fırsatlar
ellerinden gittiği için şimdi rahatsızlar, rahatsızlıklarının başka bir sebebi
yok. Birileri varsın sırtlarını canilere dayasın ama biz, şimdiye kadar olduğu
gibi, bundan sonra da sırtımızı halkımıza dayamaya ve insan haklarını en üst
seviyede geliştirmeye devam edeceğiz. 
Saygıdeğer
milletvekilleri, zaman zaman Türkiye’de geçmişte yaşanan ve bugün de sistematik
olarak yaşandığı iddia edilen işkence iddiaları var. Bakın, biz bunu her zaman
söyledik, lütfen bunlar somutlaştırılarak bize getirilsin. Adalet Bakanlığımız,
İçişleri Bakanlığımız bu konunun üzerinde hassasiyetle duruyor. Size iki örnek
vereceğim: FETÖ soruşturması kapsamında Kırıkkale’de yargılaması devam eden
H.K. isimli şahsın mahkemede dile getirdiği kötü muamele iddiası Kırıkkale
Başsavcılığı tarafından incelendi. 11 adet kamera kaydının 6 kişilik bilirkişi
heyeti tarafından incelenmesi sonucu iddiaların asılsız olduğu anlaşıldı.
Şanlıurfa’da tutuklanarak cezaevine gönderilen, sonrasında tekrar polis
merkezine götürülüp işkenceye uğradığını ileri süren ve raporda “öğretmen A.”
olarak anılan şahsın iddiaları Şanlıurfa Cumhuriyet Başsavcılığı tarafından
incelendi, iddiaların asılsız olduğu ortaya çıktı. Onun için, buraya gelip bu
Meclis kürsüsünden bu iddiaları kafaları karıştırmak üzere atanlar bunları
somutlaştırmalı, bakanlıklarımıza vermelidir. 
ERTUĞRUL
KÜRKCÜ (Mersin) – Hepsi yalan mıymış yani?
BAŞBAKAN
YARDIMCISI RECEP AKDAĞ (Devamla) – Çünkü, evet, zaten kurumlar bunun için var,
zaten kurduğumuz insan hakları kurumları bunun için var.
MAHMUT
TANAL (İstanbul) – Hep AKP’li zaten, kurumun tüm üyeleri AKP’li. 
BAŞBAKAN
YARDIMCISI RECEP AKDAĞ (Devamla) – Zaten Adalet Bakanlığı bunun için var. Eğer
bu gibi hadiselere tevessül edenler varsa -Hükûmetim adına ifade ediyorum- şu
açıkça bilinmelidir ki: Biz bunlara asla ama asla müsamaha göstermeyiz ama
Türkiye Cumhuriyeti’ni bugün geldiği noktada sistematik bir işkence varmış gibi
tamamen afaki biçimde suçlamak, hayal mahsulü bir biçimde birtakım güçlere
fırsat vermekten başka bir şey değildir.
BARIŞ
YARKADAŞ (İstanbul) – Sayın Bakan, Elâzığ Cezaevinde üç aydır zulüm var, üç
aydır. Elâzığ Cezaevinde ne oluyor biliyor musunuz?
BAŞBAKAN
YARDIMCISI RECEP AKDAĞ (Devamla) – Değerli kardeşlerim, temel insan hakları
içinde gördüğüm sağlık konusunda attığımız birkaç adıma da temas etmek isterim.
SİBEL
YİĞİTALP (Diyarbakır) – Tekirdağ Cezaevi, Tarsus Cezaevi, Bolu Cezaevi, Şakran
Cezaevi; hepsinde sorun var.
BAŞBAKAN
YARDIMCISI RECEP AKDAĞ (Devamla) – İddia edildiği gibi, birilerinin iddia
ettiği gibi Sağlık Bakanlığında AK PARTİ dönemlerinde asla bir musibet falan
yaşanmamıştır. Bunlar doğru ifadeler değil.
MAHMUT
TANAL (İstanbul) – Menzil tarikatını oraya yerleştirdiniz. 
BAŞBAKAN
YARDIMCISI RECEP AKDAĞ (Devamla) – Bu, bu kürsünün mehabetine de yakışan ifadeler
değildir.
MAHMUT
TANAL (İstanbul) – Menzil tarikatını Sağlık Bakanlığına yerleştirdiniz.
BAŞBAKAN
YARDIMCISI RECEP AKDAĞ (Devamla) – Değerli kardeşlerim, bakın, Sağlık
Bakanlığında ne oldu biliyor musunuz?
MAHMUT
TANAL (İstanbul) – Menzil tarikatının hepsini oraya yerleştirdiniz.
BAŞKAN
– Sayın Tanal, lütfen müdahale etmeyin.
MAHMUT
TANAL (İstanbul) – Sağlık Bakanlığı Menzil tarikatının eline geçti.
BAŞKAN
– Müdahale etmeyin konuşmacıya.
BAŞBAKAN
YARDIMCISI RECEP AKDAĞ (Devamla) – Sağlık Bakanlığında Recep Akdağ’ın on bir
sene dört ay Sağlık Bakanlığı yaptığı AK PARTİ’li hükûmetler döneminde bakın ne
oldu, iyi dinleyin. 
Sağlıkta
dönüşüm gerçekleşti. 
BARIŞ
YARKADAŞ (İstanbul) – Tarikat liderinin ismini Sağlık Bakanlığının uçağına
verdiniz. 
BAŞBAKAN
YARDIMCISI RECEP AKDAĞ (Devamla) – Vatandaşımızın memnuniyeti yüzde 39’dan
76’ya çıktı. Var mı tarihinizde buna benzer bir örnek?
ENGİN
ÖZKOÇ (Sakarya) – Bravo(!)
BARIŞ
YARKADAŞ (İstanbul) – Sağlık Bakanlığının uçağına tarikat liderinin ismini
verdiniz. 
BAŞBAKAN
YARDIMCISI RECEP AKDAĞ (Devamla) – Vatandaş memnuniyetinin yüzde 39’dan yüzde
76’ya çıktığı, kendi iktidarlarınız döneminde, var mı bir örnek?
ENGİN
ÖZKOÇ (Sakarya) – Yok, yok(!)
BARIŞ
YARKADAŞ (İstanbul) – Hastaneye gittiniz mi hiç Sayın Bakan, hastaneye gidiyor
musunuz?
BAŞBAKAN
YARDIMCISI RECEP AKDAĞ (Devamla) – Bana soruyorlar ki: “Hastaneye gittiniz mi?”
Şuradan arkadaş laf atıyor.
BARIŞ
YARKADAŞ (İstanbul) – Gidiyor musunuz hastaneye?
BAŞBAKAN
YARDIMCISI RECEP AKDAĞ (Devamla) – Yahu kardeşim, ben Türkiye'nin her
hastanesine defalarca gittim.
BARIŞ
YARKADAŞ (İstanbul) – Bir vatandaş olarak gidin, bakın, tedavi olabiliyor
musunuz.
BAŞBAKAN
YARDIMCISI RECEP AKDAĞ (Devamla) – Seksen bir vilayette defalarca gittim. Siz
kendinize bakın yahu! Siz kendinize bakın kardeşim!
ENGİN
ÖZKOÇ (Sakarya) – Gittin ama nereye? Başhekimin odasına.
BARIŞ
YARKADAŞ (İstanbul) – Tedavi olabiliyor musunuz gidin, bakın!
BAŞKAN
– Sayın Yarkadaş, böyle bir usul yok. 
Lütfen
sayın milletvekilleri, bakın, sizin konuşmacılarınıza kimse müdahale etmedi. 
BAŞBAKAN
YARDIMCISI RECEP AKDAĞ (Devamla) – 80 milyonun sağlık hizmetine eriştiği bir
dönemden bahsediyoruz değerli milletvekilleri. 
Anne
ölümlerinin 100 bin hamile için 70 anne ölümünden 14’lere indiği bir
Türkiye'den bahsediyoruz. Çocuklarımıza 13 aşının, dünyanın en zengin
ülkelerinin ancak ücretsiz yapabildiği aşıların bedava yapıldığı bir ülkeden
bahsediyoruz. 
TANJU
ÖZCAN (Bolu) – Grip aşıları ne oldu, grip aşıları?
BAŞBAKAN
YARDIMCISI RECEP AKDAĞ (Devamla) – İnsanımızın, SSK hastanelerinin kapılarında,
bodrum katlarındaki eczanelerin önünde çile çektiği bir dönemden,
muayenehanelerde boynunu bükerek bıçak parası ödediği bir dönemden…
AHMET
TUNCAY ÖZKAN (İzmir) – Şimdi ödenmiyor çünkü(!)
BAŞBAKAN
YARDIMCISI RECEP AKDAĞ (Devamla) – …doktora, ilaca eriştiği bir dönüşüm
döneminden bahsediyoruz. (AK PARTİ sıralarından alkışlar) 
SİBEL
YİĞİTALP (Diyarbakır) – Özel hastaneler yüzde 200 fark alıyor. 
ÖMER
FETHİ GÜRER (Niğde) – İlaç yok ilaç, ilaç bulamıyor. 
TANJU
ÖZCAN (Bolu) – Ne yaptın grip aşılarını?
ÖMER
FETHİ GÜRER (Niğde) – Sayın Bakan, sözün var sağlıkçılara. Ek atama ne zaman,
ek atama?
BAŞBAKAN
YARDIMCISI RECEP AKDAĞ (Devamla) – Değerli milletvekilleri, Güney Amerika’dan,
yirmi iki saatlik yoldan tamamen ücretsiz olarak hasta bir Türk vatandaşının
uçak ambulansla getirildiği bir dönemden bahsediyoruz, biliyor musunuz? 
DİRAYET
TAŞDEMİR (Ağrı) – 21’inci yüzyıldayız yani. 
ÖMER
FETHİ GÜRER (Niğde) – Sağlıkçılar soruyor, ek atamayı soruyorlar, ha bire mesaj
atıyorlar. 
SİBEL
YİĞİTALP (Diyarbakır) – Halkın vergileriyle yapıyorsunuz. 
BAŞBAKAN
YARDIMCISI RECEP AKDAĞ (Devamla) – Dünya Sağlık Örgütünün, Harvard Üniversitesi
Halk Sağlığı Okulunun, dünyanın en muteber tıp dergilerinden Lancet’in, The New
England Journal of Medicine’ın dünyaya örnek gösterdiği bir sağlık dönüşümünden
bahsediyoruz.
DİRAYET
TAŞDEMİR (Ağrı) – Nerede?
AHMET
TUNCAY ÖZKAN (İzmir) – Yok öyle bir şey ya, yok öyle bir şey. 
ÖMER
FETHİ GÜRER (Niğde) – Olmayan bir şeyden söz ediyorsunuz, olmayan. 
BAŞBAKAN
YARDIMCISI RECEP AKDAĞ (Devamla) – Onun için, birileri burada gelip de
gerçekleri ters yüz etmeye çalışmasın. 
GÖKCEN
ÖZDOĞAN ENÇ (Antalya) – Anlamazlar Sayın Bakan, anlamazlar; boşuna anlatmayın,
anlamazlar. 
BAŞBAKAN
YARDIMCISI RECEP AKDAĞ (Devamla) – Millet neyin ne olduğunu çok iyi biliyor. 
DİRAYET
TAŞDEMİR (Ağrı) – Vallahi, bizim Ağrı’ya altı yıldır bir hastane gelmedi. 
ÖMER
FETHİ GÜRER (Niğde) – Kamu Hastaneleri Genel Sekreterliği ne oldu? Kaldırdınız.
Getirdiğinizi geri götürdünüz. 
BARIŞ
YARKADAŞ (İstanbul) – Doktorlar fazla çalışmaktan intihar ediyor.
SİBEL
YİĞİTALP (Diyarbakır) – Binlerce insan güvenlik soruşturmasından dolayı
atanamıyor. 
BAŞBAKAN
YARDIMCISI RECEP AKDAĞ (Devamla) – Değerli milletvekilleri, hepinizin bildiği
gibi, Anayasa Mahkemesine bireysel başvurunun yolunun açılması AK PARTİ
iktidarlarının, dönemimizin ürünlerinden birisidir. 
ALİ
ŞEKER (İstanbul) – Kamu Hastaneleri Birliğinden vazgeçtiniz. 
ÖMER
FETHİ GÜRER (Niğde) – Madem doğruydu da niye kaldırdınız getirdiklerinizi?
BAŞBAKAN
YARDIMCISI RECEP AKDAĞ (Devamla) – Değerli kardeşlerim, yine, hepinizin bildiği
gibi, 2012 yılında Türkiye İnsan Hakları Kurumunu ve Kamu Denetçiliği Kurumunu
kurduk. Daha sonra, Türkiye İnsan Hakları Kurumunu güçlendirmek için 2016
yılında yeni bir kanun yaptık, kurumun adını Türkiye İnsan Hakları ve Eşitlik
Kurumu olarak değiştirdik. 
MAHMUT
TANAL (İstanbul) – Hâlen sitesi yok o kurumun. 
BAŞBAKAN
YARDIMCISI RECEP AKDAĞ (Devamla) – Bu kurumumuzun uygulama yönetmeliği 24 Kasım
2017 tarihinde yayımlanarak yürürlüğe girdi ve kurum başvuruları almaya
başladı. Esasen, bu kurumun çatısı altında üç ayrı yapı var: Bunlardan birisi
insan haklarının korunması ve geliştirilmesi, ikincisi Birleşmiş Milletler
İşkence ve Kötü Muameleye Karşı Ek Protokol kapsamında ulusal önleme
mekanizmasıdır, üçüncüsü de ayrımcılıkla mücadele ve eşitliğin sağlanmasıdır.
Kurum bir şekilde teşkilatlanmasını devam ettirirken diğer yandan üzerine
aldığı sorumluluk gereği ulusal önleme mekanizması görevi kapsamında 16-18 Ekim
2017 tarihleri arasında Rize ve Trabzon’a ziyaretler düzenleyerek alıkonma
merkezlerini de ziyaret etmiştir. 
Bu
arada şunu özellikle ifade etmek istiyorum: Türkiye İnsan Hakları ve Eşitlik
Kurumumuzu daha etkin ve işlevsel kılabilmek amacıyla kurumun personel, mali,
teknik ve fiziki altyapısını güçlendirmeyi Hükûmet olarak 2018 yılı
programımıza aldık. Kurulun temel hak ve hürriyetlerin korunup
geliştirilmesinde, ayrımcılıkla mücadelede, herkesin eşit muamele görmesinde
etkili bir faaliyet icra edeceği bir 2018 ve 2019 planlıyoruz. 
Bu
arada kurul üyelerinin teşkil ediliş biçimleriyle ilgili olarak da şunu ifade
etmek isterim: Avrupalı bütün diğer ülkelerin kurullarıyla büyük benzerlik
gösteren bir atama usulü vardır yani birçok Avrupalı ülkede uygulanan usul
Türkiye’de de kanuna yazılmış ve bu şekilde de kurul üyeleri belirlenmiştir.
Bu
arada yine, burada konuşma imkânı olmayan… Aslında bu kurullar özel kuruluşlar,
keşke imkânları olsa da kendileri hakkında eleştiri yapıldığında gelip burada
kendilerini savunabilseler ama burada bu imkânlar yok. Bu kürsüye çıkıp da
kendisini savunamayacağı hâlde Kamu Denetçiliği Kurumu hakkında da
eleştirilerde bulunuldu, hatta Başkanın şahsına da eleştiriler getirildi.
ERTUĞRUL
KÜRKCÜ (İzmir) – Canım onları bakanlar temsil ediyor burada.
BAŞBAKAN
YARDIMCISI RECEP AKDAĞ (Devamla) – Şimdi, değerli arkadaşlarım, Kuruma ve
Başkanına bu hususta haksızlık yapmamalıyız. Kişiler bir tarafsız kuruma
atandıkları zaman daha önceki politik tutumlarının ya da pozisyonlarının ne
olduğuna bakılmaz. 
AHMET
TUNCAY ÖZKAN (İzmir) – Bir iki tane CHP’li atansın Ombudsmanlık Kurumuna.
BAŞBAKAN
YARDIMCISI RECEP AKDAĞ (Devamla) – Bakınız, şimdi, biz Meclis başkanları
seçiyoruz, Meclis başkan vekilleri seçiyoruz. Onlar yemin ediyorlar ve tarafsız
Meclis Başkanı ve başkan vekilleri olarak burada bize hizmet ediyorlar.
ERTUĞRUL
KÜRKCÜ (İzmir) – Cumhurbaşkanınız da yemin etmişti.
BAŞBAKAN
YARDIMCISI RECEP AKDAĞ (Devamla) – Şu mu isteniyor: Tamamen apolitik olan
insanlar mı seçilsin? 
AHMET
TUNCAY ÖZKAN (İzmir) – Apolitizasyon değil, arada CHP’li de atayın istiyoruz.
Mesela Ombudsmanlık Kurumuna 2 tane de CHP’li atayın.
BAŞBAKAN
YARDIMCISI RECEP AKDAĞ (Devamla) – Yani politikayla hiçbir ilgisi olmayan,
geçmişte bu meselelere hiç kafa yormamış insanlar mı tamamen bu kurullara
konmalıdır? 
DİRAYET
TAŞDEMİR (Ağrı) – Eşit temsil etmiyorsun.
BAŞBAKAN
YARDIMCISI RECEP AKDAĞ (Devamla) – Bu yaklaşımı doğru bulmadığımı açıkça ifade
etmek istiyorum. 
ALİ
ŞEKER (İstanbul) – 1 tane MHP’li, 1 tane de HDP’li atayın o zaman.
BAŞBAKAN
YARDIMCISI RECEP AKDAĞ (Devamla) – Bakınız değerli arkadaşlar, Kamu Denetçiliği
Kurumuna 5 Aralık 2016 itibarıyla başvuru sayısı 5.096 iken 2016 yılının aynı
dönemine kıyasla 2017’de başvuru sayısı yüzde 208 artarak 15.707 olmuş ve bu
arada dostane çözüm yöntemiyle çözülen başvuru sayısı 1.827, tavsiye
kararlarına uyum oranı 2013 yılında sadece yüzde 20 iken bu yıl bu oran yüzde
53’e ulaşmıştır. 
Saygıdeğer
milletvekilleri, insanların güvenlik içinde yaşamaları temel haklarının başında
gelmektedir. Hepinizin malumudur, Türkiye Temmuz 2016’da zalim, vahşi bir
saldırıyla karşı karşıya kaldı. Şükürler olsun ki milletimiz bu saldırıyı
püskürttü ve o günden beri de bu kanlı örgütle mücadele ediyoruz hem Türkiye’de
hem Türkiye dışında. Terörist grupları Türkiye’de artık inlerinde yakalayıp
etkisiz hâle getiriyoruz. Bu mücadele Türkiye Cumhuriyeti’nin beka meselesidir.
Terörist Kandil’de de olsa teröristtir, Afrin’de de olsa teröristtir,
Pensilvanya’da da olsa teröristtir; bizim için bunların hiçbirinin ötekinden
farkı yok. Gazi Meclis çatısı altında bulunan bizler bunu herkese, bütün
dünyaya anlatmalı ve bu konuda da mutlaka iş birliği yapmalıyız, gönül birliği
yapmalıyız. Sırtını -biraz önce de ifade ettiğim gibi- PYD’ye, YPG’ye dayayan
veya FETÖ’yle iş birliği yaparak kulaklarına üflenenleri kamuoyuna taşıyanlar
milletin emanetini taşıyamayanlardır. Altını çiziyorum, milletin oylarıyla
milletin Gazi Meclisine gelen bizler, FETÖ ve PKK gibi teröristlerle aynı
söylemde, ortak bir düzlemde buluşamayız. 
Hayretler
içerisindeyim, son zamanlarda -değerli Bakanımız bu konuya temas edecek, ben
sadece çok önemli bir tespitimi ifade etmek istiyorum- Amerika’da yürütülen
davayla ilgili olarak Amerika sanki haklı bir şey yapıyormuş gibi konuşanlar
var. (CHP ve HDP sıralarından gürültüler) 
İBRAHİM
ÖZDİŞ (Adana) – Siz nota verdiniz, nota!
SİBEL
YİĞİTALP (Diyarbakır) – Zarrab konuşuyor, Zarrab konuşuyor.
İBRAHİM
ÖZDİŞ (Adana) – Sayın Bakan, nota verdiniz, 2 tane nota verdiniz Reza Zarrab’la
ilgili!
BAŞBAKAN
YARDIMCISI RECEP AKDAĞ (Devamla) - Değerli arkadaşlar, Amerika Birleşik
Devletleri’nde Türkiye aleyhine bir kumpas düzenleniyor. Bu kumpasın oyununa
hiç kimse gelmesin, bu kumpasın oyununa gelmek Türkiye Cumhuriyeti’ne zarar
vermekten başka hiçbir anlama gelmez. Bizim… 
SİBEL
YİĞİTALP (Diyarbakır) – Plaket vermediniz mi Zarrab’a?
İBRAHİM
ÖZDİŞ (Adana) – Kudüs’le ilgili nota vermediniz, Zarrab’la ilgili iki nota
verdiniz! Bunu söyleyin Sayın Bakan.
BAŞBAKAN
YARDIMCISI RECEP AKDAĞ (Devamla) – Değerli kardeşlerim, Kudüs’le ilgili
cümlelerle konuşmamı bitireceğim.
İBRAHİM
ÖZDİŞ (Adana) – Filistin için vermediniz!
BAŞBAKAN
YARDIMCISI RECEP AKDAĞ (Devamla) – Kudüs için şunu söylüyoruz: Sayın
Cumhurbaşkanımız geçen gün “Güçlü olan haklı değildir, haklı olan güçlüdür.”
demişti. Bizler, zorbalıkla tahkim edilen adalete değil adaletle güçlendirilen
eşitliğe inanıyoruz. Biliyoruz ki… (AK PARTİ ve CHP sıraları arasında
karşılıklı laf atmalar)
Değerli
milletvekilleri, önemli bir şey söylüyorum, bakın… 
BAŞKAN
– Sayın Özdiş, bakın Ceyda Hanım da geldi, idare amirlerinin hepsi burada ona
göre, Ahmet Bey de burada.
BAŞBAKAN
YARDIMCISI RECEP AKDAĞ (Devamla) – Buradan İsrail devletine sesleniyorum, bu
haksız kararı veren Amerika Birleşik Devletleri’ne sesleniyorum: Biliyoruz ki
“Zulümle âbâd olanın ahiri berbat olur.” 
Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ediyorum.
ENGİN
ÖZKOÇ (Sakarya) – Sayın Başkan…
BAŞKAN
– Bir saniye… Sayın Özkoç, önce Sayın Kerestecioğlu’na söz vereyim.
Buyurun,
60’a göre söz veriyorum.
IV.- AÇIKLAMALAR (Devam)
11.- İstanbul Milletvekili Filiz
Kerestecioğlu Demir’in, Başbakan Yardımcısı Recep Akdağ’ın 503 sıra sayılı 2018
Yılı Bütçe Kanunu Tasarısı ile 504 sıra sayılı 2016 Yılı Kesin Hesap Kanunu
Tasarısı’nın birinci tur görüşmelerinde Hükûmet adına yaptığı konuşmasındaki
bazı ifadelerine ilişkin açıklaması
FİLİZ
KERESTECİOĞLU DEMİR (İstanbul) – Ben öncelikle, hangi ülkede yaşadığını
gerçekten bilemediğimiz eski bakan, şimdi Başbakan Yardımcısına bizleri oldukça
gülümseten bu konuşması nedeniyle teşekkür etmek istiyorum.
Daha
ciddi olarak cevap verilebilecek şeyler olduğunu gerçekten düşünmüyorum ama bir
iki örnek sadece vermek isterim: Eğer bu ülkede terörü bitirmekten vesaireden
söz ediyorsa… Mesela burası şöyle bir ülkedir ki, dün, evinde bomba yaptığı ve
bu tespit edildiği hâlde gözaltına alınmış, tutuklanmış olan birisi “Bu benim
hobimdir.” diyerek -IŞİD’li birisi, ağzından böyle bir laf çıktığını da
duymadık Sayın Bakanın- tahliye edilmiştir. Aynı zamanda burası öyle bir
ülkedir ki, burada, gözlerimin önünde cereyan etmiştir Mavi Marmara
mağdurlarının tazminatlarının nasıl aslında ortadan kaldırıldığı…
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
FİLİZ
KERESTECİOĞLU DEMİR (İstanbul) – …insanların rızası hilafına nasıl burada Mavi
Marmara mağdurlarının tazminatları yok sayılmıştır. Nasıl aslında o sırada,
hani, şu gün, o çok efelenilen Kudüs kararına karşı aynı şekilde altında Kudüs
yazarken imza atılmıştır sadece HDP dışında ve gerçekten hâlâ binlerce sağlıkçı
da atanmamıştır. Ve bize her gün, her gün onlarcası “Ne zaman atanacağız?” diye
yazılar yazmaktadırlar. O yüzden gülümsedik.
Teşekkür
ederiz, sağ olun.
BAŞKAN
– Teşekkürler.
Sayın
Özkoç...
ENGİN
ÖZKOÇ (Sakarya) – “Hesapsız, ölçüsüz, ağzına her alanın pervasız açıklamaları.”
diyerek sataşmıştır. Söz istiyorum.
BAŞKAN
– Grubunuza yönelik olarak mı söyledi?
ENGİN
ÖZKOÇ (Sakarya) – Evet efendim.
BAŞKAN
– Peki, buyurun. (CHP sıralarından alkışlar)
Lütfen
yeni bir...
BAŞBAKAN
YARDIMCISI RECEP AKDAĞ (Erzurum) – Gerçi ben bir tek kelime söylemedim.
BAŞKAN
– Üzerlerine alınmışlar.
Buyurun.
V.- SATAŞMALARA İLİŞKİN KONUŞMALAR (Devam)
4.- Sakarya Milletvekili Engin Özkoç’un,
Başbakan Yardımcısı Recep Akdağ’ın 503 sıra sayılı 2018 Yılı Bütçe Kanunu
Tasarısı ile 504 sıra sayılı 2016 Yılı Kesin Hesap Kanunu Tasarısı’nın birinci
tur görüşmelerinde Hükûmet adına yaptığı konuşması sırasında Cumhuriyet Halk
Partisine sataşması nedeniyle konuşması
ENGİN
ÖZKOÇ (Sakarya) – Sayın Başkan, değerli milletvekilleri; iftiracı, yalancı olan
bir insanın yüzünde daima sözlerini bitirdikten sonra şeytani bir gülümseme
vardır. Eğer bu şeytani gülümsemeyi görüyorsanız yüreğinizi soğutarak
vicdanınıza seslenin. Bu insan her şeye rağmen pişkin bir şekilde masum ve
mağdur insanların yok olmasına göz yumabilecek bir kişidir, bunu asla
unutmayın.
Bize
“Bunun hesabını verin.” diyenler, Orta Doğu savaşı başladığında, Amerika
Birleşik Devletleri’nin, kendilerine kumpas kurduklarını ilan ettikleri Amerika
Birleşik Devletleri’nin “Büyük Ortadoğu Projesi’nin Eş Başkanıyım.” diye
dünyaya kabadayılanan liderlerinden hesap sorsunlar öncelikle. (CHP
sıralarından alkışlar) O lider, tam bir buçuk ay içerisinde Irak’ta çoluk
çocuk, kadın, minarede ezan okuyan müezzin şehit edilirken bütün
televizyonlarda “İşte buraya özgürlük getiriyoruz, ben bunun eş başkanıyım.”
derken o Hükûmetin üyesi olanları ne Allah affedecek ne millet ne de
Müslümanlar affedecek, bunu da kimse unutmasın. (CHP sıralarından alkışlar)
Orta
Doğu savaşında tam 3 milyon 750 bin Müslüman ölmüştür. Haçlı Savaşı’nda bile bu
kadar insan ölmemiştir. Kadınları, kızları, Müslüman kadınları, çocukları
çırılçıplak üst üste koyup resimlerini çektirmişlerdir. Onların da sorumlusu bu
Hükûmet ve onun başıdır. 
Arkadaşlar,
sürem yetmiyor. İşte az önce “Açıkladım.” dediği Suriyelilerle ilgili beyan,
burada okuyorum: Güvenlik ve kamu hizmetleri, sağlık hizmetleri, eğitim
hizmetleri, belediyecilik hizmetleri…
(Mikrofon
otomatik cihaz tarafından kapatıldı)
ENGİN
ÖZKOÇ (Devamla) – …bunlara verilen, Fırat Kalkanı bölgesi masrafları, sıfır
noktası insani yardım, belediyeler tarafından düzenlenen kampanyalar… Az önce
bunları 34 milyar dolara toparlayamadığı için, Sayın Bakan 34 milyon dedi. 
MAHMUT
TANAL (İstanbul) – TL dedi, TL dedi. 
ENGİN
ÖZKOÇ (Devamla) – TL dedi, 34 milyon TL dedi; 120 katrilyon diyemediği için...
Sokakta açlık, sefalet içerisinde bıraktıkları…
BAŞKAN
– Teşekkürler Sayın Özkoç, süreniz doldu. 
ENGİN
ÖZKOÇ (Devamla) – …onlar üzerinden Avrupa ülkeleriyle anlaşma yapıp, çocuklar
ve kadınlar Akdeniz’in karanlık sularında boğulurken hiçbir şey yapmayan, göz
yuman Hükûmet, “Acaba onu biz gösteririz de Avrupa’dan üç kuruş para alır
mıyız?” diye canlara kıyan insanlar buradan gelip de muhalefete mi hesap
soruyorlar? 
BAŞKAN
– Sayın Özkoç, lütfen…
ENGİN
ÖZKOÇ (Devamla) – FETÖ’de yanılan, PKK’da yanılan, Balyoz’da, Ergenekon’da
yanılan… (CHP sıralarından alkışlar) 
MEHMET
MUŞ (İstanbul) – Sayın Başkan, böyle bir usul yok ya. 
MEHMET
NACİ BOSTANCI (Amasya) – Sayın Başkan, bu ne!
BAŞKAN
– Sayın Özkoç…
BAŞBAKAN
YARDIMCISI RECEP AKDAĞ (Erzurum) – Sayın Başkanım…
MEHMET
MUŞ (İstanbul) – Kürsüyü işgal ettiniz ya. 
ENGİN
ÖZKOÇ (Devamla) – …bu devletin sözcüleri müfteridir, yalancıdır. (CHP
sıralarından alkışlar) 
MEHMET
MUŞ (İstanbul) – Sayın Başkan, böyle bir usul yok ya. 
BAŞKAN
– Sayın Özkoç…
BAŞBAKAN
YARDIMCISI RECEP AKDAĞ (Erzurum) – Şahsıma ve Hükümetimize sataşmadan söz
istiyorum. 
BAŞKAN
– Buyurun Sayın Başbakan Yardımcısı. (AK PARTİ sıralarından alkışlar) 
TANJU
ÖZCAN (Bolu) – Nasıl sataşmış, ne söylemiş, bir tekrar etsin. Bize gelince
soruyorsunuz, onlara niye sormuyorsunuz? 
ÜNAL
DEMİRTAŞ (Zonguldak) – Gerekçesini bir söylesin, niye istiyor? 
BAŞKAN
– Buyurun efendim, yeni bir sataşmaya meydan vermeyin. 
5.- Başbakan Yardımcısı Recep Akdağ’ın,
Sakarya Milletvekili Engin Özkoç’un sataşma nedeniyle yaptığı konuşması
sırasında şahsına ve Hükûmete sataşması nedeniyle konuşması
BAŞBAKAN
YARDIMCISI RECEP AKDAĞ (Erzurum) – Bu kürsüye biraz önce çıkan değerli
milletvekili eğer “iftiracı ve yalancı”yı ve “şeytani gülümseme” ifadelerini
şahsım için kullanmışsa kendisine iade ediyorum. (AK PARTİ sıralarından
alkışlar) 
ENGİN
ÖZKOÇ (Sakarya) – Ben de aynı şekilde size iade ediyorum. 
BAŞBAKAN
YARDIMCISI RECEP AKDAĞ (Devamla) – Hem de misliyle iade ediyorum. 
ENGİN
ÖZKOÇ (Sakarya) – Ben de size 4 katıyla beraber iade ediyorum. 
BAŞKAN
– Arkadaşlar, sayın milletvekilleri; yani hiç yakışıyor mu? Lütfen…
ENGİN
ÖZKOÇ (Sakarya) – Bakan olmanız bir şey olmanızı ifade etmez. Oradan tehdit
gönderemezsin bana. 
BAŞBAKAN
YARDIMCISI RECEP AKDAĞ (Devamla) – O sizin bu Meclis kürsüsüne yakışmayan
ifadelerinizi…
BAŞKAN
– Bu şekilde yaklaşımlar doğru değil. 
ENGİN
ÖZKOÇ (Sakarya) – Cumhuriyet Halk Partisine karşı konuşuyorsun, haddini bilerek
konuş!
BAŞBAKAN
YARDIMCISI RECEP AKDAĞ (Devamla) – Meclise yakışmayan ifadelerinizi…
MEHMET
MUŞ (İstanbul) – İlelebet muhalefet Sayın Bakan, ona göre konuşun.
ENGİN
ÖZKOÇ (Sakarya) – Haddini bil!
RAVZA
KAVAKCI KAN (İstanbul) – Saygısız!
BAŞBAKAN
YARDIMCISI RECEP AKDAĞ (Devamla) – Bana bak…
ENGİN
ÖZKOÇ (Sakarya) – Haddini bilerek konuş, burası Cumhuriyet Halk Partisinin
makamı. 
BAŞBAKAN
YARDIMCISI RECEP AKDAĞ (Devamla) – Sen bana “Haddini bil!” diyecek adam
değilsin. 
ENGİN
ÖZKOÇ (Sakarya) – Öyle konuşamazsın! Haddini bil de konuş!
BAŞBAKAN
YARDIMCISI RECEP AKDAĞ (Devamla) – Sen bana haddimi bildiremezsin! Haddini
bildirmek gerekirse ben sana haddini bildiririm!
BAŞKAN
– Sayın Özkoç, lütfen… Siz konuştunuz burada, Sayın Özkoç. 
ENGİN
ÖZKOÇ (Sakarya) – Konuşma! Haddini bil!
MEHMET
MUŞ (İstanbul) – Sayın Bakan, konuşmanıza bakın.
BAŞKAN
– Sayın Özkoç, onu siz konuşturup konuşturmama hakkına, yetkisine sahip
değilsiniz, lütfen. 
BAŞBAKAN
YARDIMCISI RECEP AKDAĞ (Devamla) – Yeri gelmişken bir düzeltme yapayım: Evet,
34 milyar TL değil -bir fırsat vermiş oldu sayın milletvekili- 30 milyar dolar
ve fırsat maliyetlerini eklersek 34 milyar dolar. 30 milyar doları hep fırsat
maliyetlerini ifade etmediğimiz rakamlar olarak ifade etmiştik. 
Değerli
milletvekilleri, bakın aynı şey yapılıyor. Bizim Suriye savaşıyla ilgili
yaptığımız şey, Suriyeli kardeşlerimize sahip çıkmaktır, 3,5 milyon Suriyeliye
kucak açmaktır. Buraya çıkan milletvekili Esed’in zalimliğini Türkiye
Cumhuriyeti’nin üzerine getirip konduramaz, bunu şiddetle reddediyoruz. (AK
PARTİ sıralarından alkışlar, CHP sıralarından gürültüler) 
ENGİN
ÖZKOÇ (Sakarya) – “Kardeşim Esad”ı söyle!
BAŞBAKAN
YARDIMCISI RECEP AKDAĞ (Devamla) – Esed’in zalimliğine, Esed bu zalimliğe
başladıktan sonra milletvekillerini oraya göndererek orada fotoğraf çektirenler
ortak olmuştur, mesele bundan ibarettir. (CHP sıralarından gürültüler) 
BARIŞ
YARKADAŞ (İstanbul) – Amerikan askerlerine başsağlığı dilediniz.
AHMET
TAN (Kütahya) – Yeterin artık ya!
BAŞBAKAN
YARDIMCISI RECEP AKDAĞ (Devamla) – Bizim yaptığımız, bir zalim diktatörün zulmettiği
kardeşlerimize yardımcı olmaktan, destek olmaktan, onlara bağrımızı açmaktan
başka hiçbir şey değildir, bundan sonra da bu böyle devam edecektir. 
ENGİN
ÖZKOÇ (Sakarya) – Onların üzerinden yapıyorsunuz. 
FİLİZ
KERESTECİOĞLU DEMİR (İstanbul) – Üç gün sonra beraber oturacaksınız. 
BAŞBAKAN
YARDIMCISI RECEP AKDAĞ (Devamla) – Yüce Meclisi saygıyla selamlıyorum. (AK
PARTİ sıralarından alkışlar) 
BAŞKAN
– Birleşime beş dakika ara veriyorum. 
Kapanma Saati: 20.31
ALTINCI OTURUM
Açılma Saati: 20.42
BAŞKAN: Başkan Vekili Ahmet AYDIN
KÂTİP ÜYELER: Bülent ÖZ (Çanakkale), İshak GAZEL (Kütahya)
-----0-----
BAŞKAN
– Sayın milletvekilleri, Türkiye Büyük Millet Meclisinin 35’inci Birleşiminin
Altıncı Oturumunu açıyorum.
2018
Yılı Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)

A) CUMHURBAŞKANLIĞI (Devam) 
1) Cumhurbaşkanlığı 2018 Yılı
Merkezî Yönetim Bütçesi
2) Cumhurbaşkanlığı 2016 Yılı
Merkezî Yönetim Kesin Hesabı
B) TÜRKİYE BÜYÜK MİLLET
MECLİSİ (Devam)
1) Türkiye Büyük Millet
Meclisi 2018 Yılı Merkezî Yönetim Bütçesi
2) Türkiye Büyük Millet
Meclisi 2016 Yılı Merkezî Yönetim Kesin Hesabı
C) SAYIŞTAY (Devam)
1) Sayıştay 2018 Yılı Merkezî
Yönetim Bütçesi
2) Sayıştay 2016 Yılı Merkezî
Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2018 Yılı
Merkezî Yönetim Bütçesi
2) Anayasa Mahkemesi 2016 Yılı
Merkezî Yönetim Kesin Hesabı
D) YARGITAY (Devam)
1) Yargıtay 2018Yılı Merkezî
Yönetim Bütçesi
2) Yargıtay 2016 Yılı Merkezî
Yönetim Kesin Hesabı
E) DANIŞTAY (Devam)
1) Danıştay 2018 Yılı Merkezî
Yönetim Bütçesi
2) Danıştay 2016 Yılı Merkezî
Yönetim Kesin Hesabı
F) BAŞBAKANLIK (Devam)
1) Başbakanlık 2018Yılı
Merkezî Yönetim Bütçesi
2) Başbakanlık 2016 Yılı
Merkezî Yönetim Kesin Hesabı
G) KAMU DENETÇİLİĞİ KURUMU (Devam)
1) Kamu Denetçiliği Kurumu 2018Yılı
Merkezî Yönetim Bütçesi
2) Kamu Denetçiliği Kurumu 2016 Yılı
Merkezî Yönetim Kesin Hesabı
Ğ) MİLLÎ İSTİHBARAT TEŞKİLATI
MÜSTEŞARLIĞI (Devam)
1) Millî İstihbarat Teşkilatı
Müsteşarlığı 2018 Yılı Merkezî Yönetim Bütçesi
2) Millî İstihbarat Teşkilatı
Müsteşarlığı 2016 Yılı Merkezî Yönetim Kesin Hesabı
H) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel
Sekreterliği 2018 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2016 Yılı Merkezî Yönetim Kesin Hesabı
I) DİYANET İŞLERİ BAŞKANLIĞI
(Devam)
1) Diyanet İşleri Başkanlığı
2018 Yılı Merkezî Yönetim Bütçesi
2) Diyanet İşleri Başkanlığı
2016 Yılı Merkezî Yönetim Kesin Hesabı
İ) AFET VE ACİL DURUM
YÖNETİMİ BAŞKANLIĞI (Devam)
1) Afet ve Acil Durum Yönetimi
Başkanlığı 2018 Yılı Merkezî Yönetim Bütçesi
2) Afet ve Acil Durum Yönetimi
Başkanlığı 2016 Yılı Merkezî Yönetim Kesin Hesabı
J) TÜRKİYE İNSAN HAKLARI VE EŞİTLİK KURUMU (Devam)

1) Türkiye İnsan Hakları ve Eşitlik Kurumu 2018Yılı Merkezî Yönetim Bütçesi
2) Türkiye İnsan Hakları ve Eşitlik Kurumu 2016 Yılı Merkezî Yönetim Kesin Hesabı
BAŞKAN
– Komisyon ve Hükûmet yerinde. 
Şimdi
söz sırası Hükûmet adına Başbakan Yardımcısı Sayın Bekir Bozdağ’a aittir. 
Buyurun
Sayın Bozdağ. (AK PARTİ sıralarından alkışlar)
Süreniz
kırk dakikadır. 
BAŞBAKAN
YARDIMCISI BEKİR BOZDAĞ (Yozgat) – Sayın Başkan, değerli milletvekilleri;
Cumhurbaşkanlığı, Başbakanlık, Anayasa Mahkemesi, Yargıtay ve Danıştay
Başkanlıkları ile Diyanet İşleri Başkanlığı, Millî İstihbarat Teşkilatı, Millî
Güvenlik Kurulu 2016 Yılı Kesin Hesap Kanun Tasarısı ile 2018 Yılı Bütçe Kanun
Tasarısı üzerinde Hükûmetimizin görüşlerini açıklamak, öneri ve eleştirileri
değerlendirmek üzere huzurlarınızdayım. Bu vesileyle Türkiye Büyük Millet
Meclisimizin değerli Başkanlık Divanını ve milletvekillerini saygıyla
selamlıyorum.
Bütçemizin
hazırlanmasında, Komisyon görüşmeleri ve Genel Kurul görüşmeleri sırasında
katkı sunan herkese ayrı ayrı şükranlarımı sunuyorum. Bütçemizin ülkemize,
milletimize, hepimize hayırlı ve uğurlu olmasını Cenab-ı Allah’tan temenni
ediyorum. 
Değerli
milletvekilleri, Cumhurbaşkanı Anayasa’mıza göre devletin başıdır ve bu sıfatla
Türkiye Cumhuriyeti’ni ve milletin birliğini temsil eder. Ayrıca Cumhurbaşkanı
Anayasa’nın uygulanmasını ve devlet organlarının birbiriyle uyumlu çalışmasını
temin eder ve Anayasa’mızda yasama, yürütme, yargıya dair tayin edilmiş
görevler ile kanunlarda geçen diğer görevleri yapar, yetkileri kullanır.
Bizim
Anayasa’mızda Cumhurbaşkanına çok önemli bir yer ayrılmıştır. Hem devletin başı
olmak hem cumhuriyeti ve milletin birliğini temsil etmek, Anayasa’nın doğru
uygulanmasını ve kurumların, organların uyumlu çalışmasını temin etmek elbette
son derece önemli bir görevdir. Bu kadar önemli görevlerde bulunan ve devletin
başı olan Cumhurbaşkanına karşı da elbette hepimizin belli bir saygı dili
içerisinde konuşmamız esas olandır. Cumhurbaşkanına karşı kullanacağımız saygı
dili evvela devletimize olan saygıdır…
TANJU
ÖZCAN (Bolu) – Ama bir partinin Genel Başkanı.
BAŞBAKAN
YARDIMCISI BEKİR BOZDAĞ (Devamla) - …cumhuriyete saygıdır, temsil ettiği
milletin birliğine saygıdır, Anayasa’ya saygıdır ve devletimizin her türlü
özelliğine saygıdır, kurumlarına saygıdır.
TANJU
ÖZCAN (Bolu) – Senin Genel Başkanın.
ERTUĞRUL
KÜRKCÜ (İzmir) – O, AKP’ye saygıdır.
BAŞBAKAN
YARDIMCISI BEKİR BOZDAĞ (Devamla) - Saygısızlık ise bunların tamamına eş
zamanlı saygısızlık yapmak anlamını taşır.
ERTUĞRUL
KÜRKCÜ (İzmir) – Size de saygı göstermek zorunda mıyız?
BAŞBAKAN
YARDIMCISI BEKİR BOZDAĞ (Devamla) – Cumhurbaşkanın siyasi bir kişilik olması
bizim Anayasa’mıza aykırı bir durum değildir çünkü bildiğiniz gibi, 16 Nisanda
kabul edilen Anayasa değişikliğiyle…
TANJU
ÖZCAN (Bolu) – Ondan önce neydi?
BAŞBAKAN
YARDIMCISI BEKİR BOZDAĞ (Devamla) – …daha önce “Cumhurbaşkanı seçilenin
partisiyle ilişiği kesilir.” kuralı Anayasa’dan çıkarılmış ve
cumhurbaşkanlarının siyaset yapmasının Anayasa’ya göre resmî olarak da önü
açılmıştır. 
ERTUĞRUL
KÜRKCÜ (İzmir) – O zaman “devlet, devlet” diye konuşmayacak…
BAŞBAKAN
YARDIMCISI BEKİR BOZDAĞ (Devamla) – Bu, Türkiye’nin yeni olduğu, ilk defa
karşılaştığı bir durum da değildir. Cumhuriyetimizin kurucusu Gazi Mustafa
Kemal Atatürk on beş yıl hem Cumhuriyet Halk Partisinin Genel Başkanlığını hem
de Türkiye Cumhuriyeti devletinin Cumhurbaşkanlığını yaptı. 
TANJU
ÖZCAN (Bolu) – O zaman başka parti mi vardı?
BAŞBAKAN
YARDIMCISI BEKİR BOZDAĞ (Devamla) – Yine, hakeza, İsmet İnönü’nün otuz üç yıl
Genel Başkanlığı var, bunun önemli bir kısmı da hem Cumhurbaşkanı hem Genel
Başkan olarak geçti. Tabii, hem Atatürk’ün hem İnönü’nün Genel Başkan ve
Cumhurbaşkanı olarak görev yapması o zaman eleştiri konusu elbette yapılmış
olabilir çünkü 1940’tan sonra bu eleştirilere de hep beraber şahit oluyoruz ama
o zaman da, başka zamanlarda da bugün bu yönde eleştiri yapanlar buradan bir
tarafsızlık eleştirisini üretmemişlerdir. Zira, biz, hepimiz, çok iyi biliyoruz
ki cumhurbaşkanları ülkenin iç ve dış güvenliğiyle, siyasetiyle, dış
politikasıyla, ekonomisiyle, hukukuyla, her alanıyla doğrudan ilgili olan
birileridir. Düşünebiliyor musunuz belediye meclis üyesi her konuda konuşacak,
belediye başkanı, milletvekili, partilerin genel başkanları, STK’ler,
gazeteciler, üniversiteler, Başbakan, bakanlar herkes konuşacak ama ülkenin
Cumhurbaşkanı ülkenin gidişatına ilişkin görüşlerini söylemeyecek; söylerse
yanlış olur, söylerse tarafsızlığını yitirmiş olur. Bu, işin doğasına terstir. 
ALİ
ŞEKER (İstanbul) – Hiç susmuyor ki konuşsun, Cumhurbaşkanı susmuyor ki. 
BAŞBAKAN
YARDIMCISI BEKİR BOZDAĞ (Devamla) - Herkesin konuştuğu bir yerde Cumhurbaşkanı
gibi devletin en tepesinde olan birisi, Anayasa’nın uygulanmasını teminle
görevli birisi, yasama, yürütme, yargıya dair görevleri olan ve aynı zamanda
yürütmenin de başı olan Cumhurbaşkanının konuşmamasını istemek bu Anayasa’ya en
başından aykırı bir durum. 
ÖMER
FETHİ GÜRER (Niğde) – O konuşmaz, çözer.
BAŞBAKAN
YARDIMCISI BEKİR BOZDAĞ (Devamla) - Anayasa’yı açıp bakacağız, Anayasa sembolik
bir Cumhurbaşkanı öngörmemiş.
ALİ
ŞEKER (İstanbul) – “Konuşmasın.” demiyoruz, arada sussun. 
BAŞBAKAN
YARDIMCISI BEKİR BOZDAĞ (Devamla) - Sadece protokol görevi yapan bir
Cumhurbaşkanını bizim Anayasa’mız hiç ama hiç öngörmemiş. O nedenle,
Cumhurbaşkanının ülkenin her türlü konusunda konuşma, görüşlerini Meclise
iletme hakkı vardır. Nitekim, Mecliste 1 Ekimde cumhurbaşkanlarının yaptığı
açış konuşmalarına baktığınız zaman, bundan önceki bütün cumhurbaşkanları da
ülkenin gidişatına dair güvenlik, dış politika, ekonomi, adalet, eğitim ve
benzeri konularda görüşlerini Türkiye Büyük Millet Meclisiyle, değişik
platformlarda da yine Türkiye’yle, herkesle paylaşmışlardır, kimse bunlara
tarafsızlık eleştirisini getirmedi.
Ayrıca,
Başbakan bir partiden seçiliyor sistemde, partinin üyesi, genel başkanı,
milletvekili, grup başkanı ama yürütmede de en önemli görevi alıyor. Başbakan
olunca tarafsızlığına gölge düşmüyor, genel başkan; belediye başkanı olunca,
partili, tarafsızlığına gölge düşmüyor; ben bakanım, partiliyim, ben bakan
olunca tarafsızlığıma gölge düşmüyor ama Cumhurbaşkanı partili olursa
“Tarafsızlığına gölge düşer.” demek Anayasa’yı tersinden okumaktır, çifte
standarttır.
ÖMER
FETHİ GÜRER (Niğde) – Cumhurbaşkanı devletin başı, devletin; Başbakan devletin
başı değil. 
İBRAHİM
ÖZDİŞ (Adana) – Ya, Anayasa böyle yazıyor.
ALİ
ŞEKER (İstanbul) – Ülke bütünlüğünü temsil eder. 
BAŞBAKAN
YARDIMCISI BEKİR BOZDAĞ (Devamla) – Bakın, yeminle ilgili maddeye geleceğim. En
çok kullanılan yemin maddesidir, orada bir değerlendirmeyi paylaşmak istiyorum.
Yemin maddesinde bahsedilen tarafsızlığın ne olduğunu bir de bu gözle
değerlendirmenizi hepinizden rica ediyorum. “…Ve üzerime aldığım görevi
tarafsızlıkla yerine getirmek için bütün gücümle çalışacağıma…” diyor. 
HAYDAR
AKAR (Kocaeli) – Çalışıyor mu? 
BAŞBAKAN
YARDIMCISI BEKİR BOZDAĞ (Devamla) – “Üzerime aldığım görevi…” Buradaki
tarafsızlık görevdeki tarafsızlıktır, Anayasa ve yasalarla verilen görevleri,
yasamaya, yürütmeye, yargıya dair görevleri yerine getirme konusundaki
tarafsızlıktır. 
ALİ
ŞEKER (İstanbul) – “Taraf olmayan bertaraf olur.” diyen adam. 
BAŞBAKAN
YARDIMCISI BEKİR BOZDAĞ (Devamla) – Yoksa, Cumhurbaşkanının ülkenin siyasi
konularında… 
ÜNAL
DEMİRTAŞ (Zonguldak) – Bir partinin genel başkanı nasıl tarafsız olur ya!
BAŞBAKAN
YARDIMCISI BEKİR BOZDAĞ (Devamla) – …ülkenin ekonomik konularında, dış ve iç
politika, güvenlik konularında fikrinin olmaması anlamında bir tarafsızlıktan
bahsetmemektedir. Bunu doğru yere koymak gerekir ve bizim Anayasa’mızın
ilkeleri çerçevesinde de Türkiye Cumhuriyeti devleti Cumhurbaşkanı Sayın Recep
Tayyip Erdoğan …
ALİ
ŞEKER (İstanbul) – AKP Genel Başkanı… 
BAŞBAKAN
YARDIMCISI BEKİR BOZDAĞ (Devamla) – … görevlerini ve yetkilerini Anayasa’ya
göre tarafsız bir şekilde kullanmakta ve yerine getirmektedir. [CHP
sıralarından alkışlar (!)] Bunda hiç kimsenin tereddüdü olmaması gerekir. Ama
mesele Türkiye olunca, Türkiye'nin çıkarları olunca, milletin çıkarları olunca
Cumhurbaşkanı bu konuların tamamında tereddütsüz taraftır, bundan sonra da
taraf olmaya devam edecektir. Bundan daha doğru olan, daha doğal olan ne olabilir?
Tabii,
Cumhurbaşkanına karşı bazı hakaretamiz konular oluyor. 
HAYDAR
AKAR (Kocaeli) – Onlar AKP Genel Başkanına… 
ALİ
ŞEKER (İstanbul) – AKP Genel Başkanına konuşuyoruz. 
BAŞBAKAN
YARDIMCISI BEKİR BOZDAĞ (Devamla) – Bizim Ceza Kanunu’muzda bu suç. Bakın, bir
şey daha söyleyeceğim. Getirdim ben kanunu. Bizim kanunumuzda 1926’dan beri
Cumhurbaşkanına hakaret suç sayılıyor.
HAYDAR
AKAR (Kocaeli) – Evet, Cumhurbaşkanına ama AKP Genel Başkanına değil. 
BAŞBAKAN
YARDIMCISI BEKİR BOZDAĞ (Devamla) – 1961’den sonra gene hakeza bir değişiklik
yapılıyor, gene suç sayılıyor, yeni Ceza Kanunu’na göre de suç sayılıyor. 
İBRAHİM
ÖZDİŞ (Adana) – Biz AKP Genel Başkanını eleştiriyoruz. 
BAŞBAKAN
YARDIMCISI BEKİR BOZDAĞ (Devamla) – Efendim, şimdi genel başkan oldu, şimdi değişmesi
lazım… Peki, soruyorum: Atatürk Cumhurbaşkanımızdı, aynı zamanda CHP’nin Genel
Başkanı değil miydi? Niye burada durdu bu? (CHP sıralarından gürültüler) 
ALİ
ŞEKER (İstanbul) – Tek parti dönemiydi o dönem. 
BAŞBAKAN
YARDIMCISI BEKİR BOZDAĞ (Devamla) – İsmet İnönü Cumhurbaşkanıydı, aynı zamanda
Genel Başkan değil miydi? Niye durdu? Cumhurbaşkanına hakaret suçtur. (AK PARTİ
sıralarından alkışlar) Her dönemde suçtur, biz suç yapmadık. 
ALİ
ŞEKER (İstanbul) – İleri gidin, geri gitmeyin, ileri gidin. 
BAŞBAKAN
YARDIMCISI BEKİR BOZDAĞ (Devamla) – İkincisi, bakın, İtalya’da suç, Polonya’da
suç, İspanya’da suç, Almanya’da suç, Fransa’da suç, Belçika’da suç, suç olmayan
yer yok, her ülkede suç.
ÜNAL
DEMİRTAŞ (Zonguldak) – AK PARTİ Genel Başkanına yapılan eleştiriler suç
değildir.
BAŞBAKAN
YARDIMCISI BEKİR BOZDAĞ (Devamla) – Ama oralarla bizim aramızda bir fark var,
onlar cumhurbaşkanıyla konuşurken, ondan bahsederken hakaretle, saygısızlıkla,
sinkaf ile görüş açıklamayı birbirine karıştırmıyorlar.
FİLİZ
KERESTECİOĞLU DEMİR (İstanbul) - Çünkü onların cumhurbaşkanı da halka hakaret
etmiyor.
BAŞBAKAN
YARDIMCISI BEKİR BOZDAĞ (Devamla) - Maalesef bugün ülkemizde
Cumhurbaşkanımızdan bahsederken “Görüş açıkladım.” diyor. Ben şimdi buraya bazı
görüş açıklama şeylerini getirdim.
ÜNAL
DEMİRTAŞ (Zonguldak) – Oradaki cumhurbaşkanı sabah akşam konuşuyor mu?
Muhalefete hakaret ediyor mu?
BAŞBAKAN
YARDIMCISI BEKİR BOZDAĞ (Devamla) – Ya, bakın, sayın vekil, elimde dosyalar
var, ben o dosyaları sana vereyim.
ÜNAL
DEMİRTAŞ (Zonguldak) – Oradaki cumhurbaşkanları sabah akşam konuşmuyor ki hiç.
BAŞBAKAN
YARDIMCISI BEKİR BOZDAĞ (Devamla) - Eşinize, annenize, babanıza, çocuğunuza,
yedi ceddinize sinkaflı küfürler yapmak ne zamandan beri düşünce açıklaması
oluyor? (CHP sıralarından gürültüler)
HAYDAR
AKAR (Kocaeli) – Kimse sinkaflı küfrü savunmuyor Sayın Başkan. Kimse sinkaflı
küfrü savunmuyor. Senin genel başkanının ettiği hakaret…
BAŞBAKAN
YARDIMCISI BEKİR BOZDAĞ (Devamla) – Bunlar küfürdür, hakarettir. Hem bizim
yasalarımızda suç hem genel ahlak kuralları bakımından hem de kültürümüz
bakımından kabul edilemez bir şeydir.
ATİLA
SERTEL (İzmir) – Trolistanın cumhurbaşkanı.
HAYDAR
AKAR (Kocaeli) – O zaman bunların hepsini senin genel başkanına söyleyeceksin.
Küfür eden de o, hakaret eden de o,saygısızlık yapan da o.
BAŞBAKAN
YARDIMCISI BEKİR BOZDAĞ (Devamla) – Cumhurbaşkanına karşı hakaret eden elbette
bunun karşılığını görecektir. Hakaret ile düşünceyi de birbirinden hepimizin
ayırması son derece önemlidir.
Bundan
önceki cumhurbaşkanlarında, Sayın Gül, Sayın Demirel, Sayın Sezer ve
diğerlerinin tamamında da bu maddeyle ilgili yargılamalar var. Hepsi döneminde
de uygulanmış, o zaman sorun değil, şimdi sorun.
ALİ
ŞEKER (İstanbul) – Kaç tane dava var, kaç tane?
HAYDAR
AKAR (Kocaeli) – Kaç tane dava var?
ÜNAL
DEMİRTAŞ (Zonguldak) – Sezer bir partinin genel başkanı değildi, Demirel
değildi, hiçbirisi bir partinin genel başkanı değildi.
BAŞBAKAN
YARDIMCISI BEKİR BOZDAĞ (Devamla) – Neden? Çünkü çok farklı bir şekilde,
siyaseten Cumhurbaşkanımızı yıpratmak için kullanılıyor orada.
Peki,
bir başka konu: Cumhurbaşkanı ve Hükûmetimiz Türkiye’nin çıkarlarına ilişkin
konularda görüşlerini oluştururken, tutumlarını belirlerken hangi saikle
hareket ediyor?
ALİ
ŞEKER (İstanbul) – İktidarını korumak için, iktidarı korumak için.
ATİLA
SERTEL (İzmir) – Tek adamın yağcısı!
BAŞBAKAN
YARDIMCISI BEKİR BOZDAĞ (Devamla) – Çok net, çok net söylüyorum: Türkiye
Cumhuriyeti devletinin ve Türk milletinin ortak çıkarlarını esas alarak hareket
ediyor.
HAYDAR
AKAR (Kocaeli) – FETÖ'yle aynı yolda yürürken, aynı menzile giderken de ortak
mıydı? Çıkarlarımızı mı düşünüyordu?
BAŞBAKAN
YARDIMCISI BEKİR BOZDAĞ (Devamla) - Biz, milletimizin ve devletimizin çıkarı
söz konusu olduğu zaman bırakın bir ülkeyi, bir ülkenin liderini, dünyayı
karşımıza almaktan çekinmeyiz. Mesele Türkiye olduğu zaman gözümüz kimseyi
görmez. (AK PARTİ sıralarından alkışlar)
ALİ
ŞEKER (İstanbul) – Amerika’ya bir gün “dostum”, bir gün “postum” diyorsunuz.
BAŞBAKAN
YARDIMCISI BEKİR BOZDAĞ (Devamla) - Cihan Harbi yıllarında, Kurtuluş Savaşı
yıllarında bunu ispat ettiğimiz gibi, Kıbrıs Harekâtı’nda ispat ettiğimiz gibi,
15 Temmuzda ispat ettiğimiz gibi pek çok olay da bunun tanığıdır. Bundan sonra
da aynı şey olacak.
HAYDAR
AKAR (Kocaeli) – Bu 18 adada niye ispat edemiyorsunuz?
BAŞBAKAN
YARDIMCISI BEKİR BOZDAĞ (Devamla) – Şimdi, deniyor ki: “Cumhurbaşkanı Lozan’la
ilgili niye konuştu?” Yahu niye konuşmayacak? 
ALİ
ŞEKER (İstanbul) – Adalara ne oldu, adalara?
BAŞBAKAN
YARDIMCISI BEKİR BOZDAĞ (Devamla) –Cumhurbaşkanımız Yunanistan’a ziyarete
gitti, Yunanistan Cumhurbaşkanı kendisi açtı, “Lozan yenilenemez,
güncellenemez; ben hukukçuyum.” diye yüksek perdeden ahkâm kesti. Ne
bekliyoruz, Cumhurbaşkanımız Türk milletinin, Türkiye devletinin hukukunu
korumayacak mı? O ne dedi? “Lozan güncellenebilir.” dedi, milletin hukukunu
korudu. (AK PARTİ sıralarından alkışlar) 
ÜNAL
DEMİRTAŞ (Zonguldak) – Lozan Türkiye Cumhuriyeti devletinin tapusudur. Lozan
bir tapudur tapu Sayın Bakan, bilmiyorsanız öğrenin. 
BAŞBAKAN
YARDIMCISI BEKİR BOZDAĞ (Devamla) – Şimdi, Cumhurbaşkanı Pavlopulos’la aynı
yerde… “Biz Lozan’ı tartıştırmayız.” Yunanistan da aynısını söylüyor, siz de
aynısını söylüyorsunuz. Böyle bir şey olur mu? Olamaz. (AK PARTİ sıralarından
alkışlar) 
HAYDAR
AKAR (Kocaeli) – Lozan’da adalar bizim. Güncellemek mi istiyor? Haydi adalara
Türk Bayrağı çek, güncellemek için Türk Bayrağı çek.
BAŞBAKAN
YARDIMCISI BEKİR BOZDAĞ (Devamla) – Şimdi, bakın, çok net, çok… 
ÜNAL
DEMİRTAŞ (Zonguldak) – Adaları teslim ettiniz Yunanistan’a.
BAŞBAKAN
YARDIMCISI BEKİR BOZDAĞ (Devamla) – Türkiye Cumhuriyeti devleti bizim
dönemimizde Ege’de bizden önceki statülerin hiç birisinde bir milim geri
gitmemiştir. 
TANJU
ÖZCAN (Bolu) – Ya, 18 tane adaya bayrak çekildi, daha yeni ya! 
BAŞBAKAN
YARDIMCISI BEKİR BOZDAĞ (Devamla) – Milletimizin de devletimizin de hukukunu
sonuna kadar koruduk, bundan sonra da koruyacağız.
HAYDAR
AKAR (Kocaeli) – Yapma Allah aşkına ya, yapma Allah aşkına ya! Güncellemek
istiyorsan o adalara çıkarsın, Türk Bayrağı’nı çekersin, Süleyman Şah gibi,
kaçmazsın. Orada 18 adayı söyleyecekti. 
BAŞBAKAN
YARDIMCISI BEKİR BOZDAĞ (Devamla) – Şimdi, Trump’la ilgili, “Efendim, niye
böyle söyledi?” Ya, şimdi, biz ne diyeceğiz? Türkiye’nin Cumhurbaşkanı, ABD
yönetimi PKK’nın uzantısı PYD/YPG’ye tır tır silah gönderirken “Sayın Trump, bu
silahları niye gönderiyorsun?” diye sormayacak mı? 
HAYDAR
AKAR (Kocaeli) – Soracak tabii, soracak. 
BAŞBAKAN
YARDIMCISI BEKİR BOZDAĞ (Devamla) – Aramız bozuluyor diye çekinecek, korkacak,
pısacak mı? (AK PARTİ sıralarından alkışlar) Öyle bir şey olur mu? O silahlar
bize tehdit, Türkiye’ye, ülkemize tehdittir. Çok net söylüyorum. Elbette
milletin hukukunu koruyacak. 
HAYDAR
AKAR (Kocaeli) - Sorsun tabii, sorsun, 18 adayı da sorsun.
BAŞKAN
– Sayın Bozdağ, bir saniye…
Sayın
milletvekilleri, kürsüde hatip konuşuyor, siz niye konuşuyorsunuz, niye
konuşuyorsunuz?
HAYDAR
AKAR (Kocaeli) – Soru soruyor.
BAŞKAN
– Sizin konuşmacılar konuşunca kimse müdahale etmedi. 
HAYDAR
AKAR (Kocaeli) – Sayın Başkan, soruyor bize, biz de cevap veriyoruz. 
BAŞKAN
- Lütfen, lütfen müdahale etmeyelim. Varsa sözünüz gerekirse sataşmadan söz
alırsınız. 
ATİLA
SERTEL (İzmir) – Sayın Başkan, Sayın Bakan Meclise hitap etsin, bize niye hitap
ediyor?
BAŞBAKAN
YARDIMCISI BEKİR BOZDAĞ (Devamla) – Sayın Başkan, süreme ilave istiyorum. 
BAŞKAN
– Buyurun Sayın Bozdağ.
BAŞBAKAN
YARDIMCISI BEKİR BOZDAĞ (Devamla) – Şimdi Kudüs gündemde. Şimdi, Amerika,
Büyükelçiliğini Kudüs’e taşıma kararı aldı. Kudüs bütün Müslümanların ve semavi
dinlerin değer verdiği bir şehir, bizim ilk kıblemiz…
HAYDAR
AKAR (Kocaeli) – Evet…
BAŞBAKAN
YARDIMCISI BEKİR BOZDAĞ (Devamla) – …miraç mucizesinin şahidi bir yer…
HAYDAR
AKAR (Kocaeli) – Evet…
BAŞBAKAN
YARDIMCISI BEKİR BOZDAĞ (Devamla) – …ve böylesi bir yerde, bütün Müslümanların
kırmızı çizgisinin olduğu bir yerde, Orta Doğu’da zaten kırılgan olan barış
sürecini ateşe atan böyle bir açıklama yaptığı zaman Türkiye demeyecek mi “Niye
bunu yapıyorsunuz?” (AK PARTİ sıralarından alkışlar)
HAYDAR
AKAR (Kocaeli) – Diyoruz! Demiyor muyuz?
BAŞBAKAN
YARDIMCISI BEKİR BOZDAĞ (Devamla) – “Bölgeyi felakete atıyorsunuz, ateşe
atıyorsunuz, barışı bombalıyorsunuz, huzuru yok ediyorsunuz.” demeyecek mi? 
ÜNAL
DEMİRTAŞ (Zonguldak) – Nota verin o zaman! 
ATİLA
SERTEL (İzmir) – Nota verin, nota!
BAŞBAKAN
YARDIMCISI BEKİR BOZDAĞ (Devamla) – Kimden yana tavır koyacak? Elbette milletin
ve devletin hukukundan yana tavır koyacak.
ALİ
ŞEKER (İstanbul) – Nota kotan doldu mu?
BAŞBAKAN
YARDIMCISI BEKİR BOZDAĞ (Devamla) – İsrail’de yaşananlara Türkiye'nin bigâne
kalmasını kimse Türkiye'den beklememelidir. 
BARIŞ
YARKADAŞ (İstanbul) – İsrail Büyükelçiliğini kapatın Sayın Bakan!
HAYDAR
AKAR (Kocaeli) – Sayın Bakan, kim bekliyor bunu? Kim bekliyor?
BAŞBAKAN
YARDIMCISI BEKİR BOZDAĞ (Devamla) – Filistinlilere yaptıklarına, Gazzelilere
yaptıklarına, Kudüs’teki kutsal emanetlere yaptıkları saygısızlığa karşı
Türkiye'nin sesi her zaman gür olacaktır. 
ÜNAL
DEMİRTAŞ (Zonguldak) – Yahudi Cesaret Madalyası’nı iade ettiniz mi? O hâlâ
duruyor, önce onu iade edin.
ATİLA
SERTEL (İzmir) – İsrail Büyükelçiliğini kapatın!
BAŞBAKAN
YARDIMCISI BEKİR BOZDAĞ (Devamla) – Bakın, bir şey söylüyorum,
Cumhurbaşkanımızı ve Hükûmetimizi İsrail konusunda zayıflatacağını düşünenler
beyhude düşünüyorlar, bizim en güçlü olduğumuz konulardan birisi budur. 
HAYDAR
AKAR (Kocaeli) – Ne yapacaksın? 
ÜNAL
DEMİRTAŞ (Zonguldak) – Büyükelçiyi geri çekin.
BAŞBAKAN
YARDIMCISI BEKİR BOZDAĞ (Devamla) – İsrail’in Cumhurbaşkanına “Siz adam
öldürmeyi iyi bilirsiniz.” diye (...)(x) çeken
bir Cumhurbaşkanına… (CHP sıralarından gürültüler)
BAŞKAN
– Sayın milletvekilleri, istirham ediyorum.
BAŞBAKAN
YARDIMCISI BEKİR BOZDAĞ (Devamla) – “Siz İsrail’le şöyle böyle yan yana
geliyorsunuz.” kimse diyemez. Var mı böyle bir örnek? (AK PARTİ sıralarından
alkışlar, CHP sıralarından gürültüler)
ATİLA
SERTEL (İzmir) – 16 yaşında çocuk öldü, Furkan var.
BAŞBAKAN
YARDIMCISI BEKİR BOZDAĞ (Devamla) – Dünyanın hangi lideri bunu söyleyebilme
cesareti gösterir? 
HAYDAR
AKAR (Kocaeli) – Sen söylediğine inanıyor musun?
BAŞBAKAN
YARDIMCISI BEKİR BOZDAĞ (Devamla) – Mavi Marmara’da da İsrail’den ilk özür
dileten Hükûmet, lider gene Cumhurbaşkanımızdır. Tazminatı kabul ettiler,
ambargoyu hafifleten adımı attılar ve Türkiye'nin tezlerini kabul ettiler. 
HAYDAR
AKAR (Kocaeli) – Sayın Bakan, bir anlaşma yapalım, Mavi Marmara’yı bozun,
büyükelçiyi geri çekin, Cesaret Madalyası’nı geri verin, bütün bunları yapın,
alkışlayalım sizi.
BAŞBAKAN
YARDIMCISI BEKİR BOZDAĞ (Devamla) – Bakın, burada, bir başka hususu daha ifade
etmek istiyorum. Anlaşmalarla ilgili konuşuluyor. Orada pek çok anlaşma
imzalanmış. 
ATİLA
SERTEL (İzmir) – Mavi Marmara var, Mavi Marmara!
BAŞBAKAN
YARDIMCISI BEKİR BOZDAĞ (Devamla) – Hem İsmet İnönü’nün Başbakan yardımcılığı
döneminde…
HAYDAR
AKAR (Kocaeli) – Bana soruyor, cevap veriyorum. Allah Allah!
BAŞBAKAN
YARDIMCISI BEKİR BOZDAĞ (Devamla) – …Ecevit’in Başbakanlığında, Demirel’in
Cumhurbaşkanlığında, Başbakanlığında, anlaşmaların hepsinde açık açık yazıyor.
Orada bıraktım, o anlaşmaları bana bir gönderirseniz. 
HAYDAR
AKAR (Kocaeli) – Yok, videoyu seyredelim! Videoyu seyredelim! Kudüs’e
gittiğinizde… Videoyu seyredelim.
BAŞBAKAN
YARDIMCISI BEKİR BOZDAĞ (Devamla) – Bakın, hepsi “Kudüs” yazıyor, “Kudüs.” O
zaman kimse demiyor “Kudüs’te imzalandı.” O zaman “Siz tanıyorsunuz.”
denilmiyor, şimdi burada söylenince bambaşka şey… (CHP sıralarından gürültüler)
HAYDAR
AKAR (Kocaeli) – Kudüs’e gittiğinizde “Hoş geldiniz Kudüs’e, İsrail’in
başkentine” dendiğinde ne dediniz?
BAŞKAN
– Sayın milletvekilleri, bakın, sizin konuşmanızda da bu kadar müdahil olurlarsa
karışmam, ona göre. Lütfen…
BAŞBAKAN
YARDIMCISI BEKİR BOZDAĞ (Devamla) – Bunlar çok net şeyler. 
Buradan
şunu özellikle ifade etmek istiyorum…
BAŞKAN
– Size nasıl muamele edilmesini istiyorsanız siz de öyle muamele edin, lütfen
istirham ediyorum. 
BAŞBAKAN
YARDIMCISI BEKİR BOZDAĞ (Devamla) – Türkiye Cumhuriyeti devletinin, milletinin
hukukunu korumak bizim görevimiz. 
ENGİN
ÖZKOÇ (Sakarya) – Sayın Başkan…
BAŞKAN
– Ama bir saattir konuşuyorlar, susturun arkadaşları.
BAŞBAKAN
YARDIMCISI BEKİR BOZDAĞ (Devamla) – İşte anlaşmalar. Bakın burada ne yazıyor?
Erdal İnönü, Devlet Bakanı ve Başbakan Yardımcısı. Ne zaman? “1 Haziran 1992
tarihinde Kudüs’te imzalanan ekli anlaşma” diyor. Kaç tane var? Onlarca var. 
HAYDAR
AKAR (Kocaeli) – Siz bozsaydınız, bozsaydınız. On beş yıldır Hükûmetsiniz. O
yanlışsa düzgününü yapsaydınız. Elini tutan mı vardı?
BAŞBAKAN
YARDIMCISI BEKİR BOZDAĞ (Devamla) – Allah Allah! Ne yapıyorsunuz? Buradan acaba
biz nasıl yıpratırız diye oradan giriyorsunuz. Buradan bizi vuramazsınız.
ÜNAL
DEMİRTAŞ (Zonguldak) – Sayın Bakan, Mavi Marmara’yı 20 milyon dolara sattınız,
20 milyon dolara. 
BAŞBAKAN
YARDIMCISI BEKİR BOZDAĞ (Devamla) – Kudüs bizim ruhumuzda, kalbimizde,
zihnimizde. Bir dünya yıkılsa Kudüs’ten biz vazgeçmeyiz. (AK PARTİ sıralarından
alkışlar) 
HAYDAR
AKAR (Kocaeli) – Biz de geçmeyiz, biz de geçmeyiz. Ama biz şunu söylemeyiz: “Üç
ay içinde bölgeyi temizleyeceğiz.” demeyiz.
BAŞBAKAN
YARDIMCISI BEKİR BOZDAĞ (Devamla) – Kudüs’ten Filistinliler, Gazzeliler, bütün
Araplar vazgeçse de Türkiye vazgeçmez, Türk milleti vazgeçmez. Bunu herkesin
çok iyi bilmesi lazım. 
Diğer
bir konu, değerli milletvekilleri, bildiğiniz gibi 15 Temmuzda bir darbe
teşebbüsü yaşadı Türkiye.
HAYDAR
AKAR (Kocaeli) – Toplam 20 milyon dolar. Bütün Kudüs’ün maliyeti 20 milyon
dolar sizin için.
ALİ
ŞEKER (İstanbul) – Sizin Kudüs’ünüz 20 milyon dolar. 
BAŞBAKAN
YARDIMCISI BEKİR BOZDAĞ (Devamla) – Bu darbe teşebbüsünden sonra olağanüstü hâl
ilan ettik. Fetullahçı terör örgütü ve diğer terör örgütlerine karşı ülkemizin
etkin mücadelesini başarılı bir şekilde yürütmek için bunu yaptık. Bizim
düşüncemiz olağanüstü hâli uzatmak değildi ama ortaya çıkan ihtiyaçlar
olağanüstü hâli uzatma zaruretini ortaya koymuştur. Bundan sonra da Türkiye’nin
olağanüstü hâli uzatma zarureti devam ettiği sürece olağanüstü hâl devam
edecektir. 
HAYDAR
AKAR (Kocaeli) – Ne ihtiyaç var mesela Sayın Bakan? Ne ihtiyaç var? Ne var
ihtiyaçlar söyler misiniz? Yani işçinin sendikalı olma hakkını elinden almak
mıdır, grev yapma hakkını elinden almak mıdır? 
BAŞBAKAN
YARDIMCISI BEKİR BOZDAĞ (Devamla) – Bu zaruretin ne olduğunu elbette
Hükûmetimiz, Millî Güvenlik Kurulu takdir edecek ve bunun gereğini yapacaktır.
Buradan şunu çok net bir şekilde ifade etmek isterim ki Fetullahçı terör
örgütünü terör örgütü olarak ilan eden ilk hükûmet, cumhuriyet hükûmeti AK
PARTİ Hükûmetidir. 
HAYDAR
AKAR (Kocaeli) – Bravo, bravo(!)
BAŞBAKAN
YARDIMCISI BEKİR BOZDAĞ (Devamla) – Bizden önceki hiçbir hükûmet “Fetullahçı
terör örgütü” diye ilan etmemiştir. Varsa getirin. 
HAYDAR
AKAR (Kocaeli) – Bravo, bravo(!)
BAŞBAKAN
YARDIMCISI BEKİR BOZDAĞ (Devamla) – Bizden önceki hiçbir hükûmet “Fetullahçı
terör örgütü” diye ilan etmemiştir. Varsa getirin. Bizden önce kaç tane
cumhuriyet hükûmeti geçti?
HAYDAR
AKAR (Kocaeli) – Ne zaman?
SEYİT
TORUN (Ordu) – Sizin kadar da kadrolaşmadı ama. 
BAŞBAKAN
YARDIMCISI BEKİR BOZDAĞ (Devamla) – İşte şu hükûmet ilan etmiş diyorsunuz.
Halep oradaysa arşın burada. Alın getirin. Bu FETÖ’nün kırk yıllık geçmişi var,
kırk yıllık. Bizden önce de yirmi beş yıl var. Peki yirmi beş yılda gelen
hükûmetler neden terör örgütü ilan etmedi? Neden dershaneleri kapatmadı? 
HAYDAR
AKAR (Kocaeli) – Sizin yüzünüzden. “Muhterem Hoca Efendi” diye diye canınız
çıktı burada. 
BAŞBAKAN
YARDIMCISI BEKİR BOZDAĞ (Devamla) – Neden yayın organlarına el koymadı? Neden
okullarına el koymadı?
HAYDAR
AKAR (Kocaeli) – Sizin yüzünüzden.
BAŞBAKAN
YARDIMCISI BEKİR BOZDAĞ (Devamla) – Neden bunları finanse eden şirketlere el
koymadı, neden yargı süreçleri işlemedi?
HAYDAR
AKAR (Kocaeli) – Kıyamet kopartıyordunuz burada Fetullah’a bir şey deyince. 
BAŞBAKAN
YARDIMCISI BEKİR BOZDAĞ (Devamla) – Baktığınız zaman, bütün bunları yapan,
işleten iktidar AK PARTİ iktidarı.
HAYDAR
AKAR (Kocaeli) – Sayın Bakan, kıyamet kopartmıyor muydun burada biz Fetullah’a
laf söyleyince, sen yapmıyor muydun burada?
ÜNAL
DEMİRTAŞ (Zonguldak) – FETÖ’yü aklayan sizsiniz, siz! Sizin döneminizde beraat
etti FETÖ!
BAŞBAKAN
YARDIMCISI BEKİR BOZDAĞ (Devamla) – Bakın, şunu çok net söylüyorum: Fetullahçı
terör örgütü dâhil bütün terör örgütleriyle tereddütsüz, amasız ve amansız bir
mücadeleyi Hükûmetimiz sürdürdüğü gibi bundan sonra da sürdürmeye devam
edecektir. Burada bir gevşemenin olması asla söz konusu değildir, bundan sonra
da olmayacaktır.
Kamudaki
arındırmalar, Anayasa’mız ve çıkarılan KHK’ler çerçevesinde yapıldı.
Anayasa’nın 129’uncu maddesi çok açık, ne diyor? Memurlar ve diğer kamu
görevlileri Anayasa ve kanunlara sadık kalarak faaliyette bulunmakla
yükümlüdür.
SİBEL
YİĞİTALP (Diyarbakır) – Memur bırakmadınız ki, hepsini ihraç ettiniz.
BAŞBAKAN
YARDIMCISI BEKİR BOZDAĞ (Devamla) – Yani Anayasa’ya ve kanunlara sadakat
yükümlülüğü vardır. Hiçbir devlet, sadakatinden şüphe ettiği insanları
çalıştırmaya mecbur tutulamaz.
DİRAYET
TAŞDEMİR (Ağrı) – Ne zaman, hangi yargı karar verdi buna?
BAŞBAKAN
YARDIMCISI BEKİR BOZDAĞ (Devamla) – Sadakatinden şüphe uyandıracak bir şey fark
ettiği zaman da daha önce memuriyete girse dahi onu orada tutamaz.
ERTUĞRUL
KÜRKCÜ (İzmir) – Anayasa’ya sadakat ve AKP’ye sadakat aynı şey mi?
BAŞBAKAN
YARDIMCISI BEKİR BOZDAĞ (Devamla) – Başka ülkeler de bu arındırma
politikalarını yaptılar. 
BARIŞ
YARKADAŞ (İstanbul) – Kölelik düzeni mi var Sayın Bakan? AKP’yi sevmek zorunda
mı memurlar? 
BAŞBAKAN
YARDIMCISI BEKİR BOZDAĞ (Devamla) – Sovyetlerin dağılmasından sonra komünist
bloktan ayrılan ülkeler yeni rejime geçince pek çok arındırma politikasını
uyguladılar. Niçin? Onların sadakati önceki rejimedir diye yaptılar.
DİRAYET
TAŞDEMİR (Ağrı) – Tasfiye ediyorsunuz siz.
BAŞBAKAN
YARDIMCISI BEKİR BOZDAĞ (Devamla) – Bizim yaptığımız da bu anlamda Anayasa’ya
ve yasalarımıza uygun bir arındırma politikasıdır. Buradan çok net ifade
ediyorum: Devletimizin içerisinde FETÖ veya başkaca -adı ne olursa olsun- terör
örgütleriyle iltisaklı, irtibatlı veya üyelik ilişkisi içinde olanları bundan
sonra da barındırmayacağız, tespit ettiğimiz anda gereğini yapmaktan tereddüt
etmeyeceğiz. 
SİBEL
YİĞİTALP (Diyarbakır) – Siyasi ayağı nerede?
BAŞBAKAN
YARDIMCISI BEKİR BOZDAĞ (Devamla) – Devletine sadakatle hizmet edenin başımızın
üzerinde yeri vardır. Anayasa’mız, yasalarımız da Hükûmetimize bu noktada
tasarruf yetkisi vermektedir. Bundan kimsenin endişesi olmamalıdır.
Ayrıca
DEAŞ’la ilgili de konuşuldu. Bakın, DEAŞ, İslam’ın düşmanıdır, Müslümanların
düşmanıdır.
ÜNAL
DEMİRTAŞ (Zonguldak) – “Öfkeli çocuklar” diyordunuz onlara.
BAŞBAKAN
YARDIMCISI BEKİR BOZDAĞ (Devamla) – İslam düşmanlarının ve Müslüman
düşmanlarının da taşeronu uluslararası bir proje terör örgütüdür. 
HAYDAR
AKAR (Kocaeli) – Ne söylüyordunuz Sayın Bakan, ne diyordunuz? 
BAŞBAKAN
YARDIMCISI BEKİR BOZDAĞ (Devamla) – Bu terör örgütüyle samimi mücadele eden
yegâne ülke Türkiye’dir. 
HAYDAR
AKAR (Kocaeli) – Ne diyordunuz? Tırnak aç…
BAŞBAKAN
YARDIMCISI BEKİR BOZDAĞ (Devamla) – Hesapsız kitapsız bir mücadeleyi biz
yaptık. Bakın, şu anda Türkiye’de 3.627 kişi hakkında soruşturma var. Yine pek
çok kişi hakkında dava var ve Türkiye’de 1.128 kişi de şu anda tutuklu. Bu DEAŞ
terör örgütüne göz açtırmamak için, diğer terör örgütleriyle olduğu gibi…
ALİ
ŞEKER (İstanbul) – Antep’e kadar niye sabrettiniz, Antep patlamasına kadar? 
HAYDAR
AKAR (Kocaeli) – Ama öfkeli çocuklarınızdı, öfkeli çocuklarınızdı sizin! 
BAŞBAKAN
YARDIMCISI BEKİR BOZDAĞ (Devamla) – …bundan sonra da etkili bir şekilde
mücadeleye devam edeceğiz. Bundan hiç kimsenin endişesi olmamalı. 
HAYDAR
AKAR (Kocaeli) – Sayın Bakan, öfkeli çocuklarınızdı sizin, öfkeli! 
BAŞBAKAN
YARDIMCISI BEKİR BOZDAĞ (Devamla) – Değerli milletvekilleri, tabii, Yargıtay,
Danıştay, Anayasa Mahkemesi Anayasa’mızda yüksek mahkemeler arasında yer almaktadırlar.

HAYDAR
AKAR (Kocaeli) – Hataları siz yapacaksınız, ondan sonra bir de gider
yapacaksınız. 
BAŞBAKAN
YARDIMCISI BEKİR BOZDAĞ (Devamla) – Önemli görevleri, Anayasa’nın kendilerine
tevdi ettiği görevleri yerine getirmektedirler ve başarıyla da bu görevleri
yerine getirmektedirler. Türk yargısı, Fetullahçı terör örgütünün yargıyı işgal
girişimine karşı kendini korumayı başarmış bir yargıdır. İçine bunca Fetullahçı
terör örgütü üyesinin bir şekilde sızmasına rağmen kendini korumuş ve bir zaman
sonra da bunları içinden atmıştır. Bunların yargıdan uzaklaştırılması, yargının
bağımsızlığını ve tarafsızlığını korumak için atılmış bir adımdır. Eğer bir
yargıç veya savcı Pensilvanya’daki teröristbaşına gidip sorarak karar veriyor,
soruşturma yapıyorsa burada bağımsız ve tarafsız bir yargıçtan, savcıdan
bahsedemeyiz. 
ALİ
ŞEKER (İstanbul) – Siz atadınız, siz! 
HAYDAR
AKAR (Kocaeli) – E şimdi de saraydan alıyor talimatı, hiçbiri karar veremiyor
korkusundan. 
BAŞBAKAN
YARDIMCISI BEKİR BOZDAĞ (Devamla) – Bu özelliğini, vasfını kaybetmiştir,
dolayısıyla o cübbeyi şerefli bir şekilde giyme hakkını da kaybetmiştir. Böyle
birini yargıda barındırmak mümkün değildir. 
HAYDAR
AKAR (Kocaeli) – Şimdi nasıl oldu? 
BAŞBAKAN
YARDIMCISI BEKİR BOZDAĞ (Devamla) – HSK bu noktada doğru kararlar vermiş,
yargımızın bağımsız ve tarafsız vasfına gölge düşürenleri yargıdan
uzaklaştırmıştır. Anayasa Mahkemesi, Yargıtay ve Danıştay Başkanlığımız da bu
noktada doğru ve yerinde kararlar vermiştir, hepsini kutluyorum. Ayrıca, 15
Temmuz 2016’da yapılan darbe teşebbüsü sırasında da Türk yargısı büyük bir
sınavı başarıyla geçmiştir. Yargının içindeki, siyasi görüşü ne olursa olsun,
hangi anlayışı benimserse benimsesin, bütün yargı mensuplarına buradan şahsım
ve Hükûmetimiz adına şükranlarımı sunuyorum, sağ olsunlar. Bundan önce pek çok
darbe oldu ya darbelerin önden öncü kuvveti yargı oldu ya da darbenin daha ilk
saatlerinde ilk biatçısı yargı oldu, darbeden sonra da darbeyi meşrulaştıran,
onların haksızlıklarına yol gösteren bir yargımız oldu. Ama ilk defa darbeye ve
darbecilere biat etmeyen, onlara meydan okuyan bir yargı çıktı. Ben bu yargıyı
ayakta alkışlıyorum, hepsine teşekkür ediyorum. (AK PARTİ sıralarından
alkışlar)
ENGİN
ÖZKOÇ (Sakarya) – Bravo!
BAŞBAKAN
YARDIMCISI BEKİR BOZDAĞ (Devamla) – O gece, daha darbenin başarısının veya
başarısızlığının belli olmadığı saatlerde, yakalama, gözaltı, tutuklama
kararlarını verdiler ve pek çok kişiyle ilgili meslekten el çektirme kararı
aldılar; bu, büyük bir cesarettir. 
ÖMER
FETHİ GÜRER (Niğde) – Zekeriya Öz nerede, Zekeriya Öz?
BAŞBAKAN
YARDIMCISI BEKİR BOZDAĞ (Devamla) – Herkesin saklandığı, korktuğu, kaçtığı bir
yerde adalet ayaktaydı, yargı ayaktaydı; savcılarımız, hâkimlerimiz, Anayasa
Mahkememiz, Yargıtayımız, Danıştayımız ve Hâkimler ve Savcılar Yüksek Kurulumuz
ayaktaydı; onun için ben kutluyorum. Ama buradan, Danıştay Başkanımıza,
Yargıtay Başkanımıza da burada çok büyük bir haksızlık yapıldığını özellikle
ifade etmek isterim.
Cumhurbaşkanımızla
bir araya gelmesi Cumhurbaşkanımıza karşı saygıdan. Bir edep timsali olarak
saygısını ortaya koymasını, yargıya ve yargının bağımsızlığına saygısızlık
olarak nitelendirmeyi kabul etmek mümkün değildir.
ÖMER
FETHİ GÜRER (Niğde) – Bir de çay demleseydi!
BAŞBAKAN
YARDIMCISI BEKİR BOZDAĞ (Devamla) – Devletin başı Cumhurbaşkanı, cumhuriyeti,
milleti temsil ediyor. Yargıtayın başkanının da Anayasa Mahkemesinin başkanının
da Meclisin başkanının da, nerenin başkanı olursa olsun, devletin başına,
milletin ve cumhuriyetin temsilcisine, Anayasa’nın uygunluğunu, doğru
uygulanmasını teminle sorumlu olana saygı duyması doğal olanıdır, doğru
olanıdır, edebe uygun olanıdır, ahlaka uygun olanıdır. (AK PARTİ sıralarından
alkışlar)
ÖMER
FETHİ GÜRER (Niğde) – Çay toplaması yetmez, bir de demleyip getirseydi!
BAŞBAKAN
YARDIMCISI BEKİR BOZDAĞ (Devamla) – Şimdi düşünebiliyor musunuz, kültürümüze,
ahlakımıza, Anayasa’mıza uygun hareket etmiş mahkeme başkanlarına ve üyelerine
çok büyük bir eleştiri yapılıyor; bunu kabul etmek mümkün değil. 
TANJU
ÖZCAN (Bolu) – Çay toplamanın Anayasa’da yeri mi var?
HAYDAR
AKAR (Kocaeli) – Cüppeler saraydan düğmeli olarak yollanmış onlara!
TANJU
ÖZCAN (Bolu) – Anayasa’da mı yazıyor?
BAŞBAKAN
YARDIMCISI BEKİR BOZDAĞ (Devamla) – Ama eleştiri yapacaksak kime yapacağız
biliyor musunuz? Eleştiriyi işte buradakilere yapacağız.
ALİ
ŞEKER (İstanbul) - Adalet nal topluyor siz çay toplarken.
BAŞBAKAN
YARDIMCISI BEKİR BOZDAĞ (Devamla) - Ne zaman? Bakın, 10 Haziran 1997,
Genelkurmay Orbay salonu, yaklaşık 400 yargı mensubu katılıyor bir brifinge,
Anayasa Mahkemesi Başkanı -isimlerini vermiyorum- Yargıtay Başsavcısı, Yargıtay
Başkanı, Danıştay Başkanı, Yargıtay Başsavcısı -daha sonradan olan, 367’nin
yolunu gösteren zat- orada gittiler, 28 Şubat postmodern darbesini yapan
askerleri cübbeleriyle ayakta alkışladılar. 
ÖMER
FETHİ GÜRER (Niğde) - Onlar Meclisi bombalamadı, sizinkiler Meclisi bombaladı,
sizinkiler.
BAŞBAKAN
YARDIMCISI BEKİR BOZDAĞ (Devamla) - İşte onursuzluk bu. Yargının
bağımsızlığına, tarafsızlığına gölge düşürmek bu. Yargıyı askerin emrine tahsis
etmek bu. (AK PARTİ sıralarından alkışlar) Şimdi, gitmiş, darbeye meydan okuyan
bir liderin yanında, milletin seçtiği bir liderin yanında oturdu diye, onunla
beraber bulundu, yürüdü, çay içti diye eleştiriye tutulan bir Yargıtay,
Danıştay Başkanı var.
SEYİT
TORUN (Ordu) – Çay topladı.
BAŞBAKAN
YARDIMCISI BEKİR BOZDAĞ (Devamla) - Darbecilerle olmadı bunlar ya. Muhtıra
verenlerle olmadı bunlar. 
ÜNAL
DEMİRTAŞ (Zonguldak) - Sarayın emrinde, sarayın emrinde.
BAŞBAKAN
YARDIMCISI BEKİR BOZDAĞ (Devamla) - Bu millete kötülük yapmadı bunlar ve
yapmayacaktır da. Ben hem Yargıtay Başkanımıza hem Danıştay Başkanımıza hem de
Anayasa Mahkemesi Başkanımıza haksızlık yapıldığını düşünüyorum, onları iyi
tanıyan birisi olarak bunu söylüyorum.
ÜNAL
DEMİRTAŞ (Zonguldak) – Danıştay Başkanının kızı nerede çalışıyor?
BAŞBAKAN
YARDIMCISI BEKİR BOZDAĞ (Devamla) - Amerika’da devam eden bir dava var. 
HAYDAR
AKAR (Kocaeli) - Bu sene çay fiyatlarını Danıştay Başkanı belirleyecekmiş.
BAŞBAKAN
YARDIMCISI BEKİR BOZDAĞ (Devamla) - Son olarak ona değinmek istiyorum. Şimdi
“Zarrab davası” deniliyor, görülüyor çok net bir şekilde. Bakın, son ifadeler
de çıktı ortaya. 17 Aralık soruşturmasını yürüten FETÖ’cü terörist orada
“Belgeleri ben getirdim, kâğıt parçalarını.” diyor, tanıklık yapıyor; bir. 
ATİLA
SERTEL (İzmir) - Niye nota verdiniz?
ALİ
ŞEKER (İstanbul) – Niye nota verdiniz?
BAŞBAKAN
YARDIMCISI BEKİR BOZDAĞ (Devamla) - Şimdi, orada bir bankacı FETÖ’cü firari
-oradaki “rapor” denen kâğıt parçasında imzası var- o da tanık orada. 
ÖMER
FETHİ GÜRER (Niğde) – Sağlığını merak ediyordunuz.
BAŞBAKAN
YARDIMCISI BEKİR BOZDAĞ (Devamla) - Şimdi, FETÖ’nün finans desteği verdiği bir
STK’de bilirkişi atandı, o da resmî bilirkişi orada.
ALİ
ŞEKER (İstanbul) – Reza’nın sağlığını merak ediyorsunuz.
BAŞBAKAN
YARDIMCISI BEKİR BOZDAĞ (Devamla) - Yargılamayı yapan yargıç 2014 Mayısında
Türkiye’ye getirildi FETÖ’cüler tarafından, 17-25 Aralık sürecine destek vermek
için burada açıklama yaptı, hâkim de o. 
ALİ
ŞEKER (İstanbul) – Kozmik odaya nasıl soktunuz?
HAYDAR
AKAR (Kocaeli) – Niye nota verdiniz?
BAŞBAKAN
YARDIMCISI BEKİR BOZDAĞ (Devamla) - Zarrab ceza tehdidiyle veya çıkma ümidiyle
baskılandı, iftiracı olmaya zorlandı.
HAYDAR
AKAR (Kocaeli) – Bunları biliyordunuz da niye nota verdiniz?
BAŞBAKAN
YARDIMCISI BEKİR BOZDAĞ (Devamla) – Ve şimdi, burada, bakın, böyle bir
yargılama yapılıyor. 
ALİ
ŞEKER (İstanbul) – Kozmik odaya nasıl soktunuz onları, kozmik odaya?
BAŞBAKAN
YARDIMCISI BEKİR BOZDAĞ (Devamla) – Şimdi, burada adalet çıkar mı?
HAYDAR
AKAR (Kocaeli) – Kıbrıs için nota vermeyin, çuval geçirilen askerler için nota
vermeyin, şimdi Reza için 2 tane nota vereceksin, bunları anlatacaksın burada! 
BAŞBAKAN
YARDIMCISI BEKİR BOZDAĞ (Devamla) - FETÖ’cülerin lojistiğini, tanıklığını
yaptığı, desteklediklerinin bilirkişi, hâkim olduklarının verdiği bir karar
Türkiye’yi mahkûm edemez ve burada bitmemiş komployu Amerika’da tamamlamaları
mümkün değildir.
HAYDAR
AKAR (Kocaeli) – Türkiye’yi mahkûm etmiyor, kimse mahkûm edemez! 
ALİ
ŞEKER (İstanbul) - Dolandırıcıları mahkûm ediyor, dolandırıcıları! 
BAŞBAKAN
YARDIMCISI BEKİR BOZDAĞ (Devamla) - Bu bir kumpastır ve burada olup bitenlerin
tamamı Türkiye’de savcılık tarafından soruşturuldu...
ÜNAL
DEMİRTAŞ (Zonguldak) – Sayın Bakan, Zafer Çağlayan’ı tekrar yargılayalım o
zaman, 50 milyon euro rüşvet almış, öyle diyorlar. 
BAŞBAKAN
YARDIMCISI BEKİR BOZDAĞ (Devamla) - ...Meclis tarafından soruşturuldu ve
kararlar verildi. Yeni bir şey de hiç yok, iftiralar var, yalanlar var; bu
iftiralarla, bu yalanlarla Türkiye’yi yormaya kimsenin hakkı yoktur,
olmayacaktır da.
ALİ
ŞEKER (İstanbul) - Zafer niye çağlamıyor!
HAYDAR
AKAR (Kocaeli) – Sizin de yok ama sizin de yok!
BAŞBAKAN
YARDIMCISI BEKİR BOZDAĞ (Devamla) - Bunlarla ilgili bizim duruşumuz çok nettir,
bundan sonra da duruşumuzu milletten yana muhafaza etmeye devam edeceğiz. 
ÖMER
FETHİ GÜRER (Niğde) – Sayın Bakan, nota da mı kumpas nota, orada da mı kumpasa
geldiniz? 
HAYDAR
AKAR (Kocaeli) – Hepiniz müzisyen oldunuz be nota vermekten!
BAŞBAKAN
YARDIMCISI BEKİR BOZDAĞ (Devamla) - Tabii, Diyanet İşleri Başkanlığıyla ilgili
konuya gelmeden önce MİT’le ilgili de çok şey söylendi.
ALİ
ŞEKER (İstanbul) - Zafer niye çağlamıyor, Zafer niye çağlamıyor! 
BAŞBAKAN
YARDIMCISI BEKİR BOZDAĞ (Devamla) - Burada yeri nedeniyle kısaca değinmek
istiyorum.
ÜNAL
DEMİRTAŞ (Zonguldak) - Süleyman Aslan’ın paralarına ne oldu, 4,5 milyon dolar?
Faiziyle iade ettiniz. Bu haram para ne oldu, haram para?
BAŞBAKAN
YARDIMCISI BEKİR BOZDAĞ (Devamla) - Bakın Millî İstihbarat Teşkilatı ülkemizin
güvenliğiyle çok ilgili, bekasıyla çok ilgili önemli görevleri yapıyor hem de
canı pahasına yapıyor. Burada onları eleştirmek çok kolay, bu kırmızı
koltuklarda ama MİT’in içerisinde milletimizin ve devletimizin bekası için canı
pahasına gece gündüz mücadele eden kahramanlar var. Ben o kahramanları da
buradan saygıyla selamlıyorum.
ALİ
ŞEKER (İstanbul) – Niye kaçırttınız onları; kozmik odaya niye soktunuz, kozmik
odaya? 
BAŞBAKAN
YARDIMCISI BEKİR BOZDAĞ (Devamla) - Bunların içerisinde yanlış yapan olabilir
mi? Olabilir, her yerde olduğu gibi; onlara da elbette bunun hesabı soruluyor,
sorulacaktır da.
HAYDAR
AKAR (Kocaeli) – Görmedik. 2 tane başarısız kurum var darbede, biri MİT, biri
Genelkurmay; ikisi de devam ediyor. 
BAŞBAKAN
YARDIMCISI BEKİR BOZDAĞ (Devamla) - MİT’in bağlılığı Başbakanaydı,
Cumhurbaşkanına değiştirildi. MİT, şimdi, elde ettiği istihbaratı
Cumhurbaşkanına, Başbakana, ilgili bakanlara, Genelkurmay Başkanına ve gerekli
gördüğü kurumlara iletiyor. Yine hem Cumhurbaşkanının hem Bakanlar Kurulunun
ülkenin dış ve iç güvenliğiyle ilgili ve terörle mücadeleyle ilgili verdiği
görevleri yerine getiriyor. MİT bir kişiyle irtibatlı çalışmıyor, devletin
bütün organlarıyla, bütün kurumlarıyla, Hükûmetiyle, Genelkurmayıyla,
Cumhurbaşkanıyla irtibatlı çalışıyor.
ALİ
ŞEKER (İstanbul) – Enişteden öğreniyorsunuz ama darbeyi, darbeyi enişteden
öğreniyorsunuz!
HAYDAR
AKAR (Kocaeli) – Darbeyi enişteden öğrendiniz, neredeydi Hakan Fidan? 
BAŞBAKAN
YARDIMCISI BEKİR BOZDAĞ (Devamla) - Başbakanla irtibatlı çalışınca tek adam
olmuyor, Cumhurbaşkanıyla irtibatlı çalışınca tek adam oluyor! Böyle bir şey
olur mu? Olur mu? 
HAYDAR
AKAR (Kocaeli) – Hakan Fidan neredeydi? Darbeyi enişteden öğrenirken Hakan
Fidan neredeydi?
ALİ
ŞEKER (İstanbul) - Anca enişteden mi öğreniyorsunuz?
BAŞBAKAN
YARDIMCISI BEKİR BOZDAĞ (Devamla) - Bakın, darbe teşebbüsüyle ilgili de
söylüyorum, elbette burada MİT’e dönük çok eleştiriler var, benim de eleştirim
var ama şunu da söylemek lazım: Bundan önceki darbelere hep uykuda yakalanıldı,
o zaman MİT müsteşarları vardı, MİT vardı, “Darbecilerle beraber sessiz sakin
darbeyi nasıl başarırız?”
HAYDAR
AKAR (Kocaeli) – Şimdi de enişteler var, enişteler; hem Man adasında var hem de
MİT’in içinde. 
BAŞBAKAN
YARDIMCISI BEKİR BOZDAĞ (Devamla) - Ama darbe başarılamadı, başaramadılar ve
MİT eksiğiyle gediğiyle bu darbenin başarısızlığında en önemli rollerden birini
oynadı. Bu hakkı da hepimizin teslim etmesi lazım. (AK PARTİ sıralarından
alkışlar) 
HAYDAR
AKAR (Kocaeli) – Şimdi enişteler var, enişteler; enişteler haber veriyor. 
BAŞBAKAN
YARDIMCISI BEKİR BOZDAĞ (Devamla) - Canlarını bu ülke için feda eden insanları
burada hırpalamak bu millete de, bu devlete de fayda vermez, bize de fayda
vermez. 
BARIŞ
YARKADAŞ (İstanbul) – Cumhurbaşkanı “Enişteden öğrendim.” dedi Sayın Bakan.
BAŞBAKAN
YARDIMCISI BEKİR BOZDAĞ (Devamla) - Onlar davul zurnayla iş yapmazlar. 
HAYDAR
AKAR (Kocaeli) – Sayın Bakan, Cumhurbaşkanına darbeyi kim haber verdi? Kim
haber verdi Cumhurbaşkanına darbeyi?
BAŞBAKAN
YARDIMCISI BEKİR BOZDAĞ (Devamla) - Gizliliğe riayet etmek onların hepsinin
görevidir. 
ALİ
ŞEKER (İstanbul) – Parayı enişteye mi veriyorsunuz, bütçeyi? MİT’in bütçesini
enişteye mi verdiniz?
BAŞBAKAN
YARDIMCISI BEKİR BOZDAĞ (Devamla) - Milletin, devletin hukukunu canı pahasına
koruyan bu kahramanlara karşı hepimizin saygı diliyle hareket etmesi son derece
önemlidir. 
HAYDAR
AKAR (Kocaeli) – Bir gün durmaması lazım o MİT’in başında.
BAŞBAKAN
YARDIMCISI BEKİR BOZDAĞ (Devamla) - Peki, diğer bir konu Diyanet İşleri
Başkanlığı. Son derece önemli bir kurumumuz, Atatürk’ün kurduğu bir kurum ve
cumhuriyetimizin kuruluşundan beri memleketimizde önemli görevler ifa ediyor.
Hem Anayasa’da yeri var hem de yasalarımızda yeri var ve Diyanet İşleri
Başkanlığı İslam dininin inanç, ibadet ve ahlak esaslarıyla ilgili işleri
yürütmek, din konusunda toplumu aydınlatmak, ibadet yerlerini yönetmek üzere
kurulmuş ve görevlendirilmiş bir teşkilat. Din konusunda toplumu aydınlatmak
Diyanetin birinci vazifesi. Bu FETÖ ve DEAŞ gibi terör örgütleri konusunda
Diyanete ne kadar önemli bir görev düştüğünü yaşadığımız olaylar bize öğretti. 
ALİ
ŞEKER (İstanbul) – IŞİD’ciler medreselerde eğitim veriyor. Her tarafta IŞİD
militanı yetiştiriliyor.
BAŞBAKAN
YARDIMCISI BEKİR BOZDAĞ (Devamla) - Burada bir şeyi teslim etmek lazım yani bir
şeyi ifade etmek lazım: Diyanet İşleri Başkanlığımızın bu konudaki çalışması
elbette geç kalmıştır. Bunu daha önce yapması, daha önce sapkın, dinî
hareketler konusunda toplumu aydınlatması elbette son derece önemlidir. Diyanet
İşleri Başkanlığı bundan sonraki süreçte yayımlanan dinî kitapları, yapılan
bütün çalışmaları yakından izleyecek ve bunlarla ilgili toplumu aydınlatan
raporlar açıklayacak ve toplumu bilgilendirecektir. 
HAYDAR
AKAR (Kocaeli) – Yıllarca yalan söylediniz “Diyanet hadis kitabını yasakladı.”
diye bizim için. 
BAŞBAKAN
YARDIMCISI BEKİR BOZDAĞ (Devamla) - Bundan sonraki süreçlerde geç kalmaya izin
ve fırsat vermeyecektir; bunu özellikle altını çizerek ifade etmek istiyorum. 
Bir
başka konu, Diyanet İşleri Başkanlığının Teşkilat Kanunu 1965’te çıkmış ama
Anayasa Mahkemesi bu kanunun kolunu kanadını budamış, âdeta kanunsuz bir hâle
getirmişti. Biz bunu düzelttik ve 2010’da 6002 sayılı Kanun’la Diyanet İşleri
Başkanlığını ilk defa, yeniden teşkilat kanununa kavuşturduk. 
HAYDAR
AKAR (Kocaeli) – “Piyango haram.” demiş bugün, faize “haram” demiyor Diyanet.
BAŞBAKAN
YARDIMCISI BEKİR BOZDAĞ (Devamla) – Ve Kur'an kurslarına konulan yasakları
kaldırdık. İlköğretimi, beş yılı tamamlamadan, 12 yaşını doldurmadan yaz Kur'an
kursuna gitmek yasaklandı; 15’i doldurmadan hafızlığa, örgün Kur'an kursuna
gitmek yasaklandı; bunları kaldırdık, önüne hürriyet getirdik. Kur'an
kurslarının iaşe ve ibatesinin bütçe tarafından karşılanmasını getirdik,
yasağımızın içerisine koyduk. Belediye ve özel idare kanunlarına, dinî tesisler
konusunda bütçelerinden kaynak aktarma ve bunları yapma yetkisini getirdik, bu
alanda ön açtık.
Yurt
dışındaki vatandaşlarımızın ihtiyacını karşılamak üzere Uluslararası İlahiyat
Programı’nı gündemimize aldık ve bir noktaya getirdik. Ayrıca, “Diyanet
Akademisi” gibi önemli bir adımı da önümüzdeki günlerde atacağız. Bundan sonra
müftü, vaiz, imam-hatip, Kur'an kursu öğreticisi ve müezzin kayyum adayı olarak
alınacaklar “Diyanet Akademisi”ndeki nitelikli eğitimi tamamladıktan sonra
göreve başlayacaklardır. 
HAYDAR
AKAR (Kocaeli) – İlahiyat fakültelerini kapatın. İlahiyat fakülteleri ne iş
yapıyor Sayın Bakan?
BAŞBAKAN
YARDIMCISI BEKİR BOZDAĞ (Devamla) – Bunların iyi yetişmesi FETÖ ve diğer terör
örgütleriyle mücadele bakımından da son derece önemlidir ve bu konuda önemli
bir adımı bu dönemde hep beraber atacağımızı ifade etmek isterim. 
Bu
ayın içerisinde imam-hatip, Kur'an kursu öğreticisi, müezzin kayyum alımıyla
ilgili ilanlara çıkacağız. Rakamları açıklamıyorum, onlar ilanda görülecektir.
Ayrıca, ilk defa bir kadın başkan yardımcısı atandı. Bütün illerde bir müftü
yardımcısının kadın olarak atanması konusunda karar alındı ve atamalar başladı
ve ilk defa, Diyanete kadın müfettişler, murakıplar alınması konusunda da
adımlar atıldı. Bundan sonra Diyanet İşleri Başkanlığında kadınlar daha fazla
görünür hâle gelecek, kadın hakları ve İslam’da kadının yeri ve dinimizi güzel
anlatma konusunda kadınların rolü daha da artacaktır. Biz buna inanıyor ve bunu
da büyük bir inançla destekliyoruz. 
Diyanet
TV’yi, Diyanet Radyoyu ve Diyanet Yayınlarını yeni dönemde de güçlendirmeye
devam edeceğiz.
Burada
bir hususun altını çizmekte fayda görüyorum. Dinî literatürü bilmeden din
hakkında konuşmak hepimize son derece zarar verebilir. 
İBRAHİM
ÖZDİŞ (Adana) – Hadi ya!
BAŞBAKAN
YARDIMCISI BEKİR BOZDAĞ (Devamla) – Diyanet İşleri Başkanlığı fetva verirken
Medeni Kanun’a göre, Anayasa’ya göre veyahut da herhangi bir partinin
ideolojisine göre fetva vermiyor. Neye göre fetva veriyor? Kur'an’a, sünnete ve
İslam’ın sahih kaynaklarına göre fetva veriyor. 
HAYDAR
AKAR (Kocaeli) – Daha bir gün hırsızlık, rüşvet hakkında bir fetva vermedi. 
BAŞBAKAN
YARDIMCISI BEKİR BOZDAĞ (Devamla) – Bu fetva kanuna uyar, uymaz, siz ona
uyarsınız, uymazsınız; genel de değil, fetvalar kişiyi bağlar, mahkeme
kararları nasıl özelse o da özeldir. Şimdi, boşanma hukuku ve başka konularda
almışlar, dalga geçiyorlar; yahu, bir gidin de İslam hukukçularına sorun, dalga
geçtiğiniz konunun aslı esası nedir diye bir sorun, onlar size cevap versinler,
herkes konuşuyor. 
BARIŞ
YARKADAŞ (İstanbul) – Şeriatla mı yönetiliyoruz Sayın Bakan? Medeni Kanun’u mu
kaldırdınız? Şeriata mı geçtiniz?
BAŞBAKAN
YARDIMCISI BEKİR BOZDAĞ (Devamla) – Onun için, bilenler konuşacak, literatürü
bilmeden… Bakın, Peygamber Efendimiz’e Kur'an-ı Kerim’in Enbiya suresinin
107’nci ayetinde… 
ERTUĞRUL
KÜRKCÜ (İzmir) – Ya, bırak bunları ya!
BAŞBAKAN
YARDIMCISI BEKİR BOZDAĞ (Devamla) – “Resul’üm, biz seni âlemlere ancak rahmet
olarak gönderdik.” diyor, Kalem suresi 4’üncü ayette “Ve sen elbette yüce bir
ahlak üzeresin.” diyor, Ahzâb suresi 21’inci ayette “Ant olsun ki Resulullah’ta
sizin için, Allah’a ve ahiret gününe kavuşmayı umanlar ve Allah’ı zikredenler
için güzel bir örnek vardır.” diyor. Peygamberlerin tamamı bütün insanlığa
örnek gönderilmiş birer liderdir ve onları örnek almayı Kur'an emrediyor, bütün
dinler de peygamberi örnek almayı emrediyor. Biz şimdi konuşurken
Peygamber’imizin hayatında yaşanmış bir iftirayı dile getirdiğimizde,
Peygamber’in eşi böyle iftiraya uğruyor da biz kim oluyoruz da -sıradan insanlar-
iftiralarla muhatap kalmayalım? Onun için, bunun değerlendirmesini yaparken
oralardan istifade etmek yanlış bir şey değildir. Ama yanlış olan nedir biliyor
musunuz? Türkçe anlatım bozukluklarından veya sürçülisandan… 
DİRAYET
TAŞDEMİR (Ağrı) – Ana dil, ana dil. 
BAŞBAKAN
YARDIMCISI BEKİR BOZDAĞ (Devamla) – …istifade ederek “Bak, şimdi sıkıştırdık
buraya…” Yahu, nereye sıkıştırdın sen beni? Ben bu dine, bu dinin peygamberine,
bu dinin kitabına…
HAYDAR
AKAR (Kocaeli) - Sayın Bakan, yani demagoji konusunda elinize kimse su dökemez
be!
BAŞBAKAN
YARDIMCISI BEKİR BOZDAĞ (Devamla) - …inanan ve onun yoluna hayatını feda etmeye
hazır olan sizin gibi 80 milyondan bir tanesiyim. Bizim neyimizi
sınayacaksınız? (AK PARTİ sıralarından alkışlar)
ERTUĞRUL
KÜRKCÜ (İzmir) – Burada senin gibi düşünmeyenler de yaşıyor ya!
ALİ
ŞEKER (İstanbul) – Fetullah Gülen çok muhterem bir beyefendiydi!
BAŞBAKAN
YARDIMCISI BEKİR BOZDAĞ (Devamla) - Ahmet Hamdi Çamlı, adı gibi Ahmet, Hamdi ve
Çamlı, çınar; ne diyor burada konuşurken? Çok net diyor, geliyor kürsüye,
bakın, Ahmet Hamdi Çamlı “Sevgili arkadaşlar, bizim mabudumuz belli, âlemlerin
Rabb’i Allah (CC) başka mabutları olan varsa baksın.”
(Mikrofon
otomatik cihaz tarafından kapatıldı)
BAŞKAN
– Sayın Bozdağ, süreniz doldu, lütfen tamamlayın bir dakikada.
BAŞBAKAN
YARDIMCISI BEKİR BOZDAĞ (Devamla) – Bitiriyorum Başkan, bir cümle, izninizle
bitiriyorum.
BAŞKAN
– Bitirin.
BAŞBAKAN
YARDIMCISI BEKİR BOZDAĞ (Devamla) – Sonra, bunun arkasından bir dil sürçmesi
yapıyor, kelimenin arkası gelmiyor. “Bizim başka mabudumuz yoktur.” diyeceği
yerde, orada eksik kalıyor ve sonra diyor ki: “Tayyip Bey bizim kardeşimizdir,
bizim kardeşimiz, ağabeyimiz.” Şimdi, gelip burada bu konu çarpıtılıyor. Bu
kadar dara, zora düştüyseniz vah olsun, eyvah olsun, yazıklar olsun! Bundan
imdat umuyorsunuz, bundan, bundan! (AK PARTİ sıralarından alkışlar)
HAYDAR
AKAR (Kocaeli) – Geç bunları, geç!
BAŞBAKAN
YARDIMCISI BEKİR BOZDAĞ (Devamla) – Arkasından da Meclise düzeltme yazıyor
Ahmet Hamdi Çamlı, diyor ki: “Bizim mabudumuz değil.” İfademde değil kelimesi
tutanaklarda eksik kalmış.” Buraya getiriyor, buraya getirip bunu burada
dillendirmek…
ALİ
CUMHUR TAŞKIN (Mersin) – Ayıp!
BAŞBAKAN
YARDIMCISI BEKİR BOZDAĞ (Devamla) – Ayıptan öte.
ÜNAL
DEMİRTAŞ (Zonguldak) – Ama bu kaçıncı hata Sayın Bakanım, kaçıncı hata? 
BAŞBAKAN
YARDIMCISI BEKİR BOZDAĞ (Devamla) – Ben bir şey diyemiyorum, benim ahlakım buna
cevap vermeye el vermiyor ama bu tür anlatım bozukluklarına, sürçülisana… 
ÜNAL
DEMİRTAŞ (Zonguldak) – Milletvekilleriniz, belediye başkanlarınız, AK
PARTİ’liler hep aynı şeyi söylüyor. Böyle hata mı olur, dil sürçmesi mi olur?
BAŞBAKAN
YARDIMCISI BEKİR BOZDAĞ (Devamla) – Üniversite sınavlarında sorarlardı anlatım
bozukluklarını, demek ki üniversiteyi hâlâ geçememişiz, o sınavlara biraz daha
çalışmamız lazım diyorum ve bütçemizin hayırlı uğurlu olmasını diliyor,
eleştiren, öneri sunan bütün arkadaşlarıma ayrı ayrı teşekkür ediyor, hepinizi
saygıyla selamlıyorum. (AK PARTİ sıralarından alkışlar)
HAYDAR
AKAR (Kocaeli) – 3 tane öneri sundum Sayın Bakan, biraz evvel Filistin
konusunda.
BAŞKAN
– Teşekkür ediyorum Sayın Bozdağ. (AK PARTİ sıralarından alkışlar)
Buyurun
Sayın Özkoç.
ENGİN
ÖZKOÇ (Sakarya) – Efendim, “Pembe koltuklarda oturup MİT’i suçlayamazsınız.”
diye sataşmada bulundu.
BAŞKAN
– Size mi, size hitaben?
ENGİN
ÖZKOÇ (Sakarya) – Evet efendim.
BAŞKAN
– Buyurun Sayın Özkoç.
Yeni
bir sataşmaya meydan vermeyelim.
V.- SATAŞMALARA İLİŞKİN KONUŞMALAR (Devam)
6.- Sakarya Milletvekili Engin Özkoç’un,
Başbakan Yardımcısı Bekir Bozdağ’ın 503 sıra sayılı 2018 Yılı Bütçe Kanunu
Tasarısı ile 504 sıra sayılı 2016 Yılı Kesin Hesap Kanunu Tasarısı’nın birinci
tur görüşmelerinde Hükûmet adına yaptığı konuşması sırasında CHP Grubuna
sataşması nedeniyle konuşması
ENGİN
ÖZKOÇ (Sakarya) – Sayın Başkan, değerli milletvekilleri; hepinizi saygıyla
selamlıyorum.
“Edepsiz,
alçak” 2 Haziran 2011. “Cibilliyetinin gereğini yapıyorsun. Bazı insanlar var
ki yüzüne tükürsen yağmur yağıyor sanır, bu da öyle pişkin bir tiptir.” Sizin
Cumhurbaşkanı kisvesi adı altında AKP Genel Başkanı olarak… (AK PARTİ
sıralarından gürültüler, sıra kapaklarına vurmalar)
BAŞKAN
– Sayın Özkoç, lütfen sözlerinize dikkat edin.
ENGİN
ÖZKOÇ (Devamla) – …Kemal Kılıçdaroğlu’na böyle hakaret ederseniz…
BAŞKAN
– Sayın Özkoç, lütfen sözlerinize dikkat edin, kaba ve yaralayıcı sözler
kullanmayın.
ENGİN
ÖZKOÇ (Devamla) - …biz de AKP Genel Başkanına gerektiği gibi cevap veririz,
gerektiği gibi. (CHP sıralarından alkışlar; AK PARTİ sıralarından sıra
kapaklarına vurmalar, gürültüler)
HAYDAR
AKAR (Kocaeli) – Hayır niye vuruyorlar anlamadım ki? Cumhurbaşkanının lafları
bunlar, Erdoğan’ın lafları bunlar ya.
ENGİN
ÖZKOÇ (Devamla) - Buradan millete sesleniyorum...
FEVZİ
ŞANVERDİ (Hatay) – Şerefsiz! 
ENGİN
ÖZKOÇ (Devamla) - Arkadaşlar, ne var? Ne var, ne oldu?
FEVZİ
ŞANVERDİ (Hatay) – Şerefsizlik yapma!
ENGİN
ÖZKOÇ (Devamla) - Bir dakika cevap vereyim. (AK PARTİ sıralarından sıra
kapaklarına vurmalar, gürültüler)
FEVZİ
ŞANVERDİ (Hatay) – Şerefsizlik yapma!
KEMALETTİN
YILMAZTEKİN (Şanlıurfa) – O ne demek! Ne demek!
BAŞKAN
– Sayın Özkoç… Sayın Özkoç…
ENGİN
ÖZKOÇ (Devamla) – Bir dakika, bir şeyler söyleyeyim…
KEMALETTİN
YILMAZTEKİN (Şanlıurfa) – Konuşma! Konuşma!
ENGİN
ÖZKOÇ (Devamla) - Bir dakika dur bakayım, cevap vereyim. Ne oldu, niye
vuruyorsun? 
KEMALETTİN
YILMAZTEKİN (Şanlıurfa) – Geç yerine! Otur yerine!
ENGİN
ÖZKOÇ (Devamla) - Niye vuruyorsun, ne yaptım, oturun yerinize! Oturun yerinize…
Otur yerine, otur!
(Şanlıurfa
Milletvekili Kemalettin Yılmaztekin’in hatip kürsüsüne yürümesi)
BAŞKAN
– Sayın milletvekilleri, birleşime beş dakika ara veriyorum.
Kapanma Saati: 21.26
YEDİNCİ OTURUM
Açılma Saati: 22.01
BAŞKAN: Başkan Vekili Ahmet AYDIN
KÂTİP ÜYELER: Bülent ÖZ (Çanakkale), İshak GAZEL (Kütahya)
-----0-----
BAŞKAN
– Sayın milletvekilleri, Türkiye Büyük Millet Meclisinin 35’inci Birleşiminin
Yedinci Oturumunu açıyorum.
2018
Yılı Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
Komisyon
ve Hükûmet yerinde.
Sayın
Özkoç, buyurun. (CHP sıralarından alkışlar)
6.- Sakarya Milletvekili Engin Özkoç’un,
Başbakan Yardımcısı Bekir Bozdağ’ın 503 sıra sayılı 2018 Yılı Bütçe Kanunu
Tasarısı ile 504 sıra sayılı 2016 Yılı Kesin Hesap Kanunu Tasarısı’nın birinci
tur görüşmelerinde Hükûmet adına yaptığı konuşması sırasında CHP Grubuna
sataşması nedeniyle konuşması (Devam)
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; Cumhuriyet
Halk Partisinin Grup Başkan Vekiliyim, kürsüden bir konuşma yapıyorum. Daha
sonra yaptığım konuşmaya geleceğim ancak yaptığım konuşmanın metinlerinin
geldiği hâl budur. Bunu doğru bulmuyorum. 
İçeride
Sayın Başkanla yaptığımız görüşmede gerçekten grupların birbirleriyle olan
ilişkileri üzerinde çok net, düzgün ifadeler kullandık. Kullandığım ifadelerde,
arkadaşlarımız da kabul ettiler, bir hakaret yoktur. Ancak şu var, ben şöyle
diyorum: Cumhurbaşkanı olarak AKP Genel Başkanı sıfatıyla… 
FARUK
ÇATUROĞLU (Zonguldak) – Bak, “kisvesi altında” diyorsun, kisvesi. 
ENGİN
ÖZKOÇ (Devamla) – Müsaade edin. Ama bak, karışırsan böyle olmaz. O zaman grup
başkan vekiline bak. 
BAŞKAN
– Sayın milletvekilleri, müdahale etmeyelim. 
ENGİN
ÖZKOÇ (Devamla) – O zaman grup başkan vekiline bak. 
FARUK
ÇATUROĞLU (Zonguldak) – Yalan söylüyorsun. 
YILMAZ
TUNÇ (Bartın) - Yalan söylüyorsun. 
BAŞKAN
– Sayın milletvekilleri, müdahale etmeyelim lütfen. 
ENGİN
ÖZKOÇ (Devamla) – Yalan söylemiyorum. “Kisve”den kastım da odur. O zaman grup
başkan vekiline bak. 
Böyle
yaptığınız için burada grubu yürütemiyoruz. 
FARUK
ÇATUROĞLU (Zonguldak) – Aptal değiliz ki biz. 
ENGİN
ÖZKOÇ (Devamla) – Bak, gene benimle konuşuyorsun. 
FARUK
ÇATUROĞLU (Zonguldak) – Kiminle konuşacağım?
ENGİN
ÖZKOÇ (Devamla) – Arkadaşlar, Cumhurbaşkanının Cumhurbaşkanı görüntüsüyle AKP
Genel Başkanı olarak Genel Başkanımıza ettiği hakaretleri tek tek sıraladım.
Sayın Bakana az önce, “Anayasa’nın hükmü gereği Cumhurbaşkanına hakaret
edemezsiniz.” deyince ben de “Cumhurbaşkanı görüntüsüyle AKP Genel Başkanı
olarak…
FARUK
ÇATUROĞLU (Zonguldak) – Sayın Özkoç…
ENGİN
ÖZKOÇ (Devamla) – Müsaade et ya. 
BAYRAM
ÖZÇELİK (Burdur) – Genel Başkan, Genel Başkan…
ENGİN
ÖZKOÇ (Devamla) – …sen ‘ahlaksız’, ‘cibilliyetsiz’ laflarını söyleyemezsin.”
dedim. Şimdi, bunu söylemekten arkadaşlar, muhalefet partisiyiz, hiç geri
durmayız. Bize hakaret edilirse, biz aşağılanırsak, bizim Genel Başkanımıza
herhangi bir söz söylenirse siz Cumhurbaşkanınız için ne yapıyorsanız 5 katını
biz Genel Başkanımız için yaparız, tamam mı? (CHP sıralarından alkışlar)
(Mikrofon
otomatik cihaz tarafından kapatıldı) 
ENGİN
ÖZKOÇ (Devamla) – Şimdi arkadaşlar, biz buraya birbirimizi dövmeye, kırmaya,
küfretmeye gelmedik; ben küfretmiyorum, hakaret de etmiyorum ama gerçekleri
söylüyorum. 
Bir
şey daha söyleyerek sözlerimi bitireceğim. 
BAŞKAN
– Sayın Özkoç, bitti. Sataşmadan dolayı zaten iki dakikayı hiç uzatmıyoruz. 
ENGİN
ÖZKOÇ (Devamla) – Sataşma yok, sadece tamamlayacağım efendim. 
BAŞKAN
- Lütfen, tamamlayın, düzeltin sözünüzü. 
Buyurun.

YILMAZ
TUNÇ (Bartın) – Özür dilesin. 
ENGİN
ÖZKOÇ (Devamla) – Sayın Bakanım, biz de aynı hassasiyeti sizden bekliyoruz.
Fetullah terör örgütüyle ilgili -MİT’ten bahsederken-bizden “pembe koltuklarda
oturanlar, sizler” diye bahsederken, aynı pembe koltuklarda siz de
oturuyorsunuz. (CHP sıralarından alkışlar) Biz Türkiye Büyük Millet Meclisinin
çatısı altında söylüyoruz ama Fetullah terör örgütünü besleyen, Fetullah
Hoca’yı övücü sözler söyleyen biz değiliz sizsiniz ve bunun sorumluluğunu siz
almalısınız.
Teşekkür
ediyorum. (CHP sıralarından alkışlar) 
HİKMET
AYAR (Rize) – Sen, sen!
MEHMET
NACİ BOSTANCI (Amasya) - Sayın Başkan…
BAŞKAN
– Evet, Sayın Bostancı, buyurun.
FİLİZ
KERESTECİOĞLU DEMİR (İstanbul) – Sayın Başkan…
BAŞKAN
– Bir saniye Sayın Kerestecioğlu, size de söz vereceğim.
Buyurun
Sayın Bostancı.
IV.- AÇIKLAMALAR (Devam)
12.- Amasya Milletvekili Mehmet Naci
Bostancı’nın, Sakarya Milletvekili Engin Özkoç’un sataşma nedeniyle yaptığı
konuşmasındaki bazı ifadelerine ilişkin açıklaması
MEHMET
NACİ BOSTANCI (Amasya) - Sayın Başkanım, bugün bütçe müzakerelerinin ikinci
günü. Hayli gerilimli ve elektrikli görüşmeler yaşandı. Öfkenin ve kızgınlığın
olduğu zeminlerde ne insanlar birbirlerini anlayabilir ne de konuşanlar
hakkaniyet ve adalet esaslı bir yaklaşımla fikirlerini aktarabilirler. O
bakımdan, böyle elektrikli ortamların doğması her şeyden önce hiçbirimize fayda
getirmez. Ben, burada, kimin rolü var, kim ne söyledi, neler yaşandı, bu
müzakereye girmeyeceğim ama olaylar burada yaşandı ve insanlar neler olduğunu,
bu gelişmelerin nasıl yaşandığını biliyorlar, anlıyorlar ve kendi kafalarına
not ediyorlar. 
Ama
şunu unutmayalım: Bu Meclis millet iradesinin mekânı olarak görevlerini yerine
getirirken nezaketten, zarafetten, dilin nüfuz edeceği anlatımından uzak
olmamalı. Hepimiz insanız, öfkelenebiliriz ama özellikle grup başkan
vekillerinin gerek yerlerindeki açıklamalarda gerek kürsüde yaptıkları
konuşmalarda sadece kendi gruplarına değil, bütün Meclise ilişkin bir
sorumluluk taşıdıkları düşüncesi ve fikriyle davranmaları, emin olun, Meclisin
ruhuna uygun bir tarzda işlerini yürütmesi bakımından önemlidir. Sayın Engin
Özkoç burada konuşmasını yaparken kullandığı ifade itibarıyla grubumuz
tarafından anlaşılan şekli -hele de bir elektrikli ortam olursa- âdeta
kisvesinden güç alarak birtakım sözleri söyleyen bir Cumhurbaşkanı profili
şeklinde anlaşılmıştır. (CHP sıralarından “Öyle demedi.” sesleri)
(Mikrofon
otomatik cihaz tarafından kapatıldı)
MEHMET
NACİ BOSTANCI (Amasya) - İzin verir misiniz?
BAŞKAN
– Tamamlayın lütfen.
MEHMET
NACİ BOSTANCI (Amasya) – Oysaki anlaşılan şekli ile arkada yapmış olduğumuz
görüşme ve zabıtlarda geçen şekli, Engin Bey’in getirdiği açıklama, sadece iki
görevi olan, hem Cumhurbaşkanlığı hem de AK PARTİ Genel Başkanlığı görevi olan
Sayın Cumhurbaşkanımıza ilişkin bir eleştiri getirmek istediği şeklinde ifade
edilmiştir. Biz içeride öyle anladık, Sayın Özkoç burada da bu şekilde ifade
etti. Eleştiriler elbette yapılabilir ama şundan da kaçınmak önemlidir diye
düşünürüm: Şimdi, geçmişteki birtakım sözleri, beyanları getirip burada
sıralamak ve bunlar üzerinden tartışma yürütmek, emin olun, uygun olmuyor.
Bunlara da dikkat etmekte fayda mülahaza ederim.
Teşekkür
ederim, sağ olun.
BAŞKAN
– Teşekkür ediyorum.
Sayın
Kerestecioğlu, buyurun, yerinizden.
FİLİZ
KERESTECİOĞLU DEMİR (İstanbul) – Yok, yerimden değil.
BAŞKAN
– Bir saniye… Niye?
FİLİZ
KERESTECİOĞLU DEMİR (İstanbul) – İçeride açıkça söyledim, aslında “pembe”
denilen turuncu koltuklarda oturan bizleriz ve sataşmadan ilk başta söz
istemiştim ben.
BAŞKAN
– Buyurun Sayın Kerestecioğlu. (HDP sıralarından alkışlar) 
V.- SATAŞMALARA İLİŞKİN KONUŞMALAR (Devam)
7.- İstanbul Milletvekili Filiz
Kerestecioğlu Demir’in, Başbakan Yardımcısı Bekir Bozdağ’ın 503 sıra sayılı
2018 Yılı Bütçe Kanunu Tasarısı ile 504 sıra sayılı 2016 Yılı Kesin Hesap
Kanunu Tasarısı’nın birinci tur görüşmelerinde Hükûmet adına yaptığı konuşması
sırasında HDP Grubuna sataşması nedeniyle konuşması
FİLİZ
KERESTECİOĞLU DEMİR (İstanbul) – Sayın Başkan, değerli milletvekilleri; şimdi,
evet, tansiyonu düşürmek lazım, bunu yapacak olan da öncelikle burada konuşma
yapan iki Sayın Bakandır ve eğer yaptıklarını, maharetlerini anlatıyorlarsa da
herkesi kucaklayan bir dille, kimseyi ötekileştirmeden bunu yapmaları lazım.
Soluksuz bir şekilde, âdeta nefesi kesilecek diye yerimizde böyle korktuğumuz
ve sanki öyle bir öfkeli tonla konuşmak zaten bu Meclisin atmosferini yeterince
germiştir. 
Şimdi,
Sayın Bakanın, özellikle Sayın eski Adalet Bakanının gösterdiği tüm referanslar
tek parti rejimlerine ve o döneme aitti. Biz tek parti rejiminde yaşamıyoruz,
bizim özlemimiz bu değildir ama kimin özlemi olduğu ve yaşatılmak istenenin ne
olduğu çok açık bir şekilde görülüyor. Sayın Bakan başkalarını FETÖ’yle
yeterince mücadele etmemekle suçlama hakkına da sahip değildir. Bundan tam altı
yıl önce aynı lacivert takım elbiseyle buradan konuşma yapan ve “Bilge
kişidir.” diyerek Fetullah Gülen’e iltifatlarda bulunan da kendisidir.
Şimdi,
Cumhurbaşkanlığı makamı saygıyı hak eder. Doğrudur, hakikaten Cumhurbaşkanlığı
makamı saygıyı hak eder, kendisi halkına, partilere, vatandaşlara saygı gösterdiği
sürece. Şimdi, Cumhurbaşkanı Eş Genel Başkanımız hakkında “Teröristleri
cezaevinden bırakma yetkisi bizim değildir. Söylediğimiz kişi bir teröristtir.”
demişti. Peki, biz buna karşı dava açmaya kalktığımızda ne oldu?
“Cumhurbaşkanına isnat edilen suçların görevi sırasında ve Cumhurbaşkanlığı
görevine ilişkin olduğu, Anayasa’nın 105’inci maddesine atıfla” diyerek… Yargı
mercisine başvurulamadı, dilekçe dahi kabul görmedi. 
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (Devamla) – Bir cümleyle tamamlıyorum. (AK PARTİ
sıralarından “Yeter.” sesi)
BAŞKAN
– Buyurun, lütfen tamamlayın.
FİLİZ
KERESTECİOĞLU DEMİR (Devamla) – Vallahi, size yeten bize yetmiyor bazen, size
çok konuşma hakkı veriliyor.
Peki,
Selahattin Demirtaş “Erdoğan emretti diye başlatılan bu yargı tiyatrosuna
figüran olmayı kabul etmiyorum.” dediği için ne oldu, Selahattin Demirtaş’ın
başına ne geldi? Hakkında fezleke düzenlendi. Şimdi, hangi adil yargıdan, hangi
adaletten söz edeceğiz burada? Ve gerçekten hangi hakaretten, hangi saygıdan
söz edeceğiz? Saygıyı hak edecek olan kişi kendisi de saygı göstermeyi bilen
kişidir. Biz o makamdan bunu görmediğimiz için ve birçok vatandaş da bunu
görmediği için bütün bu kavga kıyamet çıkıyor aslında.
FEVZİ
ŞANVERDİ (Hatay) – Siz hazmedemiyorsunuz da ondan. 
FİLİZ
KERESTECİOĞLU DEMİR (Devamla) – Ve Cumhurbaşkanı Sezer zamanında 4 suç duyurusu
vardır. Bugün kaç biliyor musunuz? 3 bin. 
Saygılar
sunarım. (HDP sıralarından alkışlar) 
BAŞKAN
– Teşekkür ediyorum.
AHMET
TUNCAY ÖZKAN (İzmir) – Sayın Başkan…
VI.- OTURUM BAŞKANLARININ KONUŞMALARI
(Devam)
3.- Oturum Başkanı TBMM Başkan Vekili Ahmet
Aydın’ın, görüşmelerin sağlıklı ve verimli yürütülebilmesi için tüm
milletvekillerinden İç Tüzük’te belirtilen hususlara dikkat etmelerini istirham
ettiğine ve devletin başı olan Cumhurbaşkanına yönelik iftira ve yaralayıcı
sözlerden kaçınılması gerektiğine ilişkin konuşması
BAŞKAN
– Sayın milletvekilleri, İç Tüzük’ün 66’ncı maddesi İç Tüzük’e uymayı, 67’nci
maddesi Genel Kurulda yapılan konuşmalarda temiz bir dil kullanmayı, kaba ve
yaralayıcı sözler sarf etmemeyi düzenlemekte. Yine, 65’inci maddesinde Genel
Kurulda söz kesmek, şahsiyatla uğraşmak ve çalışma düzenini bozucu harekette
bulunmak yasaklanmış. 
TANJU
ÖZCAN (Bolu) – Efendim, 70’i de okur musunuz?
BAŞKAN
– Görüşmelerin sağlıklı ve verimli yürütülebilmesi, gerginliklere sebep
olunmaması için tüm milletvekillerimizden bu hassasiyetlere dikkat etmesini
istirham ediyorum.
Bu
Meclisin bir pratiği var, bir hukuku var, gerek İç Tüzük gerek teamülle oluşmuş
bir geleneği var ve bu geleneklere biz uymak durumundayız. Hele ki bütçe
müzakereleri son derece içerikli tartışmaların olduğu, fikirlerin tartıştığı
bir usuldür, bir üsluptur ve bu nokta itibarıyla buna hepinizin dikkat etmesini
özellikle istirham ediyorum. 
Yine,
Anayasa’nın 104’üncü maddesine göre Cumhurbaşkanı devletin başıdır. Bu sıfatla
Türkiye Cumhuriyeti’ni ve Türk milletinin birliğini temsil eder. Yine, Türkiye
Büyük Millet Meclisi adına Türk Silahlı Kuvvetlerinin Başkomutanlığını temsil
eder. Bu kapsamda, hem devletin başı olan hem milletin yüzde 52’siyle tek
başına seçilen Sayın Cumhurbaşkanımıza…
DİRAYET
TAŞDEMİR (Ağrı) – Selahattin Demirtaş da yüzde 80 oyla seçilmişti. 
BAŞKAN
– …lütfen, beyanlarımızı kullanırken ithamdan uzak, iftiradan uzak, onu
yaralayıcı ve onunla birlikte -milletimizi temsil ettiği için- milletimizi
yaralayıcı sözlerden kaçınmamız gerekir. 
FİLİZ
KERESTECİOĞLU DEMİR (İstanbul) – Bütün parti başkanları için…
BAŞKAN
– Sayın Cumhurbaşkanımızı pekâlâ tenkit edebilirsiniz ancak ağır eleştiriyi
aşacak şekilde ithamlarla onu hiç kimse takim edemez. Eleştirmek ayrı bir
şeydir, ancak yapılan açıklamaların her birinin âdeta bir suç isnadı varmış
şeklinde ya da özellikle bir algı operasyonuyla halkın nezdinde karalamaya yönelik
olması ayrı bir şeydir. Bunu halkımız da bu Meclis de asla kabul etmez. 
Sonuç
olarak, unutulmamalıdır ki devletin başı Cumhurbaşkanıdır. Bu sıfatla Türkiye
Cumhuriyeti’ni ve Türk milletinin birliğini de Sayın Cumhurbaşkanı temsil eder.

SİBEL
YİĞİTALP (Diyarbakır) – Aynı hassasiyeti HDP eş başkanları için de gösterin
Meclis Başkan Vekili olarak. 
BAŞKAN
– Lütfen, kastı aşacak cümlelerimizi kullanmayalım, cümlelerimizi daha makul
düzeyde kullanmaya özen göstermenizi istirham ediyorum. 
SİBEL
YİĞİTALP (Diyarbakır) – Aynı hassasiyeti Selahattin Başkan için de gösterin. 
BAŞKAN
– Bu vesileyle de bu hassasiyete hepinizin dikkat etmesini ben buradan tekrar
dile getiriyorum. 
DİRAYET
TAŞDEMİR (Ağrı) – Siz de edin.
SİBEL
YİĞİTALP (Diyarbakır) – Kimse hakaret etmesin. 
BAŞKAN
– Tekrar hepinize teşekkür ediyorum. 
BAŞBAKAN
YARDIMCISI BEKİR BOZDAĞ (Yozgat) – Sayın Başkan…
BAŞKAN
– Buyurun. 
BAŞBAKAN
YARDIMCISI BEKİR BOZDAĞ (Yozgat) – Her iki konuşmacı da şahsımı itham eden
konuşmalarda bulundu. Buna cevap vermek istiyorum. 
BAŞKAN
– Buyurun, size de iki dakika süreyle…
AHMET
TUNCAY ÖZKAN (İzmir) – Ben de konuşayım da sonra söylesin. 
BAŞKAN
– Yok öyle Sayın Özkan, öyle bir…
AHMET
TUNCAY ÖZKAN (İzmir) – 60’a göre istekte bulundum efendim. 
BAŞKAN
– Yok. 
AHMET
TUNCAY ÖZKAN (İzmir) – Neden yok?
BAŞKAN
– Yok, öyle bir yöntem yok. 
AHMET
TUNCAY ÖZKAN (İzmir) – 60’a göre talepte bulunuyorum. Niye yok efendim?
HAYDAR
AKAR (Kocaeli) – O da pembe koltukta oturuyor.
AHMET
TUNCAY ÖZKAN (İzmir) – Ama bana yanıt verdi Sayın Bakan. Sayın Bakanın
yanıtlaması için bir açıklamada bulunacağım.
BAŞKAN
– Bir saniye.
AHMET
TUNCAY ÖZKAN (İzmir) – “Yok öyle şey.” ne demek ya! 60’a göre açıklama yapmak
istiyorum.
BAŞKAN
– Buyurun Sayın Bozdağ.
V.- SATAŞMALARA İLİŞKİN KONUŞMALAR (Devam)
8.- Başbakan Yardımcısı Bekir Bozdağ’ın,
Sakarya Milletvekili Engin Özkoç ve İstanbul Milletvekili Filiz Kerestecioğlu
Demir’in sataşma nedeniyle yaptıkları konuşmaları sırasında şahsına sataşması
nedeniyle konuşması
BAŞBAKAN
YARDIMCISI BEKİR BOZDAĞ (Yozgat) – Sayın Başkan, değerli milletvekilleri;
Cumhurbaşkanı devletin başıdır. Türkiye Cumhuriyeti’nin ve Türk milletinin
birliğini temsil eder, Anayasa’nın uygulanmasını, devlet organlarının uyumlu
çalışmasını temin eder. Cumhurbaşkanına saygı devlete saygının, cumhuriyete
saygının, millete saygının, Anayasa’ya saygının doğal sonucudur, gereğidir. 
Konuşurken
biz büyüklerimize karşı belli bir edep, belli bir ahlak, belli bir saygı
diliyle konuşmayı anamızdan, babamızdan…
HAYDAR
AKAR (Kocaeli) – Bunda bir tereddüt yok Sayın Bakan. Ne anlatıyorsun?
BAŞBAKAN
YARDIMCISI BEKİR BOZDAĞ (Devamla) – …öğretmenlerimizden, sokağımızdan, her
yerden öğreniriz, ona göre konuşuruz. 
HAYDAR
AKAR (Kocaeli) – O da konuşsun.
BAŞBAKAN
YARDIMCISI BEKİR BOZDAĞ (Devamla) – Ama şimdi, Cumhurbaşkanı hem Genel Başkan
hem Cumhurbaşkanı sıfatlarını birlikte taşıyor diye “Genel Başkan adıyla ben
bunu yaparım, Cumhurbaşkanı kısmına dokunmam, öbürü ayrı, öbürü ayrı…” Bu
olmaz.
HAYDAR
AKAR (Kocaeli) – Peki, onun öyle bir hakkı var mı, hakaret etme hakkı?
BAŞBAKAN
YARDIMCISI BEKİR BOZDAĞ (Devamla) – Sıfatlar bir kişide birleşiyorsa o sıfatta
egemen olan şeye göre hareket etmeniz gerekir. 
HAYDAR
AKAR (Kocaeli) – Yok öyle bir şey, o bana küfür edecek, ben susacağım.
ERTUĞRUL
KÜRKCÜ (İzmir) – Ya, bize nasihat mi ediyorsun Hocam?
BAŞBAKAN
YARDIMCISI BEKİR BOZDAĞ (Devamla) – Cumhurbaşkanı vasfı ortadan kalkıyor mu
Genel Başkan olarak konuşurken? Kalkmıyor. Cumhurbaşkanı olarak konuşurken de
kalkmıyor. Ona göre hepimizin bir saygı diline ihtiyacı var, bir.
SİBEL
YİĞİTALP (Diyarbakır) – Evet (!)
BAŞBAKAN
YARDIMCISI BEKİR BOZDAĞ (Devamla) – İki: Cumhurbaşkanımızın konuşmalarına
baktığınızda hep kendisine yapılan saldırılara karşı cevap vermedir. Kendisinin
doğrudan kişilerin kişiliğine dönük bir saldırı açıklaması da yoktur, bunu
ifade etmek isterim. 
Cumhurbaşkanına
karşı saygı sınırlarını aşan bir dil bu kürsüde değil, nerede olursa olsun
karşılığını anında, her zaman bulur, bundan sonra da bulacaktır. Herkes ona
göre diline ayar versin. Ayar vermediğinde ayar verenler çıkar. (CHP ve HDP
sıralarından gürültüler)
ERTUĞRUL
KÜRKCÜ (İzmir) – Sen tam olarak ne demek istiyorsun?
BAŞBAKAN
YARDIMCISI BEKİR BOZDAĞ (Devamla) – Ama ayar vereceğiz biz, bu çok önemli.
Kusura bakmayın, herkes ayarını verecek.
ERTUĞRUL
KÜRKCÜ (İzmir) – Ya, ne diyorsun? Bizi tehdit mi ediyorsunuz?
BAŞBAKAN
YARDIMCISI BEKİR BOZDAĞ (Devamla) – Bu ayar önemli, bu ayar önemli. Edebin
ayarını biz…
ERTUĞRUL
KÜRKCÜ (İzmir) – Ne ayarı ya! Ne ayarı ya!
BAŞBAKAN
YARDIMCISI BEKİR BOZDAĞ (Devamla) – Kusura bakmayın, küfür, hakaret âcizliğin,
kifayetsizliğin göstergesidir. 
HAYDAR
AKAR (Kocaeli) – Söylediğin sözleri söyledi grup başkan vekili orada. Sen kabul
eder misin böyle sözleri kendine?
BAŞBAKAN
YARDIMCISI BEKİR BOZDAĞ (Devamla) – Biz bunu yapmayacağız, yapana da izin
vermeyeceğiz.
(Mikrofon
otomatik cihaz tarafından kapatıldı)
BAŞBAKAN
YARDIMCISI BEKİR BOZDAĞ (Devamla) – Sayın Başkanım, bir konu daha var.
BAŞKAN
– Lütfen tamamlayın, bir dakikada siz de tamamlayın, bu işi bitirelim, artık
yeter.
HAYDAR
AKAR (Kocaeli) – Sayın Bakan, söylediğin sözleri kabul ediyorsan her şeye
eyvallah.
BAŞBAKAN
YARDIMCISI BEKİR BOZDAĞ (Devamla) – Bir diğer konu da şahsımla ilgili her
kürsüye geldiğimde, işte geçmişte Parlamentoda yaptığım bir konuşmayı
getiriyorlar. Bunu FETÖ’nün teröristleri yapıyor. Ben FETÖ’nün üzerine ne kadar
gittiysem ertesi gün benim konuşmamı getirip koyuyorlar. (CHP ve HDP
sıralarından gürültüler)
ERTUĞRUL
KÜRKCÜ (İzmir) – Ne FETÖ terör örgütü ya! Yaptın işte.
HAYDAR
AKAR (Kocaeli) – Yani onlar söyledi diye biz susacak mıyız?
BAŞBAKAN
YARDIMCISI BEKİR BOZDAĞ (Devamla) - Diğer terör örgütleri de koyuyorlar, AK
PARTİ’yle mücadeleyi de koyuyorlar. Ya, 2011’de yapılmış bir konuşma. O zaman
“Fetullahçı terör örgütü” ibaresi var mıydı, söylendi de mi biz söylemedik? Bu
bir. 
ERTUĞRUL
KÜRKCÜ (İzmir) – O zaman önünüzde MGK yoktu! Nüfus kıyası vardı!
ÜNAL
DEMİRTAŞ (Zonguldak) – Sayın Bakanım, vardı da siz bilmiyordunuz. Vardı, vardı.
O zaman da terör örgütüydü.
BAŞBAKAN
YARDIMCISI BEKİR BOZDAĞ (Devamla) - İki: Terör örgütü vasfı ortaya çıktıktan
sonra “terör örgütü” diyen Hükûmet biziz ve mücadele eden biziz. 
FATMA
KAPLAN HÜRRİYET (Kocaeli) – Sizi teröristler mi konuşturmuştu? Sizi kim
konuşturmuştu o zaman? Kim konuşturdu o zaman sizi? FETÖ’nün teröristleri mi?
ÜNAL
DEMİRTAŞ (Zonguldak) – O zaman da suç işliyorlardı.
ERTUĞRUL
KÜRKCÜ (İzmir) – Hepiniz FETÖ’ye çalıştınız, hepiniz oradaydınız.
BAŞBAKAN
YARDIMCISI BEKİR BOZDAĞ (Devamla) - Fetullahçı terör örgütünün başındaki
başterörist ve onun bütün tasmalılarıyla mücadele eden Türkiye’de 10 siyasetçi
varsa birisi de bu kardeşinizdir, bunun altını çizerim. 
HAYDAR
AKAR (Kocaeli) – Sen 1940 yılına gidiyorsun, 1938’e gidiyorsun, her yere
gidiyorsun.
BAŞBAKAN
YARDIMCISI BEKİR BOZDAĞ (Devamla) - Geçmişte söylenmiş bir sözü bugün bu
mücadeleyi gölgelemek için söylemeniz bu mücadeleyi zaafa uğratmayacaktır. (AK
PARTİ sıralarından alkışlar) Biz sonuna kadar mücadele edeceğiz ama terör
örgütü olduktan sonra FETÖ’yle kol kola, el ele her konuda yürüyen terör
örgütleri sizsiniz.(x) (CHP ve HDP sıralarından gürültüler)
(Mikrofon
otomatik cihaz tarafından kapatıldı)
ALİ
ŞEKER (İstanbul) – FETÖ başından beri terör örgütü, başından beri berabersiniz.
ERTUĞRUL
KÜRKCÜ (İzmir) – Yürü yalancı ya! Ya gazla!
BAŞBAKAN
YARDIMCISI BEKİR BOZDAĞ (Devamla) - 17 Aralık-25 Aralık, MİT tırları, kapatma
davaları, hepsinde berabersiniz. 
BAŞKAN
– Teşekkürler Sayın Bozdağ.
ALİ
ŞEKER (İstanbul) – Beraber yürüdünüz o zaman be!
BEHÇET
YILDIRIM (Adıyaman) – Başkan…
BAŞBAKAN
YARDIMCISI BEKİR BOZDAĞ (Devamla) - Kontrollü darbede berabersiniz, Zarrab
davasında berabersiniz. FETÖ neyi söylüyorsa, onu söylüyorsunuz. 
FATMA
KAPLAN HÜRRİYET (Kocaeli) – Kim söyletti onları size, kim? Silah mı dayadılar
alnınıza?
ERTUĞRUL
KÜRKCÜ (İzmir) – Ya, kışkırtma milleti.
BAŞBAKAN
YARDIMCISI BEKİR BOZDAĞ (Devamla) - FETÖ’nün dümeninde yürüyorsunuz, terör
örgütü vasfı ortaya çıktıktan sonra, on sene önce konuşulmuş şeyleri buraya
getiriyorsunuz. 
ALİ
ŞEKER (İstanbul) – Yardım ve yataklık yaptınız! 
ÜNAL
DEMİRTAŞ (Zonguldak) – Beraber yürüyordunuz, beraber!
BAŞKAN
– Teşekkürler Sayın Bozdağ, süreniz doldu, lütfen.
BAŞBAKAN
YARDIMCISI BEKİR BOZDAĞ (Devamla) - Şimdi terör örgütü… Sen şimdi ne diyorsun,
ben ne diyorum; ona bakın. 
BAŞKAN
– Teşekkürler Sayın Bozdağ.
ERTUĞRUL
KÜRKCÜ (İzmir) – FETÖ’cünün Allah’ısın sen!
ATİLA
SERTEL (İzmir) – FETÖ’yü siz bela ettiniz, siz! Bunu unutmayın.
BAŞBAKAN
YARDIMCISI BEKİR BOZDAĞ (Yozgat) – Siz yarattınız, siz! Biz ezdik, kafasını
ezdik!
FİLİZ
KERESTECİOĞLU DEMİR (İstanbul) – Sayın Başkan…
BAŞKAN
– Bir saniye…
Buyurun
Sayın Özkoç, sizi dinliyorum.
ENGİN
ÖZKOÇ (Sakarya) – Sayın Başkanım, kesinlikle herhangi bir söz istemiyorum çünkü
biz size içeride verdiğimiz sözün gereğini yerine getiriyoruz.
BAŞKAN
– Teşekkür ederim.
ENGİN
ÖZKOÇ (Sakarya) – Ama şu anda burayı tahrik eden kim? Burayı tehdit eden kim?
Ahlak dersi veren kim? Cumhurbaşkanına ben burada güzel gözükeceğim diye dün
söylediği sözü inkâr edip de bugün burada bize ahlak dersi vermeye kimse
kalkmasın, hiç kimse. (CHP sıralarından alkışlar)
BAŞKAN
– Sayın Kerestecioğlu…
FİLİZ
KERESTECİOĞLU DEMİR (İstanbul) – Sayın Başkan, “Aslında benim daha önce
yaptığım konuşmaları gündeme Fetullahçılar getiriyor.” diyerek… 
ERTUĞRUL
KÜRKCÜ (İzmir) – Açılmadı ya.
FİLİZ
KERESTECİOĞLU DEMİR (İstanbul) – Bir dakika arkadaşlar.
BAŞKAN
– Sayın Kerestecioğlu, buyurun.
FİLİZ
KERESTECİOĞLU DEMİR (İstanbul) – Bir dakika, hiç öyle “Sayın Kerestecioğlu”
demeyin. 
BAŞKAN
– Niye? “Sayın” demeyim mi, “Sayın” dememden rahatsız mı oldunuz?
FİLİZ
KERESTECİOĞLU DEMİR (İstanbul) – Hayır, öyle bir şeyden değil yaptığınız
müdahalelerden rahatsız olduğumu ifade etmek istiyorum. 
Ben
burada her zaman en fazla nezaketle konuşmaya gayret eden insanlardan biriyim
ama bu söz açık bir sataşmadır. Fakat sataşmadan…
BAŞKAN
– Hangi söz?
FİLİZ
KERESTECİOĞLU DEMİR (İstanbul) – “Bilmem kaç yıl önceki konuşmalarımı dile
getiriyorlar, bunu dile getirenler Fetullahçılardır.” diyerek aslında sonuçta
onu ben dile getirdiğim için bana sataşmış oluyor. Ama bunu kastetmediyse
bilemiyorum. 
BAŞBAKAN
YARDIMCISI BEKİR BOZDAĞ (Yozgat) – Ben sizi kastetmedim.
FİLİZ
KERESTECİOĞLU DEMİR (İstanbul) – Ben sataşmadan söz istemiyorum, kayıtlara
geçsin diye söylüyorum: Bütün Meclisi Sayın Bakan tehdit etmiştir, “Bugüne
kadar gördünüz, bundan sonra da göreceksiniz.” demiştir ve asıl tahrik eden
konuşmayı, başta da söylediğim gibi Sayın Bakan yapmaktadır, her zaman da bunu
yapmaktadır. Biz buna alet olmayacağız, gerçekten, gidip de buna sataşmadan söz
almayacağım ama bunun kayıtlara geçmesi için söylüyorum: O zaman o lafları
kendisi ederken ayrıca, Selahattin Demirtaş ne diyordu? “Valiler, kaymakamlar,
emniyetleriyle Fetullah Gülen cemaati her yere yerleşmiştir, buna dikkat edin,
dikkat edin.” diyordu. Bunu da belirtmek isterim. 
BAŞKAN
– Kayıtlara geçmiştir Sayın Kerestecioğlu.
Siz?
AHMET
TUNCAY ÖZKAN (İzmir) – Sayın Başkanım, ben biraz önce bir konuşma yaptım.
Konuşma sürem yedi dakika. Sayın Bakanımız o konuşma bölümüyle ilgili olarak on
üç dakikalık bir yanıt verdi. Bu yanıtla ilgili olarak yerimden atmış saniyelik
tamamlayıcı bilgi sunmak istiyorum, izin vermiyorsunuz. 
ENGİN
ÖZKOÇ (Sakarya) – Verir, verir.
AHMET
TUNCAY ÖZKAN (İzmir) – Bunu sadece grup başkan vekillerine… Türkiye Büyük
Millet Meclisinde bütçeyle konuşan bir milletvekiline atmış saniyelik bir
açıklama hakkı tanınmıyorsa o zaman bunu gündeme getirmek lazım. Çünkü bakın,
bu Parlamentonun bu tarafında…
BAŞKAN
– Şimdi, bir saniye. 
Bu
kadar çok talep ettiğinize göre çok mühim bir şeyler söyleyeceksiniz, tamam,
eyvallah ama şunu söyleyeyim, bakın başta da ifade ettim: Bütçe müzakerelerinin
bir geleneği var…
AHMET
TUNCAY ÖZKAN (İzmir) – Evet, ben o geleneği çok iyi biliyorum, Parlamento
muhabiriydim.
BAŞKAN
– İşte o geleneği biliyorsunuz, o zaman yerinizden söz talep etmemeniz lazım,
onu demeye çalışıyorum ben de.
AHMET
TUNCAY ÖZKAN (İzmir) – Peki, ne yapayım efendim?
BAŞKAN
– Yani her konuşmadan sonra illaki “60’a göre söz alacağım.”, illaki
“Sataşmadan söz talep edeceğim.” diye bir kaide bütçe müzakerelerinde olmazdı.
AHMET
TUNCAY ÖZKAN (İzmir) – Efendim, elektronik bir sistem kurdunuz. Oturduğum
yerden sizin önünüzde de gözüktüğü üzere...
BAŞKAN
– Soru-cevaba girdikleri için çok fark edemiyorum. Şu anda sorular var.
Birazdan soruda sorun altmış saniye.
AHMET
TUNCAY ÖZKAN (İzmir) – Hayır, ben altmış saniyelik bir şey söylemek istiyorum.
BAŞKAN
– Buyurun lütfen.
HAYDAR
AKAR (Kocaeli) – Çoktan bitmişti, üç dakika oldu.
ALİ
ŞEKER (İstanbul) – Bir dakikayı üç dakikada alabildik.
TANJU
ÖZCAN (Bolu) – Sayın Başkanım, vermiş olsaydınız bu kadar tartışmadan.
KADİM
DURMAZ (Tokat) – Başkanım, zamanı verimli kullanmama gibi bir alışkanlığınız
var.
BAŞKAN
– Arkadaşlar, biz bir usulü oturtmaya çalışıyoruz yani bir dakika vermek, iki
dakika vermek problem değil. Adil olarak ve herkese aynı ölçüde davranarak İç
Tüzük'ü uygulamaya çalışıyoruz. Lütfen...
Buyurun.
IV.- AÇIKLAMALAR (Devam)
13.- İzmir Milletvekili Ahmet Tuncay
Özkan’ın, Başbakan Yardımcısı Bekir Bozdağ’ın 503 sıra sayılı 2018 Yılı Bütçe
Kanunu Tasarısı ile 504 sıra sayılı 2016 Yılı Kesin Hesap Kanunu Tasarısı’nın
birinci tur görüşmelerinde Hükûmet adına yaptığı konuşmasındaki bazı
ifadelerine ilişkin açıklaması
AHMET
TUNCAY ÖZKAN (İzmir) – Teşekkür ediyorum.
Sayın
Başkanım, anlayışınız için çok teşekkür ederim. Sayın Bakana da verdiği yanıtın
büyük bir kısmıyla ilgili olarak hiçbir itirazım yok. 
Sayın
Bakanım, Millî İstihbarat Teşkilatı çalışanlarının zor koşullarda
çalıştıklarını söylemek için Türkiye Büyük Millet Meclisinde milletvekili
sıfatı taşıyan insanları aşağılamanıza gerek yok. Bu Parlamentonun yarısı
cezaevlerinden, işkencehanelerden geliyor. Bu Parlamentonun yarısı o tarafta
veya bu tarafta siyaseti kelle koltukta yapan insanlardan oluşuyor. Biz de en
az Millî İstihbarat Teşkilatı çalışanları kadar vatansever ve onlar kadar
Türkiye için bir şey yapmaya çalışıyoruz. Onlar da Yenimahalle’deki pembe
koltuklarında, mavi koltuklarında, yeşil koltuklarında oturuyorlar ama milletin
kaderiyle ilgili çeşitli kararlar veriyorlar. Siz, Türkiye Büyük Millet
Meclisinde Adalet ve Kalkınma Partisi Grubu olarak çok güzel bir şey
yaptınız...
(Mikrofon
otomatik cihaz tarafından kapatıldı) 
AHMET
TUNCAY ÖZKAN (İzmir) – ...MİT teftiş edilsin diye bir Denetleme Kurulu
kurdunuz. Bunu çalıştırın, başka bir şey demiyoruz. “MİT’çiler kötüdür.”
demiyoruz. MİT çalışanlarını övmek için “Milletvekilleri kötüdür.” demenize
gerek yok.
BAŞKAN
– Teşekkür ediyorum.
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)

A) CUMHURBAŞKANLIĞI (Devam) 
1) Cumhurbaşkanlığı 2018 Yılı
Merkezî Yönetim Bütçesi
2) Cumhurbaşkanlığı 2016 Yılı
Merkezî Yönetim Kesin Hesabı
B) TÜRKİYE BÜYÜK MİLLET
MECLİSİ (Devam)
1) Türkiye Büyük Millet
Meclisi 2018 Yılı Merkezî Yönetim Bütçesi
2) Türkiye Büyük Millet
Meclisi 2016 Yılı Merkezî Yönetim Kesin Hesabı
C) SAYIŞTAY (Devam)
1) Sayıştay 2018 Yılı Merkezî
Yönetim Bütçesi
2) Sayıştay 2016 Yılı Merkezî
Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2018 Yılı
Merkezî Yönetim Bütçesi
2) Anayasa Mahkemesi 2016 Yılı
Merkezî Yönetim Kesin Hesabı
D) YARGITAY (Devam)
1) Yargıtay 2018Yılı Merkezî
Yönetim Bütçesi
2) Yargıtay 2016 Yılı Merkezî
Yönetim Kesin Hesabı
E) DANIŞTAY (Devam)
1) Danıştay 2018 Yılı Merkezî
Yönetim Bütçesi
2) Danıştay 2016 Yılı Merkezî
Yönetim Kesin Hesabı
F) BAŞBAKANLIK (Devam)
1) Başbakanlık 2018Yılı
Merkezî Yönetim Bütçesi
2) Başbakanlık 2016 Yılı
Merkezî Yönetim Kesin Hesabı
G) KAMU DENETÇİLİĞİ KURUMU (Devam)
1) Kamu Denetçiliği Kurumu 2018Yılı
Merkezî Yönetim Bütçesi
2) Kamu Denetçiliği Kurumu 2016 Yılı
Merkezî Yönetim Kesin Hesabı
Ğ) MİLLÎ İSTİHBARAT TEŞKİLATI
MÜSTEŞARLIĞI (Devam)
1) Millî İstihbarat Teşkilatı
Müsteşarlığı 2018 Yılı Merkezî Yönetim Bütçesi
2) Millî İstihbarat Teşkilatı
Müsteşarlığı 2016 Yılı Merkezî Yönetim Kesin Hesabı
H) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel
Sekreterliği 2018 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2016 Yılı Merkezî Yönetim Kesin Hesabı
I) DİYANET İŞLERİ BAŞKANLIĞI
(Devam)
1) Diyanet İşleri Başkanlığı
2018 Yılı Merkezî Yönetim Bütçesi
2) Diyanet İşleri Başkanlığı
2016 Yılı Merkezî Yönetim Kesin Hesabı
İ) AFET VE ACİL DURUM
YÖNETİMİ BAŞKANLIĞI (Devam)
1) Afet ve Acil Durum Yönetimi
Başkanlığı 2018 Yılı Merkezî Yönetim Bütçesi
2) Afet ve Acil Durum Yönetimi
Başkanlığı 2016 Yılı Merkezî Yönetim Kesin Hesabı
J) TÜRKİYE İNSAN HAKLARI VE EŞİTLİK KURUMU (Devam)

1) Türkiye İnsan Hakları ve Eşitlik Kurumu 2018Yılı Merkezî Yönetim Bütçesi
2) Türkiye İnsan Hakları ve Eşitlik Kurumu 2016 Yılı Merkezî Yönetim Kesin Hesabı
BAŞKAN
– Şimdi şahıslar adına ikinci ve son söz aleyhte olmak üzere İstanbul
Milletvekili Barış Yarkadaş’a aittir. 
Buyurun
Sayın Yarkadaş. (CHP sıralarından alkışlar)
Süreniz
beş dakikadır.
BARIŞ
YARKADAŞ (İstanbul) – İyi akşamlar.
Sayın
Bozdağ az önce Fetullah Gülen cemaatinin terör örgütü olduğunu bilmediklerini
söyledi. Oysaki 2002 yılındaki Cumhuriyet gazetesinin manşetinde -ki AKP’nin
iktidara geldiği dönemdir- “Gülenciler terör örgütü...” Adana Cumhuriyet
Başsavcılığının bu konudaki fezlekesi ortadadır. Sayın Bozdağ eğer bilmek
isteseydi, FETÖ’nün o zaman da bir terör örgütü oluşumu olduğunu bilirdi. (CHP
sıralarından alkışlar) Peki, hadi Cumhuriyet’e inanmıyorsunuz, Akit gazetesine
ne diyelim? “Gülen’i AK PARTİ kurtardı.” Övünerek anlatıyor şu andaki grup
başkan vekili, “Biz kurtardık.” diyor. Kimi? Cumhuriyet gazetesinin 2002
yılında terör örgütü olarak işaret ettiği, sizin çok sevdiğiniz Hizmet
Hareketi’ni. Biliyordunuz, bilerek devletin içine yerleştirdiniz, iş birliği
yaptırdınız, sızdırmadınız, yerleştirdiniz. 
ALİ
ŞEKER (İstanbul) – Yardım yataklık. 
BARIŞ
YARKADAŞ (Devamla) – Aynı hataları bugün de yapıyorsunuz. “FETÖ’yü
temizliyoruz.” adı altında şimdi devletin okullarını, Millî Eğitim Bakanlığını
yeni cemaatlere, yeni tarikatlara açıyorsunuz ve âdeta yeni FETÖ’lerin aslında
tohumunu kendi ellerinizle atıyorsunuz. Bakın, Bahçelievler Millî Eğitim
Müdürlüğü ne yapıyor? Bir tarikatın denetiminde öğrencileri zorla namaza
götürüyor arkadaşlar, zorla. Cağaloğlu Anadolu Lisesinin müdürü bir cemaate
mensup, şu anda öğrencileri zorla dinî sohbete çağırıyor. Yetmiyor, hemen
aşağıya geliyoruz; Maltepe Millî Eğitim Müdürlüğü yine bir cemaate teslim
edilmiş, bir tarikata teslim edilmiş, öğrencilere şu tavsiyeyi veriyor:
“Öğretmenleriniz eve gelecek, size dinî sohbetler aktaracak.” Bunlar tam da
FETÖ’nün yöntemleridir. FETÖ geçmişte bu yöntemleri uyguluyordu, şimdi devletin
içine yerleştirdiğiniz cemaatler, tarikatlar aynı FETÖ’nün yaptığı işleri
yapıyor ve o yoldan gidiyor, yarın yine “Kandırıldık, aldatıldık, haberimiz
yoktu.” demeyin. (CHP sıralarından alkışlar) 
Tabii,
bütün bunlar -Sayın Metin Külünk de burada- olurken öğrencilere din iman,
AKP’lilere han hamam. Yine İstanbul’da 200 trilyonluk bir rant projesini
devreye soktunuz. 18 bin taksici itiraz etmesine rağmen ve bu konu, iTaksi şu
anda mahkemelik olmasına rağmen ne yaptınız? iTaksi adlı bir projeyle 200
milyonluk bir kaynak yaratıp bunu da AKP’nin yerel yönetimlerden sorumlu genel
başkan yardımcısının oğluna aktarıyorsunuz. 
Sayın
Metin Külünk İstanbul’a gitti, taksicilerle konuşma yaptı “Bu projeye karşıyım,
bu projenin uygulanmaması lazım.” dedi. Sanki birileri Metin Külünk’ün
söylediğinin aksine, onunla inatlaşırcasına iki gün sonra iTaksi Projesi’ni
başlattı. Niye? Çünkü burada 200 milyonluk bir rant var ve her yıl 20 milyon
lira -eski parayla 20 trilyon- nereye aktarılacak? iTaksi aracılığıyla AKP’nin
yerel yönetimlerden sorumlu eski Genel Başkan Yardımcısı Hüseyin Tanrıverdi’nin
oğlunun Tam Yazılım adlı şirketine. Yani, yoksula din iman, öğrencilere din
iman, AKP’li yandaş şirketlere han hamam. (CHP sıralarından alkışlar) 
E,
şimdi, bütün bunlar neyi gösteriyor? AKP iktidarı aslında buradaki bütçe
görüşmelerinde halkın yararına bir bütçeyi değil, kendilerinin yararına bir
bütçeyi oluşturuyor. 
Meclis
Başkanının bütçeyi nasıl kullandığını biliyoruz, önümüze getirilen kitaplardan
yapılan israfı görüyoruz. Ayrıca, Sayın Meclis Başkanının 5 milyon TL’ye aldığı
arabaya isterdim ki itiraz edesiniz. Allah aşkına, bu Meclisin 5 milyon lira
bir Mercedes’e verecek parası mı var? (AK PARTİ sıralarından gürültüler) Bu
yoksul halkın sırtından daha ne kadar yaşayacaksınız?
ORHAN
KIRCALI (Samsun) – Faturayı ödediniz mi, faturayı?
BARIŞ
YARKADAŞ (Devamla) – Daha ne kadar bu halkın sırtında duracaksınız? (CHP
sıralarından alkışlar)
O
yüzden, bu bütçenin halkın yararına olmadığını söylüyoruz. Yüzde 11 büyüme
yalanlarıyla da kimseyi kandırmaya çalışmayın. 
ORHAN
KIRCALI (Samsun) – Faturayı ödediniz mi, telefon faturasını?
BARIŞ
YARKADAŞ (Devamla) – Bu nasıl bir büyümedir ki işsiz sayısı gitgide artıyor? Bu
nasıl bir büyümedir ki her gün bizi telefonlarla arayan binlerce kişi “İş
bulamıyorum, evime ekmek götüremiyorum, çaresizim, perişanım.” diyor. 
FEVZİ
ŞANVERDİ (Hatay) – Telefon faturaları ne oldu?
BARIŞ
YARKADAŞ (Devamla) – Eğer yüzde 11’lik bir büyüme olsaydı işsizlik azalır,
patronlar kalifiye eleman ararlardı. 
O
yüzden, bu bütçenin halkın yararına olmadığını bir kez daha söylemek istiyorum.

Saygılar
sunuyorum. (CHP sıralarından alkışlar)
UĞUR
AYDEMİR (Manisa) – Telefon faturası ne oldu, telefon?
BAŞKAN
– Teşekkür ediyorum Sayın Yarkadaş. 
VI.- OTURUM BAŞKANLARININ KONUŞMALARI
(Devam)
4.- Oturum Başkanı TBMM Başkan Vekili Ahmet
Aydın’ın, Meclis Başkanının makam aracının Başbakanlıktan tahsis edildiğine ve
Türkiye Büyük Millet Meclisi tarafından herhangi bir harcama yapılmadığına
ilişkin konuşması
BAŞKAN
– Meclis Başkanlık makamını temsil ettiğim için, özellikle Meclis Başkanının
makam aracıyla ilgili kullandığınız ifadeyle ilgili daha önce de
bilgilendirdik, bir kez daha bilgilendirmek istiyorum.
Türkiye
Büyük Millet Meclisi Başkanlığınca dört yıl boyunca kullanılmakta olan makam
aracı sık sık arıza veriyordu ve yolda kalıyordu, yüklü miktarda bakım onarım
masrafı oluşturuyordu. Başbakanlıkça daha önce tahsis edilmiş olan ve ekonomik
ömrünü dolduran bu aracın yerine yine Başbakanlık tarafından yeni bir araç
tahsisi yapılmıştır. Dolayısıyla, Türkiye Büyük Millet Meclisi tarafından yeni
bir araç alımı olmayıp söz konusu araçla ilgili herhangi bir harcama da
yapılmamıştır. Yine, iddia edildiği üzere aracın içerisine ambulans tertibatı
daha önce yapıldığı için böyle bir tertibat da yok ve bunun için yüksek
meblağların harcandığı ifadeleri de… 
Sayın
Yarkadaş, bu, daha önce Sayın Başkanımız tarafından da ifade edilmişti, basına
da böyle bir açıklama yapılmıştı. Şimdi, sizin bu ifadeleriniz üzerine bu
açıklamaları yapma gereği hissettim.
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)

A) CUMHURBAŞKANLIĞI (Devam) 
1) Cumhurbaşkanlığı 2018 Yılı
Merkezî Yönetim Bütçesi
2) Cumhurbaşkanlığı 2016 Yılı
Merkezî Yönetim Kesin Hesabı
B) TÜRKİYE BÜYÜK MİLLET
MECLİSİ (Devam)
1) Türkiye Büyük Millet
Meclisi 2018 Yılı Merkezî Yönetim Bütçesi
2) Türkiye Büyük Millet
Meclisi 2016 Yılı Merkezî Yönetim Kesin Hesabı
C) SAYIŞTAY (Devam)
1) Sayıştay 2018 Yılı Merkezî
Yönetim Bütçesi
2) Sayıştay 2016 Yılı Merkezî
Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2018 Yılı
Merkezî Yönetim Bütçesi
2) Anayasa Mahkemesi 2016 Yılı
Merkezî Yönetim Kesin Hesabı
D) YARGITAY (Devam)
1) Yargıtay 2018Yılı Merkezî
Yönetim Bütçesi
2) Yargıtay 2016 Yılı Merkezî
Yönetim Kesin Hesabı
E) DANIŞTAY (Devam)
1) Danıştay 2018 Yılı Merkezî
Yönetim Bütçesi
2) Danıştay 2016 Yılı Merkezî
Yönetim Kesin Hesabı
F) BAŞBAKANLIK (Devam)
1) Başbakanlık 2018Yılı
Merkezî Yönetim Bütçesi
2) Başbakanlık 2016 Yılı
Merkezî Yönetim Kesin Hesabı
G) KAMU DENETÇİLİĞİ KURUMU (Devam)
1) Kamu Denetçiliği Kurumu 2018Yılı
Merkezî Yönetim Bütçesi
2) Kamu Denetçiliği Kurumu 2016 Yılı
Merkezî Yönetim Kesin Hesabı
Ğ) MİLLÎ İSTİHBARAT TEŞKİLATI
MÜSTEŞARLIĞI (Devam)
1) Millî İstihbarat Teşkilatı
Müsteşarlığı 2018 Yılı Merkezî Yönetim Bütçesi
2) Millî İstihbarat Teşkilatı
Müsteşarlığı 2016 Yılı Merkezî Yönetim Kesin Hesabı
H) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel
Sekreterliği 2018 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2016 Yılı Merkezî Yönetim Kesin Hesabı
I) DİYANET İŞLERİ BAŞKANLIĞI
(Devam)
1) Diyanet İşleri Başkanlığı
2018 Yılı Merkezî Yönetim Bütçesi
2) Diyanet İşleri Başkanlığı
2016 Yılı Merkezî Yönetim Kesin Hesabı
İ) AFET VE ACİL DURUM
YÖNETİMİ BAŞKANLIĞI (Devam)
1) Afet ve Acil Durum Yönetimi
Başkanlığı 2018 Yılı Merkezî Yönetim Bütçesi
2) Afet ve Acil Durum Yönetimi
Başkanlığı 2016 Yılı Merkezî Yönetim Kesin Hesabı
J) TÜRKİYE İNSAN HAKLARI VE EŞİTLİK KURUMU (Devam)

1) Türkiye İnsan Hakları ve Eşitlik Kurumu 2018Yılı Merkezî Yönetim Bütçesi
2) Türkiye İnsan Hakları ve Eşitlik Kurumu 2016 Yılı Merkezî Yönetim Kesin Hesabı
BAŞKAN
- Şimdi, sayın milletvekilleri, soru-cevap işlemine geçiyoruz yirmi dakika
süreyle. 
Bu
yirmi dakikanın ilk on dakikası soru olarak ayrılacak, geri kalan on
dakikasında da cevap için ilgili bakanlara ve Meclis Başkan Vekiline süre
vereceğim.
Sayın
Engin, buyurun.
DİDEM
ENGİN (İstanbul) – Teşekkürler Sayın Başkan.
2002
yılı Cumhurbaşkanlığı bütçesi 18 milyon 850 bin TL’yken 2017 yılında bu bütçe
648 milyon 488 bin TL’ye yükseltildi. Bugün üzerinde görüştüğümüz 2018 yılı
bütçesinde ise Cumhurbaşkanlığına tam 845 milyon 365 bin TL ayrılmak isteniyor.
Yani Cumhurbaşkanlığı harcamaları geçen yıla göre yüzde 30, 2002’ye göre yüzde
4.384 artmış durumda. Vatandaşlarımıza gelince zam üstüne zam, vergi üstüne
vergi bindiriyorsunuz, asgari ücretlilerden fedakârlık bekliyorsunuz ama söz
konusu saray olunca “İtibardan tasarruf olmaz.” diyorsunuz. 
Şimdi
sayın bakanlara soruyorum: Cumhurbaşkanlığı bütçesinde yaptığınız gibi asgari
ücretlilerin, emeklilerin, memurların, emekçilerin maaşları için de geçen
seneye göre yüzde 30’luk bir zam yapmayı düşünüyor musunuz?
BAŞKAN
– Sayın Yalım’ın yerine Sayın Torun, buyurun.
SEYİT
TORUN (Ordu) – Teşekkür ederim Sayın Başkan.
AKP
iktidarı büyük bir çözülme yaşamaktadır. Bu çözülmenin en önemli nedenlerinden
biri de AKP’nin belediyecilik anlayışının iflas etmiş olmasıdır. Nitekim
Cumhurbaşkanı kendi belediye başkanlarını baskıyla ve zorla istifaya zorlamış,
belediye başkanları da baskı ve tehdidi açıkça dile getirerek istifa
etmişlerdir. Cumhurbaşkanı bununla da kalmamış, sıranın CHP’li belediyelere
geleceğini söylemiş, “Siz de benim gibi yapın, yoksa sonuçlarına
katlanırsınız.” demiştir. Ataşehir Belediye Başkanı tüm yargı süreçlerinde
aklanmasına ve elde hiçbir belge olmamasına rağmen açığa alınmıştır.
Anlaşılıyor ki Cumhurbaşkanı yanlış bilgilendirilmiştir. Ataşehir Belediye
Başkanının açığa alınmasıyla ilgili talimat Cumhurbaşkanı tarafından mı
verilmiştir? Sırada hangi CHP’li belediye başkanları vardır? Kaç tane AKP’li
belediyede soruşturma yürütülmektedir? Yoksa bu soruşturmalar sadece CHP’li
belediyelere mi yöneliktir?
Ayrıca,
Cumhurbaşkanlığı sarayında kaç tane danışman görev yapmaktadır? Bu
danışmanların aylık maaşları kaç liradır? Bu danışmanlara aylık ücretlerinin
dışında konut kirası yardımı yapılmakta mıdır? Bu danışmanlara araç tahsis
edilmiş midir?
Diğer
sorum Meclis Başkanınadır. 
(Mikrofon
otomatik cihaz tarafından kapatıldı)
SEYİT
TORUN (Ordu) – Sayın Kahraman döneminde avukatlık hizmeti için ne kadar hizmet
alımı yapılmış, bu hizmet alımlarına kaç lira ödenmiştir? Bu hizmet alımları
kapsamında görev yapan avukatlar hangi davaları takip etmektedir?
BAŞKAN
– Sayın Gaytancıoğlu…
OKAN
GAYTANCIOĞLU (Edirne) – Teşekkür ederim Sayın Başkan. 
Başbakan
Binalı Yıldırım’a soruyorum: TRT ekranlarında 8 Aralık 2017 tarihinde
yayınlanan “Payitaht” dizisinin 28’inci bölümünde Ulu Önder Mustafa Kemal
Atatürk’ün ve cumhuriyetin kurucularının Osmanlı Devleti’ni yıktıkları ima
edilmiş ve söz konusu bölüm medyada da haber konusu olmuştur. Dizide geçen
karşılıklı konuşmada Osmanlı Devleti’ni yıkanların Atatürk ve Türkiye Cumhuriyeti’ni
kuranlar olduğu ima edilmiştir. Buna göre “Osmanlı’yı kendi evlatları bizim
için yıkacak.” diyaloğunun geçtiği bölümde söz konusu dizi yapımcısı için
hukuki bir işlem başlatmayı düşünüyor musunuz? Atatürk düşmanı olarak bilinen
ve haberlerde de konusu olan dizinin tarih danışmanı Atatürk’e hakaret eden
Mustafa Armağan mıdır? Devletin kanalında aleni Atatürk düşmanlığı yapılmasına
nasıl kayıtsız kalınmaktadır? Söz konusu diziyle ilgili başka yaptırımlarınız
olacak mıdır?
BAŞKAN
– Sayın Akın…
AHMET
AKIN (Balıkesir) – Sayın Başkan, teşekkürler. 
Önceki
Cumhurbaşkanlarıyla karşılaştırıldığında AKP Genel Başkanı Sayın Tayyip
Erdoğan’ın Cumhurbaşkanlığı döneminde bütçede ne kadarlık bir artış olmuştur?
Türkiye
Büyük Millet Meclisi Başkanlığı tarafından iade edilen yazılı soru önergesi
sayısı kaçtır, kaçı cevaplanmamıştır, bunların kaçı Cumhurbaşkanlığıyla
ilgilidir?
Ayrıca,
buraya, masamızın üzerine koyduğunuz bu kâğıtları çöpe atmak için mi koydunuz,
yoksa bu çağda artık bunlarla mı uğraşmamız gerekiyor? Bunların yerine bize
birer flaş disk verseydiniz daha iyi olmaz mıydı?
Sayın
Başbakan Binali Yıldırım’ın çocuklarının Malta’daki yatırımlarla ülkeye verdiği
kayıp nedir?
MİT’in
Cumhurbaşkanlığına bağlanmasının gerekçesi nedir?
Bu
yıl AFAD’dan toplam kaç vatandaşımız yardım almıştır, toplam başvuru nedir,
yardımların ile göre dağılımı nedir?
OHAL
döneminde Türkiye İnsan Hakları ve Eşitlik Kurumuna başvuruların kabul
edilmediği iddiaları doğru mudur?
BAŞKAN
– Sayın Akyıldız…
ALİ
AKYILDIZ (Sivas) – Teşekkür ediyorum Sayın Başkan.
Başbakan
Yardımcısı Sayın Bekir Bozdağ’a soruyorum. Biraz önce Diyanet İşleri
Başkanlığıyla ilgili yaptığı konuşmada devasa bir bütçenin ayrıldığını, 7
milyar 774 milyon 183 bin liralık bir bütçenin ayrıldığını görüyoruz. Sayın
Bozdağ’a buradan soruyorum: Biraz önce Kur’an-ı Kerim’den ayet ve sureleri
söyledi, ben de Fecr suresinin 25 ve 26’ncı ayetlerini hatırlatıyorum. Bu
ülkede yaşayan milyonlarca Alevinin kul hakkını yiyerek nasıl gideceksiniz?
AİHM’in vermiş olduğu cemevlerinin ibadethane olarak tanınması kararını
uygulamayı düşünüyor musunuz? Bu bütçeden Alevilere de pay ayırmayı düşünüyor
musunuz? 
Yine,
Sayın Recep Akdağ’a teşekkür ediyorum. Biraz önceki konuşmasındaki “Biz yüz
yılda yapılmayanları yaptık.” sözüne ben de katılıyorum. Bu Gazi Meclis yüz
yılda ilk defa sizlerin sayesinde FETÖ terör örgütü tarafından bombalanmıştır.
Bu itirafınızdan dolayı da teşekkür ediyorum, saygılar sunuyorum.
BAŞKAN
– Sayın Özdiş…
İBRAHİM
ÖZDİŞ (Adana) – Teşekkür ediyorum Sayın Başkan. 
Türkiye’nin
üçüncü çeyrek büyüme rakamı yüzde 11,1 olarak açıklandı. Bu büyümedeki
ağırlığın tüketim ve inşaat sektörü olduğunu da biliyoruz. Bu durumu, aynı,
abur cuburla beslenip yağlanan, sürekli kilo alan obez bir kişinin durumuna
benzetebiliriz. Ancak, biliyoruz ki enflasyon oranının altındaki büyüme
çiftçiye, memura, işçiye, kısacası halka küçülme olarak yansır. 
Aklınıza
gelebilecek her şeye zam yaptınız; dolar, avro uçtu gitti; borsa beşik gibi
sallanıyor. Kâğıt üstündeki rakamsal değişikliklerin ülkemize uzun vadede bir
yarar sağlamayacağının farkındayız. Man Adası’ndaki hesapların büyümesini
ülkemizin büyüme rakamlarıyla karşılaştırmayın. İllaki “Yok, büyüdük,
gelişiyoruz.” diyorsanız da asgari ücreti 2 bin TL yapın, halkımız da bu
büyümeyi gerçek anlamda hissedebilsin.
(Mikrofon
otomatik cihaz tarafından kapatıldı)
İBRAHİM
ÖZDİŞ (Adana) – Ben Sayın Bakana soruyorum: Asgari ücreti 2 bin lira yapacak
mısınız?
BAŞKAN
– Sayın Tanal…
MAHMUT
TANAL (İstanbul) – Teşekkür ederim Sayın Başkan.
Değerli
milletvekilleri, bize bugün dağıttığınız 26. Yasama Dönemi Birinci Devre
Çalışma Raporu’nun sayfalarını ben size sunuyorum: Sayfa 41, 43, 47, 48, 52,
55, 57, 162, 115, 181, 211, 212, 270. Toplam 13 yerde Gazi Mustafa Kemal
Atatürk’ün posterinin yarısını çekmişsiniz, yarısını göstermemişsiniz,
çekilmemiş. Mevcut olan bugünlerde Atatürk’e bu sevdanızdan… Daha yeni bize
gönderdiğiniz bunlarda hâlâ Atatürk düşmanlığından vazgeçilmemiş, bu Atatürk
düşmanlığından ne zaman vazgeçeceksiniz? (CHP sıralarından alkışlar) Bu, kurucu
Meclise, Gazi Mustafa Kemal Atatürk tarafından kurulan bu Meclise saygısızlık
değil midir? Bu çalışma raporunda yazılı soru önergesi yok, sözlü soru önergesi
yok; burada sadece Meclis Başkanının reklamı var. 
(Mikrofon
otomatik cihaz tarafından kapatıldı)
MAHMUT
TANAL (İstanbul) – Yani burası bir reklam yeri midir, çalışma yeri midir? Yani
insan bir kanun teklifi gösterir, yazılı soru önergesini gösterir, sözlü soru
önergesini gösterir, araştırma önergesini gösterir. Ayıp değil mi, utanmıyorlar
mı?
Teşekkür
ederim.
BAŞKAN
– Onlar da var içinde herhâlde ya.
MAHMUT
TANAL (İstanbul) – Hiçbiri yok, bir tanesini görsem istifa edeceğim. Yok böyle
bir şey.
BAŞKAN
– Buyurun Sayın Tor.
FAHRETTİN
OĞUZ TOR (Kahramanmaraş) – Sayın Bakan, tüm partilerin seçim beyannamelerinde
yer aldığı ve Milliyetçi Hareket Partisi olarak ısrarla gündeme getirdiğimiz
taşeron işçilerine kadro konusunun nihayet Meclisin gündemine gelmesi
kesinleşmiştir. Genel ve katma bütçeli idareler ile belediye ve il özel
idarelerindeki taşeron işçilerine kadro verileceği, KİT’lerde çalışanlara
verilmeyeceği basında yer almaktadır. Sayıları 900 bini bulacağı açıklanan
taşeron işçilerine kadro verilmesinden KİT’lerde çalışanların mahrum
bırakılması hak ve adalet ilkeleriyle, kul hakkıyla bağdaşmamaktadır. 900 bin
işçiye kadro verilecekse 40 bin kişiye de pekâlâ kadro verilebilir, devletimiz
büyüktür. KİT’lerdeki taşeron işçilerini bu haktan mahrum etmemenizi, yasanın
ölü doğmamasını bekliyor, devlete düşen hak ve adaletten, eşitlikten
ayrılmamaktır diyorum.
Teşekkür
ediyorum. 
BAŞKAN
– Sayın Özdemir… 
SİBEL
ÖZDEMİR (İstanbul) – Teşekkür ederim Sayın Başkan. 
20
Temmuz 2016 tarihinde ilan edilen ve bugün devam eden OHAL kapsamında çıkarılan
KHK’lerle akademisyenler, öğretmenler, devlet memurları görevlerinden, mesleklerinden
gerekçesiz olarak uzaklaştırıldı. Anayasa Mahkemesi ve AİHM’e yapılan
başvuruların azaltılması amacıyla kurulan OHAL İnceleme Komisyonu 150 binden
fazla yurttaşın tek muhatabı olarak gösterildi ancak OHAL İnceleme Komisyonunun
kuruluşunun üzerinden geçen on bir aya rağmen, Sayın Bakan, henüz hiçbir
başvuru sonuçlanmadı. Doğal olarak yurttaşlarımızın, ailelerin ekonomik, sosyal
ve psikolojik mağduriyetleri gün gün artmaktadır. Bu bağlamda, öncelikle OHAL
ne zaman kaldırılacak? OHAL İnceleme Komisyonu kendisine yapılan başvuruların
neticesini ne zaman açıklayacaktır? 
Teşekkür
ederim. 
BAŞKAN
– Sayın Erdoğan, yirmi saniyeniz var. 
Buyurun.

MEHMET
ERDOĞAN (Muğla) – Teşekkür ediyorum Sayın Başkan. 
Sayın
Bozdağ Plan ve Bütçe Komisyonunda 10 bin imam açığı olduğunu ifade etmişti. Bu
açığı kapatmak için yapılan planlama nedir? İŞKUR kanalıyla istihdam edilen ve
istihdam süreleri bu ay dolacak olan 4.995 imamımızı söz konusu imam-hatip
açığı çerçevesinde değerlendirmeyi düşünüyor musunuz? 
Yine,
Diyanet 15 Temmuzdan yeterince ders çıkarmış mıdır? Ders çıkarmışsa geçen bir
buçuk senelik süre içerisinde niye hiçbir vaazda ya da hutbede yeni paralel
yapılarla ilgili hiçbir şeyi bugüne kadar duyamadık? 
Yine,
yüzde 11 büyümeyle ilgili olarak da sabit gelirli vatandaşlarımız,
emeklilerimiz, dul ve yetimlerimiz, memurlarımız soruyor: “Bu yüzde 11 bize ne
zaman ulaşacak, biz payımızı ne zaman alacağız?” 
Teşekkür
ediyorum. 
BAŞKAN
– Teşekkürler. 
Sayın
Akçay, sizin bir sorunuz olacaktı. 
ERKAN
AKÇAY (Manisa) – Teşekkür ederim Sayın Başkan. 
Sorum
Meclis Başkanlığına: Türkiye Büyük Millet Meclisinde işletme, yapım ve destek
hizmetleri gibi alanlarda teknik mahiyette görev yapan personel hâlihazırda
yardımcı hizmetler, genel idare hizmetleri ve 4/C gibi statülerde
çalışmaktadırlar ancak mevzuat gereği, bu personelin idari bir işlemle teknik
hizmetler sınıfına geçirilmesi gerekir. 3795 sayılı Kanun’a göre mesleki ve
teknik öğretim veren ortaöğretim kurumlarından mezun olanlara teknisyen unvanı
verilmiştir ve kamudaki pek çok kurumda aynı statü ve görev alanında iş yapan
personel teknisyen sayılmakta ve teknik hizmetler sınıfına geçirilmektedir ve
Meclisimizde görev yapan buna muadil personel ise bu unvanı kazanamamış ve bu
sınıfa geçirilmemiştir. Türkiye Büyük Millet Meclisinde görevli söz konusu
personelin mağduriyetinin giderilmesi için Türkiye Büyük Millet Meclisi
Başkanlığı bir çalışma yapmakta mıdır?
Teşekkür
ederim.
BAŞKAN
– Teşekkür ediyorum.
Şimdi,
soruları cevaplandırmak için ilk sözü Meclis Başkan Vekilimiz Sayın Ayşe Nur
Bahçekapılı’ya veriyorum.
Buyurun.
TBMM
BAŞKAN VEKİLİ AYŞE NUR BAHÇEKAPILI (İstanbul) – Teşekkür ederim Sayın Başkan.
İyi
akşamlar diliyorum sayın milletvekili arkadaşlarıma.
Öncelikle,
Sayın Akın’ın sorusuna cevap vermek isterim. Sayın Akın soru önergeleriyle
ilgili bir soru sordu, iade işlemleriyle ilgili detaylı bilgi istedi. Sayın
Akın, İç Tüzük'ün 96’ncı maddesinde soru önergelerinde bulunması gereken
unsurlar belirtilmiştir. 97’nci maddesinde ise soru önergelerinde konu
edilmeyecek hususlara yer verilmektedir. Yine anılan maddelerde belirli
şartlara uygun olmayan soru önergelerinin Meclis Başkanlığınca iade işlemine
tabi tutulacağı da hüküm altına alınmıştır. 
Diğer
yandan, İç Tüzük'ün 67’nci maddesinde kaba ve yaralayıcı ifadelerin metinden
çıkarılması ve bu işlemin Başkanlık tarafından yapılabileceği hükme
bağlanmıştır. Yine, Anayasa'nın 138’inci maddesinde de yargı yetkisinin
kullanılmasıyla ilgili sorular sorulamayacağı belirtilmiştir. 
Türkiye
Büyük Millet Meclisi Başkanlığı tarafından Anayasa ve İç Tüzük'ün anılan
emredici kuralları dikkate alınarak soru önergelerinde yer alan hangi
ifadelerin hangi kurala aykırı olduğu belirtilmek suretiyle iade işlemleri
yapılmaktadır. Ancak muhatabına ve konusuna göre iade edilen soru önergelerine
ait bir istatistik, tutanak yoktur. Belki bir eksikliktir, bundan sonra
tamamlanabilinir, böyle bir istatistiki bilgi sağlanabilinir.
Sayın
Tanal’ın sorusuna gelirsek, Sayın Tanal Meclis Başkanlığı tarafından bastırılan
kitapçıkla ilgili bir eleştiri sundu. Konuşmalar esnasında başka milletvekili
arkadaşlarım da aynı mahiyette eleştirilerini sundu. Bütçe görüşmeleri
esnasında kurumların faaliyetlerinin belirtildiği kitapçıkların basılıp
dağıtılması âdettendir, Meclis Başkanlığı da aynı şekilde bu görevi, bu âdeti
yerine getirmiştir ama gelişen teknolojik çağda bunun başka yöntemlerle
yapılabileceği de dikkate alınmalıdır, alınabilir de aynı zamanda. Ama bu
bahsettiğiniz kitapçıkta hiçbir bilginin verilmediğini söylediniz ama dikkat
ederseniz yasama ve denetim faaliyetleriyle ilgili…
MAHMUT
TANAL (İstanbul) – Atatürk posterleri niçin kesilmiş? Tesadüf bu kadar olur mu,
13 tane ya?
TBMM
BAŞKAN VEKİLİ AYŞE NUR BAHÇEKAPILI (İstanbul) – …her türlü bilgi o kitapçığın
içinde bulunmaktadır. Bu kitapçıkla ilgili eleştiriler olabilir, düzeltilebilir
de, biraz önce de söyledim, iletişim çağı gelişti… 
ALİ
ŞEKER (İstanbul) – Yazık ya, çevre kirliliği. 
TBMM
BAŞKAN VEKİLİ AYŞE NUR BAHÇEKAPILI (İstanbul) – …başka yöntemler kullanılabilir
bu konuda ama “Utanmıyorlar mı!” söylemini de size yakıştıramadım.
MAHMUT
TANAL (İstanbul) – Atatürk’ün 13 posteri, 1 tane tesadüf olabilir, özellikle…
TBMM
BAŞKAN VEKİLİ AYŞE NUR BAHÇEKAPILI (İstanbul) – Müsaade eder misiniz, bizim
vaktimiz sınırlı; üç dakikam var, cevap vermek zorundayım.
MAHMUT
TANAL (İstanbul) – Vakit biz verelim, muvafakat edelim, bir saat konuş, ne
olacak.
BAŞKAN
– Vakit sınırlı, daha iki Sayın Başbakan Yardımcımıza da söz vereceğiz.
TBMM
BAŞKAN VEKİLİ AYŞE NUR BAHÇEKAPILI (İstanbul) – Ayrıca bir de Sayın Tanal bu
kitapçıkta Mustafa Kemal Atatürk’ün fotoğraflarının kasti olarak yarım
basıldığını söylediler. Bakın, o kitapçığın birinci sayfasında Sayın Mustafa
Kemal Atatürk’ün fotoğrafı vardır, ilk sayfasında. 
GÜLAY
YEDEKCİ (İstanbul) – Olmasın mı o da? Meclisi o kurdu. 
TBMM
BAŞKAN VEKİLİ AYŞE NUR BAHÇEKAPILI (İstanbul) – Yarım basılmasında bir kasıt
aramamanızı rica ediyorum. 
MAHMUT
TANAL (İstanbul) – 1 tane tesadüf olabilir, 13 üstat, 13 tane.
TBMM
BAŞKAN VEKİLİ AYŞE NUR BAHÇEKAPILI (İstanbul) – Sayın Tanal, müsaade edin. Bir
kimsenin Mustafa Kemal’in ilkelerinin ve vizyonunun hangi derecede yoğun
olduğunun takdiri bir başka kişiye ait değildir. 
GÜLAY
YEDEKCİ (İstanbul) – Resimlerini kesmeyin.
TBMM
BAŞKAN VEKİLİ AYŞE NUR BAHÇEKAPILI (İstanbul) – Biz burada Mustafa Kemal’in ve
arkadaşlarının halkıyla beraber kurmuş olduğu Mecliste ve “Egemenlik kayıtsız,
şartsız milletindir.” Kemal Atatürk imzası altında görev yapan insanlarız ve
bunun bilincindeyiz. Lütfen, rica ediyorum, hepimizden rica ediyorum, Mustafa
Kemal Atatürk’ün kullanımını bir siyasi araç olarak, yöntem olarak
belirlemeyelim; onun ilkelerine, onun vizyonuna sahip çıkalım. Sanıyorum burada
bulunmamızla da bunu ifade etmiş oluyoruz diye düşünüyorum. 
MAHMUT
TANAL (İstanbul) – Zaten amacımız bu.
TBMM
BAŞKAN VEKİLİ AYŞE NUR BAHÇEKAPILI (İstanbul) – Bunun takdirini hiç kimse
kendisinde görmemelidir diye de bir kez daha altını çizmek isterim.
Sayın
Akçay, sizinle ilgili olarak da verebileceğim cevap şudur: Mesleki ve teknik
öğretim veren ortaöğretim kurumlarından mezun olanlara teknisyen, lise üstü ve
iki yıl süreli yüksek teknik öğretim görenlere de tekniker unvanı
verilmektedir, belirttiğiniz 3795 sayılı Kanun’un 3’üncü maddesinde. Kanunun bu
maddesine göre, teknik ortaöğretim verilenlere teknisyen, yüksek teknik eğitim
görenlere de tekniker unvanı verilmesi… Kanun bu şekilde kadroya alınması
hakkını vermemektedir ama teknisyenlerin tekniker kadrolarına atanabilmek için,
teşkilat yasamıza göre Görevde Yükselme ve Unvan Değişikliği Sınavı’na girerek
başarılı olmaları gerekiyor. Dilerim, bu unvanda olan arkadaşlar bu sınava
girip bu unvan yükseltmeyi kazanırlar. 
Teşekkür
ederim.
BAŞKAN
– Teşekkür ediyorum.
Sayın
Akdağ, bir dakikada hemen çözelim.
Buyurun.

BAŞBAKAN
YARDIMCISI RECEP AKDAĞ (Erzurum) – Hemen kısaca ifade edeyim.
AFAD’la
ilgili olarak, 2017 yılında, 3.958 vatandaşımız hak sahibi olmuştur, bu
çerçevede illerimize 86 milyon 300 bin TL gönderilmiştir. 
Ayrıca,
4123 sayılı Kanun kapsamında belediyelere ödenen paralar, acil yardım
kapsamında ödenen paralar ve bu arada Suriyeliler için de dâhil olmak üzere
toplam 2 milyar 637 milyon 918 bin lira ödenmiştir. İllere göre tasnifini
değerli milletvekillerimize yazılı olarak verelim.
Bu
yüzde 11,1 büyüme meselesinde, hakikaten muhalefet milletvekillerinden de
istirhamımız, bununla iftihar edelim arkadaşlar. Yani işin başka tarafını
eleştirebilirsiniz ama yüzde 11,1 büyüme, bugün dünyada 1 numaraya bizi getiren
bir büyümedir. 
ALİ
ŞEKER (İstanbul) – Tüketim ne?
BAŞBAKAN
YARDIMCISI RECEP AKDAĞ (Erzurum) – Bakınız, ihracatımız, ayları
kıyasladığımızda, geçen yılın ekim ayına göre yüzde 15, geçen yılın kasım ayına
göre yüzde 14 artmıştır. Ne güzel, Allah’a şükürler olsun, bu daha da iyi böyle
olacak. 
NURHAYAT
ALTACA KAYIŞOĞLU (Bursa) – Açık ne kadar? İthalat, ihracat…
BAŞBAKAN
YARDIMCISI RECEP AKDAĞ (Erzurum) – Asgari ücrete gelince, AK PARTİ
hükûmetlerimiz 184 lira olan asgari ücreti 1.404 liraya getiren hükûmetlerdir.
Teşekkür
ediyorum.
ÖZKAN
YALIM (Uşak) – Biz “1.500” dedik de öyle yaptınız Sayın Bakan.
BAŞKAN
– Teşekkürler.
Başbakan
Yardımcısı Sayın Bozdağ, buyurun. 
BAŞBAKAN
YARDIMCISI BEKİR BOZDAĞ (Yozgat) – Sayın Başkanım, değerli arkadaşlar;
Cumhurbaşkanlığına MİT’in bağlanmasıyla ilgili düzenlemenin gerekçesini sordu
arkadaşlarımız. Tabii, MİT Başbakana bağlı ve Başbakana karşı sorumluydu. Aynı
zamanda Cumhurbaşkanına, Genelkurmay Başkanına, Başbakana, ilgili, gerekli
görülen yerlere de bilgi aktarımı yapıyordu, istihbaratı ulaştırıyordu, onlarla
yakın çalışıyordu. Tabii, bağlılığı değiştirildi, Cumhurbaşkanı yapıldı,
sorumluluğu değiştirildi ama diğer kısımlar aynen devam ediyor. Tabii,
Cumhurbaşkanlığı hükûmet sistemine Türkiye geçmek için büyük bir Anayasa
değişikliği yaptı ve bu konudaki adım bu çerçevede, uyum çerçevesinde atıldı
ancak 2019’da, biliyorsunuz, tam yürürlüğe girecek fakat bu düzenlemeyi yapmaya
anayasal bir engel yok. Şu anda böyle bir bağlama Cumhurbaşkanlığına pekâlâ
yapılabilir. Burada Anayasa’ya aykırı bir durum söz konusu değildir. 
İkincisi,
Cumhurbaşkanlığının bütçesiyle alakalı da artışlara ilişkin bazı
arkadaşlarımızın değerlendirmesi oldu. Elbette Cumhurbaşkanlığı devletin başı
olarak Cumhurbaşkanının görev yaptığı yer; milletimizin, devletimizin temsiline
uygun görevlerin sürdürülmesi bakımından son derece önemli. Bir hassasiyet
gösteriliyor. Ayrıca, orada devam eden inşaatlar var. Şu anda kütüphane yapımı
devam ediyor, başka devam eden imalatlar var. Bu çerçevede bir artış var. Diğer
bütçe kalemlerine baktığınızda orantılı bir artışın burada olduğunu görüyoruz
yani fazladan bir artış yok, zaruretten kaynaklı ihtiyaçları karşılayacak bir
artış yapılmıştır. 
Diyanet
İşleri Başkanlığının bütçesine gelince, Diyanet İşleri Başkanlığının, tabii,
bütçesi her dönem konuşuluyor, rakamlar büyük…
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum. 
Kalanlara
yazılı cevap verirsiniz. 
Sayın
milletvekilleri, birinci turdaki görüşmeler böylece tamamlanmıştır. 
Şimdi
sırasıyla birinci turda yer alan bütçelerin bölümlerine geçilmesi hususunu ve
bölümlerini ayrı ayrı okutup oylarınıza sunacağım. 
Cumhurbaşkanlığının
2018 yılı bütçesinin bölümlerine geçilmesini oylarınıza sunuyorum: Kabul
edenler... Kabul etmeyenler... Kabul edilmiştir. 
Bölümleri
okutuyorum:

01)
CUMHURBAŞKANLIĞI
1) Cumhurbaşkanlığı 2018 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu
Hizmetleri 845.365.000
BAŞKAN – Kabul edenler… Etmeyenler… Kabul edilmiştir.
 GENEL
TOPLAM 845.365.000
BAŞKAN – Kabul edenler... Etmeyenler... Kabul
edilmiştir.
Sayın
milletvekilleri, şimdi bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 2018 Yılı Merkezi Yönetim Bütçe Kanunu Tasarısı’nın genel bütçe
kapsamındaki kamu idarelerinin yer aldığı (l) sayılı cetvelde bulunan
Cumhurbaşkanlığı bütçesinin eki (E) cetvelinin tasarı metninden çıkarılmasını
arz ve teklif ederiz.
 Zekeriya Temizel Kadim Durmaz Musa
Çam
 İzmir Tokat İzmir
 Ali Şeker  Mahmut
Tanal  Lale Karabıyık
 İstanbul İstanbul Bursa

BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz.
BAŞKAN
– Hükûmet?
BAŞBAKAN
YARDIMCISI BEKİR BOZDAĞ (Yozgat) – Katılmıyoruz Başkanım.
BAŞKAN
– Sayın milletvekilleri, Anayasa’nın bütçe görüşmelerini düzenleyen 162’nci
maddesinin “Değişiklik önergeleri, üzerinde ayrıca görüşme yapılmaksızın okunur
ve oylanır.” hükmü gereğince önergenin gerekçesini okutuyorum.
Gerekçe:
Cumhurbaşkanlığının
bütçe hazırlama ve uygulama süreci bakımından Anayasanın 107’nci maddesinde
yapılan düzenleme dışında diğer kurumlara göre bir ayrıcalığı bulunmamaktadır.
Bütçesinin hazırlanması, uygulanması ve denetimi bakımından da özel
düzenlemeler söz konusu değildir. Son dönemde kamu mali yönetim ve denetim
sistemine aykırılık teşkil eden, mali saydamlık ve hesap verilebilirlik
ilkeleriyle bağdaşmayan bir biçimde Cumhurbaşkanlığı bütçesini sistem dışına
çıkaran bazı uygulamaların kurum bütçesine eklenen (E) cetvellerinde yer alan
hükümlerle gerçekleştirildiği görülmektedir. 
Kurumların
bütçe hazırlama sürecini, uygulama ve denetimini düzenleyen 5018 sayılı
Yasa’nın 12’nci maddesinde Cumhurbaşkanlığı bütçesi genel bütçe kapsamındaki
idareler arasında sayılmıştır. Bu bağlamda Cumhurbaşkanlığı, 5018 sayılı
Kanun’a ekli (l) sayılı cetvelindeki merkezî yönetim kapsamındaki kamu
idaresidir. Kuruma tahsis edilen kaynakların mali yönetim ve kontrolü 5018
sayılı Kanun’a, mal ve hizmet alımları ile yapım işleri ise 4734 sayılı Kanun’a
tabidir. Dolayısıyla bütçeyle tahsis edilen kaynakları kamu harcama hukuku
içinde kullanması ve hesabını da TBMM’ye vermesi gerekir.
2018
Yılı Merkezi Yönetim Bütçe Kanunu Tasarısı’nın “Bağlı Cetveller” başlıklı
4’üncü maddesinin 1’inci fıkrasının (ç) bendinde “Bazı ödeneklerin kullanımına
ve harcamalara ilişkin esaslar (E) cetvelinde gösterilmiştir.” denilmektedir.
Nitekim, bazı ödeneklerin kullanımı ve harcamalara ilişkin esasların
düzenlendiği 2018 Yılı Merkezi Yönetim Bütçe Kanunu Tasarısı eki olan söz
konusu (E) cetveli 85 maddeden oluşmaktadır. Cumhurbaşkanlığı bütçesinin
uygulamasıyla ilgili bir zorunluluktan kaynaklanan hususun varlığının kabulü
hâlinde bile bu düzenlemelerin 2018 Yılı Merkezi Yönetim Bütçe Kanunu
Tasarısı’na ekli (E) cetveli içerisinde yer alması gerekmektedir.
Anayasa'nın
2’nci maddesindeki hukuk devleti, eylem ve işlemleri hukuka uygun olan, insan
haklarına dayanan, bu hak ve özgürlükleri koruyup güçlendiren, her alanda
adaletli bir hukuk düzeni kurup bunu geliştirerek sürdüren, Anayasa'ya aykırı
durum ve tutumlardan kaçınan, hukuku tüm devlet organlarına egemen kılan,
Anayasa ve hukukun üstün kurallarıyla kendini bağlı sayıp yargı denetimine açık
olan devlettir. Kanunların genel, objektif, adil kurallar içermesi ve
hakkaniyet ölçütlerini gözetmesi hukuk devleti olmanın gereğidir. Kamu
idarelerinin tamamı, ihtiyaçlarını 4734 sayılı Kanun hükümlerine göre yerine getirir
iken Cumhurbaşkanlığı bütçesine ekli E cetvelinin 7’nci maddesindeki gibi
Cumhurbaşkanlığı çalışma ofisiyle konutlarında kullanılacak mal ve malzeme
alımları, taşıt kiralanması ve diğer hizmet alımları ile çalışma ofisi personel
yemek hizmetleri alımı ile bununla ilgili mal ve mamul alımlarının,
Cumhurbaşkanlığı konutlarının ve tarihî, bedii değeri olan varlıkların yapım,
bakım ve onarımları ile çalışmaların kitap hâline getirilmesinin, diğer kamu
idarelerinden farklı olarak ilan yapılmaksızın, teminat alınmaksızın, ihale
açılmaksızın, ihale komisyonu kurulmaksızın, isteklilerde aranacak yeterlik
kuralları aranmaksızın tedarikçiyle yapılacak pazarlık sonucuna göre
edinilmesinde kamu yararı olduğu ileri sürülemeyeceği gibi, genel kuraldan
ayrık tutulmasını gerektirecek öznel bir gerekçesi bulunmamakta ve ihtiyaçların
giderilmesinde Cumhurbaşkanlığı bütçesine ayrıcalık tanınması yasal kuralların
adil ve hakkaniyete uygun olması ölçütleriyle bağdaşmamaktadır.
2018
yılı Merkezi Yönetim Bütçe Kanunu Tasarısı’nın Cumhurbaşkanlığıyla ilgili
bölümüne ekli (E) cetveline konulan hükümlerle tahsis edilen ödeneklerin
kullanımıyla ilgili özel düzenlemeler getirilmesi, yapılacak bazı harcamaların
4734 sayılı Kanun’da yer alan bazı sınırlamalara tabi olmadan yapılmasına
yönelik hüküm konulması Anayasa'nın 2, 7, 87, 88, 89 ve 161’inci maddelerindeki
kurallarla bağdaşmadığından bu önerge verilmektedir.
BAŞKAN
– Gerekçesini okuttuğum Zekeriya Temizel ve arkadaşlarının önergesini
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Böylece,
Cumhurbaşkanlığı 2018 yılı merkezî yönetim bütçesinin bölümleri kabul
edilmiştir.
Cumhurbaşkanlığı
2016 yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.

2) Cumhurbaşkanlığı 2016 Yılı
Merkezî Yönetim Kesin Hesabı
BAŞKAN – (A) cetvelinin genel toplamını okutuyorum:
(A)
CETVELİ






(TL)



Toplam
Ödenek 1.345.099.900,00
Bütçe
Gideri 1.292.555.356,81
İptal
Edilen Ödenek 52.544.543,19
BAŞKAN – (A) cetvelini kabul edenler... Etmeyenler...
Kabul edilmiştir.
Cumhurbaşkanlığı 2016 yılı merkezî yönetim kesin
hesabının bölümleri kabul edilmiştir.
Türkiye Büyük Millet Meclisi 2018 yılı merkezî yönetim
bütçesinin bölümlerine geçilmesini oylarınıza sunuyorum: Kabul edenler...
Etmeyenler... Kabul edilmiştir.
Bölümleri okutuyorum:
02)
TÜRKİYE BÜYÜK MİLLET MECLİSİ 
1) Türkiye Büyük Millet Meclisi 2018 Yılı Merkezî
Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu
Hizmetleri 1.255.074.000
BAŞKAN – Kabul edenler… Etmeyenler… Kabul edilmiştir.
 10 Sosyal Güvenlik
ve Sosyal Yardım Hizmetleri 50.000
BAŞKAN – Kabul edenler… Etmeyenler… Kabul edilmiştir.
 GENEL
TOPLAM 1.255.124.000
BAŞKAN – Kabul edenler... Etmeyenler... Kabul
edilmiştir.
Türkiye Büyük Millet Meclisi 2018 yılı merkezî yönetim
bütçesinin bölümleri kabul edilmiştir.
Türkiye Büyük Millet Meclisi 2016 yılı merkezî yönetim
kesin hesabının bölümlerine geçilmesini oylarınıza sunuyorum: Kabul edenler...
Etmeyenler... Kabul edilmiştir.
2) Türkiye Büyük Millet
Meclisi 2016 Yılı Merkezî Yönetim Kesin Hesabı
BAŞKAN – (A) cetvelinin genel toplamını okutuyorum:
(A)
CETVELİ






(TL)



Toplam
Ödenek 895.045.869,24
Bütçe
Gideri 825.566.400,10
İptal
Edilen Ödenek 65.860.043,74
Ertesi
Yıla Devredilen Ödenek 3.619.425,40
BAŞKAN – (A) cetvelini kabul edenler... Etmeyenler...
Kabul edilmiştir.
Türkiye Büyük Millet Meclisi 2016 yılı merkezî yönetim
kesin hesabının bölümleri kabul edilmiştir.
Sayıştay
Başkanlığı 2018 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
06) SAYIŞTAY BAŞKANLIĞI
1) Sayıştay Başkanlığı 2018 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 28.111.000
BAŞKAN – Kabul
edenler... Etmeyenler... Kabul edilmiştir.
 02 Savunma Hizmetleri 50.000
BAŞKAN – Kabul
edenler... Etmeyenler... Kabul edilmiştir.
 03 Kamu Düzeni ve Güvenlik
Hizmetleri 243.540.000
BAŞKAN – Kabul
edenler... Etmeyenler... Kabul edilmiştir.
 09 Eğitim Hizmetleri 5.000.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 276.701.000
BAŞKAN – Kabul
edenler... Etmeyenler... Kabul edilmiştir.
Sayıştay
Başkanlığı 2018 yılı merkezî yönetim bütçesinin bölümleri kabul edilmiştir.
Sayıştay
Başkanlığının 2016 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Sayıştay Başkanlığı 2016 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 225.656.500,00
Bütçe Gideri 203.645.740,43
İptal Edilen Ödenek 22.010.759,57
BAŞKAN – (A)
cetvelini kabul edenler... Etmeyenler... Kabul edilmiştir.
Sayıştay
Başkanlığı 2016 yılı merkezî yönetim kesin hesabının bölümleri kabul
edilmiştir.
Anayasa
Mahkemesi Başkanlığı 2018 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
03) ANAYASA MAHKEMESİ BAŞKANLIĞI
1) Anayasa Mahkemesi Başkanlığı 2018 Yılı Merkezî
Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 12.048.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 56.400.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 68.448.000
BAŞKAN – Kabul
edenler... Etmeyenler... Kabul edilmiştir.
Anayasa
Mahkemesi Başkanlığı 2018 yılı merkezî yönetim bütçesinin bölümleri kabul
edilmiştir.
Anayasa
Mahkemesi Başkanlığı 2016 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Anayasa Mahkemesi Başkanlığı 2016 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 54.940.500,00
Bütçe Gideri 38.604.944,75
İptal Edilen Ödenek 16.335.555,25
BAŞKAN – (A)
cetvelini kabul edenler... Etmeyenler... Kabul edilmiştir.
Anayasa
Mahkemesi Başkanlığı 2016 yılı merkezî yönetim kesin hesabının bölümleri kabul
edilmiştir.
Yargıtay 2018
yılı merkezî yönetim bütçesinin bölümlerine geçilmesini oylarınıza sunuyorum:
Kabul edenler… Etmeyenler… Kabul edilmiştir.
Bölümleri
okutuyorum:
04) YARGITAY
1) Yargıtay 2018 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 43.964.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 416.323.000
BAŞKAN – Kabul
edenler... Etmeyenler... Kabul edilmiştir.
 10 Sosyal Güvenlik ve Sosyal
Yardım Hizmetleri 150.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 460.437.000
BAŞKAN – Kabul
edenler... Etmeyenler... Kabul edilmiştir.
Yargıtay 2018
yılı merkezî yönetim bütçesinin bölümleri kabul edilmiştir.
Yargıtay 2016
yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
2) Yargıtay 2016 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 209.660.000,00
Bütçe Gideri 200.351.693,07
İptal Edilen Ödenek 9.308.306,93
BAŞKAN – (A)
cetvelini kabul edenler... Etmeyenler... Kabul edilmiştir.
Yargıtay 2016
yılı merkezî yönetim kesin hesabının bölümleri kabul edilmiştir.
Danıştay 2018
yılı merkezî yönetim bütçesinin bölümlerine geçilmesini oylarınıza sunuyorum:
Kabul edenler… Etmeyenler… Kabul edilmiştir.
Bölümleri
okutuyorum:
05) DANIŞTAY
1) Danıştay 2018 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 19.586.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 129.386.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 148.972.000
BAŞKAN – Kabul
edenler... Etmeyenler... Kabul edilmiştir.
Danıştay 2018
yılı merkezî yönetim bütçesinin bölümleri kabul edilmiştir.
Danıştay 2016
yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
2) Danıştay 2016 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 134.593.000,00
Bütçe Gideri 132.307.230,47
İptal Edilen Ödenek 2.285.769,53
BAŞKAN – (A)
cetvelini kabul edenler... Etmeyenler... Kabul edilmiştir.
Danıştay 2016
yılı merkezî yönetim kesin hesabının bölümleri kabul edilmiştir.
Başbakanlık 2018 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
Bölümleri
okutuyorum:
07) BAŞBAKANLIK
1) Başbakanlık 2018 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 1.275.261.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 2.773.000
BAŞKAN – Kabul
edenler... Etmeyenler... Kabul edilmiştir.
 03 Kamu Düzeni ve Güvenlik
Hizmetleri 7.329.000
BAŞKAN – Kabul
edenler... Etmeyenler... Kabul edilmiştir.
 04 Ekonomik İşler ve Hizmetler 56.369.000
BAŞKAN – Kabul
edenler... Etmeyenler... Kabul edilmiştir.
 06 İskan ve Toplum Refahı
Hizmetleri 150.000.000
 BAŞKAN – Kabul edenler... Etmeyenler... Kabul edilmiştir.
 07 Sağlık Hizmetleri 811.000
 BAŞKAN – Kabul
edenler... Etmeyenler... Kabul edilmiştir.
 10 Sosyal Güvenlik ve Sosyal
Yardım Hizmetleri 118.000.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 1.610.543.000
BAŞKAN – Kabul
edenler... Etmeyenler... Kabul edilmiştir.
Başbakanlık 2018
yılı merkezî yönetim bütçesinin bölümleri kabul edilmiştir.
Başbakanlık 2016
yılı merkezî yönetim kesin hesabının bölümlerine geçilmesini oylarınıza sunuyorum:
Kabul edenler... Etmeyenler... Kabul edilmiştir.
2) Başbakanlık 2016 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 2.515.895.074,66
Bütçe Gideri 2.438.101.819,88
İptal Edilen Ödenek 77.793.254,78
BAŞKAN – (A)
cetvelini kabul edenler... Etmeyenler... Kabul edilmiştir.
Başbakanlık 2016
yılı merkezî yönetim kesin hesabının bölümleri kabul edilmiştir.
Kamu Denetçiliği
Kurumu 2018 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.60) KAMU DENETÇİLİĞİ KURUMU
1) Kamu Denetçiliği Kurumu 2018 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 03 Kamu Düzeni ve Güvenlik
Hizmetleri 22.903.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 22.903.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:

(B) CETVELİ



Kodu


Açıklama


(TL)



 04 Alınan Bağışlar ve Yardımlar
ile Özel Gelirler 22.703.000
BAŞKAN – Kabul
edenler... Etmeyenler... Kabul edilmiştir.
 05 Diğer Gelirler 200.000
BAŞKAN – Kabul
edenler... Etmeyenler... Kabul edilmiştir.
 TOPLAM 22.903.000
Kamu Denetçiliği
Kurumu 2018 yılı merkezî yönetim bütçesinin bölümleri kabul edilmiştir.
Kamu Denetçiliği
Kurumu 2016 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Kamu Denetçiliği Kurumu 2016 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 19.288.000,00
Bütçe Gideri 16.582.783,11
İptal Edilen Ödenek 2.705.216,89
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ



Kodu


Açıklama


(TL)



Genel Toplam 19.288.000,00
Tahsilat 19.458.532,88
BAŞKAN – (B)
cetvelini kabul edenler… Etmeyenler… Kabul edilmiştir.
Kamu Denetçiliği Kurumu 2016 yılı merkezî yönetim kesin
hesabının bölümleri kabul edilmiştir.
Millî İstihbarat Teşkilatı Müşteşarlığı 2018 yılı
merkezî yönetim bütçesinin bölümlerine geçilmesini oylarınıza sunuyorum: Kabul
edenler... Etmeyenler... Kabul edilmiştir.
Bölümleri okutuyorum:
07.75) MİLLÎ İSTİHBARAT TEŞKİLATI
MÜŞTEŞARLIĞI
1) Millî İstihbarat Teşkilatı Müsteşarlığı 2018 Yılı
Merkezî Yönetim Bütçesi
ÖDENEK CETVELİ



Kodu


Açıklama


(TL)



 03 Kamu Düzeni ve
Güvenlik Hizmetleri 2.335.535.000
BAŞKAN – Kabul edenler... Etmeyenler... Kabul
edilmiştir.
 GENEL
TOPLAM 2.335.535.000
BAŞKAN – Kabul edenler... Etmeyenler... Kabul
edilmiştir.
Millî İstihbarat Teşkilatı Müsteşarlığı 2018 yılı
merkezî yönetim bütçesinin bölümleri kabul edilmiştir.
Millî İstihbarat Teşkilatı Müsteşarlığı 2016 yılı
merkezî yönetim kesin hesabının bölümlerine geçilmesini oylarınıza sunuyorum:
Kabul edenler... Etmeyenler... Kabul edilmiştir.
2) Millî İstihbarat Teşkilatı
Müsteşarlığı 2016 Yılı Merkezî Yönetim Kesin Hesabı
BAŞKAN – (A) cetvelinin genel toplamını okutuyorum:
(A)
CETVELİ






(TL)



Toplam
Ödenek 1.747.555.092,53
Bütçe
Gideri 1.492.564.115,43
İptal
Edilen Ödenek 254.990.977,10
Ertesi
Yıla Devredilen Ödenek 250.404.930,03
BAŞKAN – (A) cetvelini kabul edenler... Etmeyenler...
Kabul edilmiştir.
Millî İstihbarat Teşkilatı Müsteşarlığı 2016 yılı
merkezî yönetim kesin hesabının bölümleri kabul edilmiştir.
Millî Güvenlik Kurulu Genel Sekreterliği 2018 yılı
merkezî yönetim bütçesinin bölümlerine geçilmesini oylarınıza sunuyorum: Kabul
edenler... Etmeyenler... Kabul edilmiştir.
Bölümleri okutuyorum:
07.76) MİLLÎ GÜVENLİK KURULU GENEL
SEKRETERLİĞİ
1) Millî Güvenlik Kurulu Genel Sekreterliği 2018 Yılı
Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu
Hizmetleri 29.158.000
BAŞKAN – Kabul edenler… Etmeyenler… Kabul edilmiştir.
 GENEL
TOPLAM 29.158.000
BAŞKAN – Kabul edenler... Etmeyenler... Kabul
edilmiştir.
Millî Güvenlik Kurulu Genel Sekreterliği 2018 yılı
merkezî yönetim bütçesinin bölümleri kabul edilmiştir.
Millî Güvenlik Kurulu Genel Sekreterliği 2016 yılı
merkezî yönetim kesin hesabının bölümlerine geçilmesini oylarınıza sunuyorum:
Kabul edenler... Etmeyenler... Kabul edilmiştir.
2) Millî Güvenlik Kurulu
Genel Sekreterliği 2016 Yılı Merkezî Yönetim Kesin Hesabı
BAŞKAN– (A) cetvelinin genel toplamını okutuyorum:
(A)
CETVELİ






(TL)



Toplam
Ödenek 25.975.000,00
Bütçe
Gideri 24.146.047,33
İptal
Edilen Ödenek 1.828.952,67
Ertesi
Yıla Devredilen Ödenek 904.204,06
BAŞKAN – (A) cetvelini kabul edenler... Etmeyenler...
Kabul edilmiştir.
Millî Güvenlik Kurulu Genel Sekreterliği 2016 yılı
merkezî yönetim kesin hesabının bölümleri kabul edilmiştir.
Diyanet İşleri Başkanlığı 2018 yılı merkezî yönetim
bütçesinin bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
Bölümleri okutuyorum:
07.86)
DİYANET İŞLERİ BAŞKANLIĞI
1) Diyanet İşleri Başkanlığı 2018 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu
Hizmetleri 54.229.000
BAŞKAN – Kabul edenler… Etmeyenler… Kabul edilmiştir.
 02 Savunma
Hizmetleri 140.000
BAŞKAN – Kabul edenler... Etmeyenler... Kabul
edilmiştir.
 03 Kamu Düzeni ve
Güvenlik Hizmetleri 10.322.000
BAŞKAN – Kabul edenler... Etmeyenler... Kabul
edilmiştir.
 07 Sağlık Hizmetleri 1.033.000
BAŞKAN – Kabul edenler... Etmeyenler... Kabul
edilmiştir.
 08 Dinlenme, Kültür
ve Din Hizmetleri 7.707.270.000
BAŞKAN – Kabul edenler... Etmeyenler... Kabul
edilmiştir.
 09 Eğitim Hizmetleri 1.189.000
BAŞKAN – Kabul edenler... Etmeyenler... Kabul
edilmiştir.
 GENEL
TOPLAM 7.774.183.000
BAŞKAN – Kabul edenler... Etmeyenler... Kabul
edilmiştir.
Diyanet İşleri Başkanlığı 2018 yılı merkezî yönetim
bütçesinin bölümleri kabul edilmiştir.
Diyanet İşleri Başkanlığı 2016 yılı merkezî yönetim
kesin hesabının bölümlerine geçilmesini oylarınıza sunuyorum: Kabul edenler...
Etmeyenler... Kabul edilmiştir.
2) Diyanet İşleri Başkanlığı
2016 Yılı Merkezî Yönetim Kesin Hesabı
BAŞKAN – (A) cetvelinin genel toplamını okutuyorum:
(A) CETVELİ






(TL)



Toplam
Ödenek 6.451.473.935,49
Bütçe
Gideri 6.517.434.932,73
Ödenek
Üstü Gider 89.924.770,54
İptal
Edilen Ödenek 23.960.227,35
Ertesi
Yıla Devreden Ödenek 5.052.786,86
BAŞKAN – (A) cetvelini kabul edenler... Etmeyenler...
Kabul edilmiştir.
Diyanet İşleri Başkanlığı 2016 yılı merkezî yönetim
kesin hesabının bölümleri kabul edilmiştir.
Afet ve Acil
Durum Yönetimi Başkanlığı 2018 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
07.96) AFET VE ACİL DURUM YÖNETİMİ
BAŞKANLIĞI
1) Afet ve Acil Durum Yönetimi Başkanlığı 2018 Yılı
Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 11.697.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 127.368.000
BAŞKAN – Kabul
edenler... Etmeyenler... Kabul edilmiştir.
 03 Kamu Düzeni ve Güvenlik
Hizmetleri 5.643.000
BAŞKAN – Kabul
edenler... Etmeyenler... Kabul edilmiştir.
 04 Ekonomik İşler ve Hizmetler 32.544.000
BAŞKAN – Kabul
edenler... Etmeyenler... Kabul edilmiştir.
 09 Eğitim Hizmetleri 3.624.000'
BAŞKAN – Kabul
edenler... Etmeyenler... Kabul edilmiştir.
 10 Sosyal Güvenlik ve Sosyal
Yardım Hizmetleri 2.084.988.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 2.265.864.000
BAŞKAN – Kabul
edenler... Etmeyenler... Kabul edilmiştir.
Sayın
Bakanın bir düzeltme talebi var zannediyorum.
Buyurun
Sayın Bakan.
IV.- AÇIKLAMALAR (Devam)
14.- Başbakan Yardımcısı Bekir Bozdağ’ın,
sataşma nedeniyle yaptığı konuşmasındaki bazı ifadelerini düzelttiğine ilişkin
açıklaması (x)
BAŞBAKAN
YARDIMCISI BEKİR BOZDAĞ (Yozgat) – Sayın Başkanım, değerli milletvekilleri;
biraz önceki tartışmalar sırasında sataşmaya cevap verdiğim esnada “Biz sonuna
kadar mücadele edeceğiz ama terör örgütü olduktan sonra FETÖ’yle kol kola, el
ele her konuda yürüyen terör örgütleri sizsiniz.” şeklinde bir ifade geçiyor.
Şimdi, benim kesinlikle milletvekillerimizi veya CHP’yi kastederek “Terör örgütleri
sizsiniz.” diye bir kastım olamaz, böyle bir şeyi düşünemem de zaten. Ancak
kelimenin gelişine baktığınızda “FETÖ’yle kol kola, el ele her konuda yürüyen
sizsiniz.” Benim kastım budur, terör örgütleri şeyi kesinlikle aklımın ucundan
geçmez. Sürçülisan olmuştur, düzeltiyorum, kayıtlara da bu düzeltme şeklinde
geçmesini rica ediyorum.
BAŞKAN
– Teşekkür ediyoruz.
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç, siz de kayıtlara geçirin.
ENGİN
ÖZKOÇ (Sakarya) – Kayıtlara geçsin diye söylüyorum. Hatasını görmesi
sevindiricidir Sayın Bakanın ancak ikinci konu olarak ele alıp da “FETÖ’yle kol
kola” diyen Sayın Bakanın kendisinin bu konuda ne kadar FETÖ’yle kol kola
olduğunu Türkiye biliyor artık. Onun için, bu konuyu da kabul etmiyoruz.
Bilgilerinize
arz ediyorum.
ORHAN
SARIBAL (Bursa) – Kendini tarif ediyor Sayın Başkanım, kendini tarif ediyor.
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)

A) CUMHURBAŞKANLIĞI (Devam) 
1) Cumhurbaşkanlığı 2018 Yılı
Merkezî Yönetim Bütçesi
2) Cumhurbaşkanlığı 2016 Yılı
Merkezî Yönetim Kesin Hesabı
B) TÜRKİYE BÜYÜK MİLLET
MECLİSİ (Devam)
1) Türkiye Büyük Millet Meclisi
2018 Yılı Merkezî Yönetim Bütçesi
2) Türkiye Büyük Millet
Meclisi 2016 Yılı Merkezî Yönetim Kesin Hesabı
C) SAYIŞTAY (Devam)
1) Sayıştay 2018 Yılı Merkezî
Yönetim Bütçesi
2) Sayıştay 2016 Yılı Merkezî
Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2018 Yılı
Merkezî Yönetim Bütçesi
2) Anayasa Mahkemesi 2016 Yılı
Merkezî Yönetim Kesin Hesabı
D) YARGITAY (Devam)
1) Yargıtay 2018Yılı Merkezî
Yönetim Bütçesi
2) Yargıtay 2016 Yılı Merkezî
Yönetim Kesin Hesabı
E) DANIŞTAY (Devam)
1) Danıştay 2018 Yılı Merkezî
Yönetim Bütçesi
2) Danıştay 2016 Yılı Merkezî
Yönetim Kesin Hesabı
F) BAŞBAKANLIK (Devam)
1) Başbakanlık 2018Yılı
Merkezî Yönetim Bütçesi
2) Başbakanlık 2016 Yılı
Merkezî Yönetim Kesin Hesabı
G) KAMU DENETÇİLİĞİ KURUMU (Devam)
1) Kamu Denetçiliği Kurumu 2018Yılı
Merkezî Yönetim Bütçesi
2) Kamu Denetçiliği Kurumu 2016 Yılı
Merkezî Yönetim Kesin Hesabı
Ğ) MİLLÎ İSTİHBARAT TEŞKİLATI
MÜSTEŞARLIĞI (Devam)
1) Millî İstihbarat Teşkilatı
Müsteşarlığı 2018 Yılı Merkezî Yönetim Bütçesi
2) Millî İstihbarat Teşkilatı
Müsteşarlığı 2016 Yılı Merkezî Yönetim Kesin Hesabı
H) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel
Sekreterliği 2018 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2016 Yılı Merkezî Yönetim Kesin Hesabı
I) DİYANET İŞLERİ BAŞKANLIĞI
(Devam)
1) Diyanet İşleri Başkanlığı
2018 Yılı Merkezî Yönetim Bütçesi
2) Diyanet İşleri Başkanlığı
2016 Yılı Merkezî Yönetim Kesin Hesabı
İ) AFET VE ACİL DURUM
YÖNETİMİ BAŞKANLIĞI (Devam)
1) Afet ve Acil Durum Yönetimi
Başkanlığı 2018 Yılı Merkezî Yönetim Bütçesi
2) Afet ve Acil Durum Yönetimi
Başkanlığı 2016 Yılı Merkezî Yönetim Kesin Hesabı
J) TÜRKİYE İNSAN HAKLARI VE EŞİTLİK KURUMU (Devam)

1) Türkiye İnsan Hakları ve Eşitlik Kurumu 2018Yılı Merkezî Yönetim Bütçesi
2) Türkiye İnsan Hakları ve Eşitlik Kurumu 2016 Yılı Merkezî Yönetim Kesin Hesabı

BAŞKAN – Afet ve
Acil Durum Yönetimi Başkanlığı 2016 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
2) Afet ve Acil Durum Yönetimi Başkanlığı 2016 Yılı
Merkezî Yönetim Bütçesi
BAŞKAN– (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 3.688.617.614,20
Bütçe Gideri 3.443.904.222,13
Ödenek Üstü Gider 4.281,43
İptal Edilen Ödenek 244.717.673,50
Ertesi Yıla Devredilen Ödenek 3.179.814,20
BAŞKAN – (A)
cetvelini kabul edenler... Etmeyenler... Kabul edilmiştir.
Afet ve Acil
Durum Yönetimi Başkanlığı 2016 yılı merkezî yönetim kesin hesabının bölümleri
kabul edilmiştir.
Türkiye İnsan
Hakları ve Eşitlik Kurumu 2018 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.61) TÜRKİYE İNSAN HAKLARI VE
EŞİTLİK KURUMU
1) Türkiye İnsan Hakları ve Eşitlik Kurumu 2018 Yılı
Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 7.824.000
BAŞKAN – Kabul
edenler... Etmeyenler... Kabul edilmiştir.
 03 Kamu Düzeni ve Güvenlik
Hizmetleri 230.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 8.054.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
(B) CETVELİ



Kodu


Açıklama


(TL)



 04 Alınan Bağışlar ve Yardımlar
ile Özel Gelirler 8.034.000
BAŞKAN – Kabul
edenler... Etmeyenler... Kabul edilmiştir. 
 05 Diğer Gelirler 20.000
BAŞKAN – Kabul
edenler... Etmeyenler... Kabul edilmiştir.
 TOPLAM 8.054.000
BAŞKAN – (B)
cetvelini kabul edenler… Etmeyenler… Kabul edilmiştir.
Türkiye İnsan Hakları ve Eşitlik Kurumu
2018 yılı merkezî yönetim bütçesinin bölümleri kabul edilmiştir.
Türkiye İnsan Hakları ve Eşitlik
Kurumu 2016 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
2) Türkiye İnsan
Hakları ve Eşitlik Kurumu 2016 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 5.957.000,00
Bütçe Gideri 2.350.154,94
İptal Edilen Ödenek 3.606.845,06
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B)
CETVELİ






(TL)



Bütçe Geliri Tahmini 5.957.000,00
Tahsilat 1.580.052,06
BAŞKAN – (B)
cetvelini kabul edenler… Etmeyenler… Kabul edilmiştir.
Türkiye İnsan Hakları ve Eşitlik Kurumu 2016 yılı
merkezî yönetim kesin hesabının bölümleri kabul edilmiştir.
Sayın
milletvekilleri, böylece birinci turda yer alan kuruluşların bütçeleri ve kesin
hesapları kabul edilmiştir. Hayırlı uğurlu olmasını Yüce Allah’tan niyaz
ediyoruz, temenni ediyoruz.
Birinci
tur görüşmeleri tamamlanmıştır. Programa göre, kuruluşların bütçe ve kesin
hesaplarını sırasıyla görüşmek için 13 Aralık 2017 Çarşamba günü saat 11.00’de
toplanmak üzere birleşimi kapatıyor, verdiğiniz emek ve gayret için teşekkür
ediyor, hepinize hayırlı geceler diliyorum.
Kapanma
Saati: 23.17

VII.- GEÇEN TUTANAK HAKKINDA DÜZELTMELER
1.- İstanbul Milletvekili Mehmet Muş’un,
11/12/2017 tarihli 34’üncü Birleşimdeki bazı ifadelerini düzelttiğine ilişkin
dilekçesi (x)




(x) 503, 504 S. Sayılı Basmayazılar ve
Ödenek Cetvelleri 11.12.2017 tarihli 34’üncü Birleşim Tutanağı’na eklidir.


(x) Bu bölümlerde hatip tarafından
Türkçe olmayan kelimeler ifade edilmiştir.


(x) Bu ifadeye ilişkin düzeltme bu
Birleşim Tutanak Dergisi’nin 508’inci sayfasında “Açıklamalar” bölümünde yer
almaktadır.


(x) Bu düzeltmeye ilişkin ifade bu
Birleşim Tutanak Dergisi’nin 454’üncü sayfasında yer almaktadır


(x) Bu düzeltmeye ilişkin ifade 11/12/2017
tarihli 34’üncü Birleşim Tutanağı’nın 233’üncü sayfasında yer almakta olup bu
birleşim tutanağına eklidir.




