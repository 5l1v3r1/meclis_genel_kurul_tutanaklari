



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 54’üncü
Birleşim
 11
Şubat 2020 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Konya Milletvekili Ahmet Sorgun’un, 28 Şubat
sürecinin 23’üncü yıl dönümüne ilişkin gündem dışı konuşması
2.- Sakarya Milletvekili Muhammed Levent Bülbül’ün, 9
Şubat Milliyetçi Hareket Partisinin kuruluşunun 51’inci yıl dönümüne ilişkin
gündem dışı konuşması
3.- Van Milletvekili Muazzez Orhan’ın, Van ili
Behçesaray ilçesinde yaşanan çığ felaketlerine ilişkin gündem dışı konuşması

IV.- AÇIKLAMALAR
1.- İzmir Milletvekili Mehmet Ali Çelebi’nin, İzmir
şehir hastanesinin kaç yatak kapasitesiyle ne zaman açılacağını, açılması hâlinde
kent merkezindeki Bozyaka, Alsancak, Tepecik Hastanelerinin kapatılıp
kapatılmayacağını, kapatılmaları durumunda bu hastanelerdeki hasta ve sağlık
çalışanlarının yaşayabileceği mağduriyetlere karşı hangi tedbirlerin
alınacağını Sağlık Bakanından öğrenmek istediğine ilişkin açıklaması
2.- Bursa Milletvekili Erkan Aydın’ın, bayram
ikramiyesinden faydalanamayan emeklilerin mağduriyetinin giderilmesi
gerektiğine ilişkin açıklaması
3.- Balıkesir Milletvekili Ahmet Akın’ın, iktidarın
vatandaşların geçim derdine ne zaman çözüm üreteceğini öğrenmek istediğine
ilişkin açıklaması
4.- Manisa Milletvekili Bekir Başevirgen’in, sayıları
katlanarak artan karşılıksız çek mağdurlarının suçlu değil borçlu olduğuna ve
Çek Kanunu’yla ilgili düzenlemenin yapılarak esnafın mağduriyetinin giderilmesi
gerektiğine ilişkin açıklaması
5.- Kütahya Milletvekili Ali Fazıl Kasap’ın, şehitlere
Allah’tan rahmet dilediğine, 2020 yılında da durmayan kadın cineyetlerine daha
ne kadar seyirci kalınacağını öğrenmek istediğine ilişkin açıklaması
6.- Uşak Milletvekili İsmail Güneş’in, bölge halkının
güvenliğini sağlamak, yaşanan insanlık dramını engellemek için bulundukları
Suriye’nin İdlib kentinde rejim güçlerinin saldırısına uğrayarak şehadet
şerbetini içen askerlere ve vefat eden 24'üncü Dönem Osmaniye Milletvekili
Hasan Hüseyin Türkoğlu’na Allah’tan rahmet dilediğine ilişkin açıklaması
7.- Hatay Milletvekili Serkan Topal’ın, iktidarın
işsizliğe çare bulması ya da çare bulacaklara yol vermesi gerektiğine ilişkin
açıklaması
8.- Adana Milletvekili Burhanettin Bulut’un, çok sayıda
ilacın geri ödeme listesinden çıkarılarak eş değer ilaçlara Sosyal Güvenlik
Kurumu tarafından ödenen ilaç fiyat farkı uygulamasının yüzde 10’dan yüzde 5’e
çekilip çekilmeyeceği konusunda Aile, Çalışma ve Sosyal Hizmetler Bakanının
kamuoyunu bilgilendirmesi gerektiğine ilişkin açıklaması 
9.- Kocaeli Milletvekili İlyas Şeker’in, sınırlarımızın
güvenliğini sağlamak, barış ve huzuru korumak için bulundukları Suriye’nin
İdlib kentinde rejim güçlerinin saldırısına uğrayarak şehit olan askerlere
Allah’tan rahmet dilediğine ilişkin açıklaması
10.- Malatya Milletvekili Mehmet Mehmet Celal
Fendoğlu’nun, Suriye’nin İdlib kentinde şehit düşen askerlere Allah’tan rahmet
dilediğine, yaşanan deprem nedeniyle zor durumda olan Malatya ve Elâzığ
esnafına kredi kullanımında bir defaya mahsus sicil affı sağlanması gerektiğine
ilişkin açıklaması
11.- İstanbul Milletvekili Mahmut Tanal’ın, Sultanbeyli
sakinlerinin Sultanbeyli Belediyesi tarafından belirlenen hisseli tapuların
rayiç değerleri nedeniyle yaşadığı mağduriyete ilişkin açıklaması
12.- Niğde Milletvekili Ömer Fethi Gürer’in, Suriye’nin
İdlib kentinde şehit düşen askerlere ve hemşehrisi Uzman Onbaşı Enes Alper’e
Allah’tan rahmet dilediğine ilişkin açıklaması
13.- Mersin Milletvekili Hacı Özkan’ın, sınırlarımızın
güvenliğini sağlamak, barış ve huzuru korumak için bulundukları Suriye’nin
İdlib kentinde rejim güçlerinin saldırısına uğrayarak şehit olan askerlere
Allah’tan rahmet dilediğine ilişkin açıklaması
14.- Bursa Milletvekili Atilla Ödünç’ün, sınırlarımızın
güvenliğini sağlamak, barış ve huzuru korumak için bulundukları Suriye’nin
İdlib kentinde rejim güçlerinin saldırısına uğrayarak şehit olan askerlere
Allah’tan rahmet dilediğine ilişkin açıklaması
15.- İstanbul Milletvekili Ali Kenanoğlu’nun, Hızır
ayına ve Hızır oruçlarına ilişkin açıklaması
16.- Mersin Milletvekili Baki Şimşek’in, Suriye’nin
İdlib kentinde şehit olan askerlere ve hemşehrisi Uzman
Çavuş Uğur Katran’a Allah’tan rahmet dilediğine, 9 Şubat Milliyetçi Hareket
Partisinin kuruluşunun 51’inci yıl dönümüne ilişkin açıklaması
17.- Gaziantep Milletvekili Ali Muhittin Taşdoğan’ın,
10 Şubat 2020 Pazartesi günü Suriye’nin İdlib kentinde rejim güçleri tarafından
düzenlenen saldırı sonucu şehit olan hemşehrisi Uzman Onbaşı İbrahim Halil
Açıkgöz ile 4 şehide Allah’tan rahmet dilediğine ilişkin açıklaması
18.- Antalya Milletvekili Aydın Özer’in, kotanın
dolması nedeniyle Rusya’nın Türkiye’den domates alımını durdurmasıyla yaşanılacak
mağduriyeti önlemeye yönelik Ticaret Bakanının tedbir alması gerektiğine
ilişkin açıklaması
19.- Gaziantep Milletvekili İmam Hüseyin Filiz’in,
Suriye’nin İdlib kentinde Esad rejim güçlerinin hain saldırısında şehit düşen
hemşehrisi Uzman Onbaşı İbrahim Halil Açıkgöz ile 4 Mehmetçik’e ve vefat eden
24’üncü Dönem Osmaniye Milletvekili Hasan Hüseyin Türkoğlu’na Allah’tan rahmet
dilediğine ilişkin açıklaması
20.- Çanakkale Milletvekili Özgür Ceylan’ın, termik
santrallere filtre takılmasının ertelenmesini içeren yasanın Cumhurbaşkanı tarafından
veto edilmesi sonrasında 31 Aralık 2019 itibarıyla yapılması gereken işlemlere
ilişkin açıklaması
21.- Artvin Milletvekili Uğur Bayraktutan’ın, bölge
halkının güvenliğini sağlamak, yaşanan insanlık dramını engellemek için bulundukları
Suriye’nin İdlib kentinde rejim güçlerinin saldırısına uğrayarak şehadet
şerbetini içen askerlere ve vefat eden 24'üncü Dönem Osmaniye Milletvekili
Hasan Hüseyin Türkoğlu’na Allah’tan rahmet dilediğine ilişkin açıklaması
22.- Kahramanmaraş Milletvekili Sefer Aycan’ın,
sınırlarımızın güvenliğini sağlamak, barış ve huzuru korumak için bulundukları
Suriye’nin İdlib kentinde rejim güçlerinin saldırısına uğrayarak şehit olan
askerlere Allah’tan rahmet dilediğine ilişkin açıklaması
23.- Hatay Milletvekili Suzan Şahin’in, şehitlere ve
Hatay Valiliği önünde “Çocuklarım aç, iş istiyorum, anlamıyor musunuz?” diyerek
kendini yakan hemşehrisi Adem Yarıcı’ya Allah’tan rahmet dilediğine, Hükûmetin
görevinin istihdam yaratacak tedbirleri almak olduğuna ilişkin açıklaması
24.- Bartın Milletvekili Aysu Bankoğlu’nun, 11 Şubat
Özgecan Aslan’ın öldürülüşünün 5’inci yıl dönümü vesilesiyle caniler yüzünden
yarım kalan hayatları unutmayacaklarına ve unutturmayacaklarına ilişkin
açıklaması
25.- Tekirdağ Milletvekili İlhami Özcan Aygun’un,
polislere verilen 3600 ek gösterge sözünün yerine getirilmesi gerektiğine
ilişkin açıklaması
26.- Kayseri Milletvekili İsmail Emrah Karayel’in,
Suriye’nin İdlib kentindeki gözlem noktalarına takviye olarak gönderilen Türk
askerlerine yönelik Esad rejimi tarafından düzenlenen saldırıya misliyle cevap
verildiğine, şehitlere ve hemşehrisi Uzman Onbaşı İbrahim Albayrak ile
Sözleşmeli Er Özgür Çelik’e Allah’tan rahmet dilediğine ilişkin açıklaması
27.- Mersin Milletvekili Olcay Kılavuz’un, Suriye’nin
İdlib kentinde rejim güçleri tarafından Türk askerine yönelik saldırıda şehadet
şerbetini içen Piyade Uzman Onbaşı Fatih Saylak, İbrahim Halil Açıkgöz, Enes
Alper, İbrahim Albayrak ile Davut Özcan’a Allah’tan rahmet dilediğine ilişkin
açıklaması
28.- Balıkesir Milletvekili Fikret Şahin, İdlib’de
şehit olan Mehmetçiklere Allah’tan rahmet dilediğine, Balıkesir ilinde yıkım
kararı verilen 51 okulun yerine aynı nitelikte okulların yapılması ve aynı
kadroyla hizmete devam edilmesi gerektiğine ilişkin açıklaması
29.- Kırıkkale Milletvekili Ramazan Can’ın, Suriye’nin
İdlib kentinde şehit olan hemşehrisi Uzman Onbaşı Davut Özcan ile 4 Mehmetçik’e
Allah’tan rahmet dilediğine ilişkin açıklaması
30.- İstanbul Milletvekili Turan Aydoğan’ın, İstanbul
Teknik Üniversitesi öğrencilerinin okuldaki kantin fiyatlarının yüksek olmasını
barışçıl bir eylemle protesto ederek ücretsiz çay ve kahve dağıtmasının “huzur
bozucu eylem” olarak nitelendirilerek ceza verilmesinin kabul edilemeyeceğine
ilişkin açıklaması
31.- Kayseri Milletvekili Dursun Ataş’ın, Suriye’nin
İdlib kentinde şehit olan askerler ile hemşehrisi Uzman Onbaşı İbrahim
Albayrak’a Allah’tan rahmet dilediğine ilişkin açıklaması
32.- Amasya Milletvekili Mustafa Levent Karahocagil’in,
Suriye’nin İdlib kentinde Rahmetirahman’a kavuşan şehitlere Allah’tan rahmet dilediğine,
kırsal kalkınmayı destekleme kapsamında “Uzman Eller” sloganıyla Amasya, Düzce,
Mardin ve İzmir illerinde uygulanacak projelere ilişkin açıklaması
33.- Iğdır Milletvekili Yaşar Karadağ’nın, Suriye’nin
İdlib kentinde şehit olan Mehmetçiklere Allah’tan rahmet dilediğine, Iğdır
ilinde yaşanan hava kirliliği sorununa yönelik Çevre ve Şehircilik Bakanlığının
önlem alması gerektiğine ilişkin açıklaması
34.- Mersin Milletvekili Ali Cumhur Taşkın’ın,
Suriye’nin İdlib kentinde şehit olan askerlere Allah’tan rahmet dilediğine ve
10 Şubat Sultan II. Abdülhamit’in vefatının 102’nci yıl dönümüne ilişkin
açıklaması
35.- İzmir Milletvekili Kani Beko’nun, Suriye’nin İdlib
kentinde şehit olan askerlere Allah’tan rahmet dilediğine, AKP iktidarının
başarısız politikaları sonucu ağır ekonomik krizle karşı karşıya olunduğuna ve birçok ilacın piyasada bulunmaması nedeniyle yaşanılan
mağduriyete ilişkin açıklaması
36.- Uşak Milletvekili Özkan Yalım’ın, 24 Haziran 2018
genel seçimleri öncesi öğretmen, polis, hemşire, din görevlisi ile imamlara
verilen 3600 ek gösterge sözünün yerine getirilmesi gerektiğine ilişkin
açıklaması
37.- İstanbul Milletvekili Hayati Arkaz’ın, Suriye’nin
İdlib kentinde şehadet şerbetini içen askerlere Allah’tan rahmet dilediğine, 9 Şubat Milliyetçi Hareket Partisinin kuruluşunun
51’inci yıl dönümüne ilişkin açıklaması
38.- Aksaray Milletvekili Ramazan Kaşlı’nın, Suriye’nin
İdlib kentinde hain saldırı sonucu şehit düşen askerlere, hemşehrisi Uzman
Onbaşı Kadir Yıldız ile Van ili Bahçesaray ilçesinde yaşanan çığ felaketinde
şehit olan Jandarma Uzman Onbaşı Ramazan Süslü’ye Allah’tan rahmet dilediğine
ilişkin açıklaması
39.- İzmir Milletvekili Bedri Serter’in, şehitlere
Allah’tan rahmet dilediğine, Alsancak Elektrik Fabrikasının devrine dair
yaşanan sorunlara ilişkin açıklaması
40.- Aydın Milletvekili Süleyman Bülbül’ün, Suriye’nin
İdlib kentinde şehit olan askerlere Allah’tan rahmet dilediğine, Cumhuriyet
Savcısı Taner Temur’un Hâkimler ve Savcılar Kurulu kararıyla sürgün edilmesinin
dayanağını ve verilen sürgün kararından dönülerek adaletin işletilip
işletilmeyeceğini Adalet Bakanından öğrenmek istediğine ilişkin açıklaması
41.- Kocaeli Milletvekili Lütfü Türkkan’ın, vefat eden
24’üncü Dönem Osmaniye Milletvekili Hasan Hüseyin Türkoğlu’na Allah’tan rahmet
dilediğine, Suriye’nin idlib kentinde rejim güçleri tarafından 5 askerin
öldürülmesiyle iki haftada 13 evladın şehit verildiğine, Türk askerinin
İdlib’deki gözlem noktaları Rusya’yla varılan mutabakata rağmen rejim güçleri
tarafından ateş altına alınmasının nasıl olabildiğini, Heyet Tahrir el-Şam adlı
örgüt ile rejim güçleri çatışırken Türk askerinin İdlib sınırına neden sürekli
askerî sevkiyat gerçekleştirdiğini ve Türk askerinin rolünün, amacının ne
olduğunu, olası İdlib operasyonunda Hükûmetin politikasının ne olacağını,
ülkemizde yaklaşık 4 milyon Suriyeli varken 1 milyon Suriyelinin daha nasıl
istihdam edileceğini öğrenmek istediklerine, KKTC Cumhurbaşkanı Mustafa
Akıncı’nın “Kuzey Kıbrıs Ankara tarafından yutulabilir.” ifadesine ve Hükûmetin
ziraat, gıda, su ürünleri mühendisleri ile veteriner hekimlerin atamalarına
ilişkin verdiği sözü yerine getirmesi gerektiğine ilişkin açıklaması
42.- Manisa Milletvekili Erkan Akçay’ın, vefat eden
24’üncü Dönem Osmaniye Milletvekili Hasan Hüseyin Türkoğlu’na, 10 Şubatta
Suriye’nin İdlib kentinde hain saldırı sonucu şehit olan 5 asker ile 3 Şubatta
şehit düşen 8 askere ve Van ili Bahçesaray ilçesinde meydana gelen çığ
felaketlerinde hayatını kaybeden 41 vatandaşa Allah'tan rahmet dilediğine,
arama kurtarma faaliyetlerinin koordinasyonunun ve kriz yönetiminin önemine,
incelemelerde bulunmak ve yöre halkına destekte bulunmak amacıyla bölgeye
Milliyetçi Hareket Partisi tarafından heyet gönderildiğine, AFAD verilerine
göre 1890-2014 yılları arasında yaşanan 1.997 büyük çığ felaketinin çığ
meselesine daha fazla odaklanmamız gerektiğini ortaya koyduğuna ilişkin
açıklaması
43.- İstanbul Milletvekili Hakkı Saruhan Oluç’un,
Adalet ve Kalkınma Partisinin ekonomi politikaları nedeniyle halkın büyük çoğunluğunun
işsizlik, zam ve adaletsiz vergilerle karşı karşıya bırakıldığına, TÜİK
tarafından açıklanan iş gücü istatistiklerine, Hatay ilinde bir yurttaşın kendini yakma eylemine yönelik Hatay
Valiliğinin yaptığı açıklamaya, Diyarbakır Büyükşehir Belediyesi Eş Başkanı
Selçuk Mızraklı’nın ilk duruşmasında savcıdan mütalaa istenmesine, Yüksekova
Belediyesi Eş Başkanı Remziye Yaşar hakkında verilen kararın da siyasi
olduğuna, Şırnak ili Beytüşşebap ilçesinde yaşayan Hurmuz Diril ile Şimoni
Diril’den 11 Ocaktan bu yana, Batman ilinden Silivri Cezaevine gelen Mehmet
Bal’dan da 24 Ocaktan bu yana haber alınamadığına ve bu yurttaşların neden
kaybolduğunun İçişleri Bakanlığı tarafından açıklanarak ailelerine bilgi
verilmesi gerektiğine ilişkin açıklaması
44.- İstanbul Milletvekili Engin Altay’ın, vefat eden
24’üncü Dönem Osmaniye Milletvekili Hasan Hüseyin Türkoğlu’na ve Suriye’nin
İdlib kentinde şehit olan askerlere Allah’tan rahmet dilediklerine, İdlib’deki
hem sınır güvenliğiyle hem de gözetleme kulelerindeki askerlerlerin can
güvenliğiyle ilgili konuyu birçok defa Meclis kürsüsünden dile getirdiğine,
yürütme organının İdlib’deki kimi stratejik hatalarından dolayı şehit
verilmesinden rahmet dileyerek sıyrılınamayacağına, İdlib meselesinin gündeme
alınabilmesi için Genel Kurula genel görüşme önerisi sunacaklarına ilişkin
açıklaması
45.- Denizli Milletvekili Cahit Özkan’ın, ülkenin sınır
güvenliğini sağlamak, millete kasteden terör örgütlerini ve oluşturulmak istenen
terör devletini ortadan kaldırmak, insani dramı sonlandırmak maksadıyla sınır
ötesi operasyonların sürdürüldüğüne, Gazi Meclis kuruluş ve kurtuluş
mücadelesinde ne yapmışsa bugün de aynı kararların alınması ve aynı istikamette
yürünmesi gerektiğine, İdlib’de hayatını kaybeden Mehmetçiklere ve vefat eden 24’üncü Dönem Osmaniye Milletvekili Hasan
Hüseyin Türkoğlu’na Allah’tan rahmet dilediklerine, 10 Şubat Sultan II.
Abdülhamit’in 102’nci ölüm yıl dönümüne ilişkin açıklaması
46.- Isparta Milletvekili Aylin Cesur’un, Ankara
Milletvekili Arife Polat Düzgün’ün İYİ PARTİ grup önerisi üzerinde AK PARTİ
Grubu adına yaptığı konuşmasındaki bazı ifadelerine ilişkin açıklaması
47.- İstanbul Milletvekili Hakkı Saruhan Oluç’un, Van
Milletvekili Abdulahat Arvas’ın HDP grup
önerisi üzerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
48.- İstanbul Milletvekili Engin Altay’ın, Van Milletvekili Abdulahat Arvas’ın HDP grup önerisi
üzerinde AK PARTİ Grubu adına yaptığı konuşmasındaki bazı ifadelerine ilişkin
açıklaması
49.- Denizli Milletvekili Cahit Özkan’ın, Van Milletvekili
Abdulahat Arvas’ın HDP grup önerisi üzerinde AK PARTİ Grubu adına yaptığı
konuşmasında yaşanan çığ felaketindeki arama kurtarma çalışmalarının uzman
kişiler tarafından yapıldığını vurguladığına ilişkin açıklaması
50.- Kocaeli Milletvekili Lütfü Türkkan’ın, bir
astsubayın çığ felaketinde nasıl kurtarıcı olabileceğini öğrenmek istediğine ve
yetişmiş personel meselesini önemsediklerine ilişkin açıklaması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Süreyya Sadi
Bilgiç’in, vefat eden 24’üncü Dönem Osmaniye Milletvekili Hasan Hüseyin
Türkoğlu’na Başkanlık Divanı olarak Allah’tan rahmet dilediklerine ilişkin
konuşması 




VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Isparta Milletvekili Aylin
Cesur ve 19 milletvekili tarafından, Dormofol kullanımında 1 vatandaşın ölümünün
ve birkaç vatandaşın sağlık sorunlarına neden olan eksiklik ve ihmallerin
araştırılması, telafisi mümkün olmayan tıbbi hataların önüne geçilmesi, ihmal
ve eksikliklere sebep olanların tespit edilmesi amacıyla 11/2/2020 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin ön görüşmelerinin, Genel Kurulun 11 Şubat 2020 Salı günkü
birleşiminde yapılmasına ilişkin önerisi
2.- HDP Grubunun, Van Milletvekili Murat Sarısaç ve
arkadaşları tarafından, Van ilinin Bahçesaray ilçesinde meydana gelen iki çığ
olayında yaşanan eksiklik, hatalar ve ihmallerin ortaya çıkarılması amacıyla
10/2/2020 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 11 Şubat 2020
Salı günkü birleşiminde yapılmasına ilişkin önerisi
3.- CHP Grubunun, Grup Başkan Vekili İstanbul
Milletvekili Engin Altay, Grup Başkan Vekili Manisa Milletvekili Özgür Özel ile
Grup Başkan Vekili Sakarya Milletvekili Engin Özkoç tarafından, İdlib
meselesinin gündeme alınması ve Türkiye’nin bu cendereden çıkabilmesi için
gerekli adımların tespiti amacıyla 11/2/2020 tarihinde Türkiye Büyük Millet
Meclisi Başkanlığına verilmiş olan genel görüşme önergesinin ön görüşmelerinin,
Genel Kurulun 11 Şubat 2020 Salı günkü birleşiminde yapılmasına ilişkin önerisi

VII.- BAŞKANLIĞIN GENEL KURULA SUNUŞLARI
A) Önergeler
1.- İstanbul Milletvekili Mahmut Tanal’ın, (2/655) esas
numaralı Organ ve Doku Alınması, Saklanması, Aşılanması ve Nakli Hakkında
Kanunda Değişiklik Yapılmasına Dair Kanun Teklifi’nin doğrudan gündeme
alınmasına ilişkin önergesi (4/

VIII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- İstanbul Milletvekili Mustafa Demir ile 70
Milletvekilinin Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi (2/2512) ve Bayındırlık, İmar, Ulaştırma ve Turizm
Komisyonu Raporu (S. Sayısı: 161) 
2.- İzmir Milletvekili Binali Yıldırım’ın Türkiye
Cumhuriyeti Hükûmeti ile Kırgız Cumhuriyeti Hükûmeti Arasında Bişkek
Kırgız-Türk Dostluk Devlet Hastanesi Açılması, Ortak İşletilmesi ve Devri ile
Kırgız Cumhuriyeti Vatandaşlarının Türkiye’de Tıp ve Tıpta Uzmanlık Eğitimi
Almasına Dair Anlaşmanın Onaylanmasının Uygun Bulunduğuna Dair Kanun Teklifi
(2/1602) ve Dışişleri Komisyonu Raporu (S. Sayısı: 66) 







IX.- YAZILI SORULAR VE CEVAPLARI
1.- İstanbul Milletvekili Gürsel Tekin'in, Karadeniz
Bölgesi'ndeki beş ilde çıkan orman yangınlarına ve yangın söndürme ihalesinin
verildiği şirkete ilişkin sorusu ve Tarım ve Orman Bakanı Bekir Pakdemirli’nin
cevabı (7/23587)
2.- Niğde Milletvekili Ömer Fethi Gürer'in, Et ve Süt
Kurumunun zincir marketlerle yaptığı sözleşmeler kapsamında tüketiciye
ulaştırılan etlerin üretim ve ambalaj işlemlerinin kurum kombinalarında
yapılması önerisine ilişkin sorusu ve Tarım ve Orman Bakanı Bekir
Pakdemirli’nin cevabı (7/23591)
3.- Niğde Milletvekili Ömer Fethi Gürer'in, Et ve Süt
Kurumu satış mağazalarındaki temel et ürünleri ile şarküteri ürünlerinin tüketici
talebini karşılamasına yönelik tedbirlere ilişkin sorusu ve Tarım ve Orman
Bakanı Bekir Pakdemirli’nin cevabı (7/23592)
4.- Niğde Milletvekili Ömer Fethi Gürer'in, çay
üretimine yönelik çalışmalara ilişkin sorusu ve Tarım ve Orman Bakanı Bekir
Pakdemirli’nin cevabı (7/23595)
5.- Hatay Milletvekili Mehmet Güzelmansur'un, 2006
yılından bu yana ülkemizde üretilen sertifikalı tohum miktarı ile ıslah edilen
ve tescillenen yerli tohum türlerine ilişkin sorusu ve Tarım ve Orman Bakanı
Bekir Pakdemirli’nin cevabı (7/23596)
6.- Edirne Milletvekili Okan Gaytancıoğlu'nun, ithal
edilen bitkilerin zirai karantina kontrollerine ilişkin sorusu ve Tarım ve
Orman Bakanı Bekir Pakdemirli’nin cevabı (7/23597)
7.- İstanbul Milletvekili Dilşat Canbaz Kaya'nın, 2019
yılında iflas eden esnafların illere ve sektörlere göre sayısına ve iflaslara
karşı alınan önlemlere ilişkin sorusu ve Ticaret Bakanı Ruhsar Pekcan’ın cevabı
(7/23604)
8.- İstanbul Milletvekili Dilşat Canbaz Kaya'nın, İstanbul
Havalimanı'nda düzenlenen ve iptal edilen uçuş seferlerine ilişkin sorusu ve
Ulaştırma ve Altyapı Bakanı Mehmet Cahit Turhan’ın cevabı (7/23623)
9.- Konya Milletvekili Esin Kara'nın, 2018-2019
yıllarında okullarda yaşanan öğrenci yaralanma ve ölüm vakalarına ilişkin
sorusu ve Sağlık Bakanı Fahrettin Koca’nın cevabı (7/23695)
10.- Konya Milletvekili Esin Kara'nın, devlet
hastanelerine medikal malzeme temin eden firmaların alacaklarının zamanında ödenmemesine
ilişkin sorusu ve Sağlık Bakanı Fahrettin Koca’nın cevabı (7/23696)
11.- İstanbul Milletvekili Onursal Adıgüzel'in, yerli
ürün geliştirme çalışmalarının son durumuna ilişkin sorusu ve Cumhurbaşkanı
Yardımcısı Fuat Oktay’ın cevabı (7/23744)

11 Şubat 2020 Salı
BİRİNCİ OTURUM
Açılma Saati: 15.02
BAŞKAN: Başkan Vekili Süreyya Sadi BİLGİÇ
KÂTİP ÜYELER: Burcu KÖKSAL (Afyonkarahisar), Mustafa
AÇIKGÖZ (Nevşehir)
-----0-----
BAŞKAN
– Türkiye Büyük Millet Meclisinin 54’üncü Birleşimini açıyorum. 
Toplantı
yeter sayısı vardır, görüşmelere başlıyoruz. 
Gündeme
geçmeden önce 3 sayın milletvekiline gündem dışı söz vereceğim. 
Gündem
dışı ilk söz, 23’üncü yılında 28 Şubat hakkında söz isteyen Konya Milletvekili
Ahmet Sorgun’a aittir.
Buyurun
Sayın Sorgun. (AK PARTİ sıralarından alkışlar)
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Konya Milletvekili Ahmet Sorgun’un, 28 Şubat
sürecinin 23’üncü yıl dönümüne ilişkin gündem dışı konuşması
AHMET
SORGUN (Konya) – Teşekkür ederim Sayın Başkanım.
Sayın
Başkan, çok değerli milletvekilleri; sözlerimin hemen başında, İdlib’de, Van’da
ve Elâzığ’da şehit düşenler başta olmak üzere bütün şühedaya Allah’tan rahmet
temenni ediyorum, milletimizin başı sağ olsun. 
Değerli
milletvekilleri, 28 Şubat üzerine bugüne kadar elbette çok konuşuldu, yazıldı
çizildi. 23’üncü yılına girdiğimiz bugünlerde de yine çok konuşulacak,
yazılacak çizilecek ama 28 Şubatı yalnızca tek başına değerlendirirsek eksik
bir değerlendirme yapmış oluruz. 28 Şubatı 27 Mayıs, 12 Mart, 12 Eylül ve 15
Temmuz darbeler zincirinin, darbeler halkasının bir parçası, ara durağı olarak
görmek gerekir. Resmin bütününü, fotoğrafın büyüğünü görmezsek yüzeysel –sathi-
bir değerlendirme yapmış oluruz. 
Küresel
egemenlerin ülkelere ve toplumlara biçtikleri roller, konumlar vardır, sınırlar
vardır. Eğer çizilen sınırlar, biçilen roller aşılmak istenirse değişik
metotlarla, modern, postmodern, sofistike yollarla toplum hizaya getirilmek
istenir; genellikle de yerel aktörler kullanılır. Ömrühayatımda 5 darbe görmüş
birisi olarak -bu girişimlerin ülkemize, insanımıza, ekonomimize, demokrasimize
nelere mal olduğunu hepimiz çok iyi biliyoruz- bu darbeler serisinin ortak
özellikleri üzerinde durmak istiyorum. 
Darbelerin
yerlisi ve millîsi olmaz. Bugüne kadar hiçbir darbe dış destek olmadan
yapılmamıştır. 12 Eylül 1980 gününü hatırlayın, saat 03.30’da Ankara’dan
Washington’a çekilen mesajları hatırlayın. Yine, 15 Temmuzun ilk saatlerinde
ABD’den yapılan taraflara itidal çağrısını hatırlayın. Bu çağrının anlamı
nedir? Darbeciler ile darbeye karşı duranları aynı meşruiyette görmek değil
midir? 28 Şubat sürecinde, Avrupa Birliği büyükelçilerinin, Avrupa Güvenlik ve
İşbirliği Teşkilatı nezdinde o günkü Büyükelçimiz olan Yalım Eralp’e, doğrudan
el koymamaları şartıyla askerlerin yönetime müdahalesine sıcak baktıklarını
söylemesi ne anlama geliyor? Bütün darbeler halkın seçtiği sivil, meşru
yönetime karşı yapılmıştır. Yani darbeler halk iradesine, millet egemenliğine
karşı yapılmıştır. Yine, bütün darbelerde, darbe öncesi, toplumun darbeye karşı
direncini kırabilmek için kaos ortamı oluşturulur; zenginliğimiz olan
farklılıklarımız bağlamından çıkarılarak keskinleştirilir, kışkırtılır ve
ayrılığa dönüştürülür.
Hatırlayın,
12 Eylül öncesinde sağcılığın, solculuğun nasıl kullanıldığını; sabah birinin
eline tutuşturulan silahın aynı el tarafından akşam diğerinin eline
tutuşturulduğunu hatırlayın. Güya, ülkede sıkıyönetim var. Darbe ortamının
oluşması için oluk oluk kan akmasına göz yumanların veya sebep olanların, günü
gelince saat 03.00’te çaldıkları bir düdükle ülkeyi nasıl sütliman hâle
getirdiklerini unutmadık. Yine, 28 Şubat sürecinde Ali Kalkancı, Fadime Şahin,
Müslüm Gündüz tiyatrolarını da unutmadık. Bu rolleri onlara kim verdi? Nerede o
boylarından büyük sopalarla şehirlerin meydanlarında arzıendam ettirilenler?
Ellerine tutuşturulan tahta tüfeklerle rejim değiştirmeye kalkanlar nerede?
Bütün
darbelerin ortak kaybedeni millettir. Darbelerin ekonomik ve sosyal faturasını
milletimiz ödüyor ama kaymağını iç ve dış egemenler, hortumcular yer; daha
sonrası, postal parlatıcılarının da kimi temelli senatör olur kimi banka veya
şirket yöneticisi. Darbelerin bir de hacıyatmazı var: Darbeler serisinin hep
koruyup kollananı FETÖ. 12 Eylülde ismi, güya, arananlar listesinde ama o aleni
şekilde şehir şehir dolaşıyor, ağlarını örüyor. 28 Şubatta herkese kan
kusturulurken, gazeteciler andıçlanıp sermaye rengârenk boyanırken, kebapçılar
bile fişlenirken alan FETÖ’ye sonuna kadar açılıyor. 15 Temmuzdaysa durum biraz
farklı, 15 Temmuzun kazananı millet, kaybedeni FETÖ.
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen. 
AHMET
SORGUN (Devamla) – Teşekkür ederim Sayın Başkanım. 
Ama
bu sefer de FETÖ’ye kuklalar değil asıl kukla sahip çıkıyor, koruyup kolluyor. 
Değerli
milletvekilleri, bütün darbeler bize, bizi biz yapan değerlere, birliğimize
karşı yapılmıştır. Darbeler, Anadolu insanını tasfiye etme harekâtıdır.
Darbeler, enerjimizi içeride tüketme, boşa harcama ameliyesidir;
hedeflerimizden vazgeçirme, ufkumuzu karartma, tökezletme ve diz çöktürme
ameliyesidir. Darbe darbedir, darbenin iyisi olmaz. Kim yaparsa yapsın, kime
karşı yapılırsa yapılsın, nerede yapılırsa yapılsın, ne için yapılırsa yapılsın
darbeler kötüdür, gayrimeşrudur. 
Hep
birlikte darbecileri ve darbeseverleri halk içine çıkamaz, insan yüzüne bakamaz
hâle getirmeliyiz diyor, hepinizi saygıyla selamlıyorum. (AK PARTİ sıralarından
alkışlar)
BAŞKAN
– Gündem dışı ikinci söz, Milliyetçi Hareket Partisinin 51’inci kuruluş yıl
dönümü hakkında söz isteyen Sakarya Milletvekili Muhammed Levent Bülbül’e
aittir. 
Buyurun
Sayın Bülbül. (MHP sıralarından alkışlar) 
2.- Sakarya Milletvekili Muhammed Levent Bülbül’ün, 9
Şubat Milliyetçi Hareket Partisinin kuruluşunun 51’inci yıl dönümüne ilişkin
gündem dışı konuşması
MUHAMMED
LEVENT BÜLBÜL (Sakarya) – Sayın Başkan, değerli milletvekilleri; Milliyetçi
Hareket Partisinin kuruluş yıl dönümü münasebetiyle gündem dışı söz almış
bulunmaktayım. Bu vesileyle, yüce heyetinizi saygıyla selamlıyorum. 
Konuşmama
başlamadan önce, İdlib’de dün ordumuza rejim güçleri tarafından yapılan
saldırıda şehit olan 5 Mehmetçik’imize Allah’tan rahmet, yaralı
Mehmetçiklerimize acil şifalar diliyorum. Bu netameli süreçte, ordumuza,
güvenlik güçlerimize muvaffakiyet ve muzafferiyet diliyorum. 
Değerli
milletvekilleri, 8-9 Şubat 1969’da Adana’da toplanan Cumhuriyetçi Köylü Millet
Partisinin Olağanüstü Büyük Kongresi’nde partinin ismi değiştirilerek
Milliyetçi Hareket Partisi olmuş ve amblemi de “kırmızı zemin üstünde üç hilal”
olarak belirlenmiştir. 
Milliyetçi
Hareket Partisinin kuruluşuyla birlikte Türk milliyetçiliği ülküsü sistemli
hâle getirilerek fikrî alandan siyaset alanına taşınmıştır, bu sayede Türk
milliyetçiliği ilk defa bir parti programı hâline gelmiştir. Merhum Başbuğ’umuz
Alparslan Türkeş’in “Türk milletinin büyük ve şanlı mazisine layık bir istikbal
meydana getirme davası” olarak tarif ettiği Türk milliyetçiliği, her çeşit
taklitten arınmış, kendi cemiyetinin değerlerine bağlı ve o değerleri
geliştirici bir harekettir. Özentiye ihtiyacı olmayan, ilhamını kendi ecdadından,
kendi tarihinden alan bir anlayışa sahip olmak milliyetçilik anlayışımızın
temel düsturudur. Türk milliyetçiliğinin en temel özelliklerinden biri de
kendisini bir öteki üzerinden tarif etmiyor olması, herhangi bir sosyal yapıyı
veya unsuru ötekileştirmemesidir.
Millet
bizim için bir kültür birliğidir, tarihsel beraberliktir. Ortak kültüre,
yaşanmışlığa, ortak dile, ahlaki ve estetik değerlere sahip olmayı esas alan
millet anlayışımızda ırki, etnik veya mezhepsel temelde bir ayrışma veya
ayrıştırma düşüncesi hayat bulamaz; bu sebeple, vatan toprağını paylaştığımız
her bir insanımız bizim için değerlidir, Türk milletinin onurlu ve şerefli bir
ferdidir.
Değerli
milletvekilleri, bizler, insan sevgisini esas alan, maddi ve manevi kalkınmayı
birlikte hedefleyen, demokrasi ile milliyetçiliği ikiz kardeş olarak kabul
eden, lider ülke Türkiye vizyonuyla Ankara merkezli bir medeniyet tasavvuruna
sahip olan, dünyayı Türkçe okuyan, “Önce ülkem ve milletim, sonra partim ve ben.”
anlayışını temsil eden, siyasetini bu hedefler doğrultusunda şekillendiren bir
hareketiz. Mazluma umut veren, zalime ise korku salan böyle bir anlayışın yok
olması için bugüne kadar büyük zulümlere, saldırılara, iftiralara, kara
propagandalara muhatap olan Milliyetçi Hareket Partisi ve ülkücü hareket
yılmadan, yıkılmadan, dönüşmeden ilk günkü heyecanla, ülküsünden ve
ilkelerinden taviz vermeden Genel Başkanımız Sayın Devlet Bahçeli’nin
liderliğinde elli bir yıldır siyasi yolculuğuna devam etmektedir. Bu vesileyle,
hareketimizin banisi Başbuğ’umuz Alparslan Türkeş Bey başta olmak üzere,
kanını, canını davamız uğruna feda etmiş olan şehitlerimizi rahmetle ve
minnetle anıyor, ülkücü harekete hizmeti geçmiş olan bütün dava büyüklerimize
şükranlarımı sunuyorum. 
Değerli
milletvekilleri, ülkemiz büyük bir beka mücadelesi vermektedir. Milliyetçi
Hareket Partisi bu zorlu süreçte müteyakkız bir hâlde devletimize, Hükûmetimize
ve ordumuza koşulsuz destek vermektedir. Ülkemizin gelecek yüzyıllardaki
güvenliği, refahı ve huzuru için son derece önemli olan bu dönemeçte, siyasi
arenada her yapının aynı hassasiyetle hareket ettiğini söylemek oldukça zordur.
Yaşanan her dış politik gelişmede Türkiye’yi, Hükûmeti bütün günahların ve
kötülüklerin kaynağı veya yegâne kusurlusu olarak sayarken mücadele içinde olduğumuz
emperyal devletlerin zalimce faaliyetlerini görmezden gelmek, terör örgütlerini
meşru gören bir anlayışla devamlı olarak Türkiye’yi örselemek insafsızlıktır,
vicdansızlıktır; eğer kasten yapılıyorsa ihanetin ta kendisidir. Bugün İdlib’de
ordumuz seferdedir; yarım yamalak bilgilerle ülkemizi, ordumuzu yıpratacak
faaliyetlerde bulunmak, ancak düşmanı sevindirmektedir. Özellikle sosyal medya
üzerinden FETÖ ve PKK sevici hesaplar, Türk milletinin millî mukavemetini
kırmaya yönelik yalan haber, tahrikkâr mesajlarla zehir saçmaktadırlar. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen.
MUHAMMED
LEVENT BÜLBÜL (Devamla) – Bu süreçte yapılacak en asaletli iş, devletimizin ve
Mehmetçik’imizin ihtiyaç duyduğu millî kenetlenmeye katkı sağlamaktır. Türkiye
Cumhuriyeti devleti, dün de bugün de yarın da kimsenin himmetine muhtaç
olmamıştır ve olmayacaktır. İman ediyoruz ve inanıyoruz ki Cenab-ı Allah bize
yeter, en büyük yardımcı odur. İnşallah, bu süreçten de kendi gücümüzle, kendi
aklımızla muzaffer bir şekilde çıkmasını bileceğiz. En kara günlerde bile
bağımsızlığından vazgeçmemiş, teslim olmamış bir millet, elbette bugün de
yenilmeyecektir. Korkarak, umutsuzluğa kapılarak değil, cesaretle, kararlılıkla
ve kahramanlıkla bu zorlu süreçleri aşacağız.
Milliyetçi
Hareket Partisi olarak bizler, devletimizin kabiliyetine, gücüne güveniyor,
milletimizin asaletine ve ferasetine inanıyoruz. Allah, milletimizin ve
devletimizin yâr ve yardımcısı olsun diyor, Genel Kurulu saygıyla selamlıyorum.
(MHP ve AK PARTİ sıralarından alkışlar) 
BAŞKAN
– Gündem dışı üçüncü söz, Van’ın Bahçesaray ilçesinde yaşanan çığ felaketi
hakkında söz isteyen Van Milletvekili Muazzez Orhan’a aittir.
Buyurun
Sayın Orhan. (HDP sıralarından alkışlar) 
3.- Van Milletvekili Muazzez Orhan’ın, Van ili
Behçesaray ilçesinde yaşanan çığ felaketlerine ilişkin gündem dışı konuşması
MUAZZEZ
ORHAN (Van) – Sayın Başkan, değerli milletvekilleri; Bahçesaray’da yaşanan,
yüreğimizi yakan çığ felaketi üzerine gündem dışı söz almış bulunmaktayım.
Kurulu saygıyla selamlıyorum.
Öncelikle,
buradan, yaşamını yitiren tüm yurttaşlarımıza Allah’tan rahmet, kederli
ailelerine sabırlar, yaralılara acil şifalar diliyorum.
Bildiğiniz
gibi, 4 Şubat günü Bahçesaray ilçemize giden bir minibüs ve kepçe üzerine çığ
düşmüştür. Kepçe operatörünün kendi imkânlarıyla kurtularak haber vermesi
sonucunda 7 yurttaşımız yaralı kurtarılmış, 5 yurttaşımız yaşamını yitirmiş ve
2 yurttaşımızın bedeni ise çığ altında kalmıştır. Bu 2 kişinin arama kurtarma
çalışmaları sırasında, ihmal, liyakatsizlik, siyasi şov nedeniyle, Türkiye
tarihine geçen korkunç bir facia daha yaşanmıştır. Bu faciada 41 insanımız
yaşamını yitirdi, 100’e yakın kişi yaralandı, hâlâ çığ altında kaç beden var
net bilinmiyor ve maalesef, arama kurtarma çalışmaları hava koşullarından
dolayı yapılamıyor. Acımız çok büyük, bu acının yaşanma ihtimalinin hâlâ devam
ediyor olması da canımızı çok yakıyor. Bahçesaray yolu için yıllardır verilen
sözlerin onda 1’i yerine getirilmiş olsaydı bu acı durum yaşanmayacaktı. Söz
konusu bölgede yıllardır ulaşım sorunu olduğu, çığ yaşandığı bilinmektedir.
Yine aynı ilçeden, iktidar partisinden milletvekilleri seçilmiş, yol ve tünel
sözleri verilmiş ancak yerine getirilmemiştir. Dağı taşı delenHES ve rant
projelerinizin yerine insan hayatını öncelik alsaydınız; tedbirler alınmış,
verilen sözler tutulmuş olsaydı çığ olsa bile bunca haEHESyat, bunca can kaybedilmeyecekti. Memleketin dört bir yanına
yapmaya çalıştığınız saraylardan sadece birini yapmayıp çığ olan bölgelere kar
tünelleri yapsaydınız bunca insan hayatını kaybetmeyecekti. 
Resmî
olarak, 41 insan yaşamını yitirdi. Kaç kişinin daha kar altında olduğu
bilinmiyor. Böyle bir şey olabilir mi? Bu korkunç olaydan bir gece önce, daha
bir tek kişi kurtarılmamışken Van kayyumu televizyon kanallarına çıkarak
“Herhangi bir ekip ve ekipman sorunumuz yok.” diyebilmiştir. Buradan bir kez
daha soruyoruz: Eksik nerede o zaman? İkinci gün 36 insan neden öldü? Bir arama
kurtarma bölgesinde kimlerin olması gerektiği önceden belirlenmeliydi. Kurtarma
çalışmalarına katılanlar neden kayıt altına alınmadı? Maalesef, ikinci çığ
yaşandığı gün hastanelerin önünü Çevik Kuvvetle çevirenler, bölgede çığ riski
olmasına rağmen, gerekli önlemleri almamış, halkın ve arama kurtarma ekibinden
olmayanların olay yerine gitmesini engellememiştir. Gerekli önlemler alınmamış,
göz göre göre ölüme davetiye çıkarılmıştır. Bu ihmal ve tedbirsizliklerin
sonucunda 2 kişi kurtarılmaya çalışılırken 36 insan daha hayatını kaybetmiştir.

Dünyanın
neresinde böyle bir olay olursa olsun, iktidarlar çıkar özür diler, istifa
eder; sorumlular istifa eder. Ne yazık ki AKP iktidarından ne doyurucu bir
açıklama ne bir özür ne bir istifa duyduk, gördük. Olması gereken, İçişleri
Bakanı ve Van kayyumunun istifa etmesidir; toplumsal ahlak, siyasal etik bunu
gerektirir ama nerede? Bütün bu acı, çığ altında can pazarı yaşanırken,
Cumhurbaşkanı, Kırıkkale mitinginde, hiç böyle bir facia yaşanmamış gibi
“Çığdan yeni bir haber geldi, çığ altında kalanların sayısı 33 oldu; Allah rahmet
eylesin.” deyip geçiştiriyor. O ana kadar toplam 38 insan ölmüş, umurunda
değil; TOKİ’lerden söz ediyor, konut pazarlıyor, keyif dağıtıyor ve “Nereden
nereye geldiğimizi siz biliyorsunuz.” diyor. Evet, biz biliyoruz, bu ülkeye
karabasan gibi çöktünüz; emekçinin, kadının, işçinin, köylünün kanını emdiniz;
halkı umutsuz ve geleceksiz bıraktınız. 
Bakın,
41 insan öldü diyoruz, hâlen çığ altında kaç insan var bilinmiyor. İkinci çığ
felaketinin yaşanmasıyla ilgili olarak basına da düşen birçok iddia var. İktidar
bu iddiaları görmezden gelmek yerine gerçekleri araştırmalı, açığa çıkarmalı ve
gereğini yapmalıdır. Bu bir afet değil, ihmaller sonucu oluşan bir felakettir.
İktidar, yaşamını yitirenlerin yakınlarından ve yaralılardan özür dilemelidir. 
(Mikrofon
otomatik cihaz tarafından kapatıldı) 
BAŞKAN
– Sayın Orhan, sözlerinizi tamamlayın lütfen.
MUAZZEZ
ORHAN (Devamla) – Olayda ihmali olduğu iddia edilen İçişleri Bakanının, Van
kayyumunun ve Cumhurbaşkanı Başdanışmanı olarak adı geçen Gülşen Orhan’ın,
sorumlulukları gereği istifa etmeleri gerekir. 
Coğrafya
kader değildir; tedbirsizlik, ihmal, yolsuzluk, siyasetsizlik kader değildir.
İktidarınızı da bu ülkenin kaderiymiş gibi dayatmaktan vazgeçin. Utanın
birazcık; hiçbir şey yapmıyorsanız da bu acıya birazcık saygı duyun ve susun.
Kurulu
saygıyla selamlıyorum. (HDP sıralarından alkışlar) 
BAŞKAN
– Sayın milletvekilleri, şimdi, sisteme giren ilk 30 milletvekiline birer
dakika süreyle yerlerinden söz vereceğim.
Yaşamış
olduğumuz deprem ve çığ felaketleri dolayısıyla ilave söz talebi olan
milletvekili arkadaşlarımız var, onların da söz taleplerini karşılayacağım.
Sayın
Çelebi, buyurun.
IV.- AÇIKLAMALAR
1.- İzmir Milletvekili Mehmet Ali Çelebi’nin, İzmir
şehir hastanesinin kaç yatak kapasitesiyle ne zaman açılacağını, açılması
hâlinde kent merkezindeki Bozyaka, Alsancak, Tepecik Hastanelerinin kapatılıp
kapatılmayacağını, kapatılmaları durumunda bu hastanelerdeki hasta ve sağlık
çalışanlarının yaşayabileceği mağduriyetlere karşı hangi tedbirlerin
alınacağını Sağlık Bakanından öğrenmek istediğine ilişkin açıklaması
MEHMET
ALİ ÇELEBİ (İzmir) – Teşekkürler Sayın Başkan.
Türkiye
genelinde 32 tane şehir hastanesi planlanmış, bunların 10 tanesi açılmıştır. 
Sağlık
Bakanına soruyorum: İzmir şehir hastanesi ne zaman açılacaktır, kaç yatak
kapasiteli olacaktır? Mayıs 2020’de açılması hâlinde, kent merkezindeki
Bozyaka, Alsancak, Tepecik Hastanelerinin bir bölümü veya tamamı kapatılacak
mıdır? Kapanma durumunda, bu hastanelerdeki hasta ve sağlık çalışanlarının
yaşayabileceği mağduriyetlere karşı hangi tedbirler alınacaktır? Kapanma
durumunda, halkın ulaşım sorunları nedeniyle yaşayabileceği mağduriyetleri
nasıl engelleyeceksiniz diyorum, yüce Meclisi saygıyla selamlıyorum.
BAŞKAN
- Sayın Ahmet Kaya? Yok.
Sayın
Aydın…
2.- Bursa Milletvekili Erkan Aydın’ın, bayram
ikramiyesinden faydalanamayan emeklilerin mağduriyetinin giderilmesi
gerektiğine ilişkin açıklaması
ERKAN
AYDIN (Bursa) – Teşekkür ederim Sayın Başkan.
Hazine
karşılamadığı için bazı banka emeklileri bayram ikramiyesi alırken bazıları
alamıyor. Ramazan Bayramı ve Kurban Bayramı’nda verilecek biner TL bayram
ikramiyesi ödemeleri için gerekli olan tutar hazine tarafından ödenmek zorunda.
Türkiye'nin sosyal güvenlik sisteminde, Emekli Sandığı, SSK ve BAĞ-KUR’un yanı
sıra, bu kurumlarla aynı işleve sahip vakıf, sandık kuruluşları da yer alıyor.
7143 sayılı torba Kanun’un 23’üncü maddesine göre bu emeklilere hazineden
yapılan ödeme nedeniyle sosyal güvenlik kurumlarına ilave bir yük getirilmiyor,
ancak 506 sayılı Kanun’un geçici 20’nci maddesi kapsamında bulunan sandık
emeklileriyle ilgili kanunun kapsamı dışında tutulduklarından bu ödemeden
yararlanamıyorlar, hazineden karşılamak yerine sandıkların kendi kaynaklarından
ödenmesi isteniyor. Sandık emeklilerinin sayısı 350-400 bin civarında. Bu
haksız uygulamanın ivedilikle düzeltilmesini talep ediyor, saygılar sunuyorum.
BAŞKAN
– Sayın Akın…
3.- Balıkesir Milletvekili Ahmet Akın’ın, iktidarın
vatandaşların geçim derdine ne zaman çözüm üreteceğini öğrenmek istediğine
ilişkin açıklaması
AHMET
AKIN (Balıkesir) – Sayın Başkan, teşekkürler.
Dolar
6 lira, avro 6,60 lira. Açlık sınırı 2.411 lira. Asgari ücret açlık sınırının
altında. TL değer kaybettikçe de asgari ücret eriyor. EUROSTAT verilerine göre
asgari ücret 440 euro. Türkiye, 27 ülke arasında sondan 5’inci sırada.
İnsanlarımızın yüzde 81’inden fazlası yoksulluk sınırında, yüzde 11’i ise açlık
sınırından az kazanıyor. Peki, iktidar ne yapıyor? Sürekli zam yapıyor, yapılan
zamlara göz yumup kulak tıkıyor. Allah aşkına, vatandaşın derdini anlamak için
bir file alıp çarşıya pazara çıkın. Vatandaşın en büyük derdi geçim derdi.
Sizler iktidar olarak vatandaşın bu geçim derdine ne zaman çözüm üreteceksiniz?

BAŞKAN
– Sayın Başevirgen…
4.- Manisa Milletvekili Bekir Başevirgen’in, sayıları
katlanarak artan karşılıksız çek mağdurlarının suçlu değil borçlu olduğuna ve
Çek Kanunu’yla ilgili düzenlemenin yapılarak esnafın mağduriyetinin giderilmesi
gerektiğine ilişkin açıklaması
BEKİR
BAŞEVİRGEN (Manisa) – Teşekkür ederim Sayın Başkan.
Ekonomide
yaşanan dalgalanmalar nedeniyle karşılıksız çek sayısı rekor seviyelere ulaştı.
Karşılıksız çek mağdurlarının sayısı da katlanarak artıyor. Hem aldığı çeki
karşılıksız çıkanlar hem de kendi alacağını tahsil edemediği için yazdığı çeki
karşılıksız çıkanlar hapis cezasıyla karşı karşıya kalıyor, çalışamıyor, kaçak
yaşıyor, ailesine bakamıyorlar. Anayasa’mızın 38’inci maddesinde “Hiç kimse,
yalnızca sözleşmeden doğan bir yükümlülüğü yerine getirememesinden dolayı
özgürlüğünden alıkonulamaz.” ifadesi yer alır. Ekonomik sebeplerle verilecek cezalar
evrensel hukuk normlarına göre yine ekonomik olmalıdır. Çek yüzünden hapis
cezası vermek adaletsizliktir ve Anayasa’ya aykırıdır. Esnaf, suçlu değil,
borçludur. Çek Kanunu’yla ilgili düzenleme bir an önce ele alınmalı ve esnaflarımızın
bu mağduriyetleri en kısa sürede giderilmelidir. 
Teşekkür
ederim. 
BAŞKAN
– Sayın Kasap...
5.- Kütahya Milletvekili Ali Fazıl Kasap’ın, şehitlere
Allah’tan rahmet dilediğine, 2020 yılında da durmayan kadın cineyetlerine daha
ne kadar seyirci kalınacağını öğrenmek istediğine ilişkin açıklaması
ALİ
FAZIL KASAP (Kütahya) – İdlib’de şehit olan askerlerimize Allah’tan rahmet,
yaralı askerlerimize acil şifalar diliyorum. 
Şiddete
maruz kalan bir kadını savunurken 20 yaşındaki Kadir’in hayatını karartan bir
durumla karşı karşıyayız. Açık bir meşru müdafaadır, meşru müdafaa yönünden
değerlendirilmesinin aksi bir tutum, kadına şiddeti teşvik niteliğinde olur.
Kadın cinayetleri durmak bilmiyor; 2019 yılında 474 kadın öldürülmüştü,
cinayetler 2020’de de durmadı; sadece ocak ayında 7’si faili meçhul olmak üzere
34 kadın cinayeti işlendi. Aile Bakanı bu duruma daha ne kadar seyirci kalacak?
Kadının Statüsü Genel Müdürlüğü ne işe yarar? Sayın Aile Bakanının bu sorulara
cevap vermesini bekliyor, Genel Kurulu saygıyla selamlıyorum. 
BAŞKAN
– Sayın Güneş...
6.- Uşak Milletvekili İsmail Güneş’in, bölge halkının
güvenliğini sağlamak, yaşanan insanlık dramını engellemek için bulundukları
Suriye’nin İdlib kentinde rejim güçlerinin saldırısına uğrayarak şehadet
şerbetini içen askerlere ve vefat eden 24'üncü Dönem Osmaniye Milletvekili
Hasan Hüseyin Türkoğlu’na Allah’tan rahmet dilediğine ilişkin açıklaması
İSMAİL
GÜNEŞ (Uşak) – Teşekkür ederim Başkanım. 
Sayın
Başkanım, değerli milletvekilleri; İdlib’de bölge halkının güvenliğini sağlamak
ve yaşanan insanlık dramını engellemek için görev yapan kahraman askerlerimize
rejim güçleri alçakça saldırı düzenlemiştir. Yapılan saldırıya misliyle
karşılık verilmiştir. Alçak saldırı sonucu şehadet şerbetini içen askerlerimize
ve ülkemizin birliği, milletimizin huzur ve güvenliği uğruna canını feda eden
tüm muazzez şehitlerimize Allah’tan rahmet, yakınlarına sabrıcemil ve yaralı
askerlerimize Cenab-ı Allah’tan acil şifalar diliyorum. Aziz milletimizin başı
sağ olsun. 
Ayrıca,
vefatını büyük üzüntü içerisinde öğrendiğim 24’üncü Dönem Osmaniye Milletvekili
Hasan Hüseyin Türkoğlu’na Allah’tan rahmet, yakınlarına başsağlığı diliyorum. 
Genel
Kurulu saygıyla selamlıyorum. 
BAŞKAN
– Sayın Topal...
7.- Hatay Milletvekili Serkan Topal’ın, iktidarın
işsizliğe çare bulması ya da çare bulacaklara yol vermesi gerektiğine ilişkin
açıklaması
SERKAN
TOPAL (Hatay) – Teşekkür ediyorum Sayın Başkan.
Değerli
milletvekili arkadaşlarım, kasım ayında açıklanan işsizlik rakamı 13,7. Oysa
sadece Hatay’da her 3 kişiden 1’i işsiz. Burada doğruyu kim söylüyor?
Hatay’daki işsiz vatandaşlarımız mı yoksa rakamları manipüle eden iktidar mı?
Elbette doğruyu işsiz olan vatandaşlarımız söylüyor. En son da zaten acı bir
olay yaşadık Hatay Valiliğinin önünde, Adem Yarıcı’yı kaybettik. 
Şimdi
burada sayın iktidara sesleniyorum: Ya işsizliğe çare bulun ya da çare
bulamıyorsanız, üretemiyorsanız çare bulacak diğer arkadaşlarımıza yol verin.
Teşekkür
ediyorum, saygılarımı sunuyorum.
BAŞKAN
– Sayın Bulut…
8.- Adana Milletvekili Burhanettin Bulut’un, çok sayıda
ilacın geri ödeme listesinden çıkarılarak eş değer ilaçlara Sosyal Güvenlik
Kurumu tarafından ödenen ilaç fiyat farkı uygulamasının yüzde 10’dan yüzde 5’e
çekilip çekilmeyeceği konusunda Aile, Çalışma ve Sosyal Hizmetler Bakanının
kamuoyunu bilgilendirmesi gerektiğine ilişkin açıklaması 
BURHANETTİN
BULUT (Adana) – Teşekkürler Sayın Başkan. 
Değerli
milletvekilleri, çok sayıda ilacın geri ödeme listesinden çıkarılacağı ve eş
değer ilaca Sosyal Güvenlik Kurumu tarafından ödenen, ilaç fiyat farkı
uygulamasının yüzde 10’dan yüzde 5’e çekileceği Türk Eczacıları Birliği
tarafından kamuoyunda dile getirilmiştir. Vatandaş daha fazla ilaç kaleminin
geri ödeme kapsamına alınmasını beklerken SGK’nin fiyat farkını düşürmesi,
vatandaşın cebinden ilaca daha fazla para çıkmasına neden olacak, ekonomik
krizdeki vatandaşların ilaca erişimini güçleştirecektir. Yerli ve millî ilacın
gelişmesi için adımlar atılırken eş değer ilaca ödenen payın düşürülmesi ilaç
üreticisini vuracaktır. Bu uygulama halk sağlığına, yerli ilaç politikasına,
yerli ilaç üreticilerine ve aynı zamanda eczacılara zarar verecektir. 
Çalışma
Bakanlığının, kamuoyuna, bu duyumlarla ilgili ivedilikle şeffaf bir
bilgilendirme yapmasını bekliyoruz. 
Teşekkür
ederim. 
BAŞKAN
– Sayın Şeker…
9.- Kocaeli Milletvekili İlyas Şeker’in, sınırlarımızın
güvenliğini sağlamak, barış ve huzuru korumak için bulundukları Suriye’nin
İdlib kentinde rejim güçlerinin saldırısına uğrayarak şehit olan askerlere
Allah’tan rahmet dilediğine ilişkin açıklaması
İLYAS
ŞEKER (Kocaeli) – Teşekkür ediyorum Sayın Başkan. 
Değerli
milletvekilleri, sınırlarımızın güvenliğini sağlamak, barış ve huzuru korumak
için bulundukları İdlib’de, rejim güçlerinin alçakça saldırısıyla şehit olan
askerlerimize Allah’tan rahmet, yaralı askerlerimize acil şifalar diliyorum.
Milletimizin başı sağ olsun. 
Toprakları
üzerinde vekâlet savaşlarına engel olamayan Suriye rejiminin kahraman Türk
askerlerini hedef alması, Türkiye'nin bölgedeki barış çabalarının ne denli önem
taşıdığını ortaya koymaktadır. Dünyanın her yerinde barış ve istikrar için
çalışan kahraman Türk Silahlı Kuvvetlerimiz, İdlib’de çatışmaları önlemek,
hudut güvenliğini sağlamak, göçü ve insanlık dramını engellemek maksadıyla
Mehmetçik’imize uzanan elleri kırmaya devam ediyor diyor, Genel Kurulu saygıyla
selamlıyorum. 
BAŞKAN
– Sayın Fendoğlu…
10.- Malatya Milletvekili Mehmet Mehmet Celal
Fendoğlu’nun, Suriye’nin İdlib kentinde şehit düşen askerlere Allah’tan rahmet
dilediğine, yaşanan deprem nedeniyle zor durumda olan Malatya ve Elâzığ
esnafına kredi kullanımında bir defaya mahsus sicil affı sağlanması gerektiğine
ilişkin açıklaması
MEHMET
CELAL FENDOĞLU (Malatya) – Teşekkür ederim Başkanım. 
Dün
İdlib’de şehit düşen askerlerimize Allah’tan rahmet, yaralılarımıza da acil
şifalar diliyorum. 
Bölgemizdeki
depremden dolayı durağan olan piyasaların canlandırılması, esnaf ve
sanatkârlarımızın iş hacminin ve ticaretinin geliştirilmesi için kredi kefalet
kooperatiflerinden esnaflarımıza daha kolay kredi imkânının sağlanması için,
bankaların özellikle, Elâzığ ve Malatya’daki esnaflarımızın kredi notlarına
inisiyatif kullanması için, Malatya ve Elâzığ’daki esnaflarımıza bir defaya
mahsus sicil affı düzenlemesi yapılması önem arz etmektedir. Malatya ve
Elâzığ’daki esnaflarımızın bu talebini biz de sayın bakanlarımıza vasıtanızla
iletiyoruz. Bölgedeki esnaflarımız için bir defaya mahsus sicil affı
sağlanmalıdır. 
Teşekkür
ederim. 
BAŞKAN
– Sayın Tanal…
11.- İstanbul Milletvekili Mahmut Tanal’ın, Sultanbeyli
sakinlerinin Sultanbeyli Belediyesi tarafından belirlenen hisseli tapuların
rayiç değerleri nedeniyle yaşadığı mağduriyete ilişkin açıklaması
MAHMUT
TANAL (İstanbul) – Teşekkür ederim. 
Değerli
Başkanım, sizin vasıtanızla Çevre ve Şehircilik Bakanlığına iletilmek üzere…
Sultanbeyli ilçemizde Sultanbeyli Belediye Başkanlığı tarafından hisseli
tapuların rayiç değerleri çok yüksek takdir edilmiştir. Sultanbeylililerin
geliri de düşük olduğu için bu anlamda çok mağduriyet yaşanmaktadır
Sultanbeyli’de. Sultanbeyli’de bu mağduriyetin giderilebilmesi için Sultanbeyli
Belediyesi tarafından yeniden bir komisyonun oluşturularak vatandaşın
ödeyebileceği bir şekilde bir miktara çekilmesini talep ediyorum. 
Selam
ve saygılarımı iletiyorum. 
BAŞKAN
– Sayın Gürer…
12.- Niğde Milletvekili Ömer Fethi Gürer’in, Suriye’nin
İdlib kentinde şehit düşen askerlere ve hemşehrisi Uzman Onbaşı Enes Alper’e
Allah’tan rahmet dilediğine ilişkin açıklaması
ÖMER
FETHİ GÜRER (Niğde) – Teşekkürler Sayın Başkan. 
Suriye
İdlib’de on beş günde 13 şehidimiz oldu. Tüm şehitlerimize Allah’tan rahmet
diliyorum, yaralılara şifa temenni ediyorum. 
Suriye’de
son saldırıda şehit düşen Niğde ili merkez Yıldıztepe kasabasından Uzman Onbaşı
Enes Alper’in acısını paylaşıyorum. Allah rahmet eylesin, ailesinin ve
ulusumuzun başı sağ olsun. 
Her
şehit haberi yüreklerimizi dağlıyor, acılarımızı katlıyor. Dünya ve ülkemizde
savaşsız, sömürüsüz bir yaşam olsun istiyoruz. Mustafa Kemal Atatürk’ün “Yurtta
barış, dünyada barış” sözüyle anlam bulan, acıların yaşanmayacağı günlere
erişilmesi için siyasetin gücünün barışa endeksli olmasını temenni ediyorum. 
Şehitlerimize
tekrar Allah’tan rahmet diliyor, yaralılarımıza acil şifa temenni ediyorum. 
Sağ
olun Başkanım. 
BAŞKAN
– Sayın Özkan, buyurun.
13.- Mersin Milletvekili Hacı Özkan’ın, sınırlarımızın
güvenliğini sağlamak, barış ve huzuru korumak için bulundukları Suriye’nin
İdlib kentinde rejim güçlerinin saldırısına uğrayarak şehit olan askerlere
Allah’tan rahmet dilediğine ilişkin açıklaması
HACI
ÖZKAN (Mersin) – Teşekkürler Sayın Başkan.
Uluslararası
hukuktan kaynaklanan haklarımız çerçevesinde İdlib’de şiddeti ve insani krizi
sonlandırmak amacıyla görev yapan kahraman askerlerimize yönelik hain saldırıda
şehit olan evlatlarımıza Allah’tan rahmet, yaralılarımıza acil şifalar
diliyorum. 
Yaşanan
saldırıya misliyle mukabele edilmiş, düşman hedefleri derhâl ortadan
kaldırılarak şehitlerimizin kanı yerde bırakılmamıştır. Bu hain saldırının
talimatını veren savaş suçlusu, yalnız Türkiye’yi değil uluslararası toplumun
tamamını hedef almıştır. Dünyanın her yerinde barış ve istikrar için çalışan
kahraman Türk Silahlı Kuvvetlerimiz, bayrağımıza uzanan elleri kırmaya, dosta
güven, düşmana korku vermeye devam edecek diyor, Genel Kurulu saygıyla
selamlıyorum.
BAŞKAN
– Sayın Ödünç…
14.- Bursa Milletvekili Atilla Ödünç’ün, sınırlarımızın
güvenliğini sağlamak, barış ve huzuru korumak için bulundukları Suriye’nin
İdlib kentinde rejim güçlerinin saldırısına uğrayarak şehit olan askerlere
Allah’tan rahmet dilediğine ilişkin açıklaması
ATİLLA
ÖDÜNÇ (Bursa) – Teşekkür ediyorum.
Sayın
Başkanım, değerli milletvekilleri; İdlib’de yapılan alçakça saldırıya kahraman
ordumuz tarafından misliyle mukabele edilmiş olup düşman hedefleri ortadan
kaldırılmıştır. Bu hain saldırı sadece ülkemizi değil, uluslararası toplumu
hedef alan bir saldırıdır. Bayrağımıza uzanan elleri… Ordumuz dosta güven,
düşmana korku vermeye devam edecektir. Sınırlarımızın güvenliğini sağlamak,
barış ve huzuru korumak için bulundukları İdlib’de rejim güçlerinin alçakça
saldırısıyla şehit olan askerlerimize Allah’tan rahmet, yaralı
Mehmetçiklerimize de acil şifalar diliyor, Genel Kurulu saygıyla selamlıyorum. 
BAŞKAN
– Sayın Kenanoğlu…
15.- İstanbul Milletvekili Ali Kenanoğlu’nun, Hızır
ayına ve Hızır oruçlarına ilişkin açıklaması
ALİ
KENANOĞLU (İstanbul) – Sayın Başkan, değerli milletvekilleri; bugünler biz
Alevilerce Hızır ayı olarak nitelendirilir ve Hızır oruçları tutulup Hızır
cemleri yapılır. Hızır inancı, zor günlerinde dara düşenlere yardım etmek,
dardakinin, zordakinin yardımına koşmak, diğer taraftan da dardakine, zordakine
yardımcı olabilmenin koşullarını oluşturmak, dayanışmayı sağlamak için yapılan
bir ibadettir. Hızır orucu Alevilikte hak sayılan bir oruçtur. Hızır orucu ve
inancı şubat ayı içerisinde icra edilir. Şubatın hangi haftasına geleceği, üç
gün mü, yedi gün mü tutulacağı, yöreye ve ocağa göre değişebilir. Oruç tutulur
ve oruç bitimine denk gelen perşembe akşamında lokmalar verilir, cem yapılır.
Cemden önce hazırlanan Hızır lokmaları cem sonunda topluma dağıtılır. 
Hızır,
dertlerimize derman, hastalıklarımıza şifa, hanelerimize bereket, yurdumuza
barış getirsin. Dardakinin, zordakinin zalimin zulmü karşısında mazlumun yâr ve
yardımcısı olsun. Hızır orucumuz kabul ve makbul olsun.
BAŞKAN
– Sayın Erel… Yok.
Sayın
Şimşek…
16.- Mersin Milletvekili Baki Şimşek’in, Suriye’nin
İdlib kentinde şehit olan askerlere ve hemşehrisi Uzman Çavuş Uğur Katran’a
Allah’tan rahmet dilediğine, 9 Şubat Milliyetçi Hareket Partisinin kuruluşunun
51’inci yıl dönümüne ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan. 
Sayın
Başkan, Suriye’de hayatını kaybeden kahramanlarımızı rahmetle anıyorum.
Geçtiğimiz hafta Mersin Gülnarlı kahramanımız Uğur Katran’ı “Şehitler ölmez,
vatan bölünmez.” diyerek toprağa verdik, bütün şehitlerimizi rahmetle anıyorum.
1969
Adana Kongresi’yle, Cumhuriyetçi Köylü Millet Partisinden Milliyetçi Hareket
Partisi adına geçen partimizin kuruluşunun 51’inci yıl dönümünü kutluyorum.
Başbuğ’umuz Alparslan Türkeş’i rahmetle anıyorum. Milyonlarca ülkücü, Türk
milliyetçisi genç yetiştiren liderimiz, Genel Başkanımız Sayın Devlet
Bahçeli’nin söylediği gibi “önce ülkem, sonra milletim, sonra partim ve ben”
diyen bir nesil yetiştiren ve bu ülkenin geleceği adına Ankara merkezli siyaset
yapan Milliyetçi Hareket Partisinin, tarih boyunca, kıyamete kadar ayakta
olacağını belirtiyor; nice yıllara diyor, saygılar sunuyorum. 
BAŞKAN
– Sayın Taşdoğan...
17.- Gaziantep Milletvekili Ali Muhittin Taşdoğan’ın,
10 Şubat 2020 Pazartesi günü Suriye’nin İdlib kentinde rejim güçleri tarafından
düzenlenen saldırı sonucu şehit olan hemşehrisi Uzman Onbaşı İbrahim Halil
Açıkgöz ile 4 şehide Allah’tan rahmet dilediğine ilişkin açıklaması
ALİ
MUHİTTİN TAŞDOĞAN (Gaziantep) – Sayın Başkan, sayın milletvekilleri; 10 Şubat
2020 Pazartesi günü İdlib’de rejim güçleri tarafından düzenlenen hain saldırı
sonucu 5 kahraman askerimiz şehit edilmiştir. Şehitlerimizden Piyade Uzman
Onbaşı İbrahim Halil Açıkgöz, Gaziantepli hemşehrimizdir. Yansın Suriye,
yıkılsın İdlib, kahrolsun Esed! Şehitlerimizin mekânları cennet, ruhları şad
olsun; milletimizin başı sağ olsun. Kahraman ordumuzun, bu alçak saldırıya
karşılığı misliyle vereceğinden asla şüphemiz yoktur. Cesaret ve kararlılıkla
yürütülecek olan askerî harekâtı yüce milletimiz de desteklemektedir. İdlib ve
çevresi, Türkiye düşmanlarından temizlenene kadar bölgedeki varlığımız
sürecektir. Çözümü zalim Esed’le görüşmekte arayanların milletimize söyleyeceği
söz kalmamıştır.
Şehitlerimize
tekrar Allah’tan rahmet, ailelerine ve yüce Türk milletine başsağlığı ve sabır
dilerim.
BAŞKAN
– Sayın Özer...
18.- Antalya Milletvekili Aydın Özer’in, kotanın
dolması nedeniyle Rusya’nın Türkiye’den domates alımını durdurmasıyla
yaşanılacak mağduriyeti önlemeye yönelik Ticaret Bakanının tedbir alması
gerektiğine ilişkin açıklaması
AYDIN
ÖZER (Antalya) – Teşekkürler Sayın Başkan.
Bilindiği
üzere 2015’te Rusya’yla yaşadığımız uçak krizinden sonra yıllık 340 bin tonluk
domates ihracatımızı yapamaz hâle geldik. Krizin ardından tamamen sıfırlanan,
2017 sonunda 50 bin tona, 2018’de 100 bin tona, Mayıs 2019’da ise 150 bin tona
çıkan yıllık ihracat kotası geçtiğimiz günlerde doldu. Kotanın dolmasının
ardından her an Rusya’nın alımı durdurması bekleniyordu, bu da üç gün önce
maalesef gerçekleşti. 150 tır domates Rusya limanında ve serbest bölgelerde bekliyor.
Ticaret Bakanlığı bir an önce konuya el atmalı, kotayı 200 bin tona çıkaran
anlaşmayı bir an önce yapmalıdır. Eğer kota artırımı olmazsa üretici büyük
zarar eder. Eğer ihracatçı nezle olursa üretici zatürre olur. Deniyor ki:
“İhracata gitmeyen domates iç piyasalara döner, böylece domates fiyatları aşağı
iner ve bu da enflasyonu düşürür.” Yani domates enflasyonu düşürür mü bilinmez
ama şurası kesin: Bugün üreticinin yanında olunmazsa yarın üretim yapacak
çiftçi bulamayız. 
BAŞKAN
– Sayın Filiz…
19.- Gaziantep Milletvekili İmam Hüseyin Filiz’in,
Suriye’nin İdlib kentinde Esad rejim güçlerinin hain saldırısında şehit düşen
hemşehrisi Uzman Onbaşı İbrahim Halil Açıkgöz ile 4 Mehmetçik’e ve vefat eden
24’üncü Dönem Osmaniye Milletvekili Hasan Hüseyin Türkoğlu’na Allah’tan rahmet
dilediğine ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan. 
İdlib’de
Esad rejimi güçlerinin hain saldırısında Nizipli hemşehrim Uzman Onbaşı İbrahim
Halil Açıkgöz ve 4 Mehmetçik’imiz şehit olmuş ve 5 Mehmetçik’imiz de
yaralanmıştır. Şehitlerimize Allah rahmet, yaralılarımıza acil şifalar, kederli
ailelerine sabırlar diliyorum. Hepimizin başı sağ olsun. Acıları hepimizin
acısıdır, haklarını helal etsinler diyorum. 
Ayrıca,
bu sabah tedavi görmekte olduğu hastanede vefat eden, Besni Kaymakamlığından
yakinen tanıdığım, 24’üncü Dönem Milletvekili ve İYİ PARTİ Kurucular Kurulu
Üyesi Hasan Hüseyin Türkoğlu’na Allah’tan rahmet, kederli ailesine başsağlığı
diliyorum, mekânı cennet olsun. 
BAŞKAN
– Sayın Ceylan…
20.- Çanakkale Milletvekili Özgür Ceylan’ın, termik
santrallere filtre takılmasının ertelenmesini içeren yasanın Cumhurbaşkanı
tarafından veto edilmesi sonrasında 31 Aralık 2019 itibarıyla yapılması gereken
işlemlere ilişkin açıklaması
ÖZGÜR
CEYLAN (Çanakkale) – Sayın Başkan, termik santrallerin halk sağlığıyla
oynadığını defalarca ifade ettik. Uyarılarımız dikkate alınmadı ve termik
santrallere filtre takılmasının ertelenmesini içeren yasa AK PARTİ oylarıyla
Meclisten geçti. Sayın Cumhurbaşkanının “Çünkü bir tarafta halkım var, bir
tarafta da buradaki sermaye var, kusura bakmasınlar.” diyerek vetosu sonrası 31
Aralık 2019 itibarıyla yapılması gereken işlemler var. Bu kapsamda, baca arıtma
gazı filtre emisyon ölçüm sistemi gibi kriterleri karşılamayan kaç termik
santral hakkında çevre mevzuatı gereği kaç liralık idari para cezası kesilmiş
ve kaçı hakkında kapatma kararı verilmiştir? 
Çanakkale
Kirazlı’da siyanürle altın işletmeciliği yapmak isteyen firmanın ruhsatı
kamuoyu tepkisi sonrası yenilenmemişti, şirket sözcüsü “En kısa sürede bir
araya gelerek tekrar çalışmayı arzu ediyoruz, bunu şirketimizin taahhüdü olarak
ilan ediyoruz.” diyor. Bu şirkete bir söz mü verilmiştir? Şirket bu cesareti
nereden bulmaktadır? 
BAŞKAN
– Sayın Bayraktutan…
21.- Artvin Milletvekili Uğur Bayraktutan’ın, bölge
halkının güvenliğini sağlamak, yaşanan insanlık dramını engellemek için
bulundukları Suriye’nin İdlib kentinde rejim güçlerinin saldırısına uğrayarak
şehadet şerbetini içen askerlere ve vefat eden 24'üncü Dönem Osmaniye
Milletvekili Hasan Hüseyin Türkoğlu’na Allah’tan rahmet dilediğine ilişkin
açıklaması
UĞUR
BAYRAKTUTAN (Artvin) – Teşekkür ediyorum Sayın Başkan. 
Ben
de sözlerimin başında İdlib’deki hain saldırıda kaybettiğimiz Mehmetçiklerimize
Allah’tan rahmet diliyorum, yaralılara acil şifalar diliyorum, milletimizin
başı sağ olsun diyorum. 
Ayrıca,
24’üncü Dönemde, bu Parlamentoda beraber görev yaptığımız Osmaniye’nin yiğit
milletvekili, benim sevgili kardeşim Hasan Hüseyin Türkoğlu’na da Allah’tan
rahmet diliyorum. O bu Parlamentoda konuşmalarına başladığı zaman hep “Türk
milletinin yüce milletvekilleri” derdi, çok değerli bir kardeşimdi. Yakalandığı
amansız hastalık nedeniyle Sevgili Hüseyin’i çok genç yaşta kaybettik,
yaşadığımız müddetçe değerli kardeşim bizim kalbimizde, anılarımızda, bu
Parlamentonun anılarında yaşayacaktır. O, milletvekili olmanın ötesinde,
Mustafa Kemal’in askeriydi. Kendisine Allah’tan rahmet diliyorum, acılı
ailesinin acılarını yürekten paylaşıyorum. 
Hepimizin
başı sağ olsun diyor, hepinize saygılar sunuyorum.
BAŞKAN
– Sayın Aycan… 
22.- Kahramanmaraş Milletvekili Sefer Aycan’ın,
sınırlarımızın güvenliğini sağlamak, barış ve huzuru korumak için bulundukları
Suriye’nin İdlib kentinde rejim güçlerinin saldırısına uğrayarak şehit olan
askerlere Allah’tan rahmet dilediğine ilişkin açıklaması
SEFER
AYCAN (Kahramanmaraş) – Sayın Başkanım, İdlib’de arka arkaya Rusya destekli
Suriye ordusu tarafından askerimize yapılan saldırıyı nefretle kınıyorum. Şehit
olan askerlerimize Allah’tan rahmet, milletimize başsağlığı diliyorum. 
Türk
Ordusu, İdlib’de ülkemizin güvenliği için, katledilen, evinden sürülen
Suriyeliler için vardır, var olması da artık zorunluluktur. Ordumuzu
destekliyoruz. Esas sorulması gereken, ABD’nin, Rusya’nın, Fransa’nın bu
bölgede ne aradığıdır. Bu emperyalist ülkeler bölge kaynaklarını sömürürken
akan kardeş kanının da sorumlusudur. Bu durum elbet bir gün bitecek, katil Esad
yaptığı katliamın hesabını verecektir. 
Saygılarımla.

BAŞKAN
– Sayın Şahin… 
23.- Hatay Milletvekili Suzan Şahin’in, şehitlere ve Hatay Valiliği önünde “Çocuklarım aç, iş istiyorum,
anlamıyor musunuz?” diyerek kendini yakan hemşehrisi Adem Yarıcı’ya
Allah’tan rahmet dilediğine, Hükûmetin görevinin istihdam yaratacak tedbirleri
almak olduğuna ilişkin açıklaması
SUZAN
ŞAHİN (Hatay) – Teşekkürler Sayın Başkan. 
Yine
şehit haberleriyle yüreğimiz dağlandı. Aziz şehitlerimize Allah’tan rahmet,
yaralılara acil şifalar, milletimize sabırlar dilerim. 
AKP
politikalarının çökme noktasına getirdiği ekonomi can almaya devam ediyor. Son
yıllarda yoksulluk, geçim sıkıntısı, borç ve çalışma koşullarının kötü olması
nedeniyle intihar vakaları ciddi oranda artış göstermiştir. Geçinmek bu kadar
zorlaşırken vatandaşlarımız önünü göremiyor. Bu vesileyle, geçen hafta Hatay
Valiliği önünde “Çocuklarım aç, iş istiyorum, anlamıyor musunuz?” diyerek
kendini yakan Adem Yarıcı isimli hemşehrime Allah’tan rahmet, yakınlarına sabır
diliyorum. 
Kendini
yakan hemşehrim gibi, bu ülkede yaşayan milyonlarca insan işsizlikle boğuşuyor,
evine aş, ekmek götürememenin ağırlığı altında eziliyor. Tek derdi yandaşını,
eşini dostunu, akrabasını zengin etmek olan AKP Hükûmeti artık kendine gelmeli.
Hükûmetin görevi alttan gelen nesillere istihdam yaratacak tedbirleri almak
değil midir? Planlı üretim ekonomisine geçilmediği sürece işsizlik, enflasyon
daha da can yakacak.
(Mikrofon
otomatik cihaz tarafından kapatıldı) 
BAŞKAN
– Sayın Bankoğlu… 
24.- Bartın Milletvekili Aysu Bankoğlu’nun, 11 Şubat
Özgecan Aslan’ın öldürülüşünün 5’inci yıl dönümü vesilesiyle caniler yüzünden
yarım kalan hayatları unutmayacaklarına ve unutturmayacaklarına ilişkin
açıklaması
AYSU
BANKOĞLU (Bartın) – Bugün 11 Şubat, Özgecan Aslan’ın öldürülüşünün yıl dönümü.
Özgecan’ın ve diğer tüm masum kadınların yüzleri, bakışları âdeta içimize işledi.
Katledilen kadınların yalnızca birisi olan Özgecan’ı ve öldürülen tüm
kadınlarımızı rahmetle anıyorum. Caniler yüzünden yarım kalan hayatları
unutmayacağız, unutturmayacağız. Mücadelemiz, acımasızca hayattan koparılan ve
şiddete maruz kalan tüm kadınlar içindir. Her zaman söylüyoruz: Sorunun çözümü
için İstanbul Sözleşmesi’ni özümsemek ve mevcut yasa uygulamalarının
denetlenmesi gerekiyor. Bu yolda asla yalnız değiliz, kadınlar olarak hep
birlikte çok güçlüyüz ve toplumsal cinsiyet eşitliğine inanan herkesle beraber
ülkemizin dört bir yanından ve Meclisten haykırıyoruz: Asla yalnız
yürümeyeceksin.
BAŞKAN
– Sayın Hakverdi… Yoklar. 
Sayın
Aygun…
25.- Tekirdağ Milletvekili İlhami Özcan Aygun’un,
polislere verilen 3600 ek gösterge sözünün yerine getirilmesi gerektiğine
ilişkin açıklaması
İLHAMİ
ÖZCAN AYGUN (Tekirdağ) – Polisimiz bekleye bekleye sarı muma döndü. Seçim
döneminde polise 3600 ek gösterge için verdiğiniz sözleri dolaba kaldırdınız,
sözünüzü unuttunuz. Nisan ayında bu konuda soru önergesi vermiştim, yanıt bir
sene sonra geldi. İçişleri Bakanı Soylu bir cümlelik yanıtında ek gösterge için
çalışmanın hâlen devam ettiğini söylüyor. Alt tarafı ek gösterge vereceksiniz
ama uzattıkça uzatıyorsunuz. Seçim vaadinizi artık yerine getirin diyoruz.
Bakınız, bekçi için çok hızlı bir yasa teklifi getirdiniz, buna madde ekleyip
polisin ek gösterge sorununu çözelim. Zor koşullarda çalışan polislerimize
borcumuz büyüktür. Bu çerçevede, polislerimizin ek göstergesinin 3600’e
çıkartılarak hak ettikleri maaşı almaları, emekli olduklarında emekli aylıkları
ve ikramiyelerinin artırılması hepimizin boynumuzun borcudur. Ancak bugün
polisimizin hakkında böyle güzel konuşmaların arkasından maalesef şu fotoğrafı
paylaşmak istiyorum: Tekirdağ Süleymanpaşa’da, vatandaşımızla, Nevzat
Yarapsanlı ile polisin karşılaşması sonucunda vatandaşımızın getirildiği durum
bu. Kanunlar çerçevesinde polisimiz haklı olabilir ama kanunlar çerçevesinde…
(Mikrofon
otomatik cihaz tarafından kapatıldı)
BAŞKAN
– Sayın Faruk Sarıaslan… Yok. 
Sayın
İsmail Karayel…
26.- Kayseri Milletvekili İsmail Emrah Karayel’in,
Suriye’nin İdlib kentindeki gözlem noktalarına takviye olarak gönderilen Türk
askerlerine yönelik Esad rejimi tarafından düzenlenen saldırıya misliyle cevap
verildiğine, şehitlere ve hemşehrisi Uzman Onbaşı İbrahim Albayrak ile
Sözleşmeli Er Özgür Çelik’e Allah’tan rahmet dilediğine ilişkin açıklaması
İSMAİL
EMRAH KARAYEL (Kayseri) – Teşekkürler Sayın Başkanım. 
İdlib’de
ateşkes bölgesinde bulunan gözlem noktamıza saldırı cüretinde bulunan zalim
Esad ve destekçileri bilmelidir ki, Türkiye daha önceki saldırılarda olduğu
gibi bu saldırıların da cevabını misliyle verdi, vermeye ve meşru müdafaa
hakkımızı en sert şekilde kullanmaya devam edecektir. Ülkemizin, milletimizin
ve Suriyeli kardeşlerimizin güvenliğini temin için yürütülen operasyonlarımızı
sürdürmekte kararlıyız. Bu tarz alçak saldırılarla Türkiye’nin kararlılığını
sınayanlar büyük bir hata yaptıklarını anlayacaktır. Bu vesileyle, tüm
şehitlerimize ve Kayserili şehitlerimiz Sarızlı İbrahim Albayrak’a, geçen hafta
Hakkâri’de şehit olan Develi Çomaklı Mahalleli Özgür Çelik’e Allah’tan rahmet,
yakınlarına ve aziz milletimize başsağlığı; yaralı askerlerimize acil şifalar
diliyor, Genel Kurulu saygıyla selamlıyorum.
BAŞKAN
– Sayın Kılavuz…
27.- Mersin Milletvekili Olcay Kılavuz’un, Suriye’nin
İdlib kentinde rejim güçleri tarafından Türk askerine yönelik saldırıda şehadet
şerbetini içen Piyade Uzman Onbaşı Fatih Saylak, İbrahim Halil Açıkgöz, Enes
Alper, İbrahim Albayrak ile Davut Özcan’a Allah’tan rahmet dilediğine ilişkin
açıklaması
OLCAY
KILAVUZ (Mersin) – Teşekkür ediyorum Sayın Başkanım.
İdlib’de
kanı bozuk soysuzlar tarafından gerçekleştirilen saldırıda 5 kahraman askerimiz
şehit düşmüştür. Yiğitler yiğidi aslanlarımız Türk vatanı kuşatılmasın, Türk
milleti kara gün yaşamasın, mazlum ve masumların hakları korunsun diye
kanlarını dökmüşler, şehadet şerbeti içmişlerdir. Kahraman Mehmetlerimiz vatan,
millet, bayrak ve mukaddesat uğruna, “Ezan dinmesin, bayrak inmesin, vatan
bölünmesin.” şuuruyla kara toprağa düşmüştür. Bu vesileyle, İdlib’de şehadet
şerbeti içen Piyade Uzman Onbaşılarımız Fatih Saylak, İbrahim Halil Açıkgöz,
Enes Alper, İbrahim Albayrak ve Davut Özcan’ı rahmet ve minnetle anıyorum,
ailelerinin acılarını yürekten paylaşıyorum. Milletimizin başı sağ olsun.
BAŞKAN
– Sayın Şahin…
28.- Balıkesir Milletvekili Fikret Şahin, İdlib’de
şehit olan Mehmetçiklere Allah’tan rahmet dilediğine, Balıkesir ilinde yıkım
kararı verilen 51 okulun yerine aynı nitelikte okulların yapılması ve aynı kadroyla
hizmete devam edilmesi gerektiğine ilişkin açıklaması
FİKRET
ŞAHİN (Balıkesir) – Teşekkür ederim Sayın Başkan.
Sözlerime
başlamadan önce, İdlib’de şehit olan Mehmetçiklerimize Allah’tan rahmet,
yaralılara acil şifalar diliyorum. Milletimizin başı sağ olsun.
Sayın
Başkan, Balıkesir ilimizde 51 okulumuz için Millî Eğitim Bakanlığı yıkım kararı
vermiştir; tabii, bu karar, öğretim yılının ortasında hem öğrencilerimiz hem de
öğretmenlerimiz tarafından doğal olarak kaygıyla karşılanmıştır. Öğrencilerin
ve öğretmenlerimizin talebi, yıkılan okulların yerine bir an önce aynı
nitelikteki okulların yapılması, aynı kadroyla hizmete devam etmeleri ve mümkün
olduğunca da okulların isimlerinin korunmasıdır. 
Teşekkür
ediyorum.
BAŞKAN
– Sayın Can…
29.- Kırıkkale Milletvekili Ramazan Can’ın, Suriye’nin
İdlib kentinde şehit olan hemşehrisi Uzman Onbaşı Davut Özcan ile 4 Mehmetçik’e
Allah’tan rahmet dilediğine ilişkin açıklaması
RAMAZAN
CAN (Kırıkkale) – Sayın Başkan, değerli milletvekilleri; dün İdlib’de alçak
rejim unsurlarının kahpece saldırısıyla 5 kahraman askerimiz şehit düştü.
Şehitlerimizden hemşehrimiz Davut Özcan kardeşimizi, bugün, şehitler diyarı
Kırıkkale Merkez Nur Camisi’ndeki cenaze töreniyle, Balışeyh ilçemiz Aydınşeyh
köyünde ebediyete uğurladık. Şehidimize ve şehitlerimize Allah’tan rahmet
diliyorum; ruhları şad, mekânları cennet olsun. Allah’a çok şükür
şehitlerimizin kanları yerde kalmadı, kalmayacak. Milletimizin başı sağ olsun.
Allah bu millete zeval vermesin.
Teşekkür
ediyorum Sayın Başkanım. 
BAŞKAN
– Sayın Aydoğan…
30.- İstanbul Milletvekili Turan Aydoğan’ın, İstanbul
Teknik Üniversitesi öğrencilerinin okuldaki kantin fiyatlarının yüksek olmasını
barışçıl bir eylemle protesto ederek ücretsiz çay ve kahve dağıtmasının “huzur
bozucu eylem” olarak nitelendirilerek ceza verilmesinin kabul edilemeyeceğine
ilişkin açıklaması
TURAN
AYDOĞAN (İstanbul) – Teşekkür ederim Sayın Başkanım.
İstanbul
Teknik Üniversitesi öğrencileri, okuldaki kantin fiyatlarının çok yüksek
olmasını barışçıl bir eylemle protesto edip ücretsiz çay ve kahve dağıtmışlar.
İTÜ yönetimi bu eylemi çok tehlikeli bulmuş olacak ki “huzur bozucu eylem”
olarak nitelendirmiş, eylem için 7 öğrenciye bir yarıyıl uzaklaştırma cezası
vermiştir. Yani çay ısmarlamak suçtur. Bu yapılan, Anayasa’nın hukuk devleti
ilkesine, temel hak ve özgürlüklerin niteliğini içeren 12’nci, 13’üncü
maddelerine, düşünceyi açıklama özgürlüğüne, toplantı, gösteri yürüyüşleri
özgürlüğüne aykırıdır, eğitim hakkının da engellenmesidir. 
Deprem
felaketinin yaşandığı acılı günlerde Sayın Cumhurbaşkanı, Kırıkkale’de
insanlara çay fırlatırken bunu sorun olarak görmeyip gencecik çocukların
birbirlerine çay ısmarlamalarının bir disiplin suçu, cezalandırılacak bir eylem
olarak görülmesini asla kabullenemiyoruz. Buradan diyorum ki gençlerimizi rahat
bırakın, geleceğimizle oynamayın.
Teşekkür
ederim. 
BAŞKAN
– Sayın Ataş…
31.- Kayseri Milletvekili Dursun Ataş’ın, Suriye’nin
İdlib kentinde şehit olan askerler ile hemşehrisi Uzman Onbaşı İbrahim
Albayrak’a Allah’tan rahmet dilediğine ilişkin açıklaması
DURSUN
ATAŞ (Kayseri) – Teşekkürler Sayın Başkan.
İdlib’de
dün yine 5 askerimiz şehit edilmiş; Kayseri, Kahramanmaraş, Gaziantep,
Kırıkkale, Niğde’de 5 ocağa ve Türk milletinin yüreğine yine ateş düşmüştür.
Şehitlerimizden birisi de seçim bölgem Kayseri’nin Sarız ilçesi nüfusuna
kayıtlı, 24 yaşında ve 8 aylık nişanlı evladımız Uzman Onbaşı İbrahim
Albayrak’tır. Şehitlerimize Allah’tan rahmet, acılı ailelerine ve milletimize
başsağlığı diliyorum. 
Ülkemizin
derin acılar yaşadığı son günlerde, Kayseri de bir hafta içerisinde 2 şehidini
peş peşe toprağa verdi. Çanakkale’de, Sarıkamış’ta, Kurtuluş Savaşı’nda vatanın
bütünlüğü ve milletin bağımsızlığı için sayısız şehit veren Kayseri, bugün yine
Türk, esir olmasın; Türk, devletsiz olmasın; Türk, bayraksız olmasın; Türk,
ezansız olmasın; Türk, hürriyetsiz olmasın diye evlatlarını şehit vermeye devam
ediyor. Tüm aziz şehitlerimizi bir kez daha saygı, rahmet ve minnetle anıyorum.
Ruhları şad, mekânları cennet olsun.
BAŞKAN
– Sayın Karahocagil…
32.- Amasya Milletvekili Mustafa Levent Karahocagil’in,
Suriye’nin İdlib kentinde Rahmetirahman’a kavuşan şehitlere Allah’tan rahmet
dilediğine, kırsal kalkınmayı destekleme kapsamında “Uzman Eller” sloganıyla
Amasya, Düzce, Mardin ve İzmir illerinde uygulanacak projelere ilişkin
açıklaması
MUSTAFA
LEVENT KARAHOCAGİL (Amasya) – İdlib’de Rahmetirahman’a kavuşan şehitlerimize
rahmet, yakınlarına sabırlar diliyorum, gazilerimize acil şifalar diliyorum.
Amasya’mızda
kırsal kalkınma yatırımlarının desteklenmesi kapsamında 13’üncü etap
çerçevesinde 2019 yılı içerisinde İl Proje Değerlendirme Komisyonumuzca uygun
görülüp Merkezî Değerlendirme Komisyonuna gönderilen 49 projemizin tümü kabul
edilmiştir. 49 projemizin toplam bütçesi 22 milyon 480 bin, hibe tutarı 10
milyon 235 bin TL’dir. Kırsal kalkınmayı destekleme kapsamında “Uzman Eller”
sloganıyla Türkiye'de 4 ilde, Amasya, Düzce, Mardin ve İzmir’de uygulanacak
projeler kapsamında, tarım, hayvancılık ve gıda alanlarından mezun olan
yüksekokul ve üniversite mezunlarına yapacakları proje kapsamında 100 bin TL
hibe desteği olacaktır. Müracaatları 18 Şubat 2020’de sona erecektir.
Amasya’mız…
(Mikrofon
otomatik cihaz tarafından kapatıldı) 
BAŞKAN
– Sayın Karadağ…
33.- Iğdır Milletvekili Yaşar Karadağ’nın, Suriye’nin
İdlib kentinde şehit olan Mehmetçiklere Allah’tan rahmet dilediğine, Iğdır
ilinde yaşanan hava kirliliği sorununa yönelik Çevre ve Şehircilik Bakanlığının
önlem alması gerektiğine ilişkin açıklaması
YAŞAR
KARADAĞ (Iğdır) – Teşekkür ederim Sayın Başkan.
Öncelikle
dün İdlib’de şehit olan 5 kahraman Mehmetçik’imizi rahmetle, minnetle anıyorum.
Milletimizin başı sağ olsun.
Saygıdeğer
milletvekilleri, Iğdır’da son yıllarda yaşanan hava kirliliği başta solunum
hastalıkları ve kanser vakaları olmak üzere birçok sağlık sorununa yol açmakta,
öte yandan çevre sorunlarına da neden olmaktadır. Iğdır’da 16/11/2019 tarihinde
Hava Kalite İndeksi değeri 357’ye çıkarak tehlikeli sınırı geçmiştir.
Türkiye'de hava kirliliği en yüksek il olan Iğdır’da vatandaşlar yürüyüş ve
açık hava sporları yapmamaları, bisiklet sürmemeleri yönünde uyarılmıştır. Kötü
hava Iğdır’da yaşamı ciddi ölçüde tehdit etmektedir. 3 ülkeye sınırı olan
Iğdır’da yaşanan hava kirliliğinin insanlara ve çevreye vermiş olduğu zararlara
karşı Çevre ve Şehircilik Bakanlığı bir an önce önlem almalıdır.
Teşekkür
ederim.
BAŞKAN
– Sayın Taşkın…
34.- Mersin Milletvekili Ali Cumhur Taşkın’ın,
Suriye’nin İdlib kentinde şehit olan askerlere Allah’tan rahmet dilediğine ve
10 Şubat Sultan II. Abdülhamit’in vefatının 102’nci yıl dönümüne ilişkin
açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Dün
İdlib’de uğradıkları alçak saldırıda şehit olan kahraman askerlerimize
Allah’tan rahmet, kederli ailelerine ve aziz milletimize başsağlığı,
yaralılarımıza da acil şifalar diliyorum. Hain saldırıya misliyle cevap
verilmiş, şehitlerimizin kanı yerde kalmamıştır.
Yine,
dün Osmanlı Devleti’nin 34’üncü padişahı Sultan II. Abdülhamit Han’ın vefatının
102’nci yılında tüm yurtta çeşitli programlarla anıldı. Osmanlı’nın en zor
dönemlerinde tahtta olan Abdülhamit, özellikle dış politikada akıllı bir
siyaset yürüterek devleti otuz üç yıl büyük bir ustalıkla yönetti. Osmanlı
Devleti, II. Abdülhamit döneminde eğitimde, sağlıkta, kültür, sanat ve diğer
birçok alanda çok önemli gelişmeler gösterdi. Ülkesi ve milleti için gece
gündüz çalışan cennetmekân Sultan II. Abdülhamit Han’ı vefatının 102’nci yıl
dönümünde rahmetle yâd ediyor, Genel Kurulu saygıyla selamlıyorum.
BAŞKAN
–Sayın Beko…
35.- İzmir Milletvekili Kani Beko’nun, Suriye’nin İdlib
kentinde şehit olan askerlere Allah’tan rahmet dilediğine, AKP iktidarının
başarısız politikaları sonucu ağır ekonomik krizle karşı karşıya olunduğuna ve birçok ilacın piyasada bulunmaması nedeniyle yaşanılan
mağduriyete ilişkin açıklaması
KANİ
BEKO (İzmir) – Sayın Başkan, değerli milletvekilleri; öncelikle, İdlib’de
hayatını kaybeden askerlerimize Allah’tan rahmet, yaralılara acil şifalar
diliyorum. 
AKP
iktidarının başarısız politikalarının sonucunda ağır bir ekonomik krizle karşı
karşıyayız. Bu nedenle yurttaşlarımız işsiz, aç, umutsuz ve mutsuz; bunlarla
beraber bir de her gün yeni bir zorlukla karşılaşmaktadırlar. Son günlerde ilaç
firmalarının zam beklentisi nedeniyle depolara ilaç vermekten kaçındığı iddia
edilmektedir. Ayrıca kurun erken sabitlenmesi ve sonrasında artışların
yaşanmasından kaynaklı olarak sıkıntılar yaşanmaktadır; bu nedenle
hastanelerimizin pek çoğunun ilacını alamadığı yönünde bilgiler yansımaktadır.
Tansiyon, epilepsi, grip ilaçları hatta ağrı kesicilerin dahi bulunmadığı
yurttaşlarımız tarafından vurgulanmaktadır. Sağlık hizmeti vatandaşın en temel
sosyal hakkıdır ve devlet bunu kâr ya da tasarruf etmeyi düşünmeden vermek
zorundadır. 
BAŞKAN
– Sayın Yalım…
36.- Uşak Milletvekili Özkan Yalım’ın, 24 Haziran 2018
genel seçimleri öncesi öğretmen, polis, hemşire, din görevlisi ile imamlara
verilen 3600 ek gösterge sözünün yerine getirilmesi gerektiğine ilişkin
açıklaması
ÖZKAN
YALIM (Uşak) – Teşekkür ederim Sayın Başkan. 
24
Haziran 2018 genel seçimleri öncesi Sayın Cumhurbaşkanı ve de birçok bakan
tarafından tüm Türkiye’de, bütün illerimizde 3600 ek gösterge sözü verilmiştir.
Yaklaşık bir buçuk yıldır -iki yıla doğru gidiyoruz- uygulanmayan bu sözleri
var Hükûmetin. Onun için öğretmenlerimize, polislerimize, hemşirelerimize, din
görevlilerimize, imamlarımıza verilen sözün yerine getirilmesi ve de 3600 ek
göstergenin bir an önce uygulanmasıyla ilgili gerekli adımların atılmasını
talep ediyorum.
Teşekkür
ederim. 
BAŞKAN
– Sayın Arkaz…
37.- İstanbul Milletvekili Hayati Arkaz’ın, Suriye’nin
İdlib kentinde şehadet şerbetini içen askerlere Allah’tan rahmet dilediğine, 9 Şubat Milliyetçi Hareket Partisinin kuruluşunun
51’inci yıl dönümüne ilişkin açıklaması
HAYATİ
ARKAZ (İstanbul) – Teşekkür ederim Sayın Başkan. 
İdlib’de
şehadet şerbetini içen kahramanlarımıza Allah’tan rahmet, yaralılara acil
şifalar diliyorum; milletimizin başı sağ olsun. 
8-9
Şubat 1969’da Adana’da yapılan Büyük Kurultay’da Milliyetçi Hareket Partisi
Başbuğ’umuz Alparslan Türkeş’in liderliğinde kurulmuştur. 
Milliyetçi
Hareket Partisi, insan merkezli siyaset yapan, Türk milletiyle beraber dünya
milletlerinin de refahını isteyen, dünyaya Ankara penceresinden bakan, kainatı
Türkçe okuyan kadim Türk-İslam tarihinden beslenirken Atatürk’ün işaret ettiği
muasır medeniyet hedefine gözünü diken bir davanın adıdır. Liderimiz Devlet
Bahçeli Beyefendi’nin deyimiyle “Partimizin yaşı 51, siyasetimizin yaşı 72,
davamızın yaşı Türklüğün yaşıyla eşittir.” Bu vesileyle Başbuğ’umuzu ve ahirete
yürüyen şehit, gazi ve dava arkadaşlarımızı rahmetle yâd ediyorum, Genel Kurulu
saygıyla selamlıyorum.
BAŞKAN
– Sayın Kaşlı…
38.- Aksaray Milletvekili Ramazan Kaşlı’nın, Suriye’nin
İdlib kentinde hain saldırı sonucu şehit düşen askerlere, hemşehrisi Uzman
Onbaşı Kadir Yıldız ile Van ili Bahçesaray ilçesinde yaşanan çığ felaketinde
şehit olan Jandarma Uzman Onbaşı Ramazan Süslü’ye Allah’tan rahmet dilediğine
ilişkin açıklaması
RAMAZAN
KAŞLI (Aksaray) – Teşekkür ederim Sayın Başkan.
Geçtiğimiz
hafta Suriye’nin İdlib kentinde hain saldırı sonucu şehit düşen Aksaraylı Uzman
Onbaşı Kadir Yıldız kardeşimin ve Van Bahçesaray’da çığ altında kalan
vatandaşlarımızı kurtarmaya giderken çığ düşmesi sonucu şehit olan yine
Aksaraylı Uzman Jandarma Onbaşı Ramazan Süslü kardeşimin ruhları şad olsun
diyor; ailesine, Aksaray’a ve Türk milletine sabırlar diliyorum. Her 2
şehidimizin altı aylık olan kızları yetim kalmıştır. Acılarımız bu kadar
tazeyken dün İdlib’ten yeni şehit haberleri gelmiştir. İdlib’in Taftanaz
bölgesinde askerlerimize topçu atışıyla kalleşçe saldırılmış, 5 askerimiz şehit
olmuş, 5 askerimiz de yaralanmıştır. Şehitlerimize Allah’tan rahmet diliyor,
ruhları şad olsun diyor, yaralılarımıza acil şifalar diliyorum. Tüm Türkiye'nin
başı sağ olsun.
Genel
Kurulu saygıyla selamlıyorum.
BAŞKAN
– Sayın Şevkin… Yok.
Sayın
Serter…
39.- İzmir Milletvekili Bedri Serter’in, şehitlere
Allah’tan rahmet dilediğine, Alsancak Elektrik Fabrikasının devrine dair
yaşanan sorunlara ilişkin açıklaması
BEDRİ
SERTER (İzmir) – Teşekkür ederim Sayın Başkan.
Şehitlerimize
Allah’tan rahmet diliyorum. Kalplerimiz sızlıyor. 
Ocak
2019’da burada “Ranta kurban etmeyeceğiz.” dediğim Alsancak Elektrik
Fabrikasının devrine dair sorunu buradan tekrar hatırlatıyorum. Geçtiğimiz
nisan ayında Hazine ve Maliye Bakanlığı Özelleştirme İdaresi Başkanlığı tarafından
ihaleye çıkıldı ve İzmir Büyükşehir Belediyesi ihaleyi kazandı ama ihale iptal
edildi ve Alsancak Elektrik Fabrikası iktidar eliyle yine bilinmeze sürüklendi,
inadına ölüme terk ediliyor. İzmir Büyükşehir Belediyesine en kısa zamanda
devredilerek İzmir kent kültürüne kazandırılmasını istediğimiz elektrik
fabrikasına dair görev tüm İzmir milletvekillerine aittir, çözüm tüm partilerin
İzmir milletvekillerinin İzmir’e borcudur. İzmir milletvekiliyim diye boşuna
dolaşmak kimseye bir şey kazandırmaz; gelin, el birliğiyle, sonuçlanmış bir
ihaleyi kazanan Büyükşehre fabrikayı verelim diyorum.
(Mikrofon
otomatik cihaz tarafından kapatıldı) 
BAŞKAN
– Sayın Bülbül…
40.- Aydın Milletvekili Süleyman Bülbül’ün, Suriye’nin
İdlib kentinde şehit olan askerlere Allah’tan rahmet dilediğine, Cumhuriyet
Savcısı Taner Temur’un Hâkimler ve Savcılar Kurulu kararıyla sürgün edilmesinin
dayanağını ve verilen sürgün kararından dönülerek adaletin işletilip
işletilmeyeceğini Adalet Bakanından öğrenmek istediğine ilişkin açıklaması
SÜLEYMAN
BÜLBÜL (Aydın) – Teşekkür ederim Sayın Başkan.
İdlib’de
şehit düşen askerlerimize Allah’tan rahmet diliyorum, mekânları cennet olsun. 
Değerli
milletvekilleri, Hâkimler ve Savcılar Kurulu, ülkemizin kurucu değerlerine ve
Atatürk’e düşmanlığıyla bilinen tarihçi Kadir Mısırlıoğlu’nun cenaze törenine
bakanların katılmasını eleştiren cumhuriyet savcısı ve Yargıçlar Sendikası
üyesi Taner Temur’u sürgün etti. Bu karar adalet sisteminin ne denli
çürüdüğünün bir göstergesi olarak tarihin sayfalarında yerini almıştır. Adaleti
sağlamakla yükümlü olan kurumlar artık, siyasi iktidarın arkabahçesi olmuştur.
Buradan aynı zamanda HSK Başkanı olan Adalet Bakanına soruyorum: Tepkisi
eleştiri sınırları içerisinde olan bir adalet insanı hakkında verilen bu sürgün
kararının dayanağı nedir? Bu karardan dönmeyi, adalet sistemini bir nebze de
olsa işletmeyi düşünüyor musunuz?
Teşekkür
ederim.
BAŞKAN
– Sayın milletvekilleri, 45 milletvekilimizin söz talebi karşılanmıştır. Bu
saatten sonra 60'a göre hiçbir söz talebini karşılamayacağımı Genel Kurula
ifade etmek istiyorum.
Şimdi
Grup Başkan Vekillerimizin söz taleplerini karşılayacağım.
Sayın
Türkkan, buyurun lütfen.
41.- Kocaeli Milletvekili Lütfü Türkkan’ın, vefat eden
24’üncü Dönem Osmaniye Milletvekili Hasan Hüseyin Türkoğlu’na Allah’tan rahmet
dilediğine, Suriye’nin idlib kentinde rejim güçleri tarafından 5 askerin
öldürülmesiyle iki haftada 13 evladın şehit verildiğine, Türk askerinin
İdlib’deki gözlem noktaları Rusya’yla varılan mutabakata rağmen rejim güçleri
tarafından ateş altına alınmasının nasıl olabildiğini, Heyet Tahrir el-Şam adlı
örgüt ile rejim güçleri çatışırken Türk askerinin İdlib sınırına neden sürekli
askerî sevkiyat gerçekleştirdiğini ve Türk askerinin rolünün, amacının ne
olduğunu, olası İdlib operasyonunda Hükûmetin politikasının ne olacağını,
ülkemizde yaklaşık 4 milyon Suriyeli varken 1 milyon Suriyelinin daha nasıl
istihdam edileceğini öğrenmek istediklerine, KKTC Cumhurbaşkanı Mustafa
Akıncı’nın “Kuzey Kıbrıs Ankara tarafından yutulabilir.” ifadesine ve Hükûmetin
ziraat, gıda, su ürünleri mühendisleri ile veteriner hekimlerin atamalarına
ilişkin verdiği sözü yerine getirmesi gerektiğine ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; partimizin Kurucular
Kurulu Üyesi, Yerel Yönetimler Başkan Yardımcısı, 24’üncü Dönem Osmaniye
Milletvekili muhterem dostum Hasan Hüseyin Türkoğlu kardeşim uzun zamandır
mücadele ettiği hastalığa ne yazık ki yenik düştü, bugün onun acı haberini
aldık, Allah rahmet eylesin; ailesine, sevenlerine ve camiamıza başsağlığı
diliyorum, sabrıcemil niyaz ediyorum; mekânı cennet, ruhu şad olsun.
Dün,
yine, İdlib’den acı haber geldi. Geçen hafta rejim güçleri tarafından 8
askerimizin şehit düştüğü bölgede dün yine rejim güçleri tarafından yapılan saldırıda
5 askerimizi şehit verdik, 5 askerimiz de yaralandı. Şehitlerimize Allah’tan
rahmet, kederli ailelerine ve milletimize başsağlığı, yaralılarımıza da acil
şifalar diliyorum.
Son
iki haftada 13 evladımızı İdlib’de şehit verdik. Türk askerinin İdlib’deki
gözlem noktaları Rusya tarafından mutabakat altına alınmasına rağmen nasıl
oluyor da rejim güçleri tarafından ateş altına alınabiliyor? İdlib’de Heyet
Tahrir el-Şam adlı örgüt ile rejim güçleri
çatışırken bizim askerimiz İdlib sınırına neden sürekli askerî sevkiyat
gerçekleştiriyor? Heyet Tahrir el-Şam ile rejim mücadelesinde Türk askerinin
rolü ve amacı nedir? Olası İdlib operasyonunda Hükûmetin politikası nedir? Bu
soruların cevaplarını bekliyoruz. Tüm bunları öğrenmek için geçen hafta
verdiğimiz kapalı oturum önergemiz Hükûmet tarafından reddedildi. Dolayısıyla
iki haftada 13 şehidin geldiği İdlib konusunda Hükûmetin planı nedir, planı var
mıdır bilmiyoruz ve genel olarak Suriye politikasına baktığımızda İdlib
konusunda endişeliyiz. 
(Mikrofon
otomatik cihaz tarafından kapatıldı) 
BAŞKAN
– Buyurun. 
LÜTFÜ
TÜRKKAN (Kocaeli) – Üstelik Sayın Cumhurbaşkanının ifadesiyle İdlib’den
gelmekte olan 1 milyon yeni sığınmacıyı düşünürsek, Hükûmetin almış olduğu hiç
bir tedbir gözükmemektedir. Ülkemizde bulunan yaklaşık 4 milyon Suriyeli
yetmezmiş gibi, gelecek 1 milyon kişiyi daha nasıl kabul edeceğiz; nerede
yedireceğiz, nerede içireceğiz, nasıl istihdam edeceğiz? Bu milletin
boğazından, rızkından kesilerek harcanan 40 milyar dolar yetmezmiş gibi, daha
ne kadar para harcamayı düşünüyorsunuz?
Suriye
politikanız iflas etmiştir. Hükûmet ısrarla yanlış yapmaya devam etmektedir.
Tavsiyemiz, artık bunun farkına varıp daha fazla şehit vermeden, daha fazla
canımız yanmadan, İYİ PARTİ Genel Başkanı Sayın Meral Akşener’in sözlerine
kulak vererek daha doğru politikalar geliştirmenizdir. 
(Mikrofon
otomatik cihaz tarafından kapatıldı) 
BAŞKAN
– Buyurun. 
LÜTFÜ
TÜRKKAN (Kocaeli) – Sayın Başkan, değerli milletvekilleri; Kuzey Kıbrıs Türk
Cumhuriyeti Cumhurbaşkanı Mustafa Akıncı İngiliz The Guardian gazetesine bir
açıklama yaptı. Akıncı açıklamasında özetle “Kuzey Kıbrıs Ankara tarafından
yutulabilir.” diyor. “Kuzey Kıbrıs’ın Türkiye’ye bağlanması korkunç olur.
İkinci bir Tayfur Sökmen olmayacağım.” sözlerini sarf etti.
Bu
sözleri esefle ve şiddetle kınıyoruz. Büyük bir fedakârlık sonucu şehit
kanlarıyla kurulan bir devletin bugün başında oturan bir kişinin bu sözleri,
her şeyden evvel, canlarını veren ve toprakları vatan yapan Kıbrıs Türklerine
ve Türk askerine hakarettir. Hatay’a kavuşmamızda büyük emeği olan Tayfur
Sökmen’e laf eden, Merhum Rauf Denktaş’ın koltuğuna oturan bu kişi, Kıbrıs
halkının idealleri ve ülküleriyle
örtüşmemektedir. Sayın Akıncı’nın “eskidi” dediği o slogan, bayrak dalgalandığı
sürece ve biz Türk milliyetçileri olduğu sürece var olmaya devam edecektir. 
(Mikrofon
otomatik cihaz tarafından kapatıldı)
BAŞKAN
– Son kez söz veriyorum. 
Buyurun.

LÜTFÜ
TÜRKKAN (Kocaeli) – Bir kez daha gururla söylüyorum ki Sayın Akıncı’ya rağmen,
Kıbrıs Türk’tür, Türk kalacaktır. 
Buradan
epeydir seslerini duyurmaya çalışan, Tarım ve Orman Bakanlığından atama
bekleyen arkadaşlarımızdan da bahsetmek istiyorum çünkü onlardan her gün birçok
mail ve telefon alıyoruz. Bugün de Sayın Genel Başkanımızı ziyaret ettiler.
Hükûmetin daha önce verdiği söze rağmen, ziraat, gıda, su ürünleri mühendisleri
ve veteriner hekimler yaklaşık üç yıldır atama bekliyor. Bu arkadaşlarımız ya
işsiz ya da başka işlerde çalışmak zorunda kalıyor. Birçok konuda sözünde
durmayan Hükûmetiniz, bu arkadaşlarımızın da sesini duymuyor, onları görmezden
geliyor. Yaklaşık 3.500 kişi işini yapmak istiyor, ülkeye hizmet etmek istiyor.
Hükûmete ve Sayın Tarım ve Orman Bakanına çağrımız, arkadaşlarımızın sesini
duyması ve bu atamaların bir an önce yapılmasıdır. 
Yüce
Parlamentoyu saygıyla selamlıyorum. 
BAŞKAN
– Sayın Akçay, buyurun. 
42.- Manisa Milletvekili Erkan Akçay’ın, vefat eden
24’üncü Dönem Osmaniye Milletvekili Hasan Hüseyin Türkoğlu’na, 10 Şubatta
Suriye’nin İdlib kentinde hain saldırı sonucu şehit olan 5 asker ile 3 Şubatta
şehit düşen 8 askere ve Van ili Bahçesaray ilçesinde meydana gelen çığ
felaketlerinde hayatını kaybeden 41 vatandaşa Allah'tan rahmet dilediğine,
arama kurtarma faaliyetlerinin koordinasyonunun ve kriz yönetiminin önemine,
incelemelerde bulunmak ve yöre halkına destekte bulunmak amacıyla bölgeye
Milliyetçi Hareket Partisi tarafından heyet gönderildiğine, AFAD verilerine
göre 1890-2014 yılları arasında yaşanan 1.997 büyük çığ felaketinin çığ
meselesine daha fazla odaklanmamız gerektiğini ortaya koyduğuna ilişkin
açıklaması
ERKAN
AKÇAY (Manisa) – Teşekkür ederim Sayın Başkan. 
Uzun
süredir tedavi gören, 24’üncü Dönem Milliyetçi Hareket Partisi Osmaniye
Milletvekilimiz Hasan Hüseyin Türkoğlu’nun vefatını teessürle öğrenmiş
bulunuyoruz. Merhuma Allah’tan rahmet, ailesine ve yakınlarına başsağlığı
diliyorum. 
Sayın
Başkan, 10 Şubat 2020’de İdlib’in kuzeyinde Taftanaz kasabasına çatışmaların
önlenmesi ve gözlem noktalarının korunması amacıyla gönderilen askerlerimiz,
Suriye rejim ordusu tarafından alçakça bir saldırıya uğramıştır. Bu saldırı
neticesinde 5 askerimiz şehit olmuş, 5 askerimiz de yaralanmıştır. Daha evvel
de 3 Şubatta Serakib’de yine rejim güçleri tarafından gerçekleştirilen hain
saldırı neticesinde 8 şehidimiz vardı. Şehitlerimize Allah'tan rahmet,
gazilerimize acil şifalar diliyorum. Aziz milletimizin başı sağ olsun. 
(Mikrofon
otomatik cihaz tarafından kapatıldı)
BAŞKAN
– Buyurun. 
ERKAN
AKÇAY (Manisa) – Esad rejiminin kalleş saldırıları, İdlib’i kazanç sahasına
çevirmeye çalışan emperyal odakların kural tanımaz kararları önemli bir gerçeği
göstermektedir. Türkiye Cumhuriyeti, egemenlik haklarından doğan münhasır
haklarının savunucusu konumunda, sahnelenen emperyal oyunun karşısında dimdik
durmaktadır. Türkiye, İdlib’de kazan-kazan hesapları yapan ucuz hesapların
bekçisi, güç istenciyle gözü dönmüş hegemon politikalarının savunucusu
değildir. Türkiye'nin de mensup olduğu NATO, Birleşmiş Milletler gibi
uluslararası örgütler İdlib’de sahnelenen bu kurgusu zayıf oyunu perde
arkasından izlemeyi acilen bırakmalı, Türkiye'nin meşru davasının arkasında
durmalıdır. 
(Mikrofon
otomatik cihaz tarafından kapatıldı)
BAŞKAN
– Buyurun.
ERKAN
AKÇAY (Manisa) – Zira bıçak kemiğe dayanmış, sabrımız kalmamıştır. Türkiye'nin
ne Esad gibi piyonlara ne de bölgede vekâlet savaşı yürüten diğer odaklara
meydan vermeye niyeti yoktur. 
İdlib’de
diplomasi hezimete uğramış, verilen sözler yerine getirilmemiş ve Türkiye'nin
Suriye iç savaşının ortaya çıktığı 2011 yılından bu yana gözettiği barışçıl
politikalar suistimal edilmiştir. İdlib’le 130 kilometrelik sınır ortaklığımız,
bölgede kurgulanan emperyal oyun ve İdlib’de gerçekleşen her hadisenin ülkemizi
doğrudan ilgilendirmesi orada bulunmamızın meşru dayanağı olmak bakımından
yeterli gerekçelerdir. Bugün kahraman askerlerimizin cansiperane görevlerini
ifa ettikleri Taftanaz kasabası, sınır güvenliğimizin sağlanması ve
çatışmaların önlenmesi açısından kritik bir öneme sahiptir. 
BAŞKAN
– Buyurun.
ERKAN
AKÇAY (Manisa) – Sayın Başkan, Van-Bahçesaray kara yolunun Karabet geçidi
mevkisinde 4 ve 5 Şubat tarihlerinde düşen iki çığda 41 vatandaşımız hayatını
kaybetmiş, 84 kişi de yaralanmıştır. Hayatını kaybeden vatandaşlarımıza
Allah'tan rahmet, yaralılarımıza acil şifalar diliyorum. 
Güvenlik
güçlerimiz, Kızılay, AFAD ve diğer arama kurtarma ekipleri çığ altında kalan
vatandaşlarımızın kurtarılması için koordineli olarak, gecesini gündüzüne
katarak çalışmışlardır. Arama kurtarma faaliyetlerinin koordinasyonunun ve kriz
yönetiminin önemine Elâzığ, Malatya depremi ve Van’da yaşanan elim hadise
süresinde şahit olduk. Koordinasyon ve kriz yönetimi için mevcut koşulların
daha da iyileştirilmesi elzemdir. Sayın Genel Başkanımızın talimatıyla bölgede
arama kurtarma faaliyetlerine katılmak, incelemelerde bulunmak ve yöre halkına
destekte bulunmak amacıyla bölgeye partimiz tarafından heyet gönderilmiştir.
(Mikrofon
otomatik cihaz tarafından kapatıldı)
BAŞKAN
– Buyurun.
ERKAN
AKÇAY (Manisa) – Vatandaşlarımızın üzerine düşen her çığ yüreklerimizi kor gibi
yakmıştır. Deprem, çığ, uçak kazası gibi doğal afet ve kazalar tüm milletimizi
derinden üzmüştür. Devlet millet el ele vererek daha önceki sancılı
dönemlerimizi atlattığımız gibi bunu da atlatmaya muktediriz. Her karanlık
gecenin bir sabahı, her zorluğun bir kolaylığı vardır. Bizler tasada, kıvançta
bir ve beraber olan Türk milleti olarak bu zorlukların elbette üstesinden
geleceğiz. 
Değerli
milletvekilleri, yirmi sekiz yıl önce 1 Şubat 1992 tarihinde Şırnak’ın Görmeç
köyünde konuşlanan askerlerimizden 65’i ve sivil vatandaşlarımızdan 25’i çığ felaketi
nedeniyle şehit olmuştu. Bugün milletimizi derinden etkileyen doğal afetler o
yıllarda da milletimizi müteessir kılmıştır ve sadece 1992 yılında 443 kişi çığ
faciası nedeniyle hayatını kaybetmiştir.
(Mikrofon
otomatik cihaz tarafından kapatıldı)
BAŞKAN
– Sayın Akçay, son kez açıyorum, tamamlayın sözlerinizi lütfen.
ERKAN
AKÇAY (Manisa) – Yine AFAD verilerine göre 1890-2014 yılları arasında tam 1.997
adet büyük çığ felaketi yaşanmıştır. Bu rakamlar çığ meselesine daha fazla
odaklanmamız ihtiyacını ortaya çıkarmaktadır.
Teşekkür
ederim Sayın Başkan.
BAŞKAN
– Sayın Oluç, buyurun.
43.- İstanbul Milletvekili Hakkı Saruhan Oluç’un,
Adalet ve Kalkınma Partisinin ekonomi politikaları nedeniyle halkın büyük
çoğunluğunun işsizlik, zam ve adaletsiz vergilerle karşı karşıya bırakıldığına,
TÜİK tarafından açıklanan iş gücü istatistiklerine, Hatay ilinde bir yurttaşın kendini yakma eylemine
yönelik Hatay Valiliğinin yaptığı açıklamaya, Diyarbakır Büyükşehir Belediyesi
Eş Başkanı Selçuk Mızraklı’nın ilk duruşmasında savcıdan mütalaa istenmesine,
Yüksekova Belediyesi Eş Başkanı Remziye Yaşar hakkında verilen kararın da
siyasi olduğuna, Şırnak ili Beytüşşebap ilçesinde yaşayan Hurmuz Diril ile
Şimoni Diril’den 11 Ocaktan bu yana, Batman ilinden Silivri Cezaevine gelen
Mehmet Bal’dan da 24 Ocaktan bu yana haber alınamadığına ve bu yurttaşların
neden kaybolduğunun İçişleri Bakanlığı tarafından açıklanarak ailelerine bilgi
verilmesi gerektiğine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, Adalet ve Kalkınma Partisinin ekonomi politikaları nedeniyle halkın
çok büyük bir çoğunluğu işsizlikle, zamlarla, adaletsiz vergilerle karşı
karşıya bırakılmıştır. Geçtiğimiz günlerde TÜİK’in hazırladığı ve çarpıtılmış
olan enflasyon rakamlarının üzerine konuşmuştuk. Şimdi de işsizlik rakamlarının
üzerinde biraz durmak istiyorum.
TÜİK
tarafından açıklanan iş gücü istatistiklerine göre, 2019 yılının Ekim, Kasım,
Aralık aylarını kapsayan dönemin işsizlik oranı 1 puanlık artışla yüzde 13,3 olarak
kaydedilmiştir. Yani Türkiye genelinde 15 ve daha yukarı yaştakilerde işsiz
sayısı bir önceki yılın aynı dönemine göre 327 bin kişi artarak 4 milyon 308
bin kişi olmuştur. Bunlar resmî rakamlardır. Gayriresmî rakamlarda bu oranın
çok daha yüksek olduğunu elbette ki biliyoruz. 15-24 yaş grubunu kapsayan genç
nüfustaki işsizlik oranı da bir önceki yılın aynı dönemine göre yüzde 0,9 puan
artışla yüzde 24,5 olmuştur yani her 4 gençten 1’i işsiz durumundadır. Türkiye
genelindeki bu tablo aslında iktidarın gençlere sadece ve sadece umutsuzluk
vadettiğini göstermektedir. Ülkede 26 milyondan fazla kişi yoksuldur, 18 milyon
kişi de yoksulluk sınırının eşiğinde yaşamaktadır.
Şimdi,
bütün bunlar yaşanırken geçtiğimiz günlerde Hatay Valiliği önünde bir
yurttaşımız “Çocuklarım aç!” diyerek kendini yaktı ve yaşamını yitirdi bunun
sonunda. Hatay Valiliği bir açıklama yaptı o gün ve “Biz, yurttaşın
psikolojisinin bozuk olduğunu gördük.” dedi. Yani psikolojisinin bozuk olduğunu
tespit etmiş oldu Hatay Valiliği. İnsani değerlerden tamamen uzak kalmış, en
ufak bir utanma, sıkılma duygusu taşımayan bir valilik açıklamasıyla karşı
karşıya kaldık.
(Mikrofon
otomatik cihaz tarafından kapatıldı) 
BAŞKAN
– Buyurun.
HAKKI
SARUHAN OLUÇ (İstanbul) – Bir belediye meclisi üyesi ise bu insanın canına
kıymasını “ucuz siyasi hesap” olarak görebildi. İktidarın valileri, belediye
meclisi üyeleri gerçekten insanlık değerlerinden uzaklaşmaktadır; bunu bir kez
daha vurgulamak istiyoruz.
Daha
önce de oldu bu tür intiharlar; toplu aile intiharları oldu, işsizlikten canına
kıyan insanlar oldu, cebinde tek kuruş parası olmadığı için intihar eden genç
öğrenciler oldu geçtiğimiz aylarda. İktidarın ekonomi politikaları gerçekten
toplumsal adaletin zerresine yer bırakmamış bir hâldedir, bunu bir kez daha
vurgulamak istiyoruz. 
Sayın
vekiller, daha önce, 27’nci Dönem milletvekilimiz olan ve daha sonra, 31 Mart
seçimlerinde Diyarbakır Büyükşehir Belediyesi Eş Başkanı olarak seçilen Selçuk
Mızraklı’nın dün ikinci duruşması vardı ve o duruşmada da tutukluluğun devamına
karar verildi. 
(Mikrofon
otomatik cihaz tarafından kapatıldı)
BAŞKAN
– Buyurun.
HAKKI
SARUHAN OLUÇ (İstanbul) - Hem Selçuk Mızraklı hem de Kayapınar Belediyesi Eş
Başkanı Kezban Yılmaz hakkında ifade veren kişinin, daha önce tutuklu olan “Hicran
Berna Ayverdi” adındaki gizli tanığın -sonradan açığa çıktı- bu eş
başkanlarımızla ilgili verdiği ifade de 20 Mart 2019 tarihlidir yani 31 Mart
seçimlerinden on bir gün öncedir, cezaevine girdikten üç yıl sonra bu ifadeyi
vermiştir. Şimdi, o ifadeyi verdikten sonra da, tabii, kendine vadedildiği
gibi, bu kişi, bu gizli tanık cezaevinden salındı.
Şimdi,
Selçuk Mızraklı ve Remziye Yaşar’ın davaları sürüyor. Selçuk Mızraklı’nın ilk
duruşmasında savcıdan mütalaa istendi. Hiç alışılmamış bir şey; neden bu kadar
alelacele, ilk duruşmada mütalaa istendi? Çünkü kayyum atandı ya Diyarbakır
Büyükşehir Belediyesine, şimdi, o kayyum atanırken de Selçuk Mızraklı’nın
aslında çok tehlikeli bir insan olduğunu anlatarak İçişleri Bakanı kayyum atadı
ama ortada bir hüküm yok, bir hüküm oluşması gerekiyor Selçuk Mızraklı
hakkında. 
(Mikrofon
otomatik cihaz tarafından kapatıldı)
BAŞKAN
– Buyurun.
HAKKI
SARUHAN OLUÇ (İstanbul) – O nedenle, alelacele savcılıktan mahkeme heyeti
mütalaa istedi ve mart başındaki üçüncü duruşmasında büyük ihtimalle karara
doğru gitmeye çalışacaklar. Çünkü Selçuk Mızraklı hakkında bir hüküm uydurması
gerekiyor bu mahkeme heyetinin. Çünkü İçişleri Bakanlığı bu mahkeme heyetine
talimat verdi “Hüküm uydurun Selçuk Mızraklı hakkında.” diye. Bu durumla karşı
karşıyayız. Sadece Selçuk Mızraklı’nın değil diğer belediye eş başkanlarımızın
da, görevden uzaklaştırılmış olan ve yerlerine kayyum atanmış olan belediye eş
başkanlarımızın da durumları aynıdır.
Bakın,
Yüksekova Belediyesi Eş Başkanımız Remziye Yaşar hakkında verilen karar da
siyasidir, geçen burada konuştuk. Önce, serbest bırakılması kararı verildi,
alelacele bir üst mahkeme kararıyla tekrar tutuklama kararı verildi. Ne demişti
Remziye Yaşar? Sosyal medyada bir paylaşım yapmış. 
(Mikrofon
otomatik cihaz tarafından kapatıldı)
BAŞKAN
– Son kez açıyorum mikrofonunuzu, tamamlayın sözlerinizi.
Buyurun.

HAKKI
SARUHAN OLUÇ (İstanbul) – Tolstoy’un -Tolstoy, biliyorsunuz, bir dünya yazarı-
“Savaş; mızraklı, trampetli bir bayram değildir. Onun manzarası kandır,
ölümdür.” sözlerini “Savaşa hayır” tag’ıyla paylaştığı için Remziye Yaşar
tutukludur şu anda yani yerine kayyum atanmasının nedeni de budur. 
Son
olarak bir konuya daha değinmek istiyorum: Türkiye’de son günlerde yine çok
ciddi bir sorun yaşanıyor, insanlar kaybediliyor. İnsanlar kaybolmuyor,
kaybettiriliyor. Bakın, Şırnak’ın Beytüşşebap ilçesinde yaşayan ve İstanbul
Keldani Kilisesi papazı Remzi Diril’nin babası, 71 yaşındaki Hürmüz Diri ile
annesi, 65 yaşındaki Şimoni Diril’den 11 Ocaktan bu yana haber alınamıyor.
Çiftin kaybolduğu, askerî yasak bölge ilan edilmiş olan bölgedeki karakolun
komutanı “Konuya yasak getirildi, ailesi dışında kimseyle bilgi paylaşmıyoruz.”
diyor ve hiçbir bilgi alınamıyor. 
İkincisi,
Batman’dan İstanbul’a cezaevindeki oğlunu ziyarete gelen, aynı gün
akrabalarıyla görüşen Mehmet Bal’dan da 24 Ocaktan bu yana haber alınamıyor. 
(Mikrofon
otomatik cihaz tarafından kapatıldı) 
HAKKI
SARUHAN OLUÇ (İstanbul) – Son cümlem Sayın Başkan. 
BAŞKAN
– Son cümlelerinizi alayım, buyurun. 
HAKKI
SARUHAN OLUÇ (İstanbul) – Mehmet Bal da 7/24 kameralarla izlenen İstanbul’da
sırra kadem basıyor ve bu konuda da ailesi defalarca talep etmesine rağmen,
henüz bir bilgi alınamadı. Biz, bunu geçen hafta Mecliste de gündeme getirdik,
ne İçişleri Bakanlığından ne başka bir bakanlıktan bu konuda herhangi bir bilgi
alınamıyor. 
Tekrar
ediyoruz: 24 Ocaktan beri Mehmet Bal’dan haber alınamıyor, kaybedilmiştir. Bu
ülkede yaşayan yurttaşların güvenliğinden sorumlu olan bakanlık sosyal medya
paylaşımı yapanların peşinden koşacağına, esas itibarıyla, bu yurttaşların
neden kaybolduğunu bir an evvel açıklamak zorundadır, ailelerine bilgi vermek
zorundadır. 
Teşekkür
ediyorum. 
BAŞKAN
– Sayın Altay… 
44.- İstanbul Milletvekili Engin Altay’ın, vefat eden
24’üncü Dönem Osmaniye Milletvekili Hasan Hüseyin Türkoğlu’na ve Suriye’nin
İdlib kentinde şehit olan askerlere Allah’tan rahmet dilediklerine, İdlib’deki
hem sınır güvenliğiyle hem de gözetleme kulelerindeki askerlerlerin can
güvenliğiyle ilgili konuyu birçok defa Meclis kürsüsünden dile getirdiğine,
yürütme organının İdlib’deki kimi stratejik hatalarından dolayı şehit
verilmesinden rahmet dileyerek sıyrılınamayacağına, İdlib meselesinin gündeme
alınabilmesi için Genel Kurula genel görüşme önerisi sunacaklarına ilişkin açıklaması
ENGİN
ALTAY (İstanbul) – Teşekkür ederim Sayın Başkan. 
Sizi
ve yüce Genel Kurulu saygıyla selamlıyorum. 
Diğer
Grup Başkan Vekillerimizin belirttiği üzere, öncelikle birlikte çalışmaktan
büyük bir memnuniyet de duyduğum; çalışkanlığıyla, vatanseverliğiyle, gerçek
milliyetçiliğiyle Mecliste ve Türkiye’de göz doldurmuş, 24’üncü Dönem
Milletvekilimiz Hasan Hüseyin Türkoğlu kardeşimizin vefatını derin bir
üzüntüyle öğrendik. Kendisine Allah’ımdan rahmet diliyorum. Hem Milliyetçi
Hareket Partisinin hem İYİ PARTİ'nin başı sağ olsun. Ailesine ve milletimize
sabır diliyorum.
Sayın
Başkan, Türkiye Büyük Millet Meclisinin bir taziye yeri olmadığını, bir taziye
çadırı olmadığını, bu Meclis tutanakları incelendiğinde göreceksinizdir ki
belki elli defa söylemişimdir. Elbette taziye vereceğiz; şehidimizin,
şehitlerimizin acısıyla kederleneceğiz, elbette ailelerinin ve sevenlerinin
acısını paylaşacağız; bu, hem insani hem siyasi hem sosyal görevdir. Ben de bu
vesileyle İdlib’den gelen acı haberle hepimiz gibi, buradaki herkes gibi
üzülmüş, sarsılmış birisi olarak hem kendi adıma hem Cumhuriyet Halk Partisi
Türkiye Büyük Millet Meclisi Grubu adına, şehitlerimize Allah’ımdan rahmet
diliyorum. Kederli ailelerine ve aziz milletimizin her bir ferdine başsağlığı
ve sabır diliyorum. Ancak Sayın Başkan, bizim, yasama organı olarak, yasama
Meclisi olarak bu şehitlere, bunların ailelerine, şu anda İdlib dâhil 780.500
kilometrekarelik coğrafyamızda…
(Mikrofon
otomatik cihaz tarafından kapatıldı)
BAŞKAN
– Buyurun.
ENGİN
ALTAY (İstanbul) - … ve coğrafyamızın dışında gerek ülkemize yönelik terör
tehdidinden kaynaklı olarak gerek değişik stratejik gerekçelere dayalı olarak
askerlerimiz karda, yağmur siperlerinde gözleri hedeflerinde vatan görevi
yapıyorlar. Ancak bu konuda Türkiye Büyük Millet Meclisinde İdlib özelinde
şöyle bir baktığım zaman Sayın Başkan, 15 Şubat 2018’de, 11 Eylül 2018’de, 15
Şubat 2018’de ikinci defa, 11 Kasım 2018’de, 9 Ekim 2017’de, 1 Ekim 2018’de, en
son 21 Aralık 2019’da yaptığım bütün konuşmalarda İdlib’e dikkat çekmişim,
sadece ben, diğer arkadaşlarımınkileri söylemiyorum. 
(Mikrofon
otomatik cihaz tarafından kapatıldı) 
BAŞKAN
– Buyurun.
ENGİN
ALTAY (İstanbul) - İdlib’de hem sınır güvenliğimize dikkat çekmişim hem 12
gözetleme kulesindeki askerlerimizin can güvenliğine dikkat çekmişim; çağrı
yapmışım, Meclis kürsüsünden yapmışım, Türkiye Büyük Millet Meclisi
yerleşkesinde basın toplantısı yaparak yapmışım, feryat etmişim, bu tehlikeye
dikkat çekmişim. Merak eden arkadaşlar açıp bakabilir. “Gözetleme kulesindeki
askerlerimizin hayati tehlike riskinin olduğunu düşünüyorum.” demişim. “Zira,
hava desteği noktasında onlara yapabileceğimiz bir şey yok.” demişim. Nitekim
şehidimizi helikopterle alamadık. 
Sayın
milletvekilleri, burada oturup taziye dilemekle olmuyor bu işler. Orada 12
kulemiz var, Astana Süreci ve 2018 Soçi Mutabakatı’na rağmen, şehidimizi
helikopterle alamayıp kara yoluyla zor koşullarda Türkiye'ye getirmişsek Sayın
Başkan, burada bir sıkıntı vardır… 
(Mikrofon
otomatik cihaz tarafından kapatıldı) 
BAŞKAN
– Buyurun. 
ENGİN
ALTAY (İstanbul) – …ve bu sıkıntıyı Türkiye Büyük Millet Meclisi görmezden
gelmemelidir; gelmeyeceğini zannediyor ve umuyorum. Taziye dilemek en kolay
şey. Gidin, bir de o askerlerin analarına, babalarına, eşlerine, nişanlılarına,
çocuklarına sorun bakalım. Yürütme organının İdlib’deki kimi stratejik
hatalarından dolayı, şehitlerimize rahmet dileyerek bu işten sıyrılamayız. 
Bu
vatan için, bu bayrak için, bu millet için, 82 milyonun 82 milyonunun da şehit
olmasına benim rızam da vardır, gönlüm de vardır ama ciddi bir tehlikeye karşı
doğru bir stratejiyle topyekûn savaşalım, şehit olalım ama Meclisin bütün
uyarılarına rağmen, hiçbir uyarıyı dinlemeyerek “Biraz caka satmak, biraz
efelenmekle bu işleri hallederim.” diyerek, imza attığımız Soçi Mutabakatı’nın
ne olduğunu bilmeyerek orada askerlerimiz şehit oluyorsa ben buna razı değilim.

(Mikrofon
otomatik cihaz tarafından kapatıldı) 
BAŞKAN
– Son kez buyurun Sayın Altay.
ENGİN
ALTAY (İstanbul) – Burada bir sıkıntı var. 
Bunun
için diyorum ki Cumhuriyet Halk Partisi bugün, yüce Genel Kurula bir genel
görüşme önerisi indirecektir. Yani grup önerisi olarak genel görüşmenin,
Meclise verdiğimiz teklifin öne alınmasını yüce Genel Kuruldan talep edeceğiz.
Ben bu konuda, parti ayrımı yapmaksızın, şehitlerimize son bir görev olarak bu
genel görüşme önerisinin kabul edileceğine inanmak istiyorum. Türkiye Büyük
Millet Meclisi, şehit sayısını, Suriye’den, ülke sınırlarından gelen şehitleri
normal göremez; normal değildir. Olmayabilirdi, bu çocuklarımız ölmeyebilirdi. 
Bunu
görüşmemiz lazım diyorum, sizi ve yüce Genel Kurulu saygıyla selamlıyorum. (CHP
ve İYİ PARTİ sıralarından alkışlar)
BAŞKAN
– Sayın Özkan…
45.- Denizli Milletvekili Cahit Özkan’ın, ülkenin sınır
güvenliğini sağlamak, millete kasteden terör örgütlerini ve oluşturulmak
istenen terör devletini ortadan kaldırmak, insani dramı sonlandırmak maksadıyla
sınır ötesi operasyonların sürdürüldüğüne, Gazi Meclis kuruluş ve kurtuluş
mücadelesinde ne yapmışsa bugün de aynı kararların alınması ve aynı istikamette
yürünmesi gerektiğine, İdlib’de hayatını kaybeden Mehmetçiklere ve vefat eden 24’üncü Dönem Osmaniye Milletvekili Hasan
Hüseyin Türkoğlu’na Allah’tan rahmet dilediklerine, 10 Şubat Sultan II.
Abdülhamit’in 102’nci ölüm yıl dönümüne ilişkin açıklaması
CAHİT
ÖZKAN (Denizli) – Teşekkürler Sayın Başkan. 
Bundan
yaklaşık yüz-yüz yirmi yıl evvel coğrafyamızda ekilen ihanet odaklarının fitne
tohumları maalesef coğrafyamızı hâlâ tehdit ediyor. İşte, ülkemizin ulusal
güvenliğini, sınır güvenliğini sağlamak, milletimize kasteden terör örgütlerini
ve yine oluşturulmak istenen terör devletini ortadan kaldırmak, insani dramı
sonlandırmak ve coğrafyamızda, ülkemizde barındırdığımız 3 milyon Suriyelinin
tekrar kendi ülkelerine dönmesi için son iki yıllık süre zarfında sınır ötesi
operasyonlar sürdürüyoruz. Fırat Kalkanı, Zeytin Dalı ve akabinde Barış Pınarı
Operasyonlarıyla 911 kilometre sınırımız olan Suriye’de, Fırat’ın doğusu ve
batısında yaklaşık 30 kilometre derinliğe kadar inmek suretiyle bugün 4.129 kilometrekarelik
alanda barışı ve huzuru egemen kıldık, terör koridorunu bertaraf ettik,
oluşturulmak istenen terör devletini ortadan kaldırdık ve yine bu coğrafyada
oluşturulmak istenen insani dramları sonlandırmak üzere İdlib’de de
Mehmetçik’imiz, şanlı tarihimizde olduğu gibi, kahraman mücadelesini
sürdürüyor. Elbette, masada ve sahada varlığımızı sürdürüyoruz. Bir taraftan
uluslararası toplumda görüşmelere devam ederken diğer taraftan da sahada
mücadelemizi sürdürüyoruz ve sürdürmek zorundayız. Bu, aziz milletimizin
bizlerden beklentisidir. Onun için, bu mücadeleye devam ederken, tarihimizde
olduğu şekliyle adımlar atmak zorundayız.
Bakınız,
Gazi Meclis tarihimizde neler yapmıştır. 
(Mikrofon
otomatik cihaz tarafından kapatıldı) 
BAŞKAN
– Buyurun.
CAHİT
ÖZKAN (Denizli) – Gazi Meclisimiz kuruluş ve kurtuluş mücadelesinde ne yapmışsa
15 Temmuzda da onu yapmıştır. Bugün de aynı kararları almak ve aynı istikamette
yürümek zorundayız. Kurucu Meclisimiz, kurtuluş mücadelesi döneminde, dört
yıllık süre zarfında hedefe odaklanmıştır. Hedef nedir? Ulusal birliğimizi
güvence altına almak, Misakımillî hedefine koşmak ve ülkemize kasteden bütün
düşmanları yurdumuzdan çıkarmaktır. Onun için, 9.167 şehidimiz oldu, 31.173
gazimiz oldu ve yine, Gazi Meclisimizde görev yaparken şehit olan ve hayatını
kaybeden milletvekillerimiz oldu, gazilerimiz de oldu. İşte, dört yıllık
kurtuluş mücadelesinde Gazi Meclisimiz istiklalimize nasıl sahip çıkmışsa…
Burası elbette bir taziye yeri değildir. Burası, Mehmetçik’imizin cephede yaptığı
mücadeleyle, kader birlikteliği içerisinde adım atmayı ve yol almayı
gerektiriyor.
(Mikrofon
otomatik cihaz tarafından kapatıldı) 
BAŞKAN
– Buyurun, devam edin lütfen.
CAHİT
ÖZKAN (Denizli) – Bu bağlamda, İdlib’de hayatını kaybeden kahraman
Mehmetçiklerimize Allah’tan rahmet ve aziz milletimize, şehitlerimizin
yakınlarına başsağlığı diliyoruz. Ancak kararlılık mücadelemizi de sürdürmek
zorundayız. 
Bunun
dışında, dün, yine, seneidevriyesini yaşadığımız, bundan yüz iki yıl evvel
hayatını kaybeden ve devrinin en büyük devlet adamlarından ve sultanlarından
olan cennetmekân Sultan Abdülhamit Han’ın 102’nci ölüm yıl dönümüydü. Devrinde,
Osmanlı coğrafyasına kasteden işgalcileri ortadan kaldırmak ve ülkemizin
refahına hizmet etmek için çok büyük çalışmalar yaptı. Binlerce kilometre demir
yolu, kara yolu, telgraf hattı, ilkokul, ortaokul ve kamu binaları ile yine,
darülacezelerle, Etfal Hastanesiyle, Haydarpaşa Garı’yla ve bütün coğrafyamızda
hizmetleriyle büyük çalışmalar yapan Sultan Abdülhamit Han’a Allah’tan rahmet
diliyorum, ruhu şad olsun.
(Mikrofon
otomatik cihaz tarafından kapatıldı)
CAHİT
ÖZKAN (Denizli) – Yine, hayatını kaybeden 24’üncü Dönem Osmaniye
Milletvekilimiz, Milliyetçi Hareket Partimizin kıymetli Milletvekili Hasan
Hüseyin Türkoğlu’na Allah’tan rahmet diliyoruz, mekânı cennet olsun; ailesine,
Milliyetçi Hareket Partisi ve İYİ PARTİ camiasına da başsağlığı dileklerimizi
iletiyor, hayırlı, başarılı bir çalışma haftası diliyor, Genel Kurulu saygıyla
selamlıyorum.
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Süreyya Sadi
Bilgiç’in, vefat eden 24’üncü Dönem Osmaniye Milletvekili Hasan Hüseyin
Türkoğlu’na Başkanlık Divanı olarak Allah’tan rahmet dilediklerine ilişkin
konuşması 
BAŞKAN
– Değerli milletvekilleri, 24’üncü Dönemde burada birlikte çalışma yaptığımız,
birlikte olduğumuz değerli milletvekilimiz, arkadaşımız, Osmaniye
Milletvekilimiz Hasan Hüseyin Türkoğlu’na biz de Divan olarak Allah’tan rahmet
diliyoruz, mekânı cennet olsun, ailesine, yakınlarına, İYİ PARTİ ve Milliyetçi
Hareket Partisi camialarına da başsağlığı diliyorum.
Gündeme
geçiyoruz sayın milletvekilleri. 
Başkanlığın
Genel Kurula sunuşları vardır.
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım.
VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Isparta Milletvekili Aylin
Cesur ve 19 milletvekili tarafından, Dormofol kullanımında 1 vatandaşın
ölümünün ve birkaç vatandaşın sağlık sorunlarına neden olan eksiklik ve
ihmallerin araştırılması, telafisi mümkün olmayan tıbbi hataların önüne
geçilmesi, ihmal ve eksikliklere sebep olanların tespit edilmesi amacıyla
11/2/2020 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 11 Şubat 2020
Salı günkü birleşiminde yapılmasına ilişkin önerisi
11/2/2020
Türkiye Büyük Millet Meclisi Başkanlığına
Danışma
Kurulu 11/2/2020 Salı günü (bugün) toplanamadığından grubumuzun aşağıdaki
önerisinin İç Tüzük’ün 19'uncu maddesi gereğince Genel Kurulun onayına
sunulmasını saygılarımla arz ederim. 
 Lütfü
Türkkan
 Kocaeli

 Grup
Başkan Vekili
Öneri:
Isparta
Milletvekili Aylin Cesur ve 19 milletvekili tarafından, Dormofol kullanımında 1
vatandaşın ölümüne ve birkaç vatandaşın sağlık sorunlarına neden olan eksiklik
ve ihmallerin araştırılması, telafisi mümkün olmayan tıbbi hataların önüne
geçilmesi, ihmal ve eksikliklere sebep olan yetkililerin, personelin ve
kişilerin tespit edilmesi amacıyla 11/2/2020 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin diğer
önergelerin önüne alınarak görüşmelerin 11/2/2020 Salı günkü birleşimde
yapılması önerilmiştir.
BAŞKAN
– Önerinin gerekçesini açıklamak üzere İYİ PARTİ Grubu adına Sayın Aylin Cesur,
buyurun. (İYİ PARTİ sıralarından alkışlar) 
İYİ
PARTİ GRUBU ADINA AYLİN CESUR (Isparta) - Sayın Başkan, değerli
milletvekilleri; Genel Kurulu saygıyla selamlıyorum. 
Meclis
araştırması açılması konusunda İYİ PARTİ adına vermiş olduğumuz öneri için söz
almış bulunmaktayım. 
Öneriyi
huzura getirmeden önce, İdlib’de şehit olan evlatlarımıza, yiğitlerimize Yüce
Allah’tan rahmet, acılı ailelerine ve milletimize sabır diliyorum. 
Bugün
hayatını kaybeden değerli dava arkadaşımız, aynı zamanda Isparta’mızın damadı
Sayın Hasan Hüseyin Türkoğlu’na Yüce Allah’tan rahmet, ailesine ve tüm
sevenlerine başsağlığı diliyorum. 
Önergemizin
konusu Dormofol; etken maddesi propofol. Dormofol’un neyini araştıracağız
diyorsunuz belki içinizden, haklısınız. O, farmakokinezi uzmanlarının işi
zaten, siz Dormofol’u araştırmayacaksınız. Nesini araştıralım o hâlde biz bu
Dormofol’un? Neden bu kış kıyamette, bu kadar şehit varken, depremler, çığ
felaketi, Suriye, İdlib, Libya, ekonomi, intiharlar, zamlar, pahalılık, bu kadar
önemli konu varken, Kıbrıs varken, Varlık Fonu’na, Kızılayın akçesine, birçok
şeye el uzatmak varken niye Dormofol? Çünkü Dormofol de Dormofol’le ilgili
hadise de çok büyük bir skandal ve o nedenle bugün onu araştıralım diyeceğim
ben size. 
Bir
soru soracağım: Aranızda mide yakınması olan var mı acaba ya da şu anda hafif
bir anestezi alacağı için bir tıp merkezine veya hastaneye başvurmuş olan bir
yakınınız var mı? Vardır elbette, Allah onlara, tüm hastalarımızla beraber şifa
versin. 
Ramazan
Gök -Ispartalı hemşehrim- ve mide yakınması olan 5 vatandaşımız önce şoka
girdiler, yoğun bakımlık oldular, daha sonra Ramazan Gök hayatını kaybetti,
endoskopiden; mide yakınması nedeniyle gitmişlerdi hastaneye.
Benim
amacım burada sizleri korkutmak değil, konunun önemini vurgulamaya çalışıyorum.
Çünkü neden Dormofol’u konuşuyor diyorsunuz, biliyorum. Size burada bir vaka
sunacağım, bu hepinizi ilgilendiriyor. İnanın bana, son çeyrek yüzyılın en
büyük sağlık skandalını sizlere sunmaya çalışacağım. Tarih 7 Ocak 2020, yer
Isparta, Isparta Şehir Hastanesi. Endoskopi ve kolonoskopi yapılan 6 hastaya
anestezi ilacı veriliyor -Dormofol- ve bunlardan birisinin, Ramazan Gök’ün
hayatını kaybettiği basına yansıdı, diğer 5 hasta taburcu olabildi. 
Ramazan
Gök ve diğer vatandaşlarımız neden yoğun bakımlık oldular ve Ramazan’ı neden
kaybettik? En sade şekliyle bunu size anlatmaya çalışacağım. En iyi hastaneyi
yapsanız, içini en ehil uzmanlarla ve teknolojiyle donatsanız dahi, eğer ilaçta
skandal varsa ilaç problemi varsa hastayı kaybedersiniz. 
Propofol
etken maddeli ilaçlar sadece endoskopi, kolonoskopi için değil, anestezide de
yaygın olarak kullanılıyor. Hadiseyi araştırdık, karşılaştığımız sonuçlar
vahim. Buradaki olay aslında yumağın sadece ucu imiş, çekince o kadar çok şey
geldi ki. Gördük ki Sağlık Bakanlığı ilaçların yasaklanmasına ilişkin
duyuruları resmî internet sitesinden yapıyor ve 2019 yılında bu ilaca yönelik
duyuruyu defalarca yapmış. Şurada, değişik tarihlerde, Sağlık Bakanlığı
internet sitesinin bu ilacın geri çekildiğine, yasaklandığına dair duyuruları
var. Ramazan kardeşimiz ölünce Bakanlık uyanmış ve 81 ilin il sağlık
müdürlüklerine “Çok Acele” diyerek 9 Ocak günü şu yazıyı yollamış. Şimdi
buradaki hadisede -vaktim yok, detaylı okuyamayacağım ama- diyor ki: “Bu ilacın
blokajını ve geri çekme işlemini bir an önce yapın, çok sakıncalı, uygularsanız
hastayı kaybedersiniz.” Arkasında da bir eki var, asıl skandalı işte burada
yakaladık. Burada diyor ki: ‘’Şu tarihlerde -işte kendisini kurtarmaya
çalışıyor Bakanlık, hasta öldü ya- 25 Ekim 2019’da, 14 Aralık 2019’da,
27/8/2019’da defalarca biz buna blokaj koyduk.” İşin skandalı şu: Buradaki az
önce size gösterdiğim tarihler yani internet sitesinden hastanelerde bu ilacın
kullanımına yönelik yasak konulan tarihler, burada Bakanlığın “Biz bu
tarihlerde ilacı yasakladık.” dediği tarihlerden dört ila altı gün sonra. Yani
ne demek istiyorum sayın milletvekilleri, biliyor musunuz? Şunu demek
istiyorum: İlaçlar endotoksin testlerinden geçer, “zehirlidir” “yasaktır” diye
yasaklanır ve bunların bir an önce, anında, bir dakika bile gecikmeden
duyurulması gerekir, yoksa hastayı kaybedersiniz. Ama Bakanlık ne yapıyor?
İnternet sitesinden duyuruyor; bu yüzyılda, bu çağda sanki teknoloji, hiçbir
şey yokmuş gibi.
(Mikrofon
otomatik cihaz tarafından kapatıldı) 
BAŞKAN
– Sayın Cesur, tamamlayın sözlerinizi.
AYLİN
CESUR (Devamla) – Ama Ramazan’ı kaybedince 81 ilin il sağlık müdürlüklerine ve
hastanelerine “Çok Acele” başlıklı bu yazıyı yolluyor. Şimdi, diğer yöntemle
yani Sağlık Bakanlığının kullandığı mevcut yöntemle, blokajı koyduğu andan
itibaren değil -şuradaki gösterdiğim kanıt, bunlar soru önergemde detaylı var,
Sayın Bakana yolladım- dört-altı gün sonra duyuruyor. O dört-altı günlük
sürelerde, o arada sizler, yakınlarınız, vatandaşlarımız hastanelerde kalp
ameliyatı, beyin ameliyatı, bu ilaçların kullanıldığı her ne ameliyat varsa ya
da bunlar neye tabilerse Allah’a emanetsiniz. Şu anda da belki bu ilaçtan
dolayı ya da başka ilaçlardan dolayı… Bu sadece bir tane ilaçta yakaladığımız
bir şey; şimdi bunu birçok ilaçta, binlerce ilaçta düşünün. Bu ilaçların
araştırılması, Sağlık Bakanlığının bu ilaç duyuru uygulamasının da derhâl
kaldırılması gerekiyor. Niye gerekiyor? Hastaların güvenli ilaç kullanma hakkı
var çünkü. Neden gerekiyor? Çünkü bu yüzyılda, bizim her türlü olanağa sahip
olan o pırıl pırıl hastanelerimizde çalışan pırıl pırıl hekimlerimizi, sağlık
personelimizi, meşakkatle çalışan tüm personelimizi ve hastaları korumak için
gerekiyor. 
(Mikrofon
otomatik cihaz tarafından kapatıldı) 
AYLİN
CESUR (Devamla) – Bağlayayım.
BAŞKAN
– Sözlerinizi tamamlayın. 
Isparta
kardeşliği olsun, buyurun. 
AYLİN
CESUR (Devamla) – Teşekkür ederim. 
“Sağlıkta
dönüşüm sistemi” denilerek yola çıkılan ve bugün skandallarla –Kırıkkale’de de
daha çok yeni bir olay oldu- karşımıza çıkan bu sistemde dört-altı günde
memleketin neresinde ne olmuş derhâl… Bu ilaçların yasaklandığı ve duyurulduğu
tarihler arasındaki o boşluklarda bu ilaçların kullanıldığı hastalarda,
kimlerde ne gibi komplikasyonlar gelişmiş mutlaka araştırılmalı. 
Bugün,
şu anda hastanelerde Sağlık Bakanlığındaki bu sistem nedeniyle hastalar belki
de can veriyorlar, belki verdiler. Bunu, hepinizin huzurunda sizlere sunuyorum
ve burada, gerçekten, hepimizi ilgilendiren bu konuda ellerinizi sağlığımız
için kaldırmanızı istiyorum. 
BAŞKAN
– Teşekkür ediyorum. 
AYLİN
CESUR (Devamla) – Çok küçük bir nokta daha söyleyeceğim: Bu hastalar ilçelerden
gelmişti Isparta’ya, şehir hastanesine. Oysaki eskiden, şehir hastaneleri
yokken –hep konuşuyoruz bunu- o ilçelerde uzmanlar vardı. Belki “Bunu da şehir
hastanelerine bağladı yine.” diyeceksiniz ama bunu, sağlıkta dönüşüm
sisteminin, o büyük projenizin bir parçası ve kötü bir parçası olarak sizlere
sunmak istiyorum ve hepinizden hastalar adına yardım istiyorum. Gelin,
ellerimizi hep beraber bu işi araştırmak üzere kaldıralım bugün. 
Teşekkür
ederim. (İYİ PARTİ sıralarından alkışlar)
BAŞKAN
– Konumum gereği cevap veremiyorum son kısmına. 
Halkların
Demokratik Partisi Grubu adına Sayın Oya Ersoy. (HDP sıralarından alkışlar)
HDP
GRUBU ADINA OYA ERSOY (İstanbul) – Sayın Başkan, Genel Kurulu saygıyla
selamlıyorum. 
Evet,
tarih 7 Ocak 2020 ve Isparta Şehir Hastanesinde “propofol” etken maddeli
“Dormofol” isimli ilacın verilmesi nedeniyle 1 hastanın hayatını kaybettiği, bir
diğer hastanın yoğun bakımda, 6 hastanın da gözlem altında tutulduğu haberleri
kamuoyuyla paylaşıldı. Bunun üzerine, Sağlık Bakanlığı 81 ilin sağlık
müdürlüğüne “Çok Acele” ibareli bir yazı gönderdi ve ilacın kullanımının
durdurulmasını ve ilaç iadelerinin de yapılmasını talep etti. Oysa 18 Aralık
2019 tarihinde Sağlık Bakanlığı Türkiye İlaç ve Tıbbi Cihaz Kurumu İlaç Denetim
Dairesi Başkanlığı, söz konusu ilaçla ilgili kendisine gelen bildirimler
üzerine gerekli inceleme ve analiz sürecini başlattıklarını ve analizler
sonuçlandırılıncaya kadar da tedbir amacıyla ilacın sağlık kuruluşlarında
kullanımının durdurulduğunu açıklamıştı. Şimdi “propofol” etken maddeli ilaçlar
sadece endoskopide ve kolonoskopide değil anestezide de yaygın olarak
kullanılan ilaçlardır. Diğer yandan, ruhsatı bulunan Dormofol yerli olduğu için
aynı etken maddeye sahip ilaçların yurt dışından gelişi de kısıtlıdır. Şimdi,
aralık ayında sağlık kuruluşlarına gönderilen yazıyla bu ilaçların hastanelerde
kullanılmaması ve satılmaması yönünde bilgi verilmesine rağmen Isparta’da
yaşamını yitiren hastanın ölüm nedeninin bu ilaç olduğu iddiaları araştırılmak
zorundadır, Meclisin acil görevlerinden biridir tabii ki bu. 
Sorunu
biz söyleyelim: Sorun, açıkça, denetimsizlikten kaynaklanmaktadır ve sizin
sağlıkta özelleştirme politikalarınızın sonucudur bu yaşadığımız. Sağlığı
alınır satılır meta, hastaneleri birer ticari işletme, hastaları müşteri hâline
getiren Dünya Bankasının Sağlıkta Dönüşüm Programı çökmüştür. Şehir
hastanelerinin -her yıl döviz kuruna göre artarak- 2019 itibarıyla yıllık 14
milyar lira kira borcu bıraktığı, yıllık 120 milyon yurttaşın acil servislere
akın ettiği, herkesin yıl içinde çekilmiş en az 2 tomografi, MR sahibi olduğu
ve bunun gerek maliyetinden gerekse kendisine verdiği, sağlığına verdiği
zarardan bihaber olduğu, 2002 yılında 18 milyar olan sağlık harcamalarının 2018
yılında 160 milyarı bulduğu bir sağlık sistemi çökmüştür. Her yıl artan sağlık
harcamalarının neredeyse tamamının halkın cebinden sağlanmak zorunda kalındığı
sağlık sistemi çökmüştür.
(Mikrofon
otomatik cihaz tarafından kapatıldı)
OYA
ERSOY (Devamla) - Süre talep edeceğim.
BAŞKAN
– Tamamlayın sözlerinizi.
OYA
ERSOY (Devamla) – Bugün, sağlık hizmetine ulaşmanın önündeki temel engel
“Vergi, prim, ilave ücret, katkı payı, tamamlayıcı sigorta…” diye devam eden
paran kadar sağlık düzenidir. Sağlık hizmetleri bir otelcilik hizmeti değildir;
sağlığımız üzerinden, insanların, halkın sağlığı üzerinden kâr elde
edilebilecek, rant elde edilebilecek bir alan değildir. Halkın ihtiyacı, sağlık
hizmetini tüketmek, sürekli tetkik yaptırmak, MR çektirmek, tomografi çektirmek
değil, reçete yazdırmak değil, sağlık hakkına ulaşmaktır. Ekonomik kriz
koşullarında, sağlığı bir hak olarak gören, eşit, nitelikli, parasız, ulaşılabilir
bir sağlık hizmetinin sağlandığı bir sağlık sistemine geçmek acil bir
zorunluluktur.
Teşekkür
ediyorum. (HDP sıralarından alkışlar)
BAŞKAN
– Cumhuriyet Halk Partisi Grubu adına Sayın Mehmet Göker.
Buyurun.
(CHP sıralarından alkışlar) 
CHP
GRUBU ADINA MEHMET GÖKER (Burdur) – Sayın Başkan, değerli milletvekilleri;
sözlerime başlamadan önce, İdlib’de şehit verdiğimiz 5 askerimize Allah’tan
rahmet, yakınlarına da başsağlığı diliyorum. 
Burada
-evet, zamanı değil ama birazdan grubumuz bu öneriyi indirecek- sekiz yıldır
izlediğimiz Suriye’deki dış politika sonucunda 40 milyar dolar harcamış bir
ülke, ülkenin içine sokulmuş 5 milyon mülteci, demografik yapısı değiştirilmiş
ve bir dünya sağlık sorunlarıyla baş başa bırakılmış bir ülke, onun haricinde
100’ü aşkın şehidimiz. Evet, niye oradayız, bunun acilen cevap bulması lazım.
Şehir
hastanelerinin bütçeye ne kadar zarar getirdiğini Sayın Bakan bütçe sunuş
konuşmalarında kendisi de itiraf etti. Bizim ve gelecekteki nesillerimizin
yirmi beş yılını ipotek altına alan şehir hastanelerini bir işletme, doktorları
bir taşeron, hastaları da müşteri gören zihniyetin sonucu olarak bugün bu
öneriyi konuşuyoruz. Olay, 9 Ocak 2020 tarihinde Isparta Şehir Hastanesinde
meydana geliyor ve endoskopi olmak için müracaat eden 6 hastadan 1’i taburcu
edildikten iki üç saat sonra tekrar yüksek ateş ve bilinç bulanıklığıyla
hastaneye başvurarak yoğun bakım servisine yatırılıyor. Evet, yoğun bakım
servisine yatırıldıktan sonra maalesef hasta orada kaybediliyor. Burada önemli
olan şu: Sisteminiz olarak değiştirdiğiniz Kamu İhale Kanunu’nun getirdiği
sorunlar karşılığında, güvenli ve yan etkilerini araştırarak ilaçların
kullanılması yerine, İhale Kanunu’nda -kendi mesleğim de olarak- en ucuz ilacı
almak ve neredeyse yan etkisini gözardı ederek bu ilaçları hastalarda kullanmak
sizin ekonomik modeliniz hâline geldi. Niye mi bundan eminiz? Şöyle ki: Bu
ilacın orijinalinin piyasa değeri yaklaşık 13 dolar yani bugünkü kurdan Türk
lirasına çevirirsek 78 lira, bugün sabah sorduğumda aynı ilacın Kamu İhale
Kanunu’yla şehir hastanesine ihale bedeli ise 25 lira. 78 lira ile 25 lira
arasındaki kalite farkını sizlerin dikkatine sunuyorum.
Bir
diğeri ise tıbbi camiada genelgeçer bir kaide, ilaçların FDA onayının olup
olmadığıdır. Bu ilaca bugün hekim arkadaşlarımızla beraber de baktığımızda
gördük ki kullanılan ilaçta FDA onayı yok yani ciddi bir ihmal süreci söz
konusu olmuş. Evet, bu iddia araştırılmalıdır. Bu iddia, sağlık çalışanlarına
yüklenebilecek, bulaşla geçiştirilebilecek kadar ucuz bir konu değildir. 
Buradan
sonuç olarak şunu söylemek istiyorum: İnsan sağlığının her şeyden önce geldiği
unutulmamalıdır. Kalitesiz ve ucuz ilaç yerine, hasta sağlığını ön plana
çıkaran sağlık politikaları izlenmelidir. 
Önerge
haklıdır, destek vereceğimizi belirtiyorum.
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Adalet ve Kalkınma Partisi Grubu adına Sayın Arife Polat Düzgün, buyurun. (AK
PARTİ sıralarından alkışlar) 
AK
PARTİ GRUBU ADINA ARİFE POLAT DÜZGÜN (Ankara) – Sayın Başkanım, değerli
milletvekilleri, ekranları başında bizi izleyen değerli vatandaşlarım; ben de
İdlib bölgesinde şehit düşen kahraman askerlerimize Allah’tan rahmet, yaralı
askerlerimize acil şifalar diliyorum.
Bu
konuyla ilgili öncelikle doğru bir bilgilendirme yapmak üzere tekrar konuyu
baştan almak istiyorum. Bu konuştuğumuz ilaç bir anestezi ilacı, ismini
anmamıza gerek yok, anestezide kullanılan bir ilaç. Bu ilacın Isparta Şehir
Hastanesinde kullanımıyla ilgili sorunlar olduğunu biraz önce dinledik ama bu
ilaçla ilgili, 24 Ekim 2019 tarihinde... Bizim Sağlık Bakanlığına bağlı olan
Türkiye İlaç ve Tıbbi Cihaz Kurumu tarafından ilaçlarımız takip edilmektedir.
“İlaç Takip Sistemi” dediğimiz bir sistemimiz var ve hangi ilacı ne zaman
içtiğiniz, ne zaman, nereden aldığınız, Türkiye’nin neresinden satın aldığınıza
dair her türlü bilgimiz sistemde bulunmaktadır. Bu Kurumumuza “istenmeyen etki”
dediğimiz, hani “yan etki” diyoruz ya, bu etkiyle ilgili bir bildirim geliyor
24 Ekimde ve hemen 25 Ekimde o ilacın kutusuyla, o partisiyle ilgili İlaç Takip
Sistemi’nde satış blokajı uygulanmış; bu, bilgisayar sisteminde yapılıyor,
hiçbir kimse bu ilacı satamıyor. Karekodunu okuttuğunuz zaman “Bu ilaçla ilgili
bir uyarı var, bunu satamazsınız.” diye satıcıya, bunu uygulayacak kişiye, eczacıya
bilgi veriliyor. Bu nedenle, mevcut uygulamamızda hastane veya diğer kullanım
noktalarında, İlaç Takip Sistemi’nde idari işlem yapılmış, herhangi bir ürünün
karekodu okutulduğu zaman sistem, kullanılmaması yönünde uyarı vermektedir;
bilmemiz gereken doğru bilgi bu. Ülkemizde İlaç Takip Sistemi oturmuş ve çok
güzel uygulanmaktadır. 
Öte
yandan, ayrıca, 30 Ekim 2019 tarihinde Kurum, resmî internet sitesinde de “tüm
sağlık kuruluşlarının dikkatine” diye, özellikle bir konuya dikkat çekmek
üzere, inceleme ve analiz başlatıldığını, analizler sonuçlanıncaya kadar,
tedbir amaçlı olarak, mevcut bulunduğu sağlık kuruluşlarında ilgili partinin
kullanımının durdurulmasının önem arz ettiği hususuyla ilgili duyuruyu
yayımlamıştır. İlgili ürün hakkında inceleme kapsamında numune temin edilmiş
yani Türkiye İlaç ve Tıbbi Cihaz Kurumu bu numuneyi temin etmiş, gerekli
analizleri yapılmak üzere Kurumun laboratuvarına gönderilmiştir. Ürünle ilgili
olarak basında yer alan haberler üzerine -biliyorsunuz, büyük bir bilgi kirliliği
yaşıyoruz şu anda, günümüzde, tüm dünyayla birlikte ülkemizde de yaşıyoruz- bu
bilgi kirliliğinin önüne geçmek için Kurum tarafından yeniden doğru bilgiyi
verebilmek adına, yapılan işlemlerle ilgili değişik zamanlarda bilgiler
sunulduğu için, topluca tekrar hatırlatılmak üzere, 9 Ocak 2020 tarihinde 81 il
sağlık müdürlüğüne Kurumun ilgili ürünle ilgili yapılan işlemler hakkında
bilgilendirme yazısı da yazılmıştır.
(Mikrofon
otomatik cihaz tarafından kapatıldı)
BAŞKAN
– Buyurun. 
ARİFE
POLAT DÜZGÜN (Devamla) – Resmî olarak bütün kurumlarımız bilgilendirilmiştir.
Bu süreçte, tabii ki, ilaç firmasının da Kuruma yaptığı başvuruyla bu ürünün
Kurum tarafından incelemeler ve analiz sonuçları tamamlanıncaya kadar tedbir
amaçlı olarak durdurulması ve firmanın da şirket politikaları ve toplumsal
sağlık hassasiyetleri gerekçesiyle gönüllü geri çekme talebi oluşturulmuştur.
Bu nedenle, bu söz konusu partilere 13 Ocak 2020 tarihinde makam oluruyla
birinci sınıf A seviyesinde geri çekme işlemi uygulanmıştır ve 14 Ocak 2020
tarihinde geri çekme işlemi Kurumun resmî internet sitesinde yeniden
duyurulmuştur yani Sağlık Bakanlığımıza bağlı olan Türkiye İlaç ve Tıbbi Cihaz
Kurumu bu ilacı yakından takip etmiş, kullanan ilgili kişilere doğru bilgiler
gönderilmiştir. Tabii ki bunlar da insanlar yoluyla yapılan işlemlerdir. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen. 
ARİFE
POLAT DÜZGÜN (Devamla) - Sağlık çalışanlarımıza kolaylıklar dilerken
Meclisimize de saygılarımı sunarak sizi bilgilendirmiş oluyorum. (AK PARTİ
sıralarından alkışlar) 
LÜTFÜ
TÜRKKAN (Kocaeli) – Sayın Başkanım, önerge sahibi arkadaşımızın kürsüde ifade
ettiklerinin doğru olmadığına dair ifadede bulundu konuşmacı. 
BAŞKAN
– Bir görüş o da Sayın Türkkan. 
LÜTFÜ
TÜRKKAN (Kocaeli) – Müsaade ederseniz yerinden o konuları bir düzeltsin sayın
önerge sahibi. 
Teşekkür
ederim. 
BAŞKAN
– Sonra da karşı taraf düzeltme isteyecek. 
AYLİN
CESUR (Isparta) – Bende kanıt var. 
BAŞKAN
– Yani kimsenin söylediği mutlak doğru değil ki. 
LÜTFÜ
TÜRKKAN (Kocaeli) – Sayın Başkan, netice itibarıyla karşı taraf da isteyebilir,
tabii, saygı duyarız onlara da.
BAŞKAN
– Sayın Türkkan, zaten… Tabii ki söz veririz ama bu konu… 
LÜTFÜ
TÜRKKAN (Kocaeli) – Ama neticede, hızlıca kapatılan bu konunun doğru
anlaşılması için arkadaşımıza söz verin de… 
BAŞKAN
– Tamam Sayın Türkkan, söz vereyim ama zaten gerek adli makamlarca gerekse
Bakanlıkça gönderilen başmüfettiş üzerinden yürütülen idari soruşturmayla her
iki yönlü soruşturmaları devam eden bir konuyu konuşuyoruz. 
Sayın
Cesur, buyurun. 
IV.- AÇIKLAMALAR (Devam)
46.- Isparta Milletvekili Aylin Cesur’un, Ankara
Milletvekili Arife Polat Düzgün’ün İYİ PARTİ grup önerisi üzerinde AK PARTİ
Grubu adına yaptığı konuşmasındaki bazı ifadelerine ilişkin açıklaması
AYLİN
CESUR (Isparta) – Teşekkür ederim Sayın Başkan. 
Az
önceki değerli hatip konuşmasında bilgi kirliliğinden bahsetti. Zannediyorum
kendisi de benim ulaştığım bilgilere ulaşmakta bu sebepten dolayı zorlanmış.
Benim biraz önce kürsüde anlatmaya çalıştığım şeyi hatibin ya dinlemediğini ya
da “Bir şekilde bunun üstünü kapatmak için mi acaba?” diye düşünüyorum çünkü
ben biraz önce burada Sağlık Bakanlığının şu gösterdiğim değişik tarihlerdeki
-az önce hatibin bahsettiği- duyurularından bahsettim; bu doğru. Hadise
olduktan sonra Isparta’da, Sağlık Bakanlığının bu “Çok Acele” ibareli 81 ile
yolladığı yazıyı da arz ettim, bu da doğru ama zaten hadise buradan başlıyor.
Ben geniş bir soru önergesi verdim Sayın Bakana, çok detaylı. Burada hangi
ilacın hangi tarihlerde hangi partikül numarasının Sağlık Bakanlığının internet
sitesinde duyurulduğu ve linkleri dâhil var. 
(Mikrofon
otomatik cihaz tarafından kapatıldı) 
AYLİN
CESUR (Isparta) – Çok kısa bağlayacağım. 
BAŞKAN
– Teşekkür ediyorum Sayın Cesur. 
AYLİN
CESUR (Isparta) – Çok kısa bağlamam lazım. 
BAŞKAN
– Siz kayıtlara geçirin. 
Buyurun.

AYLİN
CESUR (Isparta) – Önemli olan, bu duyurunun buradan duyurulması değil. Buradaki
Sağlık Bakanlığının gösterdiği blokaj konulan tarihten dört ila altı gün sonra
internet sitesinde yayınlıyorsunuz. O dört-altı günlük zamanlarda -Isparta’daki
hadise de dâhil- hastalar ölüyor, hastalar yoğun bakımlık oluyor. Bu bir ilaç.
Bu Dormofol dışında binlerce ilaç var; bu dört-altı günlük, belki daha da
uzayan sürelerde acaba, şu anda -sizin yakınlarınız da dâhil- kim bilir neler
oluyor? Ben bunların araştırılmasını istiyorum, sizler için istiyorum. 
BAŞKAN
– Evet, teşekkür ediyorum.
VI.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, Isparta Milletvekili Aylin
Cesur ve 19 milletvekili tarafından, Dormofol kullanımında 1 vatandaşın
ölümünün ve birkaç vatandaşın sağlık sorunlarına neden olan eksiklik ve
ihmallerin araştırılması, telafisi mümkün olmayan tıbbi hataların önüne
geçilmesi, ihmal ve eksikliklere sebep olanların tespit edilmesi amacıyla
11/2/2020 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 11 Şubat 2020
Salı günkü birleşiminde yapılmasına ilişkin önerisi (Devam)
BAŞKAN
- Değerli arkadaşlar, İYİ PARTİ grup önerisini oylarınıza sunuyorum: Kabul
edenler… Etmeyenler… Kabul edilmemiştir.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
2.- HDP Grubunun, Van Milletvekili Murat Sarısaç ve
arkadaşları tarafından, Van ilinin Bahçesaray ilçesinde meydana gelen iki çığ
olayında yaşanan eksiklik, hatalar ve ihmallerin ortaya çıkarılması amacıyla
10/2/2020 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 11 Şubat 2020
Salı günkü birleşiminde yapılmasına ilişkin önerisi
11/2/2020
Türkiye Büyük Millet Meclisi Başkanlığına
Danışma
Kurulu 11/2/2020 Salı günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Hakkı
Saruhan Oluç
 İstanbul
 Grup
Başkan Vekili
Öneri:

10
Şubat 2020 tarihinde Van Milletvekili Sayın Murat Sarısaç ve arkadaşları
tarafından, 5296 sıra numaralı, Van ilinin Bahçesaray ilçesinde meydana gelen
iki çığ olayında yaşanan eksiklik, hatalar ve ihmallerin ortaya çıkarılması
amacıyla Türkiye Büyük Millet Meclisine verilmiş olan Meclis araştırması
önergesinin diğer önergelerin önüne alınarak görüşmelerinin 11/2/2020 Salı
günkü birleşiminde yapılması önerilmiştir.
BAŞKAN
– Önerinin gerekçesini açıklamak üzere, Halkların Demokratik Partisi Grubu
adına Sayın Mahmut Toğrul, buyurun. (HDP sıralarından alkışlar)
HDP
GRUBU ADINA MAHMUT TOĞRUL (Gaziantep) – Teşekkür ederim.
Sayın
Başkan, değerli milletvekilleri; öncelikle Genel Kurulu, Genel Kurulun sevgili
emekçilerini ve televizyonları başında bizleri izleyen sevgili yurttaşlarımızı
saygıyla selamlıyorum.
Değerli
arkadaşlar, ülkemiz son bir ayda çok ciddi felaketlerle karşı karşıya kaldı.
Birincisi, 24 Ocakta yaşanan Elâzığ Sivrice merkezli 6,8 şiddetinde deprem ve
bu depremde 41 yurttaşımızın kaybı, yine 1.600’ün üzerinde yurttaşımızın
yaralanması ve onlarca binanın yıkılması. Şimdi, bazı afetler vardır ki
engelleyemezsiniz, bunlardan bir tanesi, örneğin, deprem meselesi. Depremin ne
zaman olacağı, nasıl olacağı, ne şiddetinde olacağını kestirmek zor olabilir.
Ama bazı afetler için gerekli önlemleri alırsınız, afetin felakete dönüşmesini
engelleyebilirsiniz. Bazı afetler de vardır ki engellemeniz mümkün, örneğin,
Van Bahçesaray’da yaşanan 4-5 Şubattaki çığ felaketi.
Değerli
arkadaşlar, Van-Bahçesaray arasındaki çığ olayı yeni yaşanan bir olay değil,
hemen hemen her yıl kış aylarında tekrar eden, yaşanan bir olay. Peki, çığı
engellemek mümkün müdür? Tabii ki mümkündür değerli arkadaşlar, gerekli
önlemleri almak suretiyle. Ne yaparsınız? Mesela o dik yamaçları
ağaçlandırırsınız, taraçalandırırsınız, çığ önleme örgüleri, perdeleri
yaparsınız veya en önemlisi kar tünelleri yaparsınız. AKP, bölgede yürüttüğü
tüm seçimlerde Bahçesaray halkına orada kar tünelleri yapacağını her seçimde
beyan etmiş ama maalesef bugüne kadar o çığ tünellerini yapmamış, yapmadığı
gibi de bu felaketlerin sürekli tekrarlanmasını engellememiş. 
Değerli
arkadaşlar, hem Elâzığ depreminde hem de çığ felaketinde -özellikle ikinci çığ
felaketinde yaşananlar- aslında Türkiye’de afetlerin felakete dönüşmemesi
noktasında Türkiye’nin, özellikle iktidarın hazırlık yapmadığı, aslında kimin
ne yaptığının belli olmadığı, tedbirsizlik, cehalet, liyakatsizlik, her şeyin
iç içe yaşandığı bir durumla karşı karşıyayız. 
Bakın,
4 Şubatta birinci çığ yaşanıyor, 13 yurttaşımız çığ altında kalıyor, 5 yurttaşımız
yaşamını yitiriyor, 13 yurttaş da yaralı çıkarılıyor. Ama ikinci gün, hiçbir
önlem almadan, anlaşılıyor ki AFAD, UMKE’nin bu konuda uzman ekipleri de
gerekli önlemleri almadan, sivil yurttaşlardan da jandarma ve diğer kurumlardan
da bölgeye, çığ yerine insanlar gidiyor yani gerekli önlemler alınmadan, “Acaba
ikinci çığ riski var mıdır?” diye bir araştırma yapılmadan bölgeye gidiliyor ve
maalesef, işte, o çığ afeti felakete dönüşüyor, 41 yurttaş karlar altında
yaşamını yitiriyor ve yine yaralılar var, maalesef hâlâ o çığda karların
altında insanlar var değerli arkadaşlar. Gerekli önlemleri almayarak ve orada
böyle bir afeti felakete dönüştüren ilgililerin, kurumların, kusuru olanların
mutlaka hem dersler çıkarması adına hem de sorumluluğu olanların
sorumluluğundan dolayı bu önergeyi veriyoruz ve bu konunun araştırılmasını
önemli görüyoruz. 
Aynı
zamanda Türkiye, deprem bölgesi, riskli fay hatları olan bir ülke olduğu gibi,
riskli çığ alanları olan bir ülkedir. Bakın, Japonya’da 9 şiddetinde depremde
bir insanın burnu kanamıyor; Avrupa’da Alplerde hemen hemen her kış onlarca çığ
felaketi olur, bir insan yaşamını yitirmez ama Türkiye'de maalesef 6,8
şiddetindeki deprem felakete dönüşüyor, bir çığ aynı şekilde felakete
dönüşüyor.
(Mikrofon
otomatik cihaz tarafından kapatıldı) 
MAHMUT
TOĞRUL (Devamla) – Bitiriyorum Sayın Başkan.
BAŞKAN
– Tamamlayın sözlerinizi lütfen. 
MAHMUT
TOĞRUL (Devamla) - Değerli arkadaşlar, biz eğer hazırlık noktasında, gerekli
önlemlerin alınması noktasında, sorumluluğu olanları sorumluluklarına davet
etme noktasında gerekli önlemleri almazsak maalesef Türkiye bu felaketlerin
yaşandığı bir ülke olmaktan kurtulamaz. O açıdan ben Genel Kurulda herkesten
-parti ayrımı yapmadan- bu noktada bu önergeye sahip çıkmasını, bu önergeyi desteklemesini
arzu ediyorum çünkü burada söz konusu olan insanların yaşamıdır, halkımızın
yaşamıdır ve bu felaketler bize bir ders vermiş olmalıdır diyor, Genel Kurulu
saygıyla selamlıyorum. (HDP sıralarından alkışlar)
BAŞKAN
– İYİ PARTİ Grubu adına Sayın Bedri Yaşar.
Buyurun.
(İYİ PARTİ sıralarından alkışlar) 
İYİ
PARTİ GRUBU ADINA BEDRİ YAŞAR (Samsun) – Sayın Başkan, değerli milletvekilleri;
yüce heyetinizi saygıyla selamlıyorum. 
Öncelikle,
24’üncü Dönem Osmaniye Milletvekilimiz Hasan Hüseyin Türkoğlu ağabeyimizi
rahmetle anıyorum, kederli ailesine başsağlığı diliyorum.
Aynı
şekilde, dün İdlib’de kaybettiğimiz Mehmetçik’imize, şehitlerimize Allah’tan
rahmet, yaralılara acil şifalar diliyorum. 
Değerli
milletvekilleri, Türkiye’de son dönemde yaşanan deprem ve çığ felaketlerinde 41
vatandaşımız hayatını kaybetmiş, yine çok sayıda vatandaşımız da yaralanmıştır.
Van-Bahçesaray yolunun 33’üncü kilometresinde 4-5 Şubat 2020 tarihlerinde
meydana gelen çığ felaketinde 100’den fazla hemşehrimiz de yaralanmıştır. Burada
çığ felaketinde hayatını kaybeden vatandaşlarımıza Allah’tan rahmet, yaralı
vatandaşlarımıza da acil şifalar diliyorum. 
Değerli
milletvekilleri, tabii “kış” deyince “çığ” deyince Türkiye’de belli bölgeler
var. Van Bahçesaray’da en ufak bir kar yağdığı zaman “Bahçesaray’da durum
nedir?” “Bahçesaray’da yollar kapandı mı?” “Yolun durumu nedir?” diye hep merak
ederiz. Bunun paralelinde yine buna benzer olaylar Zigana Dağı’nda da
yaşanmıştır; geçmişte Zigana’da da çığ nedeniyle 9 kaybımız olmuştur. Yani netice
itibarıyla, Türkiye’nin afet haritasına şöyle bir baktığınız zaman, aynı deprem
fayları gibi, deprem hatları gibi, nerede deprem olacağını görmek gibi, nerede
çığ felaketinin olabileceğini -heyelanlar da buna dâhil- görmek, bilmek, tahmin
etmek mümkün. Dolayısıyla bunlar çerçevesinde, felaket olabilecek bu bölgelerde
tedbir almak da devletin görevi. Tabii, özellikle Van Bahçesaray’da yani burada
felaket olabileceği biliniyor. Bu çığ standartlarına, çığ haritalarına
baktığımız zaman burada bu olayların yaşanabileceğini görmemiz mümkün. 
Bugün
buraya gelmeden önce Van İl Başkanımız Sayın Selim Özgökçe’yle de bir görüşme
yaptık, ifadesi şu, diyor ki: “Birinci çığdan sonra Van Bahçesaray’dan yardım
talepleri geldi -farklı yerlerden, hem ilçelerden hem Kaymakamlıktan-
vatandaşlarımız oradaki akrabalarını da düşünerek bir an önce ulaşmak adına
oraya doğru hareket ettiler.” Tabii, buradaki en büyük mesele şu: Birinci çığ
felaketi geldi, ikinci çığ felaketinin gelmesi zaten beklenebilir, bununla
ilgili de organize olmuş kurumların, başta AFAD olmak üzere muhakkak burayı
organize etmesi lazım. Vatandaşa diyebileceğimiz bir şey yok, canı yanmış
vatandaşımız süratle olay yerine intikal ediyor, cansiparane, kazmayla kürekle
de bir an önce yaralılarını kar altından çıkarmaya çalışıyor. Burada ne var?
Burada AFAD’ın özellikle bununla ilgili bir organizasyon yapması lazım. Burada
ikinci çığ gelebilir mi, ölçümler yapmak, tahmin etmek mümkün.
(Mikrofon
otomatik cihaz tarafından kapatıldı) 
BEDRİ
YAŞAR (Devamla) – Toparlıyorum Başkanım.
BAŞKAN
– Lütfen tamamlayınız sözlerinizi.
BEDRİ
YAŞAR (Devamla) – Aynı şekilde nasıl hareket edileceğini öngörmek de mümkün.
Burada çığın sesten etkilenebileceği, ağır vasıtaların bu alanda çalıştığı
zaman çığ felaketinin olma olasılığının artacağı, yine ağır vasıtalı araçların,
yüksek sesle çalışan makinelerin de çığı tetikleyebileceği, çığın üzerinde
fazla sayıda insanın çalışmasının da bunu etkileyebileceği herkesin malumu.
Dolayısıyla burada ne var? Burada organizasyon bozukluğu var, burada bir
tedbirsizlik var. İnşallah, bu felaketler son olur. Bizim bütün derdimiz… Hep
felaketlerden sonra burada oturur, söyleriz ya: “Devlet yaraları sarar, devlet
bu işin altından kalkar.” inşallah, bunlar son beyan olur. Devlet daha bu
felaketler olmadan önce tedbirlerini alır, gerekli çalışmalarını yapar diye
ümit ediyor, yüce heyetinizi saygıyla selamlıyorum. (İYİ PARTİ sıralarından
alkışlar) 
BAŞKAN
– Cumhuriyet Halk Partisi Grubu adına Sayın Tekin Bingöl, buyurun. (CHP
sıralarından alkışlar) 
CHP
GRUBU ADINA TEKİN BİNGÖL (Ankara) – Sayın Başkan, değerli milletvekilleri;
hepinizi saygıyla selamlıyorum.
Ülkemizin
üzerine âdeta bir karabasan çökmüş, hemen her gün yeni bir facianın, yeni bir
felaketin, yeni bir acının içimize işlediği günlerden geçiyoruz. Bu felaketlerin
hiçbiri bu ülkenin kaderi değildir. Bu felaketlere maruz kalan ülkemizi bütün
bunlardan kurtarmak... Akılla, bilimle, alınacak önlemlerle sorunlar çözülecek
ama maalesef, aklın ve bilimin ötelendiği başka yol ve yöntemlerle bu sorunlara
çözüm aramak beyhudedir ve sonuçta bu felaketleri yaşayıp duruyoruz.
Değerli
arkadaşlarım, son yüzyılda doğa kaynaklı afetler sonucunda 90 binden fazla
vatandaşımız hayatını kaybetmiş, 200 binin üzerinde vatandaşımız ise
yaralanmış, sakat kalmış. İnsan hayatı bizim için çok değerli olduğundan maddi
kayıpları asla konuşmuyoruz ama gelin görün ki bunlarla ilgili hiçbir tedbir
alınmıyor. 
Bahçesaray’la
ilgili bir önerge verilmiş. Sorun, Bahçesaray’a düşen çığ değil değerli
arkadaşlar; sorun, olaya bütünlüklü bir anlayışla bakmak. Dün Bahçesaray’da çığ
felaketi yaşandı, yarın Şırnak’ta, Hakkâri’de, Van’da, Bitlis’te
yaşanmayacağının garantisini kim verebilir? Hiçbir önlem yok, bahsettiğim
bilimsel girişimler hiçbir şekilde söz konusu değil. Klasik bir hâle gelmiş,
bir felaket yaşanıyor, bir afet oluyor, hemen bir ağızdan, ölenlere Allah’tan
rahmet, yakınlarına başsağlığı, yaralılara acil şifa... Bu mudur değerli
arkadaşlarım, bu sorunları çözmek bununla mı hallolacak? 
Bakın,
çığ felaketlerini, bu çığ düşmesi olayını sonlandırmak mümkün değil elbette ama
bu can kayıplarını önlemek son derece mümkün. 3 bin rakımlı Karabet Geçidi’nde,
o bölgede her yıl onlarca kez çığ düşer. Ya, bunu çözmek çok kolay; çığ
tünellerini yaparsınız, sorun çözülür, vatandaşı bilinçlendirirsiniz, önemli
bir önlem alınır. Elbette topoğrafik yapı son derece güç, bu sorunları çözmek,
bu felaketleri önlemek kolay değil ama siz “Terörü önleyeceğiz.” diye dağlardaki ağaçları keserseniz, ağaç katliamı
yaparsanız, bitki florasını yok ederseniz, bu çığ felaketlerini yaşamamamız
mümkün değil. Bugün Bahçesaray’da, yarın ülkenin bir başka yerinde bu felaket
yaşanır. Devlet eliyle ağaçlar budanırsa, yakılırsa, yıkılırsa, oralar çorak
bir hâle getirilirse, vallahi, yarın da bir başka yerde bu felaketi yaşamak çok
ama çok doğal. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi.
TEKİN
BİNGÖL (Devamla) – Bunu çözmek çok doğal ama öyle bir noktaya getiriyorsunuz ki
biz artık acıyı bal eylemek istemiyoruz, biz acıları yaşamak istemiyoruz. Bu
ülkede yaşayan insanların tümüyle...
Bu
önergeyle birlikte bunların araştırılmasını sağlamak bir nebze olsun mümkün.
Ya, muhalefet partileri araştırma önergesi verdiğinde daha içeriğine bakmadan,
masumiyetine bakmadan bir duvar örülüyor ve hemen reddediliyor; gelin, siz
verin. Bu araştırma önergesi, son derece makul bir araştırma önergesi.
Yapılacak olan araştırma neticesinde alınabilecek önlemlerle bunları bir nebze
olsun ortadan kaldırmak mümkün. 
Kanal
İstanbul Projesi konuşuluyor. Ya, oraya harcanacak paranın onda 1’ini harcayın,
onda 1’ini, bu önlemler alındığında o bölgede bir daha çığ felaketine maruz
kalıp da hayatını kaybeden vatandaşa asla rastlamayacağız. Doğa kaynaklı
afetleri çözmek artık bilimle mümkün. Siz Bahçesaray’da 150 vatandaşımızı,
deneyimsiz vatandaşımızı o alana sokarsanız, ihmaldir.
(Mikrofon
otomatik cihaz tarafından kapatıldı) 
TEKİN
BİNGÖL (Devamla) – Siz paletli dozerleri, iş makinelerini o alana sokup o
makinelerle, o büyük gürültüyle, sesle sorunu çözemezsiniz. 
BAŞKAN
– Teşekkür ederim Sayın Bingöl. 
TEKİN
BİNGÖL (Devamla) – Çığ felaketinde en önemli önlem sessizlik ama sesi siz
yaratıyorsunuz.
BAŞKAN
– Teşekkür ettim. 
TEKİN
BİNGÖL (Devamla) – Çığ felaketi olabilecek yerlerde patlamayla çığın
tabakalarını ortadan kaldırmak mümkünken, biz birinci afetten sonra ikinci
afete âdeta davetiye çıkarmışız. İnsan hayatı bu kadar ucuz olmamalı. 
BAŞKAN
– Teşekkür ettim Sayın Bingöl.
TEKİN
BİNGÖL (Devamla) – Ah vahla bunları geçirmenin sonu gelmeli artık. Bu araştırma
önergesi haklı bir araştırma önergesi.
BAŞKAN
– Sayın Bingöl, rica ediyorum, lütfen. 
TEKİN
BİNGÖL (Devamla) – Biz parti olarak destekliyoruz. Umut ederim, ilk kez,
vicdanen, vicdanınızın sesini dinleyip bu önergeyi desteklerseniz, biz bu işi
enine boyuna tartışmış oluruz diyorum. 
Hepinize
saygılar sunuyorum. (CHP, HDP ve İYİ PARTİ sıralarından alkışlar) 
BAŞKAN
– Adalet ve Kalkınma Partisi Grubu adına Sayın Abdulahat Arvas. 
Buyurun.
(AK PARTİ sıralarından alkışlar) 
AK
PARTİ GRUBU ADINA ABDULAHAT ARVAS (Van) – Sayın Başkan, değerli
milletvekilleri; 4 Şubat tarihinde saat 16.54’te Van’ın Bahçesaray ilçesi
Karabet mevkisinde meydana gelen çığ düşmesi sonucu 1 köy minibüsü ve
Karayollarına ait 1 iş makinesinin çığ altında kaldığı bilgisi alınmıştır.
Alınan ihbarla birlikte, çığ altında kalan vatandaşlarımızın kurtarılmasına
yönelik AFAD, Jandarma, güvenlik korucuları, sağlık ekipleri, Karayolları, Van
Büyükşehir Belediye Başkanlığına bağlı arama ve kurtarma ekipleri teçhizatlarıyla
birlikte olay yerine sevk edilmiş, kolluk birimlerince gerekli güvenlik
tedbirleri alınmıştır. Olumsuz hava şartlarına rağmen arama kurtarma
ekiplerince yapılan çalışmalar neticesinde çığ altında kalan minibüse ulaşılmış
-hayatını kaybeden 5 vatandaşımız ile- 7 vatandaşımız yaralı olarak
kurtarılmıştır. Çığ altında kalan 2 vatandaşımızın arama kurtarma çalışmalarına
gece yoğun kar ve kuvvetli rüzgâr nedeniyle ara verilmiştir. 5 Şubat 2020
tarihinde sabah saatlerinde çalışmalar yeniden başlatılmıştır. Arama kurtarma
faaliyetleri devam ederken aynı bölgede 12.15 sıralarında ikinci bir çığ
düşmüştür, olay yerindeki arama kurtarma ekipleri ile sivil vatandaşlar çığ
altında kalmıştır. Van Valiliğinin talebi üzerine AFAD Başkanlığı tarafından
çevre illerden görevlendirmeler yapılmış; Ankara, Bitlis, Şırnak, Erzurum,
Bingöl, Hakkâri, Ağrı, Siirt AFAD ekipleri çığ bölgesine aynı gün, saatler
içinde süratli bir şekilde ulaşmışlardır. 
Arama
kurtarma faaliyetlerinde görevlendirilen personelin insani ihtiyaçlarının
karşılanması için -barınma, kumanya, ısınma- ve kurtarma çalışmalarının
sağlıklı yürütülebilmesi amacıyla ilgili kurumlar tarafından olay yerinde
güvenli bir noktaya kumanya, battaniye, çadır ve temel ihtiyaçlar
gönderilmiştir. 
İkinci
çığ düşme olayı sonucu 36 vatandaşımız hayatını kaybetmiş, 77 vatandaşımız da
hastanelere yaralı olarak kaldırılmıştır. Hâlen çığ altında olduğu bildirilen 1
vatandaşımız için afet bölgesindeki çalışmalar zor koşullarda devam etmektedir.
Ancak bölgede hâlen yoğun kar yağışı ve tipi nedeniyle zaman zaman yollar
ulaşıma kapanmakta dolayısıyla çalışmalara ara verilmektedir. 
İkinci
çığın düştüğü 5 Şubat günü AK PARTİ milletvekilleri olarak Sayın Sağlık
Bakanımızla birlikte gece hemen Van’a gittik. Bizden önce İçişleri Bakanımız
ekibiyle beraber Elâzığ’dan Van’a intikal etmişti. Sayın Bakanımızla birlikte
vatandaşlarımızın acılarını paylaştık, yaralı kardeşlerimizi ziyaret ettik. 
Olayın
yaşandığı Bahçesaray ilçesi Van’dan 110 kilometre uzaklıkta olan, 1.870 metre
rakımlı bir ilçemizdir. Bahçesaray’a uzanan yollarda zaman zaman 3.500 metreyi
aşan yüksek dağlar bulunmaktadır. 
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın lütfen.
ABDULAHAT
ARVAS (Devamla) – Bahçesaray’ın yüksek dağların aşıldığı engebeli bir
coğrafyada konumlandığı, derin vadilerin ve virajlı yolların olduğu herkesçe
bilinmektedir. Kış mevsiminin uzun ve çetin geçtiği ilçede yolların kar ve tipi
nedeniyle sürekli kapandığı bilinmektedir. Çığın düştüğü bölge ve Bahçesaray ilçesine
giden yolda çığ olayına uygun topoğrafik ve meteorolojik olaylar çoktur. Bazen
karın 2 metreye kadar ulaştığı söylenir. Gündüz eksi 15, gece ise eksi 18
derece sıcaklık bulunmaktadır. 
Van’da
yaşanan olayda AFAD ve tüm ekipler bilinçli bir şekilde her tedbiri alarak olay
yerine intikal etmiş ama 36 yurttaş…
MAHMUT
TOĞRUL (Gaziantep) – Ya, tedbir alınmışsa 36 yurttaş niye öldü?
BAŞKAN
– Sayın Toğrul, lütfen…
ABDULAHAT
ARVAS (Devamla) - Kadere inanmışız, kazaya inanmışız…
ALİ
ŞEKER (İstanbul) – Kadere inanmışlıkla tedbirsizliğin ne alakası var?
BAŞKAN
– Sayın Şeker, lütfen…
ABDULAHAT
ARVAS (Devamla) - 36 vatandaşımızın can güvenliği sorumluluğunu alan bir AFAD
Müdürü nasıl karın altında kalır?
ALİ
ŞEKER (İstanbul) – Tedbirsizlikten kalır.
BAŞKAN
– Sayın Şeker, lütfen… Sizin konuşmacılarınıza kimse müdahale etmedi. Sayın
Toğrul, size müdahale eden oldu mu?
ABDULAHAT
ARVAS (Devamla) – Jandarmamız nasıl karın altında kalır? O bölgeyi bilmediğiniz
için konuşuyorsunuz. Bütün tedbirler alınmış. Vatandaşlarımızın acısı üzerine
ajitasyon yaparak hiç kimseye bir fayda sağlanmaz.
(Mikrofon
otomatik cihaz tarafından kapatıldı)
TURAN
AYDOĞAN (İstanbul) – 36 kişi öldü, 36!
ABDULAHAT
ARVAS (Devamla) – “Yaşanan afetlerde ihmal ve hata var.” algısı yaratılarak hiç
kimse bir malzeme bulamaz. 
Yüce
Meclisi saygıyla selamlıyorum. (AK PARTİ sıralarından alkışlar) 
BAŞKAN
– Sayın Arvas, teşekkür ediyorum.
HAKKI
SARUHAN OLUÇ (İstanbul) – Sayın Başkan…
BAŞKAN
- Halkların Demokratik Partisi Grubu önerisini oylarınıza sunuyorum: Kabul
edenler… Etmeyenler… Kabul edilmemiştir.
Sayın
Oluç, buyurun.
IV.- AÇIKLAMALAR (Devam)
47.- İstanbul Milletvekili Hakkı Saruhan Oluç’un, Van
Milletvekili Abdulahat Arvas’ın HDP grup
önerisi üzerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Çığ
konusundaki önergemiz reddedildi ama sayın hatibin konuşurken söylediği bir
cümlenin, en kibar ifadesiyle “ayıp” olduğunu ifade etmek istiyorum.
Bakın,
her türlü tedbir alınmış da 36 insanımız ikinci çığ nedeniyle nasıl oluyor da
ölüyor? Yani birinci çığda çığın altında kalmış olan 2 kişiyi kurtarmak üzere
çalışılırken 36 kişi daha ölüyor. Yani dünyanın başka bir yerinde böyle bir şey
yoktur ve hatip kalkıyor, ayıp bir şekilde “Bütün tedbirler alınmıştı.” diyor.
Bu konuşmayı yapıyor, bu yetmediği gibi, biz…
BAŞKAN
– Sayın Oluç, hakaret etmiyor, kendi düşüncesini söylüyor. 
HAKKI
SARUHAN OLUÇ (İstanbul) – Efendim, bir dakika, izin verirseniz o cümleyi
söyleyeceğim. Hakaret değil ama…
BAŞKAN
– Buyurun. 
HAKKI
SARUHAN OLUÇ (İstanbul) – Biz buna işaret edip bu konunun araştırılması
gerektiğini söylerken…
(Mikrofon
otomatik cihaz tarafından kapatıldı) 
BAŞKAN
– Buyurun.
HAKKI
SARUHAN OLUÇ (İstanbul) – …hatip, bizim bu son derece insani talebimize karşı
şunu söylüyor: “Halkı galeyana getirmek için ajitasyon yapmaya gerek yok.” Yahu
ne ajitasyonu? “36 kişi tedbirsizlikten ölmüş, bu konuyu araştıralım, önlemler
alalım, bundan sonra böyle şeyler yaşanmasın.” diye bir önerge veriyoruz; bu,
ajitasyon oluyor halkı galeyana getirmek için. Ayıptır, ayıp yahu! Konuşurken
insanların yaşadığı acıları da biraz göz önünde bulundurun lütfen; bunu
söylemek istiyorum. 
BAŞKAN
– Sayın Altay, buyurun.
48.- İstanbul Milletvekili Engin Altay’ın, Van Milletvekili Abdulahat Arvas’ın HDP grup önerisi
üzerinde AK PARTİ Grubu adına yaptığı konuşmasındaki bazı ifadelerine ilişkin
açıklaması
ENGİN
ALTAY (İstanbul) – Teşekkür ederim. 
Sayın
Başkanım, tabii, bu acılar üzerinden polemik yapılmasını hiçbirimiz doğru
bulmayız, istemeyiz ama şunu da artık kabul edemiyoruz: Madende insanlar ölür,
buna “Ne güzel öldüler.” denirse; çığ altında tedbirsizlikten, beceriksizlikten
ve liyakatsizlikten dolayı insanlar ölür, buna “kader” denirse buna Allah da
kızar. Evet, inancımızda kazaya ve kadere inanmak var ama kendi
beceriksizliğini Allah’ın “kadere ve kazaya inanmak” emrine bağlamak hem
insanın aklıyla alay etmektir hem de Allah’a saygısızlıktır.
Teşekkür
ederim.
BAŞKAN
– Sayın Özkan…
49.- Denizli Milletvekili Cahit Özkan’ın, Van
Milletvekili Abdulahat Arvas’ın HDP grup önerisi üzerinde AK PARTİ Grubu adına
yaptığı konuşmasında yaşanan çığ felaketindeki arama kurtarma çalışmalarının
uzman kişiler tarafından yapıldığını vurguladığına ilişkin açıklaması
CAHİT
ÖZKAN (Denizli) – Sayın Başkan, hatip, yaşanan çığ felaketindeki arama ve
kurtarma çalışmalarının uzman kişiler tarafından yapıldığına vurgu yaptı.
Tabii, bir kişinin her şeyden önce en fazla koruduğu -bu zaten içgüdüsel bir
motivasyonla da gerçekleşiyor- kendi canıdır. Orada AFAD ekibinin yetkilileri,
müdürü dahi arama kurtarma çalışmalarında -bu faaliyete katılıp- herhâlde
evvela kendi canını kurtarmak için uzmanı olduğu teknik donanım sayesinde bu
tertibatı almak zorunda. Orada 2 vatandaşımızın kurtarılmasına katkı sağlamak
gerekiyor ve bunun için de uygun tedbirler almak gerekiyor; o tedbirleri alması
gereken ilgili müdürümüz de maalesef -o elim hadisede- çığın altında kalıyor.
Elbette mesele sadece kaza ve kadere terk edilecek, sadece inancımıza referans
alınarak yapılan…
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi lütfen.
CAHİT
ÖZKAN (Denizli) – Hatibimiz konuşmasında, teknik uzmanlığa sahip personel,
müdürü dâhil orada araştırma ve arama kurtarma çalışmaları yaparken karşı karşıya
kalınan manzaraya dikkat çekmiştir. Elbette bunun soruşturması da devam
edecektir ancak yine acılar üzerinden siyaset yapılmaması çağrısından
bulunuyor, aziz milletimize yeniden başsağlığı diliyorum.
Teşekkür
ediyorum. 
LÜTFÜ
TÜRKKAN (Kocaeli) – Sayın Başkanım, bir müsaade ederseniz…
BAŞKAN
– Buyurun Sayın Türkkan.
50.- Kocaeli Milletvekili Lütfü Türkkan’ın, bir
astsubayın çığ felaketinde nasıl kurtarıcı olabileceğini öğrenmek istediğine ve
yetişmiş personel meselesini önemsediklerine ilişkin açıklaması
LÜTFÜ
TÜRKKAN (Kocaeli) – Sayın Başkanım, şimdi, verilen grup önerisinde “Çığ
felaketinden sonra bu memlekette bu insanlar böyle bir felaketin arkasından
ölmesinler, bunları kaybetmeyelim...” Bu güzel bir temenni “…” (x)
Eyvallah, tamam. Ben bu çığ altında kalan Fatih Karagöz’ün Kartepe’deki evine
gittim hemen o gece; bir ay evvel Afrin’den gelmiş bir astsubay. Ya,
arkadaşlar, bir astsubay çığ felaketinde nasıl yardımcı olabilir, nasıl
kurtarıcı olabilir, bana bir söyler misiniz? Afrin’den, savaştan dönmüş bir
astsubayın böyle bir şeyde yani böyle bir afet karşısında yardımcı olabileceği
ne var? Yetişmiş personel meselesini o yüzden çok önemsiyorum. O astsubay genç
çocuk orada hayatını kaybetti. Bunu sadece kadere bağlamak doğru bir hadise
değil. Önlemler almak ve daha doğru şeyler yapmak için uyarılara kulak
vermezseniz, vallahi yokuş aşağı gidiyorsunuz, hiç durduramayız 
(Mikrofon
otomatik cihaz tarafından kapatıldı) 
BAŞKAN
– Buyurun. 
LÜTFÜ
TÜRKKAN (Kocaeli) – . Bakın, her konuda böyle yapıyorsunuz, kulaklarınızı
kapatıyorsunuz, dinlemiyorsunuz. Yokuş aşağıya gidiyorsunuz arkadaş. Siz
gitseniz iyi de Türkiye de yokuş aşağı gidiyor ya! Türkiye’yi toslatıyorsunuz!
Mesele budur. 
Teşekkür
ediyorum. (İYİ PARTİ sıralarından alkışlar) 
VI.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Grup Başkan Vekili İstanbul
Milletvekili Engin Altay, Grup Başkan Vekili Manisa Milletvekili Özgür Özel ile
Grup Başkan Vekili Sakarya Milletvekili Engin Özkoç tarafından, İdlib
meselesinin gündeme alınması ve Türkiye’nin bu cendereden çıkabilmesi için
gerekli adımların tespiti amacıyla 11/2/2020 tarihinde Türkiye Büyük Millet
Meclisi Başkanlığına verilmiş olan genel görüşme önergesinin ön görüşmelerinin,
Genel Kurulun 11 Şubat 2020 Salı günkü birleşiminde yapılmasına ilişkin önerisi
BAŞKAN
- Cumhuriyet Halk Partisi Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım. 
11/2/2020
Türkiye Büyük Millet Meclisi Başkanlığına
Danışma
Kurulu 11/2/2020 Salı günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Engin
Altay
 İstanbul
 Grup
Başkan Vekili 
Öneri:

İstanbul
Milletvekili Grup Başkan Vekili Engin Altay, Manisa Milletvekili Grup Başkan
Vekili Özgür Özel ile Sakarya Milletvekili Grup Başkan Vekili Engin Özkoç
tarafından, İdlib meselesinin gündeme alınması ve Türkiye'nin bu cendereden
çıkabilmesi için gerekli adımların tespiti amacıyla 11/2/2020 tarihinde Türkiye
Büyük Millet Meclisi Başkanlığına verilmiş olan genel görüşme önergesinin (10
sıra no.lu) diğer önergelerin önüne alınarak görüşmelerinin 11/2/2020 Salı
günlü birleşimde yapılması önerilmiştir. 
BAŞKAN
– Önerinin gerekçesini açıklamak üzere, Cumhuriyet Halk Partisi Grubu adına
Sayın Engin Altay. (CHP sıralarından alkışlar) 
CHP
GRUBU ADINA ENGİN ALTAY (İstanbul) – Sayın Başkan, sizi ve yüce Genel Kurulu
saygıyla selamlıyorum. 
Genel
Kurul açıldığında oturduğumuz yerden yaptığımız konuşmalarda ifade ettik,
tekrar tekrar, İdlib’de hayatını kaybeden, şehit olan askerlerimize,
Mehmetçik’imize Allah’ımdan rahmet diliyorum, ailelerine, aziz milletimize
başsağlığı diliyorum. Bununla beraber, siz yüce Genel Kurula da bunun son olması
biraz da sizin elinizde, bizim elimizde demek istiyorum. Hep söyleriz: “Bu son
olsun.” Olmuyor. Taziye dileyip dileyip duruyoruz. 
Neden
bu noktaya geldik, bu konuda bir değerlendirme yapmak istiyoruz. Meramımız,
İdlib’de yaşanan gelişmelerin Türkiye Büyük Millet Meclisi İçtüzüğü ve Anayasa
uyarınca yüce Meclisimizde bir genel görüşmeyle tartışılması, konuşulması ve
Hükûmete kimi tavsiyelerin ve kararların bildirilmesidir. 
Değerli
arkadaşlar, sayın milletvekilleri; 17 Eylül 2018’de Soçi’de Türkiye ile Rusya
arasında bir mutabakat yapıldı. Bunu şununla karıştırmayalım: 22 Ekim 2019’da
da yine Soçi’de Türkiye ile Rusya arasında bir mutabakat yapıldı. 22 Ekim
2019’da yapılan Soçi toplantısında biz Barış Pınarı Harekâtı’nı durdurma kararı
aldık, Rusya’dan aldığımız kimi güvencelerle. Sonra da Sayın Erdoğan çıktı,
“Barış Pınarı’nı yeniden başlatırım ha, sözünüzde durmuyorsunuz.” demeye
başladı. Rusya ne söz verdi, ne kadarını yaptı yapmadı bunları biz bilmiyoruz
ama bir şeyi garipsiyorum: İdlib, AK PARTİ’nin iç meselesi değildir. Sayın
Cumhurbaşkanı İdlib’le ilgili tasarruflarını parti grup toplantısında söylemek
yerine Türkiye Büyük Millet Meclisine bilgi vermek zorundadır. Bunu vermiyorsa
Sayın Cumhurbaşkanı, siz dâhil, biz dâhil hepimize bir saygısızlık yapmaktadır.
Bunu bu saygısızlıktan yüce millet adına menederim. (CHP ve İYİ PARTİ
sıralarından alkışlar) Burası 82 milyonun ta kendisidir. AK PARTİ Grubu 82
milyonun ta kendisi değildir, elbette bir kısmıdır ama tamamı buradadır.
Değerli
arkadaşlar, sizin bu İdlib mutabakatınızda Türkiye'nin nelerin altına imza
attığına dair bilginiz şüphesiz vardır ama biz o zaman “Bunların olabilirliği
yok, yapmayın, bu kadar ağır taahhüde girmeyin.” dedik. Neyin altına girdi
Türkiye biliyor musunuz, hangi taahhütlerin altına, bir hatırlayalım: “Silahlı
muhalifler ile Suriye ordusu arasında 20 kilometrelik bir koridor açacağım”
dedi. Sonra dedi ki: “M4 ve M5’i de güvenlik altına alacağım.” M4 ve M5 Kara
Yollarını güvenlik altına alırsanız, bu 20 kilometreyi çok aşıyor. Haritaya
bile bakmayan bir Türkiye Cumhuriyeti yönetiminden bahsediyoruz. M5 ve M4 Kara
Yollarının güvenliği demek, 15-20 kilometrelik bandın 30-40 kilometreye çıkması
demek, bundan kimin haberi var?
Geliyoruz,
“Bütün muhalif gruplar 10 Ekim 2018’de silahsızlandırılacak, bunu ben
sağlayacağım.” dedi. Kim dedi? Türkiye dedi. Mümkün müydü? Değildi. Geliyoruz,
“Silah, top, havan, tank, roket ne varsa alayı geri çekilecek.” dedi. Kim
çekecek? Türkiye çekecek. Ya, bu kadar vaade, taahhüde yani kapasitenizin çok
üstünde bir işe ne gerek var? Niye yapıyorsunuz bunu? 
Ve
daha komik bir şey vadetti Türkiye Soçi’de, “Ben oradaki ılımlı muhalifler ile
radikal cihatçı muhalifleri birbirinden ayıracağım.” dedi. Mümkün değil, aynı
kıyafeti giyen, birisi gündüz esnaf, birisi akşam eline makineli tüfeği alıp
insan tarıyor; nasıl ayıracaksın? Bu kadar basiretsiz, beceriksiz, öngörüsüz
bir mutabakattan uluslararası literatürde başka bir tane daha bulamazsınız. 
Peki,
Türkiye'nin bunları yapamayacağını bile bile Rusya bunun altına niye imza attı?
Niye attı, ne adına attı? Siz Soçi’de… Soçi nerede biliyor musunuz?
Biliyorsunuz tabii de… Şurası Soçi, Karadeniz’in tepesinde; şurası İdlib,
burası bizim Hatay, merkezî Şam da burası. Suriye ile Türkiye arasındaki nizaya
gittik Soçi’de “Suriye’nin garantörü” sıfatıyla Rusya’yla oturduk, pazarlık
yaptık. Ne oldu? 
Bugün
söyledim, şu kürsüden 20 defa bağırmışım, “İdlib’deki gözetleme kulesindeki
askerlerimizin can güvenliğinden endişe ediyorum.” demişim, yüz kere
bağırmışım. (CHP sıralarından alkışlar) Siz de “Hayır, her şey yolunda, her şey
planlandığı gibi gidiyor.” demişsiniz. 
İdlib’de
ne yapıyoruz? “Sınır güvenliği.” Kim var İdlib’de? PKK/PYD-YPG yok;
İdlib’de Heyet Tahrir el-Şam şemsiyesi altında onlarca cihatçı örgüt var. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Altay. 
ENGİN
ALTAY (Devamla) – Bir tarafta Suriye merkezî yönetimi var, orası diyor ki:
“Burası benim.” AK PARTİ Hükûmeti de diyor ki: “Suriye’nin toprak bütünlüğünden
yanayız.” Siz şimdi Suriye merkezî yönetimiyle, bir nevi kimi cihatçıları da
korumak için İdlib’de çatışma noktasına geldiniz. Bu, bir diplomatik
skandaldır. Soçi’de attığınız imza bir kepazeliktir, bir rezalettir. Sonuç:
Askerimiz şehit oluyor. 13 tane gözetleme noktamız var. Şehit olan askerimizi
helikopterle bile alamaz hâldeyiz. Bu Meclis bunu daha fazla seyredemez.
Seyrederse Meclis varlık sebebini inkâr etmiş olur, Türkiye'nin bütün
yetkilerini yürütmeye vermiş olur. (CHP sıralarından alkışlar)
Ben
soruyorum… Askerini, şehidini burnumuzun dibinden, Rusya’nın izni olmadan
helikopterle alamayan bir Türkiye bölgede aktör olamaz, figüran olur. Buna
benim içim razı değil. (CHP sıralarından alkışlar) 
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum Sayın Altay. 
ENGİN
ALTAY (Devamla) – Bunu kabul etmiyorum, siz de etmeyin. Derdimiz bağcı dövmek
değil. Hepimiz… (AK PARTİ sıralarından “Niye bağırıyorsun?” sesi, CHP
sıralarından gürültüler)
Sesimi…
Mikrofonu açarlarsa bağırmam Sayın Vekilim. Rahatsız oluyorsan çık dışarı,
rahatsız olursan çık! Benim içim yanıyor. 5 askerimiz, geçen hafta ölen 8
askerimiz Erdoğan’ın beceriksizliği yüzünden ölmüştür. (AK PARTİ ve CHP
sıralarından gürültüler)
BAŞKAN
– Teşekkür ediyorum Sayın Altay.
Arkadaşlar,
lütfen müdahale etmeyin. Zaten mikrofon kapalı, Sayın Altay’ı yoruyorsunuz. 
Sayın
Altay, teşekkür ediyorum... 
ENGİN
ALTAY (Devamla) – Ben önergemizin kabulünü rica ediyorum. 
Lafa
geldi mi bayrak diyoruz, vatan diyoruz, millet diyoruz, devlet diyoruz; bunun
gereğini yapmanın zamanıdır.
Sayın
Başkan, sizin de…
BAŞKAN
– Teşekkür ettim Sayın Altay…
ENGİN
ALTAY (Devamla) – Etmiş olabilirsin, ben de konuşuyorum. (CHP ve İYİ PARTİ
sıralarından alkışlar)
BAŞKAN
– Sayın Altay, bir kez daha teşekkür ediyorum…
ENGİN
ALTAY (Devamla) – Edin!
Size
de bir görev düşüyor, Başkanlığa, şahsınıza değil…
TURAN
AYDOĞAN (İstanbul) – Millet duymasın diye mikrofonu açmıyorsunuz. (CHP
sıralarından gürültüler)
BAŞKAN
– Arkadaşlar, duyamıyorum, müsaade edin.
TURAN
AYDOĞAN (İstanbul) – Aç, millet duysun!
OKAN
GAYTANCIOĞLU (Edirne) – Aç, aç, aç!
ENGİN
ALTAY (Devamla) – Arkadaşlar, biz sesimizi duyururuz, merak etmeyin.
Bu
manzara karşısında, Türkiye Büyük Millet Meclisi adına, şahsınızın değil ama
Başkanlığın yürütmeden derhâl bilgi talep etmesi gerekir. Ama buna da gerek
kalmayabilir, önergemizin kabul edilmesi hâlinde bu konuyu -bağcı dövmek için
değil- bundan sonra şehitlerimizin gelmemesi, gereksiz yere kan akmaması için
Mecliste enine boyuna konuşma imkânı buluruz. Ben bunu bir vatanseverlik olarak
görürüm, aziz şehitlerimize bir saygı olarak görürüm. Bunun kabul edilmemesini,
her gün, her hafta şehit gelmesini olağanlaştırmayı da aziz şehitlerimize ve bu
vatana bir ihanet görürüz.
Genel
Kurulu saygıyla selamlıyorum. (CHP sıralarından alkışlar) 
BAŞKAN
– İYİ PARTİ Grubu adına Sayın Ahmet Kamil Erozan konuşacak. 
Buyurun.
(İYİ PARTİ sıralarından alkışlar)
İYİ
PARTİ GRUBU ADINA AHMET KAMİL EROZAN (Bursa) – Sayın Başkan, değerli
milletvekilleri; her şeyden evvel, son on gün içinde kaybettiğimiz 13
şehidimizin ruhu şad olsun demek isterim. Ailelerinin acılarını paylaşır ve
ileride böyle vukuatlarla karşılaşmamayı tabii ki arzularız. Ama bunlar
İdlib’de bizim ilk verdiğimiz şehitler değil. 17 Eylül 2018’den bu tarafa
-rakam saymak ayıp olur- sayılar artarak devam ediyor. 
Şu
hususu vurgulamak isterim, biraz evvel Cumhuriyet Halk Partisinden de bunu
ifade ettiler: Kimse bizi zorla İdlib’e sokmadı, biz gönüllü olduk, Türkiye
Cumhuriyeti adına biz orada bir fonksiyon yerine getirmek istedik. Nasıl bir yerde
bu fonksiyonu yerine getirmek istedik? Cümle âlemin “terörizmin kuluçkalığı”
diye tanımladığı bir coğrafyada. “Kuluçkalık” derken şunu söylüyorum: O
coğrafyada dünyanın dört bucağından gelmiş “Biz burada savaşmayı öğrenmeye
geldik, dönüp bunu dünyanın bin türlü yerinde uygulayacağız.” diyen insanlarla
dolu bir coğrafyaya zorla girmedik, biz girdik. Biraz evvel söylendi, bizden ne
bekleniyordu? Teröristler ile ılımlıları ayırmak. Yapılabildi mi? Yapılamadı.
M4, M5 kara yollarını temizleyip trafiğe açmak bekleniyordu. Yapıldı mı?
Yapılamadı. Silahsızlandırma yapılacaktı. Yapıldı mı? Yapılamadı. Kaç defa
ateşkes sağlandı? Sayısını unuttuk. En sonuncusu -biliyorsunuz- Putin ile Sayın
Cumhurbaşkanının İstanbul’da 8 Ocakta yaptıkları toplantıda kararlaştırıldı. O
tarihten bu tarafa şehitler verdik, yine devam ediyoruz. Bitmedi. Gözlem
noktaları vardı 12 tane, 13 oldu, arada 4 numara gitti, 5 numara gitti, 7
numara gitti, 8 numara gitti, 9 numara gitti. Suriye ordusu ve Rusya
sağımızdan, solumuzdan, üstümüzden geçip gidiyor. “M5 kara yolu” dediğimiz şey
bu sabah düşmek üzereydi, belki ben şu anda konuşurken düştü. Bu ilerleme devam
ederse maalesef diğer gözlem noktalarımızın da akıbeti çok farklı olmayacak.
Bir buçuk yıldan beri İdlib bölgesinde Türk Silahlı Kuvvetleri var iken, Türk
Silahlı Kuvvetlerinin gözetimi altında İdlib’in yarısından fazlası kaybedildi;
kaybedildi derken, Şam’ın kontrolüne geçti. Oysa Sayın Cumhurbaşkanı, hiçbir
şey olmamış gibi geçen gün bir çağrıda bulundu ve Ruslara da aynı çağrıyı yaptı,
“Bir buçuk senede aldığınız yerleri yirmi günde yani ay sonuna kadar geri
verin.” dedi. Bunun nesine inanmak mümkün olabilir? Bunun gerçekçiliği filan
yok maalesef. 
Önümüzdeki
yirmi gün içinde maalesef yeni gözlem noktalarımızın da kaybedilmesi riskiyle
karşı karşıyayız. Putin on gündür Sayın Cumhurbaşkanının telefonlarına
çıkmıyor. Bugün duyduğumuza göre bu akşam konuşulacakmış, on gündür
telefonlarına çıkmıyor. Lavrov ne diyor on gündür? “İdlib’den Libya’ya terörist
göndermekten vazgeçin.” diyor. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi. 
AHMET
KAMİL EROZAN (Devamla) – “Biz size bir görev verdik, aslında bunu siz
istediniz, bu görevi yerine getirin.” diyor. 
Çok
geriye gitmek istemiyorum ama kaybedilen zamanı, kaybedilen şehitleri
sorgulamak Büyük Millet Meclisinin en doğal hakkıdır ve bu çerçevede Cumhuriyet
Halk Partisinin vermiş olduğu öneriyi desteklediğimizi hepinizin bilgisine
sunmak isterim. 
Sağ
olun, teşekkürler. (İYİ PARTİ ve CHP sıralarından alkışlar) 
BAŞKAN
– Halkların Demokratik Partisi Grubu adına Sayın Necdet İpekyüz konuşacak.
Buyurun.
(HDP sıralarından alkışlar)
HDP
GRUBU ADINA NECDET İPEKYÜZ (Batman) – Sayın Başkan, değerli vekiller; hepinizi
saygıyla selamlıyorum. 
Ekim
ayında, tekrar bu çatı altında, biz Halkların Demokratik Partisi olarak Suriye
meselesi konusundaki tezkereye “Hayır.” dediğimizde, bunları dile
getirdiğimizde bugünü öngörüyorduk, bunları öngörüyorduk. Birçok meselede
çatışma yerine, barış, müzakere dediğimizde kıyamet kopuyor ve dediklerimiz
bire bir çıkıyor ortaya. Bunlar hâlâ dikkate alınmıyor ve olayın bütünü yerine
sadece bir noktaya odaklanıyoruz. İktidar, sıkıştıkça, krize büründükçe bir
konuyu saptırmak için çatışma ve gerginlikle iç siyaseti ve dış siyaseti
yürütmek istiyor. Bugün Türkiye, diplomaside, dış ilişkilerinde büyük bir kriz
yaşarken Suriye meselesiyle beraber ciddi bir felaketle karşı karşıya. Daha
önce komşu dediğimiz, kardeş dediğimiz, ilişkilerimizi geliştirdiğimiz yerde,
içerideki kutuplaşma yetmiyor, dışarıda bir düşmanlık gelişiyor ve kendi
koltuğunu korumak için sürekli bir gerginlik yaratılıyor ve Türkiye halkları
sadece kendi içinde değil, komşularıyla beraber bir felakete sürükleniyor.
Neredeyse “Kürt, annesini görmesin.” diye… Dünyanın her yerinde böyle bir
süreçle karşı karşıyayız. Ne oluyor? Savaşın çözüm olmadığı her yerde biliniyor
ve bölgedeki aktörleri yok sayarak, görüşme yapmayarak böyle bir sürece
giriyoruz. 
İdlib
neresi? Az önce söylediler: “Soçi, İdlib…” İdlib dediğimiz yer, şu anda
“terörist örgütler” diye tanımlanan bütün cihatçı örgütlerin, kafa kesenlerin,
vahşi olanların, tecavüz edenlerin yuvalandığı bir yere dönüşmüş. İdlib neresi?
Bağdadi’nin öldürüldüğü yer. İdlib neresi? Burada, bütün sistemin oturduğu bir
yerde, her gün felaketleri ihraç eden bir merkeze dönüşmüş ve 9’uncu yılına
girerken, İdlib, giderek Türkiye için bir bela, dünya için bir bela, her yer
için bir belaya dönüşmüş ve İdlib’deki bu süreç giderek… Sadece İdlib’le ilgili
değil, bütün Suriye’yi konuşmak lazım, bütün bu süreci ele almak lazım çünkü
biz bunları ele almadığımızda giderek bu sorunla yüzleşmemiş oluruz. 
Tabloya
baktığımızda, El Kaide’nin uzantıları, paralel El Kaide, sahte El Kaide, gerçek
IŞİD, birçok örgüt burada yuvalanmış, faaliyetlerini sürdürüyor. Peki, bunları
koruyan kim? Bunları himaye eden kim? Büyük bir soru işareti, bunu biz
biliyoruz ve -bu düşmanlığı geliştirirken- bunları korumak, hamaset yerine
bütünüyle barışa yönelmek lazım, barışa evrilmek için de birçok görüşmeyi
sürdürmek lazım. 
Soçi’den
söz ediliyor. Soçi’nin hiçbir vaadi yerine getirilmedi. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi. 
NECDET
İPEKYÜZ (Devamla) – Sayın Başkan, tamamlıyorum.
“Orada
askerî teçhizat var.” deniliyor, en ağır silahlar orada kullanılıyor ve
insanlar yaşamını yitirdiğinde burada konuştuğumuzla, gerçekten olayın kökenine
inmemiş oluyoruz. Önemli olan olayı önlemek, korumak ve barışı geliştirmektir. 
Soçi’de
ne deniliyordu? “Barışı geliştirmek için İdlib’de biz bu işi yaşama geçireceğiz.”
Barış mı yaşama geçti? Bu topraklarda daha beter şiddetleniyor. Bizim şovenist,
militarist duygulardan kurtulmamız için buna evrilmemiz lazım, barışa
evrilmemiz lazım. 
Martin
Luther King’in dediği gibi “Savaş ve şiddet ahlak dışıdır.” Çünkü sevginin
yerine nefret egemen oluyor; toplumu yıkıyor, kardeşliği yok ediyor. En güzel
yol barıştan geçen yoldur. Müzakere edilmesi lazım, konuşulması lazım.
Öneriyi
de destekliyoruz. 
Saygılarımı
sunuyorum, teşekkürler. (HDP ve CHP sıralarından alkışlar)
BAŞKAN
– Adalet ve Kalkınma Partisi Grubu adına Sayın Mehmet Kasım Gülpınar, buyurun.
(AK PARTİ sıralarından alkışlar) 
AK
PARTİ GRUBU ADINA MEHMET KASIM GÜLPINAR (Şanlıurfa) – Sayın Başkan, değerli
milletvekilleri; Cumhuriyet Halk Partisi grup önerisi üzerinde söz almış
bulunmaktayım. Genel Kurulu saygıyla selamlıyorum. 
Öncelikle,
şehit olan askerlerimize Allah’tan rahmet, yaralılara acil şifalar diliyorum. 
Malumunuz
olduğu üzere, İdlib, Eylül 2017’de yapılan 6’ncı Astana Toplantısı’nda
“Gerginliği Azaltma Bölgesi” olarak ilan edilmiştir. Türk Silahlı Kuvvetlerinin
İdlib Gerginliği Azaltma Bölgesi sınırlarında 12 Ekim 2017 tarihinde başlayan
konuşlanma faaliyetleri 16 Mayıs 2018 tarihinde 12’nci gözlem noktasının
tesisiyle tamamlanmıştır. Gözlemci kuvvetlerin asli görevi rejim ve muhalefet
arasında çatışma yaşanmasını engellemek ve olabilecek ateşkes ihlallerini
izlemek olarak tanımlanmıştır. Diğer, gerginliği azaltma bölgelerinden yapılan
zorunlu tahliye operasyonları sonucu yerlerinden edilenlerin büyük bir bölümü
İdlib’e sığınmıştır. Bu durum, hâlihazırda 3,5 milyonluk nüfusa sahip olan
İdlib’den ülkemize yönelik göç riskini doğurmaktadır. Sayın Cumhurbaşkanımız ve
Rusya Federasyonu Devlet Başkanı 17 Eylül 2018 tarihinde Soçi’de bir araya
gelerek İdlib Gerginliği Azaltma Bölgesi’nin durumunu görüşmüş, neticede iki
ülke arasında İdlib Gerginliği Azaltma Bölgesindeki Durumun
İstikrarlaştırılmasına İlişkin Muhtıra imzalanmıştır. Anılan muhtıraya taraf
olmamakla birlikte, Astana platformundaki üçüncü garantör olan İran da
muhtıraya desteğini açıklamıştır. Rusya’yla, muhtıra kapsamında varılan anlayış
doğrultusunda, silahtan arındırılmış bölgenin dış sınırlarında her iki ülkenin
koordineli devriye faaliyetleri icra etmesi hususunda mutabık kalınmıştır. Türk
Silahlı Kuvvetleri, Ruslarla koordine edilen, bağımsız devriye faaliyetlerine 8
Mart 2019’da başlamıştır. Ayrıca, İdlib ile Zeytin Dalı ve Fırat Kalkanı
Harekâtları alanları arasında kalan Tel Rıfat bölgesinde ateşkesi sağlamak,
istikrarı temin etmek ve bu bölgeden Silahlı Kuvvetler unsurlarını hedef alan
saldırıları önlemek maksadıyla anılan bölgede de Rusya’yla bağımsız, koordineli
devriye faaliyetleri 26 Mart 2019’da başlatılmıştır. 
Rejim
güçleri Rusya’nın da desteğiyle, terörizmle mücadele bahanesiyle hastaneler ve
okullar dâhil olmak üzere çok sayıda sivil yerleşim yerini ve sivil altyapıyı
kasten hedef almıştır. Bu saldırılarda binlerce kişi hayatını kaybetmiş,
yüzlerce kişi de yerlerinden edilmiştir, yüz binlerce insan ülkemiz sınırına
göç etmek durumunda kalmıştır. Saldırılarda bölgedeki gözlem noktalarımız ve
askerî konvoylarımız da rejim güçlerince hedef alınmış, maalesef, askerlerimiz
şehit olmuş ve yaralanmıştır. Gözlem noktamızın güvenliğini sağlamak, buraya
giden ikmal yollarını açık tutmak ve bölgedeki gerginliği azaltarak ülkemizi
göç baskısından korumak maksadıyla her türlü tedbir alınmaktadır. Gözlem
noktalarımız görevini sürdürmektedir. Güvenlik kuvvetlerimize karşı yapılan
saldırıların kabul edilmesi mümkün değil, saldırılara en sert şekilde mukabele
edilmektedir ve bundan sonra da edilmeye devam edilecektir. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen. 
MEHMET
KASIM GÜLPINAR (Devamla) – Astana ruhuna aykırı şekilde askerlerimize ve gözlem
noktalarımıza yönelik bu saldırıların derhâl durdurulması gerekmektedir.
Anlaşmanın garantörlerinden olan Rusya Federasyonu’nun üzerine düşen
sorumluluğu yerine getirmesi gerekmektedir. Hepinizin bildiği gibi, bu konuda
görüşmeler devam etmektedir ve eminim ki bu görüşmeler neticesinde, muhalefetin
talebi doğrultusunda, Hükûmet kanadından bir bilgilendirme olacaktır. Bu konuda
biraz aceleci olmamak lazım kanaatindeyim. 
Türkiye'nin
nihai amacı, Suriye’de akan kanın durması, insani krizlerin engellenmesi ve
siyasi sürecin işletilmesidir. Türkiye, siyasi süreci baltalamaya yönelik
saldırılar karşısında her türlü tedbiri uygulamaya kararlıdır. 
Bu
vesileyle Cumhuriyet Halk Partisi Grubu önerisinin aleyhinde olduğumuzu
belirtir, Genel Kurulu tekrar saygıyla selamlarım. (AK PARTİ sıralarından
alkışlar)
BAŞKAN
– Cumhuriyet Halk Partisi Grubu önerisini oylarınıza sunuyorum: Kabul edenler…
Kabul etmeyenler…
Kâtip
üyeler arasında anlaşmazlık var, elektronik cihazla oylama yapacağım.
Bir
dakika süre veriyorum.
(Elektronik
cihazla oylama yapıldı) 
BAŞKAN
– Cumhuriyet Halk Partisi grup önerisi reddedilmiştir.
İç
Tüzük’ün 37’nci maddesine göre verilmiş bir doğrudan gündeme alınma önergesi
vardır, okutup işleme alacağım ve oylarınıza sunacağım.
VII.- BAŞKANLIĞIN GENEL KURULA SUNUŞLARI
A) Önergeler
1.- İstanbul Milletvekili Mahmut Tanal’ın, (2/655) esas
numaralı Organ ve Doku Alınması, Saklanması, Aşılanması ve Nakli Hakkında
Kanunda Değişiklik Yapılmasına Dair Kanun Teklifi’nin doğrudan gündeme
alınmasına ilişkin önergesi (4/61)
Türkiye Büyük Millet Meclisi Başkanlığına
(2/655)
esas numaralı Organ ve Doku Alınması, Saklanması, Aşılanması ve Nakli Hakkında
Kanunda Değişiklik Yapılmasına Dair Kanun Teklifi’min Türkiye Büyük Millet
Meclisi İçtüzüğü’nün 37’nci maddesi uyarınca doğrudan Genel Kurul gündemine
alınmasını arz ve talep ederim.

 Mahmut
Tanal
 İstanbul
BAŞKAN
– Önerge üzerinde teklif sahibi Sayın Mahmut Tanal’ın söz talebi vardır.
Buyurun
Sayın Tanal. (CHP sıralarından alkışlar)
MAHMUT
TANAL (İstanbul) – Değerli Başkanım, değerli milletvekilleri; hepinizi saygıyla
hürmetle selamlıyorum.
Değerli
arkadaşlar, İç Tüzük’ün 37’nci maddesi gereğince gündeme getirmiş olduğumuz
kanun teklifi Organ ve Doku Alınması, Saklanması, Aşılanması ve Nakli Hakkında
Kanun’da değişiklik yapılmasına ilişkindir. 
(Uğultular)

MAHMUT
TANAL (Devamla) – Çok uğultu var Sayın Başkanım. Sayın Başkan da dalmış zaten,
şimdi ben… 
Sayın
Başkanım…
BAŞKAN
– Arkadaşlar, lütfen biraz sessiz…
LÜTFÜ
TÜRKKAN (Kocaeli) – Mahmut, protesto et, konuşma sen de, in.
BAŞKAN
- Devam edin Sayın Tanal, buyurun.
MAHMUT
TANAL (Devamla) – Çok uğultu var Sayın Başkanım.
Değerli
arkadaşlar, takdir edersiniz arabaların yedek parçası var, her türlü araç
gerecin yedek parçası var, imal edilebiliyor, fabrikası var ama insan organının
yedek parçası yok, imal edilemiyor. Yedek parçası olmadığı için bunun bir
yerden temin edilmesi gerekiyor. Bununla ilgili olarak dünyada uygulama nedir?
Ülkemizde ne kadar organa ihtiyaç vardır? Buna örnek anlamında Belçika’da, 18
yaşını tamamlamış, temyiz kudretine sahip olan insanlar eğer organının
bağışlanmasını yasaklamamışsa bağışlamış farz edilir. Bu sistem iyi işleyen bir
sistemdir. Bu işlemi aynı şekilde İspanya da uyguladığı için şu anda İspanya ve
Belçika’da organ sıkıntısı çeken hiç kimse yoktur değerli arkadaşlar. Peki,
Türkiye’de bununla ilgili sıkıntılarımız nelerdir? Bir sefer, Türkiye’de bu
konuyla ilgili gerçekten büyük sıkıntı var yani organ bağışıyla ilgili herhangi
bir tanıtım yok. Herhangi bir tanıtım olmadığı için bir özendirme de yok. Bu
anlamda olması için bir engel var mı? Herhangi bir engel de yok. Öncelikle
benim sizden istirhamım: Ben Mahmut Tanal olarak tüm organlarımı bağışlamış
durumdayım. Bu organ bağışlamaya tüm milletvekillerini de davet ediyorum ben.
(CHP sıralarından alkışlar) Sizden istirham ediyorum, yani burada organ
bağışlama kampanyasına öncelikle milletvekillerinin katılmasını diliyorum ben. 
Peki,
organ bağışıyla ilgili sıkıntılarımız nedir? Organ nakli merkezi sayısı
yetersiz. Organ nakli merkezi sayısının artırılması lazım.
Kiminle
konuşulursa, mesela, deniliyor ki: “Efendim, organ bağışının, bunun bir dinî
boyutu var, dinî boyutu açısından mahzurludur.” Arkadaşlar, dinimiz, insanı
esas almış. Dinî açıdan organ bağışlamanın hiçbir mahzuru yok. Neden yok? Açık
ve net, Kur’an-ı Kerim’de Mâide suresinin 32’nci ayetikerimesinde “Her kim bir
canı kurtarırsa bütün insanları kurtarmış gibidir.” diye buyurulmuştur. Bu
anlamda, dinî anlamda, Diyanet İşleri Başkanlığının sayfasına girip
baktığınızda Diyanet İşleri Başkanlığı da organ bağışıyla ilgili aynen şunu
söylüyor: “Bir insana hayat vermek için organ bağışlamak, candan cana giden en
büyük sadakadır.” Bu açıdan, organ bağışlamanın dinî anlamda bir mahzuru yok
değerli arkadaşlar. 
Peki,
organ bağışıyla ilgili Türkiye’deki durum ne vaziyette diye baktığımızda, ben
buradan, evet, tüm illerimizi kutluyorum ama organ bağışlamayla ilgili şöyle
bir harita var. Türkiye’de organ bağışıyla ilgili haritada ilk sırayı İzmir
almakta değerli arkadaşlar. İzmir 66.964, İstanbul 55.598, Kocaeli 34.330,
Manisa 27.113, Ankara 19.875; ilk 5 sırayı okudum, diğer sıralar çok gerilerde.
Benim sizden istirhamım, bu konuda tüm milletvekili arkadaşlarımız en azından
organ bağışında kendileri de bulunursa bu anlamda bu sıkıntıyı gidermiş oluruz.

Peki,
bugün itibarıyla organ bağışı bekleyen hastalarımızın toplam sayısı nedir
dersek…
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın lütfen. 
MAHMUT
TANAL (Devamla) – Bugün itibarıyla böbrek nakli bekleyen hasta sayısı 22.902,
karaciğer nakli bekleyen hasta sayısı 2.258, kornea nakli bekleyen hasta sayısı
1.532, kalp nakli bekleyen hasta sayısı 1.163, akciğer nakli bekleyen hasta
sayısı 89 yani burada, toplamda 27.944 vatandaşımız organ bekliyor değerli
arkadaşlar. Umarım ve dilerim, organ bağışlama -bu kanun bir siyasi partiye ait
değil- bu, bir insanlık davası, bu, bir insanlık unsuru, bu anlamda, bunun
siyaseti de yapılmaz, yapılmaması gerekir. 
Ben,
tüm grupların destek vermesini istirham ediyorum. Eğer MHP Grubu destek verirse
AK PARTİ Grubu destek verecek çünkü onlar sizin talimatlarınızın dışına
çıkmıyorlar. Sizden istirham ediyorum Sayın Başkanım, siz bu konuda destek
olursanız AK PARTİ de bu kanuna “evet” diyecek. 
Hepinize
teşekkür ediyorum. 
Saygı
ve hürmetlerimi sunuyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir. 
Değerli
milletvekilleri, birleşime on beş dakika ara veriyorum. 
Kapanma Saati: 17.51
İKİNCİ OTURUM
Açılma Saati: 18.39
BAŞKAN: Başkan Vekili Süreyya Sadi BİLGİÇ
KÂTİP ÜYELER: Burcu KÖKSAL (Afyonkarahisar), Mustafa
AÇIKGÖZ (Nevşehir)
-----0-----
BAŞKAN
– Sayın milletvekilleri, Türkiye Büyük Millet Meclisinin 54’üncü Birleşiminin
İkinci Oturumunu açıyorum. 
Alınan
karar gereğince, gündemin “Kanun Teklifleri ile Komisyonlardan Gelen Diğer
İşler” kısmına geçiyoruz.
1’inci
sırada yer alan, İstanbul Milletvekili Mustafa Demir ile 70 Milletvekilinin
Coğrafi Bilgi Sistemleri ile Bazı Kanunlarda Değişiklik Yapılması Hakkında
Kanun Teklifi ve Bayındırlık, İmar, Ulaştırma ve Turizm Komisyonu Raporu’nun
görüşmelerine kaldığımız yerden devam edeceğiz.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- İstanbul Milletvekili Mustafa Demir ile 70
Milletvekilinin Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi (2/2512) ve Bayındırlık, İmar, Ulaştırma ve
Turizm Komisyonu Raporu (S. Sayısı: 161) (´)
BAŞKAN
– Komisyon? Yerinde.
6
Şubat 2020 tarihli 53’üncü Birleşimde, İç Tüzük’ün 91’inci maddesine göre temel
kanun olarak görüşülen 161 sıra sayılı Kanun Teklifi’nin birinci bölümünde yer
alan 16’ncı madde üzerindeki son önergenin oylama işleminde kalınmıştı.
İstanbul
Milletvekili Yavuz Ağıralioğlu ve arkadaşlarının önergesini hatırlatmak için
tekrar okutup oylarınıza sunacağım.
Türkiye Büyük Millet Meclisi Başkanlığına
Görüşülmekte
olan Coğrafi Bilgi Sistemleri ile Bazı Kanunlarda Değişiklik Yapılması Hakkında
Kanun Teklifi’nin 16’ncı maddesinin ilk fıkrasında yer alan “eklenmiştir”
ibaresinin “ilave edilmiştir” ibaresiyle değiştirilmesini arz ve teklif ederiz.


 Feridun
Bahşi İbrahim Halil Oral  Aylin
Cesur
 Antalya Ankara Isparta

 Orhan
Çakırlar Ayhan Erel Yavuz
Ağıralioğlu
 Edirne Aksaray İstanbul

BAŞKAN
– Önergeyi kabul edenler… Etmeyenler… Kabul edilmemiştir.
16’ncı
maddeyi oylarınıza sunuyorum: Kabul edenler… Etmeyenler… Kabul edilmiştir.
Birleşime
beş dakika ara veriyorum.
Kapanma Saati: 18.41
ÜÇÜNCÜ OTURUM
Açılma Saati: 18.46
BAŞKAN: Başkan Vekili Süreyya Sadi BİLGİÇ
KÂTİP ÜYELER: Burcu KÖKSAL (Afyonkarahisar), Mustafa
AÇIKGÖZ (Nevşehir)
-----0-----
BAŞKAN
– Sayın milletvekilleri, Türkiye Büyük Millet Meclisinin 54’üncü Birleşiminin
Üçüncü Oturumunu açıyorum. 
161
sıra sayılı Kanun Teklifi’nin görüşmelerine devam ediyoruz.
Komisyon
yerinde.
17’nci
madde üzerinde 5 önerge vardır. Önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 161 sıra sayılı Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi’nin 17’nci maddesinin aşağıdaki şekilde
değiştirilmesini arz ve teklif ederiz.
"MADDE
17- 3194 sayılı Kanuna aşağıdaki geçici madde eklenmiştir.
"GEÇİCİ
MADDE 21- Bu Kanunun geçici 16 ncı maddesi kapsamında Yapı Kayıt Belgesi alınan
yapılarda, ilave inşaat alanı ihdas edilmemek şartıyla, 23/6/1965 tarihli ve
634 sayılı Kat Mülkiyeti Kanununa göre güçlendirme kararı alınarak güçlendirme
yapılabilir. Bu yapılarda güçlendirme için ruhsat, bu Kanunda ve ilgili diğer
mevzuatta öngörülen şartlara ve kısıtlamalara tabi olmaksızın, güçlendirme
projesine istinaden verilir. Yapı Kayıt Belgesi alınan yapının Hazineye veya
belediyeye ait taşınmazlar üzerinde olması durumunda; taşınmaz satın alınmış
olmadıkça güçlendirme yapılamaz. Yapı Kayıt Belgesi alınan yapının üçüncü
kişilere ait taşınmazlara tecavüzlü olması durumunda güçlendirme için
taşınmazına tecavüzlü üçüncü şahısların muvafakati aranır. Bu madde kapsamında
yapılacak güçlendirme iş ve işlemleri 4708 sayılı Kanun kapsamında yapı denetim
kuruluşlarının denetimine tabidir.
Yapıların
dönüşüm ömrünü uzatmak adına güçlendirme işlemleri yapılırken uzmanlar
tarafından yapının mevcut halinin kaç yıllık ömrünün kaldığı tespit edilir ve
bu ömür kadar kullanılmak kaydıyla tapu kütüğüne şerh eklenir.
Bu
madde hükümleri 21/7/1983 tarihli ve 2863 sayılı Kültür ve Tabiat Varlıklarını
Koruma Kanunu kapsamındaki yapılar hakkında uygulanmaz.""
 Gökan
Zeybek Kani Beko İlhami
Özcan Aygun
 İstanbul İzmir Tekirdağ
 Vecdi
Gündoğdu Kamil Okyay Sındır Ulaş
Karasu
 Kırklareli İzmir Sivas
 Ednan
Arslan 
 İzmir
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan.
BAŞKAN
– Önerge üzerinde söz talebi Sayın Kamil Okyay Sındır’ın.
Buyurun.
(CHP sıralarından alkışlar) 
KAMİL
OKYAY SINDIR (İzmir) – Teşekkür ediyorum Sayın Başkan.
Sayın
Başkan, değerli milletvekilleri; Coğrafi Bilgi Sistemleri ile Bazı Kanunlarda
Değişiklik Yapılması Hakkında Kanun Teklifi’nin 17’nci maddesiyle ilgili
verdiğimiz önerge üzerinde söz almış bulunuyorum. Yüce heyetinizi saygıyla
selamlıyorum.
Değerli
arkadaşlar, bu görüşmekte olduğumuz 17’nci madde, esas itibarıyla, 11/5/2018
tarihinde yani genel seçimlerden yaklaşık bir ay önce kanunlaştırılan ve
kamuoyunda “imar barışı” adıyla anılan, İmar Kanunu’na geçici 16’ncı maddenin
eklenmesini içeren bir kanun kapsamında Yapı Kayıt Belgesi almış olan yapıların
güçlendirilmesini düzenliyor.
Şimdi,
değerli arkadaşlar, sözlerime başlamadan önce ben size bir soru sormak
istiyorum. Bakın, Çevre ve Şehircilik Bakanımız Sayın Murat Kurum 21 Ekim 2019
tarihinde -bu artmış olabilir, bilemiyorum- imar barışında toplanan paranın
miktarını ve kaç adet Yapı Kayıt Belgesi düzenlendiğini söylemişti. 3 milyon
599 bin 867 adet Yapı Kayıt Belgesi düzenlenmiş -yani 3,6 milyon- yaklaşık 23,5
milyar lira da ödeme alınmış ki Sayın Özhaseki’nin 40 milyar beklentisi vardı.
Şimdi ben size şunu sormak istiyorum: Kamu idarelerine ait yapılara ilişkin kaç
adet Yapı Kayıt Belgesi verilmiş? Yani bu 3,6 milyon Yapı Kayıt Belgesi’nin
kaçı kamu idarelerine ait yapılar için verilmiş? Ben bunu bir soru önergesi
olarak Sayın Bakana sormuştum. Beni dikkatle dinlemenizi ve bir tahmin
yürütmenizi özellikle rica ediyorum; bakın, aynen şunu diyor: “3194 sayılı
Kanun’un geçici 16’ncı maddesi kapsamında, kamu idarelerinin ticari maksatla
kullanılmayan yapıları için -camiler dâhil- 298.124 adet Yapı Kayıt Belgesi
düzenlenmiştir.” Kamuya ait yapılar için yaklaşık 300 bin Yapı Kayıt Belgesi
düzenlenmiş değerli arkadaşlar. Yani 84 bin cami var bu ülkede -Millî Emlak
verilerine baktım- 224 bin kamu binası var. Tabii, burada bahsedilen,
kastedilen özellikle, sadece yapı değil; eklentiler, uzantılar, imara aykırı
kaçak yapılar, ruhsat ve eklerine aykırı yapılar; bunun içinde okul binaları
var, kamu binaları, sağlık tesisleri, üniversite eğitim tesisleri, spor
tesisleri, kültür tesisleri ve daha nicesi var. 300 bin Yapı Kayıt Belgesi...
Yani bu devlet bugüne kadar nereye bir yapı yaptıysa ya ruhsatsız yapmış ya
sonrasında ruhsata aykırı işlemler yapılmış, eklentiler yapılmış vesaire
vesaire... Böyle bir vaziyetteyiz değerli arkadaşlar.
Tabii,
Elâzığ’da bir deprem oldu. Öncelikle, depremde yitirdiğimiz yurttaşlarımıza
Allah’tan rahmet, onların yakınlarına sabır, bütün ulusumuza başsağlığı,
yaralılarımıza da acil şifalar diliyorum. Ama bu hasar tespit çalışmalarında
150 yıkık bina var, 4.552 ağır hasarlı ve yıkılacak bina var, 1.779 orta
hasarlı bina var ve acil yıkılması gereken bina sayısı 441 ve bunların kaçının
Yapı Kayıt Belgesi var, kaçı kamuya ait bina, bilmiyoruz. Bu açıklama henüz
yok, bunu ben de merak ediyorum.
17’nci
madde esas itibarıyla Yapı Kayıt Belgesi alınan yapılarda ilave inşaat alanı
ihdas edilmemek şartıyla güçlendirme
yapılabilmesini düzenliyor. Tabii, “Bu güçlendirme için ruhsat veya izin -her
ne derseniz- güçlendirme projesine istinaden verilir. Bu da Yapı Denetimi
Hakkında Kanun kapsamında yapı denetim kuruluşlarının denetimine tabidir.”
deniyor.
Şimdi,
sorularım şunlar değerli arkadaşlar, ben bu sorulara bu maddede yanıt
bulamıyorum: Bir kere, Yapı Kayıt Belgesi, oturma raporu olarak tabir edilen
Yapı Kullanma Belgesi anlamına gelmez. Yapı Kayıt Belgesi’yle sadece “Ben o
yapıyı görüyorum, biliyorum; ruhsatsız, kaçak, depreme dayanıklı değil ama ben
devlet olarak o yapıya ceza kesmeyeceğim, o yapıyı yıkmayacağım.” diyor. Tabii,
daha sonra Elâzığ’daki gibi bir deprem vuku bulduğunda “Sorumluluk malikine
aittir.” deyip devlet sorumluluktan kaçmış oluyor. Aslında, Yapı Denetimi
Kanunu’na tabi olan yapıları, bu güçlendirmenin kapsamını düşündüğümüzde,
bakın, Yapı Denetimi Kanunu’nda, kamuya ait yapılar, binalar kapsam dışındadır
değerli arkadaşlar. 
(Mikrofon
otomatik cihaz tarafından kapatıldı) 
KAMİL
OKYAY SINDIR (Devamla) – Sayın Başkanım...
BAŞKAN
– Tamamlayın sözlerinizi Sayın Sındır. 
KAMİL
OKYAY SINDIR (Devamla) – Dolayısıyla, kamuya ait yapılar, Yapı Denetimi Kanunu
kapsamı dışında olduğu için, bunlara -Yapı Kayıt Belgesi düzenlenmiş o 300 bine
yakın yapıya- ilişkin güçlendirmeyi öngörmüyor bu madde. 
Peki,
bu güçlendirme yapıldı, sonra ne olacak? Tamam, vatandaş yapısına güçlendirme
projesi yaptırdı, yapı denetim kuruluşuyla bu işi yaptı, sonrası ne olacak?
Belli değil. Güçlendirdi; yapı denetim kuruluşu, devlet, kamu ya da ilgili
belediyesi tarafından herhangi bir belge verilecek mi? Belli değil. Ve son
olarak, yapının depreme dayanıklılığı hususu malikin sorumluluğundadır.
Güçlendirdi bunu maliki, depreme dayanıklılık hususu devletin sorumluluğuna
geçmiş olacak mı? Bunların hepsine, söz konusu geçici 16’ncı maddede -karşı bir
görüş olduğu için- herhangi bir şekilde bu sorulara yanıt bulamıyoruz, çözüm
bulamıyoruz değerli arkadaşlar. 
Ben
aslında bu maddeyle ilgili önergemizin kabulünü yüce heyetinizden saygıyla rica
ediyorum. 
Saygılar
sunuyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Coğrafi Bilgi Sistemleri ile Bazı Kanunlarda Değişiklik Yapılması Hakkında
Kanun Teklifi’nin 17’nci maddesinin ilk fıkrasında yer alan “eklenmiştir”
ibaresinin “ilave edilmiştir” ibaresiyle değiştirilmesini arz ve teklif ederiz.
 Ayhan
Erel Arslan Kabukcuoğlu Feridun
Bahşi
 Aksaray Eskişehir Antalya
 İbrahim
Halil Oral İsmail Koncuk
 Ankara Adana
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan.
BAŞKAN
– Önerge üzerinde söz talebi var.
Sayın
İsmail Koncuk, buyurun. (İYİ PARTİ sıralarından alkışlar)
İSMAİL
KONCUK (Adana) – Sayın Başkan, değerli milletvekilleri; yüce heyetinizi
saygıyla selamlıyorum.
Kanunun
17’nci maddesiyle ilgili İYİ PARTİ Grubunun görüşlerini ifade etmek üzere
karşınızdayım. 
17’nci
madde, az önce sayın vekilimizin de ifade ettiği gibi, herhâlde, bu imar
affından sonra iktidarın, kendisini birtakım musibetlerden korumak adına
çıkarmış olduğu bir madde. Zannederim AK PARTİ Grubunun bu maddeyi daha da
netleştirecek bir teklifi var ama tabii, böyle bir madde de gerekli miydi?
Böyle bir madde de gerekir yani gerçekten imar affına giren 300 küsur bin
yapının güçlendirme ihtiyacı olanlarıyla ilgili böyle bir madde ihdası da
gerekiyordu ama devletin bu konularda daha sorumlu davranmasını bekleme hakkına
da sahibiz. 
Değerli
milletvekilleri, bugün çok kıymetli bir kardeşimizi kaybettik. Eski Osmaniye
Milletvekili, İYİ PARTİ kurucularından Hasan Hüseyin Türkoğlu yiğit bir
kardeşimizdi, gerçek bir dava adamıydı; kendisine Yüce Allah’tan rahmet
diliyorum, ailesine ve camiamıza başsağlığı diliyorum.
Şimdi,
bu Kızılayla ilgili bu kürsülerde çok şey söylendi, çok şey yazılıp çizildi;
onları tekrar burada söylemeyeceğim, tekrara girmeyeceğim çünkü Kızılay,
Başkanı Kerem Kınık’ın bu yaklaşımlarından dolayı gerçekten yıprandı maalesef.
Yani yüz elli iki yıllık millî bir kuruluşumuzdur Kızılay, bu milletin
medarıiftiharı bir kuruluştur ama beceriksizce yönetildiği zaman, siyasi
birtakım angajmanlara girmiş insanlar tarafından yönetildiği zaman kurumlar
maalesef böyle zelil hâle geliyor. 
Ben
bu BAŞKENTGAZ’ın Kızılay üzerinden, Kızılayı emanetçi yaparak Ensara, oradan
TÜRKEN’e gönderdiği paradan bahsetmeyeceğim, onu tüm Türkiye biliyor; ben
şundan bahsedeceğim: Bu Kızılay Başkanı nasıl bir adam? Bunu Türkiye görsün.
Bir “tweet” atmış, diyor ki: “Amerikalı bir arkadaşım Türkiye’de okuyan
çocuklarının kendilerini Türk sandığını söyledi.” Bir karikatür koymuş buraya.
Adam Andımız’a karşı, bakın. Bir adam Andımız’ın söylenmesini istemeyebilir;
bu, hayata bakış açısıyla ilgilidir, siyasi düşüncesiyle, dünya görüşüyle
ilgilidir, buna saygı duyarım. Ben Andımız’ın okunmasından yanayım, İYİ PARTİ
Grubu da öyle fakat adam öyle bir anlatıyor ki… Bakın, karikatürde, arkada “Ruh
ve Sinir Hastalıkları Hastanesi” yazıyor. Kafasına huni geçirmiş bir hasta
–hasta ki hastanenin önünde- “Türküm! Deliyim! Çelişkenim!” Bakın, burada.
Şimdi,
değerli milletvekilleri, Andımız’a karşı olursunuz, yanında olursunuz; Türk
olmak, Türklük falan nesebinizle ilgili de olabilir tabii, sizi rahatsız da
edebilir, buna da saygı duyarım ben. Herkesin Türklüğe saygı duyması gerekmez.
Allah’a şükür biz “Ne mutlu Türk’üm diyene!” sözünü gururla ifade ederiz, o da
ayrı mesele. Bu adam, Kızılay Başkanı yani, bu kurumu siyasallaştırmış. Acaba,
iktidar 2013 yılında Andımız’ı kaldırmadan önce de Andımız’la ilgili böyle
paylaşımlar yapıyor muydu, iktidarın paralelinde mi davranıyor? Yani iktidar
neye “Yanlış.” diyorsa Kerem Kınık ona “Yanlış.” diyor, neye “Doğru.” diyorsa
Kerem Kınık ona “Doğru.” diyor. Bu adam Kızılayın Başkanı yahu, 82 milyonun
hayır hasenat yapması gereken bir kurumunun başkanı. 
Bakın,
başka yerde şöyle diyor: “Hoş geldin Şivan Perwer, ne iyi ettin.” Yani o çözüm
sürecinde de Hükûmetle paralel yürümüş bu adam, Hükûmetle paralel. Şimdi
sövüyordur muhtemelen Şivan Perwer’e. 2012’de “İki saat önce Amerika’da.” diye
Fetullah Gülen’in resmini paylaşıyor. “İki saat önce Amerika’da.” Kendisi de
orada, Amerika’da ki… 
(Mikrofon
otomatik cihaz tarafından kapatıldı) 
BAŞKAN
– Buyurun, sözlerinizi tamamlayın.
İSMAİL
KONCUK (Devamla) – Bir vatandaş, gariban, öğretmen, memur, polis filan bu resmi
paylaşsa FETÖ’cülükten şu anda içeride hapisti bu adam, hapisti ama bu adam
Kızılayın Başkanı.
Bu
adamı siz hazmediyorsanız yazıklar olsun vallahi, yazıklar olsun! Böyle bir
adamı, FETÖ’yü öven, FETÖ’yle olmaktan gurur duyduğunu bu şekilde paylaşarak
ifade eden bir adamı Kızılayın başında görmek sizi mutlu ediyorsa saadetiniz
ebedî olsun diyorum, bu şahsı da milletimiz adına kınıyorum.
Saygılar
sunuyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 161 sıra sayılı Kanun Teklifi’nin 17’nci maddesinde yer alan “aşağıdaki”
ibaresinin “aşağıda yer alan” şeklinde değiştirilmesini arz ve teklif ederiz.
 Erdal
Aydemir Tulay Hatımoğulları Oruç Abdullah
Koç
 Bingöl Adana Ağrı
 Rıdvan
Turan Kemal Bülbül Mahmut
Celadet Gaydalı
 Mersin Antalya Bitlis
 Filiz
Kerestecioğlu Demir
 Ankara
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan.
BAŞKAN
– Komisyonun katılmadığı önerge üzerinde söz talebi var.
Sayın
Filiz Kerestecioğlu, buyurun lütfen. (HDP sıralarından alkışlar)
FİLİZ
KERESTECİOĞLU DEMİR (Ankara) – Sayın Başkan, değerli milletvekilleri; bizler
tüm yurttaşlar için sağlıklı, güvenli konutun ve barınmanın bir hak olduğunu
söylüyoruz fakat tam da bu hak hayata geçmediği için kaçak yapılar çoğalıyor,
getirilen aflarsa yine kiracı konumunda bulunan kentin en yoksulları için çözüm
olmuyor. Kentsel dönüşüm deseniz, bırakın bu eşitsizliklere deva olmayı,
insanların barındıkları konutları sürekli ellerinden alıyor, toplumun bir
kesimi yerlerini değiştirmeye ve göçmeye zorlanıyor. Bu madde de kaçak yapılmış
ve afla Yapı Kayıt Belgesi verilmiş binaların güçlendirilmesiyle ilgili fakat
bu kaçak binalar yapılırken ne zemin etüdü yapılmış ne deprem fay hatları
gözetilmiş, dolayısıyla bu güçlendirmeler binalara makyaj yapmaktan başka bir
anlama gelmiyor. Biz kısaca bu gibi değişikliklerle yalnızca rant gözüyle
bakılan yapılaşmaya bir çözüm getirilemeyeceğini ifade ediyoruz.
Değerli
arkadaşlar, daha geçen hafta 8 asker, 8 insan bir başka ülkenin, Suriye’nin
topraklarında karanlık gruplarla birlikte savaşırken ölüyor, Erdoğan’dan hemen
bir açıklama: “Misliyle yanıt verdik.” Nitekim, dün de 5 askerin daha hayatını
kaybettiğini öğreniyoruz. Yine misliyle mi yanıt vereceksiniz? Bu sözler
ölenleri geri mi getiriyor yoksa halkı bu emperyalist, haksız savaşa ikna
etmeyi mi hedefliyor? “Misliyle” diyerek böbürlenirken, insanların canını
almaktan söz ederken bir kez olsun duraksamaz mı insan? Günümüzde kapitalist
ülke liderlerinin birbirlerine sert sözlerle çıkışıyor gibi gözükmelerinin ne
siyasi ne de ekonomik ilişkilerde hiçbir somut karşılığı yok. Bugün, İngiltere
Başbakanı Boris Johnson Avrupa’ya, Erdoğan Rusya’ya, bir başkası İran’a sözüm
ona meydan okuyor fakat teker aynı biçimde dönmeye devam ediyor. Suriye’de
askerler ölüyor, birkaç saatliğine Rusya’ya çıkışılıyor. Karşılıklı “Haber
verdin.” “Vermedin.” polemiği sürüyor fakat gerçekten, sisteme ilişkin hiçbir
gerçek eleştiri yok. Bu siyasetçilerin hiçbiri insanların yaşadığı ekonomik
sorunlara deva olacak tek bir çözüm üretmiyorlar; üretemezler çünkü aslında, bu
sisteme can suyu taşımakla ve kendi kovalarını doldurmakla meşguller. Oysa
bakıyoruz, bu ülkede ne sanayi var ne tarım. Gençlerin üçte 1’i işsiz, kalanı
işsizlik korkusu içinde, çiftçi üretimi bırakmış durumda, 1 kilogramlık
ihracata karşılık 6 kilogramlık tarımsal ürün ithal ediyoruz ve tarlalar
bomboş.
İnsanlar
kış ayında ısınamıyorlar. Isınma, artık sadece yoksul haneler için değil orta
sınıf için de lüks. Bu kış doğal gaz faturası 2018 kışına kıyasla yüzde 60 daha
fazla. Çalışanların yarısı asgari ücretle geçindiğine göre, toplumun yarısı
maaşının dörtte 1’ini doğal gaz faturasına yatırıyor ve tarihte ilk kez,
insanlar ısınmak için, bunun giderini karşılamak için kredi çekiyor arkadaşlar,
haberiniz vardır herhâlde. 
Elâzığ
depremini yaşadık, daha insanlar canının derdindeyken 66 milyar lira deprem
vergisi toplamış bir ülkenin Kızılay Başkanı yurttaşlardan bağış istedi. Evet,
başka ne bağışların orada döndüğünü hepiniz biliyorsunuz, ben de tekrar etmeyeceğim.
Ama bu şartlı bağışları yapan BAŞKENTGAZ’ın sahibi kimdi? Recep Tayyip
Erdoğan’ın imam-hatipten arkadaşı, inşaat rantıyla büyüyen Aziz Torun’un sahibi
olduğu Torunlar Gayrimenkul. İşçiler hayatını kaybetti orada. 
Aynı
şekilde, Aladağ’da yurt yangınında ölen, Ensarda istismar edilen yoksul
çocukların hesabı ise ortada duruyor. 
Biz,
bu Kızılay Başkanına çok net, çok açık bir şey söylüyoruz: Derhâl istifa
etmelidir. İstifa etmiyorsa da hakkında derhâl soruşturma başlatılmalıdır. 
Yine
geçen hafta, bir yurttaş, Erdoğan’ın seçim döneminde kullandığı “illet”
“zillet” gibi lafları kabul etmediğini ve tarafsız bir Cumhurbaşkanı olmadığını
düşündüğünü söyleyerek noterden kendisine ihtarname çekmek istedi. Bu aslında
gayet şık bir eleştiri tarzıdır. Ama ne oldu? Cumhurbaşkanına hakaretten bu
vatandaş gözaltına alındı. Yani kim muhalifse ona bekçi, polis, hapishane.
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (Devamla) – Tamamlayacağım. 
BAŞKAN
– Sözlerinizi tamamlayın lütfen.
FİLİZ
KERESTECİOĞLU DEMİR (Devamla) – Değerli arkadaşlar, bu ülkede yurttaşlar insan
gibi yaşamak istiyorlar. Fakat hor görülmeden yaşamanın kendisi âdeta bir
kahramanlık hâline gelmiş durumda. Oysa gerçekten kahraman olmak ve böyle mi
zorlukların üstesinden gelmek zorundayız? Neden avukat meslektaşlarım sadece
ezilenlerin haklarını savunduğu için cezaevinde? Neden cezaevlerinde 3 binden
fazla 12-17 yaş arası çocuk var? Neden kemik kanseri bir çocuğun, 9 yaşındaki
Ahmet Buğra’nın annesinin yurt dışı yasağı kalkmıyor ve oncacık bir hasta çocuk
annesine kavuşamıyor? Evet, bu ihlallerin rengi ve kimliği yok, savaşta ölen
askerlerin de, insanların da, onlar hepimiziz arkadaşlar. Ancak tüm ihlallere
karşı hep birlikte “Sen ocusun, sen bucusun.” ithamlarına aldırmadan korkusuzca
karşı çıkarsak yenebiliriz, galip gelebiliriz.
Teşekkürler.
(HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 161 sıra sayılı Kanun Teklifi’nin 17’nci maddesinde yer alan “ilave”
ibaresinin “ek” şeklinde değiştirilmesini arz ve teklif ederiz.
 Baki
Şimşek Sefer Aycan Esin
Kara
 Mersin Kahramanmaraş Konya
 Ahmet
Özyürek Cemal Enginyurt Olcay
Kılavuz
 Sivas Ordu Mersin
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan.
BAŞKAN
- Önerge üzerinde söz talebi Sayın Cemal Enginyurt’un.
Buyurun.
(MHP sıralarından alkışlar)
CEMAL
ENGİNYURT (Ordu) – Sayın Başkan, değerli milletvekilleri; 161 sıra sayılı Kanun
Teklifi’nin 17’nci maddesinde vermiş olduğum önerge üzerinde söz almış
bulunmaktayım. Hepinizi saygıyla, sevgiyle selamlıyorum. 
Van
Bahçesaray’da hayatını kaybedenleri, uçak kazasında hayatını kaybedenleri ve
son olarak, dün şerefsizce saldırılarda kahpe kurşunlarla, kanlı katil Esad’ın
katillerince öldürülen 5 askerimizi rahmetle anıyorum, mekânları cennet olsun;
yaralılara da acil şifalar diliyorum. 
Saygıdeğer
milletvekilleri, bugün Ordu ilindeki bir faciayla ilgili konuşmak istiyorum.
“Facia” diyorum çünkü her geçen gün büyük bir tehlike arz etmeye başlayan,
Ordu’nun Çaybaşı ilçesi İlküvez beldesi Göksu Mahallesi’nde bulunan çöp yeri
âdeta o yöre insanına büyük bir zulüm yaşatmaya başladı. Ordu Büyükşehir
Belediyesi, dört yıl evvel katı atık bertaraf tesisi olarak elektrik üretmek
üzere kurduğu bu tesisi maalesef son altı aydır vahşi çöp depolama alanı yaptı
yani bütün Ordu’nun çöpü İlküvez beldesi Göksu Mahallesi’ne gidiyor. Sadece
şöyle bir örnek vermek isterim: Mesudiye ilçemizden çöp toplayan bir kamyon bu
mahalleye varabilmek için tam dört saat gitmek zorunda. Düşünün, çöp meselesini
çözmek için bir çöp tesisi kurulmuş ama bir ilçeden çöp alanına gidebilmek için
bir kamyon tam dört saat gitmek zorunda. Bu kamyon giderken çöpün pis sularını
geçtiği her alana dökerek gidiyor. Çöpün döküldüğü alan âdeta doğa harikası bir
mekân; yeşillikleriyle, dereleriyle, orada yaşayan geyikleriyle ve birçok
canlısıyla muhteşem bir doğa harikası olan bir alan. Ama maalesef, şu an
derelerden sular sapsarı akıyor yani kir akıyor, pislik akıyor. Sadece
derelerden pislik akmakla kalmıyor, en ufak bir rüzgârda bu çöplükten havalanan
bütün çöpler fındık bahçelerindeki ağaçların üzerine yuva yapıyor ve bütün pis
koku etrafı yaşanmaz bir hâle getiriyor. Çevre Bakanlığının izni var mı, yok mu
bilemem ama buraya izin verilmesi hukuken de doğru değildir, çevre açısından da
doğru değildir, insanlık açısından da doğru değildir.
Ordu
Büyükşehir Belediye Başkanımızı uyardım, bu çöp alanında 5 bin kişiyle miting
yaptım on gün önce, 5 bin kişiyle miting yaptım. Ordu Büyükşehir Belediye
Başkanımızdan bu meseleyi düzeltmesini istedim, rica ettim ama Ordu Büyükşehir
Belediye Başkanımız, şu anda, hukuki olarak izni alınmış konutları yıkmakla
meşgul olduğu için çöp meselesiyle uğraşamıyor. İki yıl önce Ordu Büyükşehir
Belediyesinin, AK PARTİ’li belediyenin yapımına izin verdiği binaları yıkmakla
uğraşıyor, çöp meselesine bir türlü dönemiyor.
Ben
buradan Sayın Cumhurbaşkanımıza sesleniyorum, Ordu’daki Belde konutlarının
yıkılmasını mesele hâline getiren Sayın Cumhurbaşkanımıza sesleniyor ve diyorum
ki: Çaybaşı İlküvez Göksu Mahallesi büyük bir doğa katliamı yaşıyor, buna dur
deyin. Ayrıca, Belediye Başkanı aracılığıyla burada MHP’li arkadaşlarımız da
gözaltına alınıyor, buna da derhâl dur denilmelidir. İnsanlar demokratik
hakkını aradığı için gözaltına alınmamalıdır. Yoksa biz susmayacağız, konuşmaya
devam edeceğiz. Biz istiyoruz ki huzur olsun, biz istiyoruz ki çevre
katledilmesin, doğa katledilmesin. 
İnşallah
sesimiz duyulmuştur diyor, hepinize saygılar sunuyor, teşekkür ediyorum. (MHP
sıralarından alkışlar)
BAŞKAN
- Önergeyi oylarınıza sunuyorum: Kabul edenler... Etmeyenler... Kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 161 sıra sayılı Kanun Teklifi’nin çerçeve 17’nci maddesiyle 3194 sayılı
Kanun’a eklenen geçici 21’inci maddesinin aşağıdaki şekilde değiştirilmesini arz
ve teklif ederiz.
"GEÇİCİ
MADDE 21- Bu Kanunun geçici 16 ncı maddesi kapsamında yapı kayıt belgesi alınan
yapılar ile bu maddenin yürürlüğe girdiği tarihten önce 15/5/1959 tarihli ve
7269 sayılı Umumi Hayata Müessir Afetler Dolayısiyle Alınacak Tedbirlerle
Yapılacak Yardımlara Dair Kanunun 13 üncü maddesinin (b) fıkrasına göre, hasar
görmüş olmakla birlikte ıslahının mümkün olduğu tespit edilmiş olan yapılarda,
ilave inşaat alanı ihdas edilmemek şartıyla, 23/6/1965 tarihli ve 634 sayılı
Kat Mülkiyeti Kanununa göre güçlendirme kararı alınarak güçlendirme
yapılabilir. Bu yapılarda güçlendirme izni, bu Kanunda ve ilgili diğer
mevzuatta öngörülen şartlara ve kısıtlamalara tabi olmaksızın, güçlendirme
projesine istinaden ilgili idaresince verilir. Güçlendirilecek olan yapının
üzerinde bulunduğu taşınmazın mülkiyetinin belediyeye veya Hazineye ait olması
durumunda; taşınmaz satın alınmadıkça güçlendirme yapılamaz. Güçlendirilecek
yapının üçüncü kişilere ait taşınmazlara tecavüzlü olması durumunda güçlendirme
için taşınmazına tecavüzlü üçüncü şahısların muvafakati aranır.
Bu
madde kapsamında yapılacak güçlendirme iş ve işlemleri 29/6/2001 tarihli ve
4708 sayılı Yapı Denetimi Hakkında Kanun kapsamında yapı denetim kuruluşlarının
denetimine tabidir. Yapı denetim kuruluşlarından bu madde kapsamındaki denetim
görevini yerine getirmedikleri tespit edilenlere, tespit edilen fiil ve
hâllerin durumuna göre, 4708 sayılı Kanunun 8 inci ve 9 uncu maddesinde yer
alan idari ve cezai müeyyideler uygulanır.
Bu
maddeye göre güçlendirme izni verilen yapıların herhangi bir sebeple
yıkılmaları halinde, bu alanlarda yeniden yapılacak yapılar için yürürlükteki
plan ve mevzuat hükümleri uygulanır.
Bu
madde hükümleri 21/7/1983 tarihli ve 2863 sayılı Kültür ve Tabiat Varlıklarını
Koruma Kanunu kapsamındaki yapılar hakkında uygulanmaz. "

 Mehmet
Muş Mustafa Demir Nazım
Maviş
 İstanbul İstanbul Sinop
 Mehmet
Doğan Kubat Ramazan Can
 İstanbul Kırıkkale
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) – Takdire
bırakıyoruz Sayın Başkan.
BAŞKAN
– Önerge üzerinde söz talebi? Yok. 
MEHMET
DOĞAN KUBAT (İstanbul) – Gerekçe...
BAŞKAN
– Gerekçeyi okutuyorum: 
Gerekçe:
Önergeyle
7269 sayılı Kanun’a göre ıslahının mümkün olduğu tespit edilmiş olan yapıların
da maddede belirtilen şaftlar çerçevesinde güçlendirilmesinin yapılabilmesi
amaçlanmaktadır.
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmiştir. 
Kabul
edilen önerge doğrultusunda 17’nci maddeyi oylarınıza sunuyorum: Kabul
edenler... Etmeyenler... Kabul edilmiştir. 
Sayın
milletvekilleri, yeni madde ihdasına dair bir önerge vardır. Önergeyi okutup
Komisyona soracağım, Komisyon önergeye salt çoğunlukla, 14 üyesiyle katılırsa
önerge üzerinde yeni bir madde olarak görüşme açacağım. Komisyonun salt
çoğunlukla katılmaması hâlinde ise önergeyi işlemden kaldıracağım.
Şimdi
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 161 sıra sayılı Kanun Teklifi'ne çerçeve 17’nci maddeden sonra gelmek
üzere aşağıdaki maddenin eklenmesini ve diğer maddelerin buna göre teselsül
ettirilmesini arz ve teklif ederiz.
“MADDE
18 - 3194 sayılı Kanuna aşağıdaki geçici madde eklenmiştir. 
‘GEÇİCİ
MADDE 22 - 32 nci maddenin beşinci fıkrasının ikinci, üçüncü, dördüncü ve
beşinci cümleleri, bu maddenin yürürlüğe girdiği tarihten önce ilgili idaresi
tarafından yıkım kararı alınmış yapılar hakkında uygulanmaz.’” 
 Muhammet
Emin Akbaşoğlu Mehmet Doğan Kubat İsmail
Emrah Karayel
 Çankırı İstanbul Kayseri
 Bekir
Kuvvet Erim Şahin Tin Cemil
Yaman
 Aydın Denizli Kocaeli
BAŞKAN
– Komisyon önergeye salt çoğunlukla katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) – Salt
çoğunluğumuz var, salt çoğunlukla katılıyoruz Sayın Başkan.
BAŞKAN
– Komisyon önergeye salt çoğunlukla katılmış olduğundan önerge üzerinde yeni
bir madde olarak görüşme açıyorum. 
Söz
isteyen? Yok.
Yeni
maddeyi oylarınıza sunuyorum: Kabul edenler... Etmeyenler... Kabul edilmiştir. 
Sayın
milletvekilleri, böylece yeni bir madde ihdas edilmiştir. Kanunun yazımı
esnasında madde numaraları Başkanlıkça teselsül ettirilecektir. Bir karışıklığa
mahal vermemek için Komisyonun kabul ettiği metin üzerinden görüşmelere devam
edeceğiz. Bu açıklama bundan sonra ihdas edilecek maddeler için de geçerli
olacaktır.
Sayın
milletvekilleri, yeni madde ihdasına dair 4 önerge daha vardır. İç Tüzük’ün
87’nci maddesine göre “Görüşülmekte olan teklife konu kanunun, komisyon
metninde bulunmayan, ancak teklif ile çok yakın ilgisi bulunan bir maddesinin
değiştirilmesini isteyen ve komisyonun salt çoğunlukla katıldığı önergeler
üzerinde yeni bir madde olarak görüşme açılır.” hükmü haizdir. Ayrıca, ihdas
edilecek maddelerin teklif metnindeki kanunların sıralamasına uygun olması
gerekmektedir.
Şimdi
okutacağımız yeni madde ihdasına dair 4 önergeyi yukarıdaki usule uygun
olmamakla beraber, 5 siyasi parti grubunun mutabakatıyla ve emsal teşkil
etmemek üzere işleme alıyorum. Bu doğrultuda, yeni madde ihdasına dair 2’nci
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 161 sıra sayılı Kanun Teklifi’ne aşağıdaki maddenin eklenmesini ve diğer
maddelerin buna göre teselsül ettirilmesini arz ve teklif ederiz.
“MADDE
19 – 29/7/1970 ve 1319 sayılı Emlak Vergisi Kanununun; 
a)
42 nci maddesinin birinci fıkrasında yer alan "bina vergi değeri veya Tapu
ve Kadastro Genel Müdürlüğünce belirlenen değeri 5.000.000 Türk lirası ve”
ibaresi "29 uncu maddeye göre belirlenen bina vergi değeri 5.000.000 Türk
lirasının” şeklinde değiştirilmiştir.
b)
45 inci maddesinin üçüncü fıkrasının (a) bendinde yer alan "Mesken
nitelikli taşınmazın değerinin, bina vergi değeri veya Tapu ve Kadastro Genel
Müdürlüğünce belirlenen değerin 42 nci maddede belirtilen tutarı aştığının (bu
tutar dâhil) belirlendiği” ibaresi "Mesken nitelikli taşınmazın bina vergi
değerinin 42 nci maddede belirtilen tutarı aştığı” şeklinde değiştirilmiştir.
c)
46 ncı maddesinin birinci fıkrasının (a) bendinde yer alan "ve
üniversitelerin” ibaresi “,üniversitelerin ve Toplu Konut İdaresi
Başkanlığının” şeklinde ve (b) bendi aşağıdaki şekilde değiştirilmiştir.
"b)
Türkiye sınırları içinde mesken nitelikli tek taşınmazı olanlar ile birden
fazla mesken nitelikli taşınmazı bulunanların, değerli konut vergisi konusuna
giren en düşük değerli mesken nitelikli tek taşınmazı (intifa hakkına sahip
olunması hâli dâhil) (Bu hüküm, belirtilen kişilerin tek meskene hisse ile
sahip olmaları hâlinde hisselerine ait kısım hakkında da uygulanır).”
ç)
47 nci maddesinin birinci fıkrasında yer alan "ve Tapu ve Kadastro Genel
Müdürlüğünce belirlenen değer” ibaresi ve aynı fıkrada yer alan "(bu tutar
dâhil)” ibaresi madde metninden çıkarılmıştır.”

 Lütfü
Türkkan Mehmet Doğan Kubat Ramazan
Can
 Kocaeli İstanbul Kırıkkale
 Cahit
Özkan Mustafa Demir Recep
Özel
 Denizli İstanbul Isparta
BAŞKAN
– Komisyon önergeye salt çoğunlukla katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) – Salt
çoğunluğumuz vardır, katılıyoruz Sayın Başkan. 
BAŞKAN
– Komisyon önergeye salt çoğunlukla katılmış olduğundan önerge üzerinde yeni
bir madde olarak görüşme açıyorum. 
Söz
isteyen? Yok. 
Önergeyi
oylarınıza sunuyorum: Kabul edenler… Kabul etmeyenler… Kabul edilmiştir. 
Sayın
milletvekilleri, böylece yeni bir madde ihdas edilmiştir. 
Yeni
madde ihdasına dair diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 161 sıra sayılı Kanun Teklifi’ne aşağıdaki maddenin eklenmesini ve diğer
maddelerin buna göre teselsül ettirilmesini arz ve teklif ederiz. 
“MADDE
20 – 1319 sayılı Kanunun 43 üncü maddesi yürürlükten kaldırılmıştır.”
 Cahit
Özkan Mehmet Doğan Kubat Erkan
Akçay 
 Denizli İstanbul Manisa
 Ramazan
Can Recep Özel Mustafa
Demir
 Kırıkkale Isparta İstanbul

BAŞKAN
– Komisyon önergeye salt çoğunlukla katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) – Salt
çoğunluğumuz vardır, katılıyoruz Sayın Başkan. 
BAŞKAN
– Komisyon önergeye salt çoğunlukla katılmış olduğundan önerge üzerinde yeni
bir madde olarak görüşme açıyorum. 
Söz
isteyen? Yok. 
Yeni
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Sayın
milletvekilleri, böylece yeni bir madde ihdas edilmiştir. 
Yeni
madde ihdasına ilişkin diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 161 sıra sayılı Kanun Teklifi’ne aşağıdaki maddenin eklenmesini ve diğer
maddelerin buna göre teselsül ettirilmesini arz ve teklif ederiz.
“MADDE
21 – 1319 sayılı Kanunun 44 üncü maddesi aşağıdaki şekilde değiştirilmiştir.

"MADDE
44 - Verginin matrahı, bina vergi değerinin 42 nci maddede yer alan tutarı aşan
kısmıdır.
Değerli
konut vergisine tabi mesken nitelikli taşınmazlardan değeri;
5.000.000
TL ile 7.500.000 TL arasında olanlar (bu tutar dahil) 5.000.000 TL'yi aşan
kısmı için  (Binde 3)
10.000.000
TL'ye kadar olanlar (bu tutar dahil) 7.500.000 TL'si için 7.500 TL, fazlası
için  (Binde 6) 
10.000.000
TL'den fazla olanlar 10.000.000 TL'si için 22.500 TL, fazlası için  (Binde
10)
oranında
vergilendirilir.
Paylı
mülkiyette ve elbirliği mülkiyette, matrahın hesabında mesken nitelikli
taşınmazın toplam değeri esas alınır.
42
nci maddede yer alan tutar ile ikinci fıkrada yer alan vergi oranlarına esas
mesken nitelikli taşınmaz değerlerinin alt ve üst sınırları her yıl bir önceki
yıla ilişkin olarak 213 sayılı Vergi Usul Kanunu hükümlerine göre belirlenen
yeniden değerleme oranının yarısı nispetinde artırılır. Bu şekilde hesaplanan
tutarların 1.000 Türk lirasına kadar olan kesirleri dikkate alınmaz.
Cumhurbaşkanı,
dördüncü fıkrada belirtilen yeniden değerleme oranının yarısı nispetindeki
artış oranını yeniden değerleme oranına kadar artırmaya yetkilidir.””
 Cahit
Özkan Recep Özel Mehmet
Doğan Kubat
 Denizli Isparta İstanbul
 Ramazan
Can Erkan Akçay
 Kırıkkale Manisa
CAHİT
ÖZKAN (Denizli) – Sayın Başkan…
BAŞKAN
– Sayın Özkan, buyurun. 
CAHİT
ÖZKAN (Denizli) – Kâtip Üye, değerli konut vergisine tabi mesken nitelikteki
taşınmazların değerini ifade ederken sehven “10.000.000” yerine “10.000”
ifadesini kullanmıştır. Onun için, düzeltilmesini talep ediyorum. 
Teşekkür
ederim. 
BAŞKAN
– Dağıtılmış olan önergedeki yazılı şekliyle Komisyon salt çoğunlukla bu
önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) – Salt
çoğunluğumuz vardır, katılıyoruz Sayın Başkan.
BAŞKAN
– Komisyon önergeye salt çoğunlukla katılmış olduğundan önerge üzerinde yeni
bir madde olarak görüşme açıyorum. 
Söz
isteyen? Yok. 
Yeni
maddeyi oylarınıza sunuyorum: Kabul edenler… Etmeyenler… Kabul edilmiştir. 
Sayın
milletvekilleri, böylece yeni bir madde ihdas edilmiştir. 
Yeni
madde ihdasına dair son önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 161 sıra sayılı Kanun Teklifi’ne aşağıdaki maddenin eklenmesini ve diğer
maddelerin buna göre teselsül ettirilmesini arz ve teklif ederiz. 
“MADDE
22- 1319 sayılı Kanuna aşağıdaki geçici madde eklenmiştir.
“GEÇİCİ
MADDE 24- Bu Kanunun “Dördüncü Kısım” başlığı altında düzenlenen değerli konut
vergisine ilişkin mükellefiyet 2021 yılının başından itibaren başlar. 2020
yılına ilişkin olarak 2020 yılında verilmesi gereken beyanname verilmez, vergi
tahakkuk ettirilmez. 
Değerli
konut vergisinin uygulamasında bu maddeyi ihdas eden Kanunun yayımı tarihinden
önce Tapu ve Kadastro Genel Müdürlüğünce belirlenen değerler dikkate alınmaz.””
 Engin
Altay Hakkı Saruhan Oluç Mehmet
Doğan Kubat
 İstanbul İstanbul İstanbul
 Gökan
Zeybek Hasan Baltacı Burcu
Köksal
 İstanbul Kastamonu Afyonkarahisar
BAŞKAN
– Komisyon önergeye salt çoğunlukla katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) – Salt
çoğunluğumuz vardır, katılıyoruz Sayın Başkan.
BAŞKAN
– Komisyon önergeye salt çoğunlukla katılmış olduğundan önerge üzerinde yeni
bir madde olarak görüşme açıyorum. 
Söz
isteyen? Yok. 
Yeni
madde üzerinde 1 adet değişiklik önergesi vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 161 sıra sayılı Kanun Teklifi’nde ihdas edilmesi öngörülen yeni 22’nci
maddeye aşağıdaki fıkranın eklenmesini arz ve teklif ederiz.
“Cumhurbaşkanı,
bu maddede yer alan süreleri bir yıla kadar uzatmaya yetkilidir.”

 Cahit
Özkan Mehmet Doğan Kubat Ramazan
Can
 Denizli İstanbul Kırıkkale
 Recep
Özel Mustafa Demir
 Isparta İstanbul
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) - Takdire
bırakıyoruz Sayın Başkan.
BAŞKAN
– Komisyonun takdire bıraktığı önerge üzerinde söz talebi yok.
Gerekçeyi
okutuyorum.
Gerekçe:
Cumhurbaşkanına maddede yer alan süreleri bir yıla kadar uzatma hususunda yetki
verilmektedir. 
ENGİN
ALTAY (İstanbul) – Sayın Başkan...
BAŞKAN
– Buyurunuz.
ENGİN
ALTAY (İstanbul) – Sayın Başkanım, bizim önergemiz oylanmadan diğer önerge
okundu. Dolayısıyla burada bir şey var.
BAŞKAN
– Şöyle: Teknik olarak sizin önergenizi oyladıktan sonra bu değişiklik
önergesini yapamıyorum ama bu değişiklik önergesiyle beraber geçeceği için
sizin önergeniz okutulduktan sonra değişiklik önergesini işleme alıp…
ENGİN
ALTAY (İstanbul) – Değişiklik önergesiyle birlikte mi oylayacaksınız?
BAŞKAN
- …onu oylattıktan sonra kabul edilen önerge doğrultusunda önergeyi tekrar
oylarınıza sunacağım.
Gerekçesini
okuttuğum önergeyi oylarınıza sunuyorum: Kabul edenler… Etmeyenler… Kabul
edilmiştir.
Kabul
edilen önerge doğrultusunda yeni madde ihdasına ilişkin önergeyi oylarınıza
sunuyorum: Kabul edenler… Etmeyenler… Kabul edilmiştir.
Sayın
milletvekilleri, böylece yeni bir madde ihdas edilmiştir.
18’inci
madde üzerinde 4 adet önerge vardır. İlk okutacağım 3 önerge aynı mahiyettedir,
bu önergeleri okutup birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 161 sıra sayılı Kanun Teklifi’nin 18’inci maddesinin kanun teklifi
metninden çıkarılmasını arz ve teklif ederiz.
 Erdal
Aydemir Oya Ersoy Rıdvan
Turan
 Bingöl İstanbul Mersin
 Mahmut
Celadet Gaydalı Kemal Bülbül Abdullah
Koç
 Bitlis Antalya Ağrı
Aynı
mahiyetteki diğer önergenin imza sahipleri:
 Ulaş
Karasu Ednan Arslan İlhami
Özcan Aygun
 Sivas İzmir Tekirdağ
 Vecdi
Gündoğdu Ayhan Barut Gökan
Zeybek
 Kırklareli Adana İstanbul
Aynı
mahiyetteki diğer önergenin imza sahipleri:


 Dursun
Müsavat Dervişoğlu Mehmet Metanet Çulhaoğlu Aylin
Cesur
 İzmir Adana Isparta
 Şenol
Sunat İsmail Ok Zeki
Hakan Sıdalı
 Ankara Balıkesir Mersin
BAŞKAN
– Komisyon aynı mahiyetteki önergelere katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) – Aynı
mahiyetteki önergelere katılamıyoruz Sayın Başkan.
BAŞKAN
– Peki, aynı mahiyetteki önergeler üzerinde ilk söz talebi Sayın Oya Ersoy’un.
Buyurun.
(HDP sıralarından alkışlar)
OYA
ERSOY (İstanbul) – Sayın Başkan, Genel Kurulu saygıyla selamlıyorum. 
Öncelikle,
bu kanun teklifi görüşülmeye başlandığı andan itibaren söylediğimiz bir şey
var: Bu teklifin amacı belediyelerin yetkilerini ortadan kaldırmaktır. İşte,
tam da 18’inci maddenin gerekçesinde zaten bu amaç açık açık belirtilmiş. Ne
diyor gerekçede? “TOKİ” ile belediyeler arasında bir yetki çakışması var ve bu
giderilmektedir.” diyor. Her nasılsa otuz iki yıldır fark edilmemiş bu çakışma,
AKP iktidarı başta İstanbul olmak üzere yerel yönetimleri kaybedince fark
edilmiş ve AKP’nin ikinci özelleştirme dairesi TOKİ lehine, belediyeler
aleyhine yetki gasbediliyor yani belediyeye ait yetkiler TOKİ lehine
gasbediliyor. Görülmektedir ki, demokrasi tarihimize bir utanç belgesi olarak
geçen kayyum siyaseti yalnızca seçilmiş belediye başkanlarının gözaltına
alınması, tutuklanması, halkın iradesinin yok sayılarak gasbedilmesiyle
olmuyor. İşte, tam da bu önümüze gelen kanun teklifinde de olduğu gibi belediyelerin
yetkilerinin saraya bağlı merkezî bürokrasiye verilmesiyle de yaşanıyor bu
kayyum siyaseti. Evet, saray kendi iradesi dışında herhangi bir irade
tanımıyor. Şimdi, bu teklifte görüldüğü üzere, hele ki ucunda sermayenin
çıkarları varsa, kent rantına sermaye ve yandaşlar lehine el koymak ve kentleri
yağmalamak varsa ne hukuk ne demokrasi ne vicdan, hiçbir değer ve ilke siyasal
iktidarın umurunda olmuyor.
Değerli
milletvekilleri, evet, bu ülkede oldukça sorunlu bir kentleşme tarihine sahibiz
ve kentsel mekânların yeniden düzenlenmesi bu ülkede önemli bir ihtiyaçtır. Ama
neye göre? Yıllardır, bilim insanları, şehir plancıları, mimarlar, mühendisler
ve biz hep birlikte, halkın ihtiyacı olan güvenli konutlar, depreme dayanıklı
sağlıklı ve yaşanılabilir şehirler inşa edilmesi gerektiğini söylüyoruz.
(Uğultular)
BAŞKAN
– Arkadaşlar, çok uğultu var, lütfen... Hatibi duyamıyoruz, lütfen…
OYA
ERSOY (Devamla) – Ancak bugüne kadarki somut uygulamalar, AKP iktidarının somut
uygulamaları ve yapılan yasal değişiklikler, kentsel rantı sermayeye pazarlamak
için yapıldı. Şimdi, özellikle gecekondular, giderek kent merkezinde kalan ve
rant değeri artan gecekondu mahalleleri bu politikanın hedefi hâline geldi ve
bütün bunlar “kentsel dönüşüm projeleri” adı altında, AKP belediyeleri ve TOKİ
eliyle gerçekleştirildi. Kentsel mekânların asıl sahibi olan halk, gecekondu
mahallelerinden sürüldü; TOKİ konutlarına, şehir dışlarına sürüldü ve bütün bu
yerlerde AVM’lerin dikildiğini gördük biz. 
Bakın,
çarkın nasıl döndüğünün bir örneğini, sadece bir örneğini size örnek olarak
göstermek istiyorum: Küçükçekmece’de bir şirket AVM, rezidans, ofis katları
yapmak ister. Bu şirketi hepimiz çok iyi tanıyoruz: Torunlar. Arazide hem
hazineye hem şahıslara ait araziler vardır ve burası ticari alan olarak
görülmektedir. Devreye Küçükçekmece Belediyesi girer ve der ki: “Gelin,
pazarlık usulüyle belediyeye bu arazilerinizi, arsalarınızı devredin.” ancak
metrekaresi 10 bin lira olan arsaların malikleri buna yanaşmaz. Dönemin
Küçükçekmece Belediye Başkanı Aziz Yeniay, aynı zamanda Büyükşehir Belediyesi
İmar Komisyonunun da Başkanıdır ve bu alan ticari alandan çıkarılır, okul ve
eğitim alanı ilan edilir. Bunun üzerine, Belediye, mal sahiplerini, arazi
sahiplerini yeniden pazarlığa çağırır ancak yine ikna edemez; yine ikna
edemeyince bu kez TOKİ devreye girer ve hisseler pazarlık usulüyle 650 liradan
TOKİ’ye satılmazsa dava açılacağı tehdidiyle halk sıkıştırılır. Hissedarlar
devir için anlaşırlar ancak tapuya gittiklerinde şunu görürler: Karşılarındaki
alıcı TOKİ değildir, Torunlardır. Yeniden TOKİ’ye geri dönülür, bu sefer TOKİ
yetkilileri der ki: “Hayır, bir değişiklik yok. Evet, burada okul yapılacak ve
bu okulu yapacak olan Torunlar olduğu için, bedelini onlar vereceği için tapuda
sizin karşınızda.” Sonra ne olur? Evet, Torunlar GYO’ya devir gerçekleşir ve
okul beklenilen yerde Mall of İstanbul inşa edilir. Yeniay’a ne olur? Aziz
Yeniay şu an nerede? Torunlar GYO’nun Yönetim Kurulu üyesi. Sonra ne olur? 
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın lütfen. 
OYA
ERSOY (Devamla) – Küçükçekmece Belediyesi ve Büyükşehir Belediyesi AKP
tarafından kaybedilir. Yapılan suç duyurularının sonucu ne olur? İçişleri
Bakanı Soylu bu soruşturmalara izin vermez. Bu örnekten de görüldüğü gibi,
ortada TOKİ ile yerel yönetimler arasında bir yetki çakışması değil, sermaye ve
onun hizmetindeki siyasi iktidar ile halkın çıkarları arasında bir çatışma
vardır. İşte, önümüzde olan bu kanun teklifi bu çatışmada halka karşı yeni bir
saldırıdır. 
Değerli
milletvekilleri, halkın sağlıklı bir kentsel çevrede insanca yaşama ve barınma
hakkı vardır. Halkın evlerini başına yıkıp kent dışına süren; okullarımızı,
hastanelerimizi, kentlerdeki kamusal ve kültürel alanları tasfiye eden ve halkı
bir müşteri hâline getiren neoliberal saldırganlığın karşısında artık yandaş
sermayeye de, onun hizmetindeki TOKİ gibi kurumlara da verilecek tek bir karış
toprağımız yoktur. O kentler, o kentte yaşayan, o kenti var eden halkındır. 
Teşekkür
ediyorum. (HDP sıralarından alkışlar) 
BAŞKAN
– Aynı mahiyetteki önergeler üzerinde ikinci söz talebi Sayın Orhan Sümer’in. 
Buyurun
Sayın Sümer. (CHP sıralarından alkışlar) 
ORHAN
SÜMER (Adana) – Sayın Başkan, değerli milletvekilleri; Coğrafi Bilgi Sistemleri
ile Bazı Kanunlarda Değişiklik Yapılması Hakkında Kanun Teklifi’nin 18’inci
maddesi üzerinde CHP adına söz almış bulunuyorum. Genel Kurulu saygıyla
selamlıyorum. 
Ülke
olarak zor ve sancılı bir dönemden geçiyoruz. Elâzığ ve Malatya’da meydana
gelen depremde, Van’da yaşanan çığ felaketinde, Sabiha Gökçen Havalimanı’ndaki
uçak kazasında hayatını yitirenlere, İdlib’de şehit olan askerlerimize
Allah’tan rahmet, yaralılara ve gazilerimize acil şifalar diliyorum,
milletimizin başı sağ olsun.
1988
yılında, 775 sayılı Gecekondu Kanunu’yla, belediye ve mücavir alan sınırları
içerisinde Bayındırlık ve İskan Bakanlığına ait yetkiler belediyelere
devredilmişti; teklifin 18’inci maddesiyle, belediyelere devredilen bu yetki
kaldırılıyor. Yerel yönetimlerin yetkilerini kısıtlayan bu madde, demokrasiyle
bağdaşmayan bir müdahaledir. Bu düzenlemenin, uygulamada sorunlara yol açacağı
ve gecekondulaşmanın önlenmesine ilişkin çalışmaları sekteye uğratacağı
açıktır. Yerel yönetimleri özellikle şehircilik ve gecekondulaşmayı önleme
konusunda idari, mali ve hukuki anlamda güçlendirmek gerekirken bu maddeyle
bunun tam tersi yapılıyor. 
Sayın
milletvekilleri, İmar Kanunu, Gecekondu Kanunu gibi özellikle kentsel
yerleşimleri ilgilendiren önemli bir teklifi görüşüyoruz ancak asıl konuşmamız
gerekenin deprem olduğunu hatırlatmak isterim. Daha iki hafta önce, deprem
ülkesi olduğumuz gerçeğini bir kez daha hatırladık ancak her zaman yaptığımız
gibi bunu hemen unuttuk. Bilim adamları, konunun uzmanları yıllardır bu konuyla
ilgili çalışmalar yapıyor ve sürekli uyarıyorlar; yapılması gerekenler belli
ancak hâlâ iktidarın attığı bir adım yok. “34 milyar dolar deprem vergisi
nerelere harcandı?” diye soruyoruz, bir açıklama yok. Bu ciddiyetsiz tavırla,
değil depremle, en küçük bir doğal afetle bile baş edemeyiz. Kamuoyunu
aydınlatana kadar bu konuyu gündemde tutmaya devam edeceğiz.
Değerli
milletvekilleri, partili Cumhurbaşkanlığı sistemiyle Türkiye’nin iyi
yönetilmediğini, hatta savrulduğunu hep dile getiriyoruz. İktidar her şeyin
güllük gülistanlık olduğunu söylese de TÜİK’in saklamaya çalıştığı
istatistikler bile bu gerçeği her gün doğruluyor. 
Daha
dün işsizlik rakamları açıklandı. İşsizlik, Kasım 2019’da, önceki yılın aynı
dönemine göre 1 puan artışla yüzde 13,3’e yükseldi; işsiz sayısı 327 bin kişi
artarak 4 milyon 308 bin oldu. Geniş tanımlı işsiz sayısı ise 7 milyon yani her
4 gençten 1’i işsiz. 
Vatandaşın
bankalara ve finans şirketlerine olan tüketici kredisi ve kredi kartı borcu,
Aralık 2019-Ocak 2020 arasında yaklaşık 7 milyar lira daha artarak 598 milyar lira
oldu; bu borcun 481 milyar lirası tüketici kredilerinden, 117 milyar lirasıysa
kredi kartlarından kaynaklanıyor. Vatandaşın takibe alınan tüketici kredisi ve
kredi kartı borcu ise 10 Ocak itibarıyla 21 milyar lira oldu. UYAP
istatistiklerine göre, ocak ayı içerisinde toplam 424 bin yeni icra dosyası
açıldı, 2019’da 899 şirket konkordato ilan etti. 
Değerli
milletvekilleri, seçim bölgem Adana’yı yakından ilgilendiren tarım sektörü can
çekişir hâle geldi. 2002 yılında 7,5 milyon kişi tarım sektöründe faaliyet
gösterirken bu sayı 2018’de 4,9 milyona düştü. Toprağı terk edenlerin başında
ise maalesef gençlerimiz var. On yıl öncesine kadar çiftçilik yapanların yaş
ortalaması 35-40 idi, şimdi yaş ortalaması maalesef 55’e çıktı. Geçtiğimiz
haftalarda Adana’nın 15 ilçesini 4 milletvekili arkadaşımızla ziyaret edip
yurttaşlarımızla görüştük. Özellikle kırsal ilçelerimizde büyük sorunlar
yaşanıyor. AKP’nin çıkardığı bütünşehir yasasıyla en ücra köyler bile bir anda
mahalle oldu, vergiler arttı ama aynı oranda hizmet alamaz hâle geldiler.
Mesela Adana’nın merkezi Reşatbey Mahallesi ile kuzeydeki bizim en son ilçemiz
Tufanbeyli’nin Kirazlıyurt, Karsavuran ve Kayacık köyleri aynı statüde ele
alınabilir mi? Özellikle köylerde altyapı yok, üstyapı yok, elektrikler kışın sık
sık kesiliyor, yollar maalesef kardan en az bir hafta on gün kapalı, müdahale
eden yok, telefon şebekeleri çekmiyor; köylüler “El insaf!” diyor ve seslerinin
duyurulmasını istiyor.
Değerli
milletvekilleri, bir dönem iş ve aş bulma umuduyla insanlar Adana’mıza gelirken
şimdi maalesef Adana’dan teğet geçiyorlar. Adana’da fabrikalar kapanıyor,
ürünler tarlada kalıyor, özellikle küçük ve orta ölçekli esnaf kepenk
kapatıyor. Ben buradan iktidara soruyorum. Yerli ve millî olan, yılda 12 bin
araç üreten, 1.500 işçinin çalıştığı TEMSA’da üretim durdu, akıbeti hâlâ
belirsiz. İncirlik Üssü’nde işten daha bir hafta önce çıkarılan 424 işçinin
durumu hâlâ belirsiz. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen.
ORHAN
SÜMER (Devamla) – Bir futbol kenti olan Adana’da yeni stadyum inşaatı 2014
yılında başladı, maalesef hâlâ bitirilemedi. İnşaatı bitirilemeyen başka bir
bina daha var, Adana Adliyesi. “Türkiye’nin en büyük adliyesi” diye tanıttılar,
2014 yılında temeli atıldı, maalesef hâlâ bitirilemedi. Ceyhan Devlet
Hastanesinin inşaatı 2012 yılından beri hâlâ tamamlanamadı. Ceyhanlılar
“Hastanemiz ne zaman hizmete açılacak?” diye soruyor. Yüreğir ilçemizin Karataş
Caddesi üzerinde bulunan ve tam yüz on yedi yıl önce hizmete giren, 2012
yılında da yıkılan bir hastanemiz vardı. Yüreğir’in yanı sıra, Karataş Ovası’na
ve köylerine de hizmet veren bu hastanemiz yıkıldı, yerine modern bir hastane
yapılacak denildi ama maalesef hâlâ temeli bile atılmadı. Buraya hastane
yapılacak mı, yoksa arazisi özelleştirilip satılacak mı? 
Adana
trafiğinin can damarı olan ve ölüm yolu olarak bilinen Karataş yolu ne zaman
bitirilecek? Adanalılar olarak iktidarın bu yatırımları acil olarak
bitirmesini, kentimize istihdam kapılarının açılmasını bekliyoruz. 
Yüce
Meclisi saygıyla selamlıyorum. 
Teşekkür
ederim Başkanım. (CHP sıralarından alkışlar)
BAŞKAN
– Değerli arkadaşlar, aynı mahiyetteki önergeler üzerinde bir söz talebi daha
var.
Sayın
İsmail Ok, buyurun. (İYİ PARTİ sıralarından alkışlar)
İSMAİL
OK (Balıkesir) – Sayın Başkan, değerli milletvekilleri; Coğrafi Bilgi
Sistemleri ile Bazı Kanunlarda Değişiklik Yapılması Hakkında Kanun Teklifi’nin
18’inci maddesi üzerinde verilen önerge hakkında İYİ PARTİ Grubu adına söz
almış bulunmaktayım. Bu vesileyle yüce Meclisi saygıyla selamlıyorum.
Sayın
Başkan, değerli milletvekilleri; her gün –tabiri caizse- acılarımız katlanarak
artıyor; şehitlerimiz, gazilerimiz… Maalesef onlarca vatandaşımızı kara
toprağın altına koyuyoruz, birçok gazimiz de maalesef hastanelerde hayat
mücadelesi vermekte. Ben, bu vesileyle bütün şehitlerimize Allah’tan rahmet
diliyorum, gazilerimize de acil şifalar diliyorum. 
Acı
içerisinde acı; size bu acılardan bir örneği aktarmak istiyorum. 3 Haziran 1991
tarihinde Balıkesirli hemşehrim Piyade Onbaşı Ayhan Yılmaz Şırnak’ta vatani
görevini yaparken 21 yaşında şehadet mertebesine eriyor. Gencecik, 21 yaşında
şehadet şerbetini içen bu şehidimizin geride gerçekten yüreği yaralı anne
babası, dul bir eşi ve küçücük bir evladı, Mustafa’sı kalıyor. Tabii, yıllar
çabuk geçiyor, şehidimizin tek evladı Mustafa’mız büyüyor ve kahraman Türk
ordusu saflarına katılarak, piyade astsubay olarak görev yapıyor. İşte, bu
Mustafa’mız, zalim Esad rejiminin İdlib’de yaptığı son saldırıda, 5 şehidimizin
yanında, diğer 5 gazimizle birlikte yaralanıyor. Şehidimizin biricik emaneti,
evladı Mustafa şu anda GATA’da hayat mücadelesi veriyor. Şehidimizin emanetine
sahip çıkamadık, başta bu şehidimiz olmak üzere bütün şehitlerimiz bizi
affetsin. Buraları, şu bulunduğumuz yerleri -başta kendim olmak üzere- hak
etmediğimizi düşünüyorum. Şehitlerin emanetine sahip çıkamıyoruz ve şehidin
biricik oğlu şu anda GATA’da hayat mücadelesi veriyor. Allah, geride kalan,
yalnızca tek oğlu olan annesine bağışlasın inşallah. 
Şimdi
bu duygular içerisinde, biz, burada neler konuşuyoruz? Tıpkı, Ulu Hakan Fatih
Sultan Mehmet İstanbul’u fethettiğinde, papazların “Ayasofya’da meleklerin
kanadı var mı yok mu?” onu konuştukları gibi biz de bunları konuşuyoruz. Her
gün şehit, her gün vatan evladı kara toprağın bağrına giriyor; şimdi biz burada
oyun oynuyoruz. Şu anda görüştüğümüz kanunun bir tek nedeni var, fazla lafa
gerek yok: 31 Martta muhalefet belediyelerinin kazanmasıdır. Eğer 31 Martta
büyükşehirler muhalefet tarafından kazanılmış olmasaydı bugün biz bu kanunu
görüşüyor olmayacaktık. Kısacası, ülkenin içerisinde bulunduğu durum bu kadar
kötüyken, biz, iktidarın, yerel yönetimlere milletin verdiği yetkiyi
gasbetmesini görüşüyoruz; çok acıklı. 
Yine,
seçim bölgem olan sadece Balıkesir’in değil, Türkiye’nin değil, dünyanın incisi
Ayvalık’ta, bu ortamda, tabiat parklarının Tarım ve Orman Bakanlığı tarafından
ranta açılarak yandaşlara para kazandırılmasının hesapları yapılıyor. Halka
açık olan bu yerler, bu cennet gibi güzel beldeler bundan sonra tesisleşerek
ranta açılacak ve halkın elinden alınmış olacak. İşte, Türkiye’nin içerisinde
bulunduğu bu acıklı durumda Türkiye’nin gündemi bu. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen.
İSMAİL
OK (Devamla) – Teşekkür ederim Sayın Başkanım. 
İşsizlik
başını almış gidiyor, yoksulluk, sefalet diz boyu; tarım ve hayvancılık bitmiş,
Millî Eğitimin sadece adı kalmış; annelerin öpmeye kıyamadığı gencecik fidanlar
ay yıldızlı bayrağımıza sarılı bir şekilde her gün kara toprağın bağrına
verilirken biz bu kadar basit şeylerle Türkiye’nin gündemini meşgul ediyoruz.
Türk milletinin verdiği yetkiyi hak etmiyoruz, buralarda bulunmayı asla hak
etmiyoruz. Bunun altını özellikle çiziyorum, hiçbir siyasi parti ayrımı da
yapmıyorum.
AYTUN
ÇIRAY (İzmir) – Yap Başkan, yap!
İSMAİL
OK (Devamla) – Bizim gündemimiz bu mu olacaktı şimdi? 
Bu
duygularla yüce Meclisi saygıyla selamlıyorum ve inşallah, Meclisin etkin, yetkin, asli görevine döndüğü günleri
göreceğimiz inancıyla hepinizi saygıyla selamlıyorum. (İYİ PARTİ sıralarından
alkışlar) 
CAHİT
ÖZKAN (Denizli) – Sayın Başkanım...
BAŞKAN
– Buyurun Sayın Özkan. 
CAHİT
ÖZKAN (Denizli) – Kayda geçmesi için ifade etmek istiyorum: Hatip, kürsüden,
oyun oynadığımızı ve boş işlerle iştigal ettiğimizi ifade etti. Bunu asla kabul
etmemiz mümkün değil. Gazi Meclisimiz 100’üncü yılını kutlarken, kuruluş ve
kurtuluş mücadelesinde nasıl vatan ve millet müdafaasıyla yola çıkmışsa, nasıl
darbelere karşı yekvücut olduysa...
AYTUN
ÇIRAY (İzmir) – Bu laflara alınmanıza sevindik. 
CAHİT
ÖZKAN (Denizli) – ...bugün de haricî ve dâhilî tüm düşmanlara karşı aziz
milletimizin emanetini “Egemenlik kayıtsız şartsız milletindir.” anlayışıyla
yine Gazi Meclisimiz savunmaktadır. Bunun kayıtlara geçmesini istiyorum. 
Teşekkür
ediyorum. 
BAŞKAN
– Teşekkür ederim. 
İSMAİL
OK (Balıkesir) – Öyleyse haydi gidelim İdlib’e, orada oturması kolay. 
BAŞKAN
– Aynı mahiyetteki önergeleri oylarınıza sunuyorum: Kabul edenler...
Etmeyenler... Kabul edilmemiştir. 
18’inci
madde üzerindeki diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 161 sıra sayılı Kanun Teklifi’nin 18’inci maddesinde yer alan “ile”
ibaresinin “ve” şeklinde değiştirilmesini arz ve teklif ederiz. 
 Sefer
Aycan Olcay Kılavuz Esin
Kara
 Kahramanmaraş Mersin Konya
 Ahmet
Özyürek Baki Şimşek 
 Sivas Mersin
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKAN VEKİLİ METİN YAVUZ (Aydın) –
Katılamıyoruz Başkanım. 
BAŞKAN
– Önerge üzerindeki söz talebi Sayın Sefer Aycan’ın. 
Buyurun.
(MHP sıralarından alkışlar) 
SEFER
AYCAN (Kahramanmaraş) – Sayın Başkan, sayın milletvekilleri; Milliyetçi Hareket
Partisi Grubu adına verilen önerge üzerine söz almış bulunuyorum. Hepinizi
saygıyla selamlıyorum. 
Yarın
12 Şubat. 12 Şubat 1920, Kahramanmaraş’ın emperyalist işgalcileri şehirden
kovduğu yıldır ve bu yılın 100’üncü yıl dönümüdür.
Bildiğiniz
gibi, Birinci Dünya Savaşı sonrasında emperyalist işgalciler ülkemizin
şehirlerini işgal etmişti; güney ilerimizi, Maraş’ı da Fransızlar işgal
etmişti. Maraşlı, Fransız’ın ilk geldiği günden beri işgale direnmiş ve karşı
koymuştur. Daha sonra, Fransızların şehirdeki yerli iş birlikçilerle birlikte
şımarık hareketlerine her zaman müdahil
olmuş ve karşılık vermiştir. Sarhoş Fransız askeri Türk kadınının namusuna el
uzattığında, Sütçü İmam olmuş ve orada Fransız askerini vurmuştur. Daha sonra,
kalesinden bayrağı indirildiğinde cuma namazını kılmayarak kaleye hücum etmiş
ve Atatürk’ün tasviriyle, hepsi birer bozkurt olmuş, Fransız bayrağını
indirerek tekrar Türk Bayrağı’nı çekmiştir ve Atatürk bu olayı 1936 yılında
“bayrağı koruyan bir bozkurt” şeklinde tasvir etmiş ve Maraş’a hediye etmiştir.
Daha sonra, Maraşlı çete olmuş ve Fransız ordusuna karşı mücadeleye
başlamıştır. Yirmi iki gün süren mücadele sonrasında Fransız askerini şehirden
kovmuş ve arkasından da kovalamıştır. İşte, Maraşlının bu hareketi, daha sonra,
Türkiye Büyük Millet Meclisi tarafından, kendi kendini kurtaran, şehir olarak
ve kurtuluşuna tüm Maraşlının katılması nedeniyle tek şehir olarak İstiklal
Madalyası’yla ödüllendirilmiştir. Tüm Maraş şehir olarak bu mücadeleye
katıldığı için -fert fert ayrılmamış- tüm şehre kırmızı şeritli İstiklal
Madalyası verilmiştir ve yine Türkiye Büyük Millet Meclisinin kararıyla “kahraman”
unvanı alarak gerçekten kahramanlığını ispatlamış, kahramanlığının sözde
kalmadığı bir destan yazmıştır.
Bugün
Mustafa Kemal Atatürk başta olmak üzere, tüm şehitlerimizi, gazilerimizi
rahmetle anıyorum. Maraş, milliyetçi bir şehirdir; daima bayrağına, vatanına
sadık olmuştur; bugün de terörle mücadelede en çok şehit veren illerden
biridir. Terörle mücadelede de şehit olan kardeşlerimizi rahmetle, minnetle
anıyorum.
Kahramanmaraş
aslında doğal zenginlikleri olan ve ekonomiye fazlasıyla katkıda bulunan bir
ildir ama daha çok büyümek, ekonomiye daha çok katkıda bulunmak istemektedir.
Su zenginidir, enerji zenginidir; hidroelektrik ve termik santrallerle ülke
ekonomisine büyük hizmetler vermektedir. Bir tarım kentidir, bir sanayi
kentidir. Bugün, pamukta, madencilikte, özellikle bakır ve çelik
işletmeciliğinde önemli bir şehirdir ama daha çok büyümek ve ülkemize daha çok
hizmet etmek istiyoruz; bunun için de bazı taleplerimiz var: Özellikle ulaşım
sorunlarımızın halledilmesini bekliyoruz. Kara ulaşımında, hava yolunda, demir
yolunda sorunlarımız var. Organize sanayi bölgesi istiyoruz. Yeni organize
sanayi bölgeleri oluşturulmasını ve böylece ekonomiye daha fazla katkıda
bulunmayı istiyoruz. Sularımızı komşu şehirlerimize veriyoruz. Komşu şehirlerin
sulaması, içme suyu Maraş’tan gider. Maraşlı suyu kullanmaz, komşu şehirlere
gitmesine müsaade eder; o sulardan biz de yararlanmak istiyoruz. Maraş’ın
verimli ovalarının sulu tarım yapılması için bu suya ihtiyacı var,
topraklarının sadece üçte 1’inde sulu tarım yapılmakta.
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Aycan.
SEFER
AYCAN (Devamla) – Sulama barajları, sulama imkânları artırıldığında tarımsal
verimin de daha çok artması mümkün olacaktır. 
Maraş
aynı zamanda bir kültür şehridir, bir turizm şehridir ama yeteri kadar da
tanıtılmamıştır fakat bundan da çok muzdarip değildir; tevekkül sahibidir.
Daima devletine, milletine de sadıktır ama her zaman söylediği bir söz vardır:
“Maraş bize mezar olmadan düşmana gülzâr olmaz.” 
Saygılar
sunarım.
Teşekkür
ederim. (MHP ve İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.

Maddeyi
oylarınıza sunuyorum: Kabul edenler... Etmeyenler... Kabul edilmiştir. 
Birinci
bölümde yer alan maddelerin oylamaları tamamlanmıştır. 
Şimdi
ikinci bölümün görüşmelerine başlıyoruz.
İkinci
bölüm 19 ila 37’nci maddeleri kapsamaktadır. 
İkinci
bölüm üzerinde ilk söz İYİ PARTİ Grubu adına Sayın Hayrettin Nuhoğlu’nun.
Buyurun.
(İYİ PARTİ sıralarından alkışlar) 
İYİ
PARTİ GRUBU ADINA HAYRETTİN NUHOĞLU (İstanbul) – Sayın Başkan, değerli
milletvekilleri; Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi’nin ikinci bölümü üzerinde söz aldım.
Selamlarımı sunarak başlıyorum.
Teklifin
ikinci bölümünde, Kıyı Kanunu, Yapı Denetimi Hakkında Kanun, Kamu İhale
Sözleşmeleri Kanunu, Harita Kadastro Mühendisleri ve Büroları Hakkında Kanun ve
İskân Kanunu’yla ilgili maddeler vardır. Görüldüğü gibi bu bölümde coğrafi
bilgi sistemleriyle ilgili hiçbir madde bulunmamaktadır. Her fırsatta
belirttiğimiz gibi, içine her şeyin doldurulduğu bu torba kanunlara karşı
olduğumuzu bir kez daha ifade etmek istiyorum.
Bu
teklif, benim de üyesi olduğum Bayındırlık, İmar, Ulaştırma ve Turizm
Komisyonunda görüşüldü ama tali komisyon olan Adalet ile Plan ve Bütçe
Komisyonlarında görüşülmedi. Bu suretle yetki gasbı yapılmış olmuyor mu? Bu
durum anayasal düzeni zedelemez mi? 
Diğer
taraftan, Anayasa Mahkemesinin reddettiği maddelerin bu torbanın içerisine
saklanarak Meclis gündemine getirilmesini de doğru bir davranış olarak
görmüyoruz. Aynı zamanda “Kanunlar Anayasa’ya aykırı olamaz.” hükmünün ihlal
edilmiş olduğunu da belirtmek istiyorum. Teklife eklenen Ahlat’taki
Cumhurbaşkanlığı sarayının konumunu gösteren krokiyi kapsayan 20’nci madde ile
Anayasa Mahkemesinin iptal ettiği madde aynıdır. Hukuk devleti ilkesine ve
kıyıların ve çevrenin korunması hükümlerine aykırılık söz konusu olduğu için
iptal edilen bu kanun hükmü bu defa Anayasa Mahkemesine gidilirse iptal
edilmeyecek mi?
Ahlat,
Türk milleti için önemli bir yerdir. Van Gölü kenarındaki bu tarihî ilçemizde
Genel Başkanımız Sayın Akşener’in de evi vardır. Bu ev, oraya verdiğimiz önemin
bir göstergesidir. Cumhurbaşkanlığının da oraya önem vermesinden mutluluk
duyarız ne var ki yapılan işin yasal olmasını arzu ederiz.
Değerli
milletvekilleri, ülkemiz iç ve dış siyasi olayların hızla değiştiği bir dönem
yaşamaktadır. Esas gündem ekonomik sıkıntılar, işsizlik ve geçim zorluğuyken
suni gündemlerle esas gündem örtülmek istenmektedir. Son günlerde bütün Ege
Bölgesi ve Doğu Anadolu Bölgesi sallanmaktadır, deprem can ve mal kayıplarına
yol açmıştır. Deprem gerçeği gündemdeki yerini almışken Van’daki çığ felaketi
ve İstanbul’daki uçak kazasından sonra şimdi de şehit haberleri yürekleri
yakmaya devam ediyor. Şehitlerimize rahmet, yakınlarına ve bütün Türk milletine
sabırlar niyaz ederken henüz sıcaklığını koruyan afetlerle ilgili bir öneride
bulunmak istiyorum: Gelin, hep beraber deprem ve çığ gibi doğa olaylarını
konuşalım. Daha büyük felaketlerle karşılaşmadan, büyük İstanbul depremi
gelmeden bütün hazırlıklarımızı yapalım, yasal düzenlemeye ihtiyaç varsa burada
görüşelim, tartışalım ve bir seferberlik ilan edelim, gerekli bütün tedbirleri
eksiksiz olarak alalım; Kanal İstanbul değil, deprem İstanbul diyerek
başlayalım. Unutulmamalıdır ki doğa olayları tedbir alınırsa korkulacak bir
durum olmaktan çıkar. Bu sebeple, bilim adamlarının önerileri ciddiye
alınmalıdır. Mühendisler ve mühendis odaları çözüm ortağı kabul edilmelidir.
Yapılacak jeolojik araştırmalar sonucu, aktif fay hatları güzergâhında ve
heyelan, kaya düşmesi, çığ, su baskını gibi doğal afetlerin meydana geldiği
hiçbir alanda yapılaşma olmamalıdır. Deprem ve diğer doğal afetler konusunda yapılan
en büyük yanlışlık kolay unutulmasıdır. Her defasında acil ve köklü tedbir
alınacağı açıklanmasına rağmen hiçbir gelişme olmamaktadır. Son zamanlarda
kentsel dönüşüm ve imar barışı gibi yasal düzenlemeler yapılırken söylenenler
ile uygulamalar çok farklı olmuştur. Onun için, halk arasında bu yasal
düzenlemelerin sadece para için yapıldığı kanaati yaygındır. 
Değerli
arkadaşlar, görüştüğümüz teklif birçok teknik konuyu kapsadığı için sözü kanala
getirmek istiyorum. Sayın Cumhurbaşkanının Kanal İstanbul için “Millî bütçeden
bunu yapar mıyız? Eyvallah, yaparız.” şeklindeki ifadesine bakılırsa para
sıkıntısı olmayacak. Şayet bütçe imkânları böyle bir harcamaya müsaitse benim
söylemek istediğim, öncelikle depreme dayanıklı olmayan yapı stokuna derhâl el
atılması ve depreme dayanıklı yapılaşmanın sağlanmasıdır. 
Kanal
İstanbul için telaffuz edilen net bir maliyet bedeli yoktur. 15 milyar dolar,
20 milyar dolar, 75 milyar lira, 75 milyar dolar gibi bedeller konuşulmaktadır.
Bunun sebebi, henüz kesinleşmiş bir fizibilite raporunun ortaya çıkmamış
olmasıdır. Benim düşüncem, gerçekçi bir hesapla toplam maliyetin 300 milyar
liraya ulaşacağı yönündedir. Bu paralarla değil İstanbul, deprem kuşakları
üzerindeki bütün yerleşim yerlerinin depreme dayanıklı hâle getirilmesi
mümkündür. Gerçi, buradaki önerilerimiz dikkate alınmıyor, eleştiriye tahammül
yok. Geçmişte ne söyledilerse tersini yapıyorlar, hiçbir şeyden ders
almıyorlar. Kendileri dışında herkesi suçluyorlar. Cumhurbaşkanına bile kulak
verilmiyor. 
Bakın
Cumhurbaşkanının İstanbul’la ilgili eleştirisine, tarihe geçecek bir öz
eleştiridir Cumhurbaşkanının sözleri, şöyle diyor: “Biz bu şehre ihanet ettik,
hâlâ da ihanet ediyoruz, ben de bundan sorumluyum.” 
Değerli
milletvekilleri, artık, İstanbul’a hiçbir yönetici ihanet etmesin. Bu konuda
ortak tavır oluşturabilirsek ve “Kanal İstanbul” yerine “deprem İstanbul”
demeye başlarsak İstanbul’a, bölgeye ve bütün ülkeye çok faydalı bir iş yapmış
oluruz. İstanbul Çevre ve Şehircilik İl Müdürlüğünde aralık sonu askıya çıkarılan
ve bir aylık süre sonunda askıdan indirilen 1/100.000 ölçekli Avrupa Yakası
Rezerv Yapı Alanı Çevre Düzeni Plan Değişikliği’ne itiraz ettik. Niçin itiraz
ettik? İstanbul’a ihanet edilmesini önlemek için itiraz ettik. Nasıl ihanet
edileceğini maddeler hâlinde belirtmeden önce şu hususa dikkat çekmek
istiyorum: 1/100.000’lik plan değişikliği ÇED raporuna benzemez, çok daha
önemlidir. İtirazlar dikkate alınmaz da hukuksuz bir şekilde kalıcı hâle
gelirse işte o zaman İstanbul’a gerçekten ihanet edilmiş olur. Çünkü bu
değişiklik ana plan kararlarıyla çelişmektedir. Bu çelişkileri şöyle
sıralayabiliriz:
Çevre
düzeni planı kuzeydeki hassas ekosistemlerin korunması amacıyla kuzeye gelişme
eğilimi gösteren kent gelişiminin kontrol altına alınarak doğu-batı aksında ve
Marmara Denizi boyunca çok merkezli ve sıçramalı gelişimin sağlanmasından söz
ederken, bu değişiklik şehrin kuzey bölgesini ve hassas ekosistemleri kentsel
gelişme baskısı altına almaktadır.
Çevre
düzeni planı, plan kararlarının deprem başta olmak üzere afet riskleri dikkate
alınarak üretilmesinden söz ederken planlanan rezerv alanı üzerinde aktif fay
hatlarının olması dolayısıyla deprem ve tsunami riski bulunmaktadır. Çevre
düzeni planı “TEM’in kuzeyinin sanayi alanlarından arındırılması ve kentin doğal
kaynaklarının yoğunlaştığı kuzey bölgesine kentsel gelişme baskısının
önlenmesi” ilkesini benimsemesine rağmen bu değişiklik diğer mega projelerle
birlikte yoğun bir baskıya neden olmaktadır.
Çevre
düzeni planı, içme suyu havzalarının mutlak ve kısa koruma alanlarında
havzaları besleyen derelerin koruma kuşakları içinde yapılaşmayı reddederken bu
değişiklik, su havzaları üzerine yoğun bir yapı ve nüfus baskısı getirmektedir.
Çevre
düzeni planı, bölgedeki ekolojik koridorların doğal ve tarımsal karakterlerinin,
yaban yaşamı hareketliliğinin ve kentsel hava sirkülasyonu işlevinin
korunmasını hedef alırken yeni plan Kuzey Ormanları üzerinde güçlü bir baskı
yaratmaktadır, böylelikle orman alanı sınırları daralmaktadır.
Plan
değişikliğinin, Küçükçekmece Gölü kenarında arkeolojik sit alanının içine
kentsel gelişme ve üniversite alanı kararı getirdiği görülmektedir. Böylece
önemli bir arkeolojik alan tamamen yok edilmektedir.
Plan
değişikliği Trakya’nın verimli tarım alanlarını ve havza koruma kuşaklarını
daraltan kararlar içermektedir.
Değerli
milletvekilleri, bu plan değişikliği televizyonlarda günlerce konuşulması
gerekirken hiç konuşulmadı. Görev bize düşüyor, biz de fırsat buldukça
konuşmaya devam edeceğiz. 
Şayet
bu değişiklik uygulamaya girer ve “Kanal İstanbul” adı verilen su kanalı
gerçekleştirilirse bir daha asla geriye dönüşü olmayan bir ekolojik ve
oşinografik faciayla karşılaşmamızın kaçınılmaz olacağı; ayrıca, teknik,
ekonomik ve siyasi sonuçlarının da olumsuz olacağı bellidir. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen. 
HAYRETTİN
NUHOĞLU (Devamla) – Sadece İstanbul’u değil, aynı zamanda bölgeyi ve bütün Türk
milletini doğrudan etkileyecek olan ve hiçbir kazancı olmayan bir düşünceyi
hayata geçirecek olan bu plan değişikliğine asla onay verilmemelidir. 
1/100.000’lik
plan değişikliğinden de Kanal İstanbul’dan da vazgeçilmesini bekliyor, Genel
Kurula saygılar sunuyorum. (İYİ PARTİ sıralarından alkışlar) 
BAŞKAN
– İkinci bölüm üzerinde ikinci söz talebi Halkların Demokratik Partisi Grubu
adına Sayın Mahmut Toğrul’a aittir. 
Buyurun.
(HDP sıralarından alkışlar) 
HDP
GRUBU ADINA MAHMUT TOĞRUL (Gaziantep) – Teşekkür ederim Sayın Başkan. 
Değerli
milletvekilleri, bu vesileyle Genel Kurulu selamlıyorum ve Genel Kurulun
sevgili emekçilerine selamlarımı iletiyorum. 
Yine,
televizyonları başında bizi izleyen yurttaşlarıma selam ve saygılarımı
iletiyorum. 
Değerli
milletvekilleri, Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi’yle yerel yönetimlerin kentler üzerindeki
yetkileri kısıtlanmakta, yerel yönetimler işlevsizleştirilmekte,
etkisizleştirilmekte ve imar konusunda, Çevre ve Şehircilik Bakanlığı ve TOKİ
üzerinden, merkezî yönetimin kentlere doğrudan müdahale hakkı genişletilmektedir.

31
Mart yerel seçimleriyle ağır bir yenilgi alan ve yerel yönetimlerde büyük kayıp
yaşayan AKP iktidarı, belediyeler üzerinde bir dizi değişiklik yapmak için yasa
teklifleriyle harekete geçiyor. AKP’nin, belediyeleri kendisi için bir rant
alanına dönüştürdüğünü de görüyoruz. Bu teklifte de daha çok Çevre ve
Şehircilik Bakanlığı üzerinden, belediyelerin imar alanındaki yetkilerini
TOKİ’ye devretme girişimi görülüyor. Kamuoyu bir rant alanının daha açılması
durumuyla karşı karşıya kalacak. 
İktidar,
on sekiz yıl boyunca, imar rantlarını yandaş müteahhitlere peşkeş çekmektedir;
imar düzenlemeleriyle şehirleri parsel parsel yandaşlarına dağıtmaktadır;
parkların yerine AVM’ler inşa edilmiştir. Kentsel dönüşüm projeleri halka
değil, daha çok sermaye sahiplerine ve müteahhitlere yarar sağlamıştır. AKP
iktidarları döneminde kente ve imara ilişkin çıkarılmış, dönüştürülmüş
yasaların tümünde toplumsal ihtiyaç ve talepler gözetilmemiştir. AKP doğayı bir
rant nesnesi hâline çevirmekte, ona, basitçe, zenginleştirici bir kaynak olarak
yönelmektedir. Ancak gözü kör olan bu sözde zenginleşme, herkesin dâhil olduğu
ekosistemi tahrip etmekte ve önü alınmayacak başka adaletsizlikler ve
eşitsizlikler doğurmaktadır. Kentler gün geçtikçe daha fazla betona, asfalta ve
hafızasız mekânlara dönüşmektedir. Yerel yönetimleri, doğasına aykırı bir
biçimde, yetki gaspları veya kayyumlarla merkezileştirmeye çalışan AKP,
Türkiye'nin dokusunu aslında Beştepe’ye benzetmeye çalışmaktadır. Kentler beton
ve asfalta gömülmüş, kentlerin hâlihazırda zarar görmüş olan ekolojisi yok
oluşla burun buruna gelmiştir. 
Bilindiği
gibi, AKP iktidarları döneminde, kentlerin yeşil alanları ve sosyal, sanatsal
ve kültürel çalışmalar için ayrılması gereken bölgeler, deprem toplanma
alanları gibi toplumun büyük çoğunluğunun yaşamını ilgilendiren yerler,
özellikle iktidara yakın şirketlerin daha fazla kâr elde etmesi için ranta
açılmıştır.
Bakın,
bunun en somut örneklerinden biri olarak seçim bölgem olan Gaziantep’i vermek
istiyorum. Gaziantep’te deprem toplanma alanları çok sınırlı iken, Gaziantep
Büyükşehir Belediyesi, 2017 yılında, Şehitkamil ilçesine bağlı Osmangazi
Mahallesi’nde, 250 bin metrekarelik deprem toplanma alanını, imarlı arazisinin
imar durumunu yüksek yoğunluklu özel ticaret ve konut alanına çevirerek yüksek
bedellerle sattı değerli arkadaşlar. Buna kentin sivil toplum örgütleri itiraz
ettiler, dava açtılar, idare mahkemesi tarafından yürütmeyi durdurma kararı
verildi. AKP 10 kez imar değişikliği yaptı ve şimdi orada 15 katlı binalar yükseldi.
Büyükşehir Belediye Başkanına bunun nedeni sorulduğunda, değişikliğin nedeni
için belediyenin çok borçlu olduğu, onun için arsa satışı yapmaları gerektiği
cevabını veriyor.
Değerli
arkadaşlar, değerli milletvekilleri; birçok kentte taşkın alanı, sıvılaşma
zemin alanı, heyelan alanı, fay hattı gibi zemin özellikleri açısından
sakıncalı alanlara kurulmuş konut alanları bulunmaktadır. Kentsel dönüşüm
projeleri, çoğunlukla bu alanların kent merkezlerinde, arsa değeri yüksek
olanlarda uygulanmakta ve anlaşılacağı üzere kentlinin güvenliği ve sağlığı
için değil sermayenin istekleri doğrultusunda belirlenmektedir. 
Kentler
alınır satılır bir mal, kentte yaşayanlar ise halk değil müşteridir. Bu eşikten
sonra toplum yararından değil müşteri yararından bahsedebiliriz. Kent
merkezlerinde lüks konutlarda orta, üst sınıfın yaşaması, emekçilerin ise kent
dışına sürülmesi istenmektedir. Güzellemesi yapıldığı gibi, kentsel dönüşüm,
insanları depreme dayanıklı konut sahibi yapmamakta, aksine küçük bir azınlığı
daha fazla gayrimenkul sahibi yaparken büyük bir kitlenin ise konutsuz ve
güvencesiz yaşamasına neden olmaktadır. 
Ekolojik
koridorlar yaratacaklarını vadeden Çevre ve Şehircilik Bakanlığı, hâlihazırda
var olan gerçek ekolojik yaşamı yok etmekte veya yok olmasına göz yummaktadır.
AKP Hükûmeti bütün bu projeleri, kenti bağlamından kopararak, hafızasını
kazıyarak ve yerellerin fikrini almadan büyük bir kibirle inşa etmektedir.
Kentler tüketime, AKP ve yandaş müteahhit firmalar ise kentin kendisini
tüketmeye odaklı bir hâldedir. 
AKP
dağıttığı kâr ve alım garantileriyle, yapılmasına vesile olduğu altyapı
hizmetleriyle övünmektedir. Ancak bu projeler herhangi bir övgüye değer
olmaktan ziyade, yurttaşların hayatını zorlaştıran, yaşam kalitelerini düşüren
projelerdir. Altyapı hizmetleri, inşaat sektörü için birer kâr etme aracı
olarak değil, kentte yaşayan insanların yaşanabilir bir çevreye sahip olması
adına düşünülerek verilmelidir. 
Türkiye
deprem kuşağında olan bir ülke, coğrafyanın yüzde 95’i deprem riski altında,
nüfusun yüzde 98’i deprem riskiyle yaşamaktadır. Bunlar biliniyor ama biz her
şeyi daha iyi biliyoruz, gerekli mühendislik, mimarlık hizmetleri ve yasal
düzenlemelerle deprem zararları engellenebilir diyoruz. Japonya’da 9’luk bir
depremde sadece binalar sallanırken bizde felakete neden oluyor. Yaşanan her
felaketten sonra her şeyi unuttuğumuz ve aynı felaketleri değişik biçimlerde
yeniden yaşadığımız ortadadır. Yönetenler, yıllarca toplumsal hafızamızı
köreltmekte ve kendilerinden hesap sorulmasını engellemektedirler. 
Deprem
riski karşısında büyük çaplı yıkımların ve ölümlerin yaşanması muhtemel
bölgelerin üzerinde iktidar tarafından kentsel dönüşüm projelerinin
oluşturulduğunu ve “kamu yararı” adı altında özel şirketlerin kasalarının
doldurulduğunu görüyoruz. Biliyoruz ki doğal afet ölüm getirmez, rant yaratma
uğruna halkın sağlığını, yaşam hakkını yok saymak ölümleri getirir. Bu felaket,
iktidarın rantçı siyasetinin bir sonucudur. Göz göre göre yapılaşmaya uygun
olmayan yere çok katlı ve tehlikeli binalar yapanlar bu ölümlerden sorumludur. 
Öte
yandan, Bitlis Ahlat’ta Van Gölü kıyısında yapımına başlanan Cumhurbaşkanlığı
köşkü inşaatına izin veren kanun hükümleri Anayasa Mahkemesi tarafından iptal
edilmiştir. Bu yasa teklifiyle Van Gölü kenarında saray yaptırma meselesi
gündeme getiriliyor. Ahlat’ta yeni bir saray inşa etmek tam bir israftır.
Cumhurbaşkanlığı
hükûmet sisteminde israf, ekonominin en büyük kalemlerinden biri olmuştur.
Türkiye halkı, dili, dini fark etmeksizin büyük ekonomik krizle boğuşurken
sarayın harcamaları kamuoyu vicdanını yaralamaktadır. Her bir vatandaştan
alınan vergiler, faiz giderlerine ödenmektedir. Türkiye günde 12 milyon TL faiz
ödemesi yapmaktadır. Faiz giderlerinin her bir kuruşu bu ülkede işçinin ve
yoksulun sırtına yüklenmektedir. Halkın ekmeği azalırken ödeyemediği vergiler,
faturalar, borç kâğıtları, iflaslar, icralar her gün çoğalmaktadır.
Değerli
arkadaşlar, aslında bu kanun teklifinin ruhu, AKP’nin kaybettiği belediyelerin
yetkilerini şu anda tekrar kendisine bağlama. Önce özellikle bizim
belediyelerimizin bir kısmına kayyum yoluyla yetki gasbı yaparak kendileri el
koydu, gasbetti; diğerlerini de özellikle İstanbul Büyükşehir Belediyesinin
Kanal İstanbul’a müdahil olmak istememesinin önüne geçmek açısından, Kanal
İstanbul Projesi üzerinden toplum geleceğiyle ve… Bu ülkede belediyelerin
yetkilerini kendilerine bağlayarak, kaybetmiş oldukları yetkileri tekrar
kendilerinde toplamanın bir aracı olarak bu yasa çalışmasını yapmaktayız. 
Bir
taraftan insanlarımız büyük acı yaşarken, çığ altında kalırken, deprem felaketi
yaşarken bizler de burada bu imar rantlarıyla, belediyelerin yetkilerinin
merkeze devredilmesi yasalarıyla uğraşıyoruz. Biz bunun doğru olmadığını bir
kez daha ifade ediyoruz. 
(Mikrofon
otomatik cihaz tarafından kapatıldı) 
MAHMUT
TOĞRUL (Devamla) – Bitiriyorum Sayın Başkan.
BAŞKAN
– Tamamlayın lütfen Sayın Toğrul.
MAHMUT
TOĞRUL (Devamla) - Kaldı ki Ahlat’ta yapılmak istenen Cumhurbaşkanlığı sarayı
Anayasa Mahkemesi tarafından reddedilmişti, şimdi yasayla Anayasa Mahkemesinin
reddettiği kararı arkadan dolanarak tekrar hayata geçirmeye
çalışıyorlar. Yani yasa dışı olarak başlattıkları bir inşaatı sonradan yasa
çıkararak yasal kılıfa uydurmaya çalışıyorlar. 
Bunları
kabul etmediğimizi bir kez daha ifade ediyor, Genel Kurulu saygıyla
selamlıyorum. (HDP sıralarından alkışlar)
BAŞKAN
– Cumhuriyet Halk Partisi Grubu adına Sayın İbrahim Özden Kaboğlu, buyurun.
(CHP ve HDP sıralarından alkışlar)
CHP
GRUBU ADINA İBRAHİM ÖZDEN KABOĞLU (İstanbul) – Sayın Başkan, Divan, değerli
milletvekilleri; 161 sıra sayılı Coğrafi Bilgi Sistemleri ile Bazı Kanunlarda
Değişiklik Yapılması Hakkında Kanun Teklifi üzerine Cumhuriyet Halk Partisi
Grubu adına konuşacağım. İkinci bölüm, 19’uncu madde ve devamı... Ancak
öncelikle yasa yapım tarzına ve bu yasanın temel özelliklerine değinmek
suretiyle ikinci bölüme ilişkin saptamalarımı sizlerle paylaşacağım. 
Yasa
yapım tarzı konusunda 4 önemli sorun var: 1’incisi zamanlama. Sıkışık bir zaman
dilimine sıkıştırılmakta. 2’ncisi usul. İç Tüzük, madde 38 gerekli kıldığı
hâlde, Anayasa’ya uygunluk incelemesi yapılmamakta. 3’üncüsü demokratik hukuk
devleti ilkelerine, özelikle müzakereci demokrasi kuralına uyulmadığı için,
torba yasa uygulaması yapıldığı için aykırılık teşkil etmekte. 4’üncüsü de
bütün bu olumsuzlukların sonucu olarak yasa genellikle Anayasa’nın sözüne ve
çoğu zaman özüne aykırı olmaktadır. Kısacası “Demokrasi ne değildir?” ve
“Nitelikli yasa nasıl yapılmalı?” soruları, üzgünüm, 161 sıra sayılı Yasa
Önerisi için de geçerli bulunuyor. 
İkinci
başlık olarak, bu torba yasa önerisinin geneline baktığımız zaman, bu önerinin
değişiklik yaptığı 11 yasanın çoğu insan yerleşimleriyle ilgili olduğu için
ülke, insan, devlet üçlüsü ilişkisi sorunsalının bağrında yer almaktadır.
Sınırlı bir zaman dilimine sıkıştırılan Komisyon görüşmelerini izleyen hafta
Elâzığ ve Malatya deprem felaketi ve ağır sonuçları insan yerleşimlerinin
yaşamsal önemini bir kez daha güncel kıldı. O ölçüde de Komisyon görüşmelerinde
pek kabul görmeyen anayasal hükümlerin hatırlanmasını gerekli kıldı. Gerçekten,
Anayasa’mız ülkesel hükümler bakımından oldukça zengindir ve bu konuda devlete
çifte üçlü yükümlülükler yüklemektedir. Hangi hükümler? Sağlıklı ve düzenli
kentleşmeyi gerçekleştirmek ve kamu mallarını korumak, mülkiyet hakkının kamu yararı
ve toplum yararına kullanılması, kıyılardan yararlanmak ve kamu yararı, tarım
arazileri ve kamulaştırma, çevreyi geliştirmek, çevre sağlığını korumak ve
çevre kirlenmesini önlemek, şehirlerin özelliklerini ve çevre şartlarını
gözeten bir planlama çerçevesinde konut ihtiyacını karşılayacak önlemleri almak
ve diğer maddeler; Anayasa madde 170’e kadar devam eden ülkesel Anayasa
maddeleri. Bu çerçevede, 5’inci maddeye, devletin temel amaç ve görevlerine
ilişkin maddeye göre ülkenin bölünmezliğini sağlamak, hak ve özgürlükler
önündeki engelleri kaldırmak, insanın maddi ve manevi varlığının gelişmesi için
gerekli şartları hazırlamak. İşte, burada Kanal İstanbul gibi büyük projeler,
ülkenin bölünmezliği ilkesini zedelemesi açısından Anayasa’ya da aykırılık taşımaktadır.

Yasa
açısından bakıldığı zaman, insan yerleşimleri çerçevesinde çok önemli temel
yasalara ilişkindir; Gecekondu Kanunu, Arsa Üretimi ve Değerlendirilmesi
Hakkında Kanun, İmar Kanunu, Kıyı Kanunu, Yapı Denetimi Hakkında Kanun ve İskân
Kanunu gerçekten, insan yerleşimlerinin bağrında yer aldığı için, devletin
bütün hak ve özgürlüklere ilişkin yükümlülükleri saygı, koruma ve ilerletme
genel yükümlülükleri karşısında bu alanlara ilişkin olmak üzere, devletin
düzenleme, denetleme ve yaptırım yükümlülükleri zincirinde yer alan ana konu.
Bu açıdan, 161 sayılı bu Yasa Önerisi Anayasa’nın devlete yüklediği bu
yükümlülükleri yok saymış bulunuyor. 
Depreme
gelince: Tabii, Elâzığ ve Malatya depreminin bir tür musibet olarak bilimsel
veriler ışığında bu önerinin yeniden ele alınması için bir vesile olarak kabul
edilmesi gerekirdi. Zira, bilindiği üzere, deprem öncesinde, esnasında ve
sonrasında yapılması gerekenlerin yasal temele dayandırılması, uluslararası
insan hakları hukuku ilkeleri ışığında, somutlaştırılmış bulunuyor. Bunu,
Türkiye de hak ediyor, bizim insanımız da bu tür düzenlemeleri hak etmektedir
ama bu da yapılamamıştır. 
Şimdi,
yasa önerisinin ikinci bölümüne gelince şöyle bir başlık kullanabiliriz:
“Acaba, ikinci bölümde Anayasa Mahkemesinin iptal kararı veya kararları mı
meşrulaştırılmak isteniyor?” Bu soruyu sorduktan sonra özellikle Ahlat sarayı
ve millet bahçeleri konusuna değinerek ayrıca İstanbul Bildirgesi’yle sözlerimi
tamamlayacağım.
Anayasa
Mahkemesinin iptal ettiği Ahlat’ta Van Gölü kıyısında Cumhurbaşkanlığı Köşkü
Projesi yeniden gündeme getiriliyor. Böylece, Bitlis Ahlat’ta Van Gölü
kıyısında bulunan alanların Kıyı Kanunu’na tabi kısımlarında imar planı
kararıyla resmî kurum alanı yapılabilmesine olanak sağlanmaktadır. Anayasa
Mahkemesi, esasen, Rize (2) ve Çandarlı (3) olmak üzere bu alanı da iptal
ettiğine göre neden sadece Ahlat’ta saray yapımı yeniden düzenleniyor da Rize
ve Çandarlı düzenlenmiyor? Eğer, Anayasa’ya aykırı değil idiyse neden onlar da
yasal düzenlemeye bağlanmıyor? Hayır, eğer, Anayasa’ya aykırı olduğu hâlde
orada da bir saray yapımına başlanmış ise o zaman Türkiye Büyük Millet Meclisi,
yürütmenin Anayasa’ya aykırı eylem ve işlemler dizisi hedefinde, ereğinde neden
araçsallaştırılmak isteniyor? İşte bu açılardan bakıldığı zaman çifte
Anayasa’ya aykırılık kendini açıkça göstermektedir. Bu açıdan, Anayasa
Mahkemesinin bu kararı çok ivedi olarak vermiş olmasına dikkat çekmek gerekir.
Bunun anlamı ve amacı, bu alanlarda inşaata başlanılmaması idi. Bu bakımdan,
yılın son yasasını burada konuştuk ve Komisyon görüşmelerinde güvenlik
soruşturması ve arşiv araştırmasına ilişkin düzenlemede Anayasa’ya aykırılık
söz konusu olduğu için Anayasa Mahkemesi kararı sonucu geri çekilmişti,
teşekkür ettik burada yılın son görüşmesinde ama yılın ilk yasası da yine
Anayasa Mahkemesinin vermiş olduğu Anayasa’ya aykırı bir düzenlemenin yeniden
burada düzenleniyor olmasına tanıklık ediyoruz, ki bunun geri çekilmemiş olması
veya çekilmez ise yılın son yasasında atılan demokratik ve Anayasa’ya uygun
adımın burada atılmayacağını gösteriyor. İşte bu bakımdan belki Anayasa’ya
aykırılık, Anayasa ihlali ve Anayasa suçu kavramlarını da bu mekânda
tartışmamız gerektiğini bir kez daha hatırlatmak istiyorum.
Tabii,
millet bahçelerine ilişkin düzenlemenin de bir yasal temeli olmaması nedeniyle
Anayasa madde 43 ve 56’ya aykırı olduğunu belirtmek isterim. Şimdi, bu
çerçevede tabii ki bu konuda sonuç ve öneriler bağlamında gerçekten dile
getirilmesi gereken birçok husus var ama ben birkaç önemli konuya değinmek istiyorum.
Komisyonların İç Tüzük madde 38 gereği Anayasa’ya uygunluk incelemesi
yapmaması, tıpkı bu öneride olduğu gibi. 
Şimdi,
burada üç önemli ders söz konusu. Bir: İmar affına son verilmelidir. İki:
Uluslararası yükümlülükleri her zaman hatırlamamız gerekir. Avrupa İnsan
Hakları Mahkemesinin, Maşallah Öneryıldız kararında olduğu gibi, Hekimbaşı
çöplüğünün infilak etmesi sonucu ortaya çıkan tablo. Üç: Güncel durum, deprem
durumu. Bu üç dersten Anayasa’ya yöneldiğimiz zaman, birincisi Anayasa
Mahkemesi bu alanlarda özellikle önceden denetim yapabilmelidir; ikincisi
şehircilik ve imar hukuku alanında bağlayıcı hükümler konulmalıdır; dördüncüsü
Yerel yönetimler, şu anda... Anayasa madde 127 büyük ölçüde askıya alınmıştır.
127 uygulamaya geçirilmelidir ve yerel yönetimlere ilişkin daha güçlü
düzenlemeler yapılmalıdır. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi lütfen.
İBRAHİM
ÖZDEN KABOĞLU (Devamla) – Teşekkür ederim.
Şimdi,
bu çerçevede, İstanbul Sözleşmesi tam yirmi beş yıl önce HABITAT-II İstanbul’da
yapıldı ve Birleşmiş Milletler Konferansı’nın yapılmasının ardından 15 ilkeli
İstanbul Sözleşmesi yayınlandı. Herkese yeterli konut sağlama, sürdürülebilir
insan yerleşimleri ve insan yerleşimlerindeki yaşam kalitesini iyileştirmek
bildirgenin eksen kavramlarını oluşturuyordu. 15 ilkeyi saymaksızın ben sadece
15’inci ilkeyi –sonuç- sizlerle paylaşmakla yetiniyorum. “İstanbul’daki bu
konferans, iş birliğinin ve dayanışmanın hâkim olduğu yeni bir çağı başlatmış
oluyor. 21’inci yüzyıla doğru yol alırken, sürdürülebilir insan yerleşimlerini
amaçlayan olumlu bir vizyon, ortak geleceğimiz için bir umut duygusu ve
herkesin güvenli bir evde, onurlu, iyi, sağlıklı, güvenlikli, mutlu ve umutlu
bir yaşam sürdürebileceği bir dünyayı hep birlikte inşa edebileceğimize dair
gerçekten değerli ve katılımı sağlayıcı bir çabaya katılma çağrısı sunuyoruz.”
diyor, 15’inci ilke bu şekilde noktalanıyor.
(Mikrofon
otomatik cihaz tarafından kapatıldı) 
İBRAHİM
ÖZDEN KABOĞLU (Devamla) – Cümlemi tamamlayayım Sayın Başkan.
BAŞKAN
– Hemen cümlenizi tamamlayın lütfen.
İBRAHİM
ÖZDEN KABOĞLU (Devamla) – Teşekkür ederim Sayın Başkan.
Üç
yıl sonra büyük deprem felaketiyle karşılaştık ve hâlen deprem devam ediyor ama
HABITAT-II’yi İstanbul’da toplamış olan bir ülke olarak bu konularda ciddi,
örnek adım atamayışımız bizim utancımız olmalıdır ve Meclisimiz bu konuda
anayasal yükümlülüğü, uluslararası yükümlülükleri yerine getirmek için artık bu
sayılan 5 maddeyi ele alarak teker teker, insan yaşamı ve insan onuru temelinde
düzenleyebilmelidir. 
Saygılarımla.
(CHP sıralarından alkışlar) 
BAŞKAN
– Milliyetçi Hareket Partisi Grubu adına Sayın Hasan Kalyoncu. 
Sayın
Kalyoncu, şahsınız adına da söz talebiniz vardı, süreleri birleştiriyorum, on
beş dakika süre veriyorum. 
Buyurun.
(MHP sıralarından alkışlar)
MHP
GRUBU ADINA HASAN KALYONCU (İzmir) – Sayın Başkan, kıymetli milletvekilleri;
ülkemizde son günlerde ardı ardına üzücü olaylar yaşadık. Bu nedenle, sözlerime
başlamadan önce, İdlib’de maruz kaldıkları kahpe saldırılar sonucunda hayatını
kaybeden şehitlerimize, Elâzığ merkezde yaşanan depremde, Van’da yaşanan çığ
felaketinde ve İstanbul’da yaşanan uçak kazasında hayatını kaybeden
vatandaşlarımıza ve şehit olan askerlerimize Allah’tan rahmet, yaralılarımıza
acil şifalar diliyorum. Büyük Türk milletinin başı sağ olsun. 
Coğrafi
Bilgi Sistemleri ile Bazı Kanunlarda Değişiklik Yapılması Hakkında Kanun
Teklifi’nin ikinci bölümü üzerine Milliyetçi Hareket Partisi Grubu ve şahsım
adına söz almış bulunuyorum. Genel Kurulu saygıyla selamlıyorum. 
Sayın
milletvekilleri, son günlerde yaşanan ve iklim değişikliğiyle bağlantılı olan
doğal olaylara karşı önlem alınırken var olan geleneksel bilgiyi değiştirmemiz
gerekir. Kar yağışı rejimindeki değişimler çığ tehlikesini artırmaktadır. AFAD
ekipleri de vatandaşlarımız da bu durum karşısında uyarılmalı ve eğitilmelidir.

İklim
değişikliği tarım alanlarındaki uygulamaları da şehirciliği ve doğal olayları
da etkileyecektir. Fırtınaların, çığ tehlikelerinin artacağı ve buna paralel
bir şekilde sel olaylarının da görüleceği ve hasarların artacağı artık
bilinmektedir. Tüm ilgili kurumlar yaptıkları planlamaları bu gerçekliğe göre
uyarlamalıdır. 
İklim
değişikliği açık olsa da uzun vadede tam olarak nasıl ve ne kadar değişeceği
konusunda hâlen belirsizlikler vardır. İklim bileşenlerinde yaşanacak
değişiklikler atmosferdeki sera gazı seviyesine ve küresel, yerel ortalama
yüzey sıcaklıklarının sera gazlarındaki artışa verdiği cevaba bağlıdır.
Belirsizlik durumunu ele almanın bir yolu ise iklim değişikliği
bileşenlerindeki olası değişiklikleri tanımlamak için iklim değişikliği
senaryolarını ve projeksiyon modellerini kullanmak, tehlike ve risk
değerlendirmelerinde farklı iklim değişikliği senaryoları için risk
seviyelerini belirlemektir. Bu değişimin etkilerinin projeksiyon ve
senaryolarının tüm alanlara uygulanması gerekmektedir. 
İklim
değişikliğinin neden olduğu afetlerin artışı, ilerleyen süreçte göç
dalgalarının her yönden giderek artmasına yol açacaktır. Özellikle iklim
mültecilerinin hareketliliği ülkemizle birlikte diğer ülkelerin de önemli bir
sorunu hâline gelecektir. Bu konuyla ilgili planlamalara şimdiden
başlanmalıdır. 
Sayın
milletvekilleri, şehirlerde imara açılan alanlar, deprem master planları
yapıldıktan sonra bu plana tamamen uygun bir şekilde olmalıdır. Fay hatları
üzerinde yer alan mevcut yerleşim alanları acil olarak kentsel dönüşüme
alınarak bir an önce düzenlenmelidir. İllerde deprem master planları vakit
kaybetmeden tamamlanmalıdır. 
Seçim
bölgem İzmir’de deprem master planı Marmara depremi sonrasında hazırlanmış ama
hayata geçirilmemiştir. İzmir’de bilinen 17 aktif fay hattı olduğu ifade
edilmektedir. İzmir’deki fay hatları yerleşim yerlerinden geçmektedir.
Uzmanların ifade ettiğine göre, biriken enerjiyle muhtemel depremlerin yıkıcı
etkisi çok büyük olacaktır. Bu fay hatlarının 6 ila 7,2 büyüklüğünde depremlere
yol açacağı, bunun şiddetinin İzmir’de 10’a yakın hissedileceği yine uzmanlar tarafından
söylenmektedir. İzmir’dekilerin yanı sıra; Manisa, Balıkesir çevresindeki 20
civarında fay hattının yarattığı tehlike potansiyeli, üzerine çok konuşulan
İstanbul depreminden daha vahim boyuttadır. Manisa depreminden sonra İzmir
olasılığı gündeme gelmiştir. Bu fay hatları ve etki alanları üzerindeki
yapılaşma bir an önce tespit edilmeli, uygun olmayan alanlar boşaltılmalı ve
kaçak yapılaşmaya izin verilmemelidir. İzmir’de ve bütün ülkede kentsel dönüşüm
konusuna yaklaşım eski binaların yıkılıp yerine yenilerini yapma anlayışından
uzaklaşmalı ve öncelikli olarak fay hattı üzerindeki yerleşim yerlerinin
taşınması sağlanmalıdır yoksa felaket kapıdadır, gelip çatınca matem tutmanın
kimseye bir faydası olmayacaktır.
Depremde
binaların müteahhitlerine ceza uygulaması yapılırken hatalı imar planı yapan ve
izin veren belediyeler de ceza kapsamına alınmalıdır. İzmir deprem tarihine
bakıldığında, oluşan depremlerde çok büyük yıkımlar meydana geldiği kayıtlara
geçmiştir. 1688’de meydana gelen depremde evlerin ve kamu binalarının dörtte
3’ünün hasar gördüğü belirtilmektedir. İzmir’de oluşan depremlerin çok yıkıcı
olduğu, 1688 depreminde Sancak Kale’nin top seviyesine kadar toprağa gömüldüğü,
kıyısal alanlarda batmalar olduğu ifade edilmektedir. Bu sebeple İzmir’de
yaşanabilecek bir deprem için acil önlemler paketi oluşturulmalıdır. Allah
korusun; Elâzığ, Malatya, Manisa’da yaşandığı gibi, deprem olduktan sonra yas
tutmamak için ülke çapında bir seferberlik anlayışıyla depreme hazırlık
yapılmalıdır. Cumhurbaşkanlığında afet danışmanlığı kurulmalı ve deprem gibi
afetlerde vatandaşı korkuya sevk etmeden, bilinçlendirici çalışmalar
yapılmalıdır. Toplumda infiale yol açabilecek açıklamalar ve yayınlar
yapılmamalıdır.
Sayın
milletvekilleri, bunun yanında dere yataklarında yapılan yerleşimlerde de
gelecekte büyük problemler yaşanacaktır. Dere yatakları ve çevresi planlanırken
yüzyılda gelen sele göre hesaplamalar yapılmalıdır fakat bu hesaplamalara iklim
değişikliği katsayısı katılmamaktadır. Bir an önce tüm dere yataklarına bu
katsayı uygulanarak planlamalar yeniden düzenlenmelidir, aksi takdirde, gelecek
günlerde şehirlerde felaket yaşanma olasılığı da yüksektir. 
Kıymetli
milletvekilleri, bu teklifte hayırlı gördüğüm bir hususu dikkatlerinize sunmak
istiyorum. Bazı şehirlerimizin il sınırlarıyla büyükşehir hâline
getirilmesinde, başka bir deyişle bütünşehir uygulamasında ortaya çıkan
toptancılığın yol açtığı birçok mahzur vardı. Bunların başında, köylerin
mahalle hâline getirilmesi problemlere sebep olmaktaydı. Önümüzdeki teklif imar
açısından eski köylerin büyükşehirlerde kırsal alan olarak tanımlanmasına imkân
vermektedir. Bütünşehir uygulamasının köylere ve köylülere yol açtığı… Başta su
faturası ve diğer işlemlerde kentsel maliyetlerin yeniden gözden geçirilmesi
gerekmektedir. Büyükşehirlerdeki eski köyler bir an önce yeniden köy statüsüne
geri döndürülmeli, bununla ilgili kanuni düzenlemeler yapılmalıdır. Mahalleye
dönüşen köylerde tarım ve hayvancılık faaliyetlerinde sorunlar yaşanmaktadır.
Hâlihazırda bir yönetmelikle yürütülmekte olan e-Plan Otomasyon Sistemi’nin
etkinliğini sağlamanın kanunla düzenlenmesi de uygulamayı güçlendirecektir.
Burada Çevre ve Şehircilik Bakanlığı teknik altyapı ve yetkin personel
sıkıntısı çeken belediyelerin bu sisteme planları yükleyebilmeleri için
destekler geliştirmesi zorunludur çünkü “Olsun.” demekle hiçbir şey olmuyor, oldurmak
için çalışmak gerekli. Küçük ve kaynak sıkıntısı çeken belediyeler bu çerçevede
hesaba katılmalıdır. İmar mevzuatına aykırı yapılar için tapuya şerh konulması
ve satışı durumunda yeni alıcının bu durumdan haberdar edilmesi önemli bir
düzenlemedir. Ancak yıkım gereken ve yıkım işlemi yapılmayan hâllerde yapının
yıkımının Bakanlık tarafından gerçekleştirilmesi ve ilgili idarenin
gelirlerinden kesinti yapılması düzenlemesi üzerine yeniden düşünmek yerinde
olacaktır çünkü belediye başkanları yıkım yapan kişi olmak yerine belediyenin
ödeyeceği para cezasını kabul etmeye yönelebilecektir. 
Sayın
milletvekilleri, teklifte yer alan “imar planlarında parsel bazlı değişlik
yapılamayacağı” maddesi ve şehirlerimizin görünümünü bozacak bina
yüksekliklerine getirilen yapı ruhsatı sınırlamasını olumlu değerlendirdiğimizi
ifade etmek istiyorum. 
Yapı
Denetim Kanunu’yla getirilmiş olan denetim firmalarının sırayla iş almalarıyla
birlikte özellikle sanayi bölgelerinde yapılacak inşaatların denetimleri için
görev sırası gelen firmaların yüzde 75 indirimli iş yapacak olmaları firmaların
görev yapmada isteksiz olmasına neden olmaktaydı. Sınırlamanın yüzde 30’u
geçmemek üzere değiştirilmesiyle birlikte istenildiği titizlikte denetim
yapılması sağlanabilecektir. 
Kıyılarda
özellikle kumluk ve çakıllık alanlarda yapılan iskeleler hem deniz canlıları
hem de vatandaşların kullanımı açısından oldukça olumsuz durumlar
oluşturmaktadır. Bunların kayalık bölgelere taşınması ve o bölgelerde
düzenlenmesi oldukça yerindedir.
Millet
bahçeleri dizayn edilirken ülkemizin değerleri olan bitkiler tercih edilmeli ve
genetik mirasın geleceğe aktarılmasında yardımcı unsur olarak işlev
üstlenmelidir. Millet bahçelerinin endemik ve tıbbi aromatik bitkiler için
korunaklı alanlar olarak da iş görmesi sağlanmalıdır. Endemik bitkiler
açısından uygunluğu belirlenerek bu alanlar dizayn edilmeli ve bölgede yayılış
gösteren bitkilerin tanıtımı sağlanmalıdır. Millet bahçelerini iktidarın
gereksiz bir uygulaması gibi görmek yerine şehirlerde nefes alınabilecek
alanların oluşturulması ve botanik bahçeleri gibi işlev yapan alanlar olarak
görmek ve bu uygulamayı desteklemek ülke açısından da yararlı olacaktır. Bu
bahçelerin yerel bitkilerin tanıtımının yapıldığı ve korunduğu alanlar
durumunda dizayn edilmesi gerekmektedir. Ayrıca, tercih edilen bitkilerin
karbon emilimi yüksek bitkiler olmasına dikkat edilirse şehirlerdeki hava
kirliliği üzerinde de etkinlik sağlanacaktır.
Tüm
bunların yanında hobi bahçelerindeki yapılaşma kapsam dışı durumunda olup bir
an önce kanunla düzenlenmelidir. Hobi bahçelerindeki yapıların herhangi bir
standardı olmadığı gibi, bu yapılar herhangi bir denetime de tabi değildir;
ayrıca, tarım alanlarında gecekondulaşmaya sebebiyet vermektedir. Bunun yanı
sıra, emniyet ve güvenlik açısından da birçok olumsuzluk ortaya çıkmaktadır;
günübirlik kiralamalarda, kayıt dışı iş yeri gibi de çalıştırılmaktadır.
Denetimsiz bir şekilde yapılan uygulamalar gelecekte birçok olumsuzluğa neden
olacaktır. 
Ayrıca,
imar barışıyla tescillenen binaların yerleşim yerine uygunluğu, jeolojik açıdan
uygunluğu ve depreme dayanıklılığı bilinmediğinden oldukça büyük risk
taşımaktadır. Bu binaların acilen denetim kapsamına alınması gerekmektedir. 
Sözlerime
burada son verirken Türk milletinin kaderiyle bütünleşen, Türk milliyetçiliği
davasının yegâne temsilcisi ve kendisini Türk milletine ve vatanına adamış olan
Milliyetçi Hareket Partisinin kuruluş yıl dönümünü kutluyor, Başbuğ’umuz
Alparslan Türkeş’i ve şehitlerimizi rahmet ve minnetle anıyorum. 
Türk
milletiyle sonsuza kadar diyor, Genel Kurulu saygıyla selamlıyorum. (MHP
sıralarından alkışlar) 
BAŞKAN
– Şahsı adına ikinci söz talebi Sayın Minsolmaz’ın. 
Buyurun.
(AK PARTİ sıralarından alkışlar) 
SELAHATTİN
MİNSOLMAZ (Kırklareli) – Sayın Başkan,
değerli milletvekilleri; Coğrafi Bilgi Sistemleri ile Bazı Kanunlarda
Değişiklik Yapılması Hakkında Kanun Teklifi üzerinde şahsım adına söz almış
bulunuyorum. Yüce heyetinizi, aziz milletimizi saygıyla selamlıyorum. 
Evet,
ülkemizde geçtiğimiz haftalar içerisinde yaşanan acı olaylarda yaşamlarını
yitiren şehitlerimize, kıymetli kardeşlerimize Allah’tan rahmet diliyorum,
gazilerimize ve yaralılarımıza da acil şifalar diliyorum. 
Bu
üzücü gündem içerisinde görüştüğümüz kanunun ikinci bölümüne geldik ve
gerçekten çok önemli maddeleri ihtiva etmiş olmasına rağmen gündem içerisinde
belki gerekli vurguları yapma fırsatımız olamadı.
Burada
parti gruplarının tamamıyla, Komisyonumuzun yaptığı çalışmayla, gerçekten
önemli maddeler Türkiye’de şehircilik ve imar adına bu kanun içerisine birlikte
dercedilmiş oldu.
Kanunda
11 tane kanuna ilişkin düzenleme olduğu kadarıyla en çok 3194 sayılı İmar
Kanunu, İskân Kanunu, Gecekondu Önleme Kanunu, Yapı Denetimi Hakkında Kanun,
Kıyı Kanunu ve Coğrafi Bilgi Sistemlerine ilişkin düzenlemeler yapıldı. Ama kanunda,
özellikle, imar planlarının değiştirilmesi hakkında belediyelerde, valiliklerde
ve Bakanlıkta hepimizin malumu olan, hassasiyet içeren konularda önemli
düzenlemeler yapıldı. Kanun içerisinde imar plan değişikliklerinin parsel
bazında yapılamayacağı, minimum ada bazında yapılacağı temel hükmü getirildi.
Ada bazında yapılacak imar plan değişiklikleri için de adada mülkiyeti
bulunanların tamamının rızasının yani muvafakatinin alınması gibi önemli bir
madde de bu kanunun içerisinde yer aldı.
Plan
değişikliklerinden oluşan değer artışının kamu lehine kalması, hepimizin uzun
yıllardır özlediği ve olması için de çaba sarf ettiği bir husustu. Yine bu
kanunun bütünü içerisinde, imar değişikliklerinden elde edilen değer artışının
yine yapılaşma, şehircilik, depreme dayanıklılık ve sağlıklı şehirler oluşması
adına kullanılması amacıyla da kamunun elinde kalması bu kanunla sağlanmış
oldu.
Ruhsata
aykırı yapıların üçüncü şahıslar adına mağduriyet doğurmaması için yine bence
reform niteliğinde olan bir maddeyle proje eklerine aykırı olan yapıların tapu
kaydına, beyanlara şerh edilmesi gibi önemli bir madde yine bu kanun içerisinde
getirilmiş oldu. Burada amaç, herhangi bir şekilde bilerek yapılan proje aykırılıklarının, ruhsata aykırılıkların üçüncü
şahısları hiçbir şekilde mağdur etmesinin kabul edilemeyeceği gerçeğidir.
Yine,
Yapı Kayıt Belgesi alan yapıların depreme ilişkin güçlendirmelerinin yapılması
hususunda çok önemli bir maddeyle beraber, deprem güvenliğine katkı sağlayan
bir madde de bu kanun içerisinde yerini almış oldu. 
İmara
ilişkin davaların uzun yıllar alması, imarın da mekânı planlayan önemli bir
düzenleme olması sebebiyle, yaşamın tüm alanına müessir sonuçlar doğurması
sebebiyle bu davaların çabuk sonuçlandırılması için ivedi yargılama usulünü
öngören bir düzenleme maddenin içerisinde yer aldı. Lisanslı harita kadastro
büroları ile mühendislik büroları arasında yaşanan sıkıntıların çözülmesi
amacıyla önemli düzenlemeler yine kanun içerisinde getirilmiş oldu. Lisanslı
harita kadastro bürolarının lisanslarını haiz oldukları süre içerisinde serbest
mühendislik büroları tarafından yapılan iş ve işlemleri yapamayacağı ve 65
yaşından sonra da bu faaliyeti yapmalarının mümkün olmadığı kanun içerisinde
yer almış oldu. 
Çok
kıymetli milletvekilleri, malum, imarla ilgili süreçler hepimizi
ilgilendiriyor; gerek Bakanlık boyutu gerekse belediyeler boyutu gerekse
valilik boyutu. Büyükşehir belediyeleri olmayan iller içerisinde il özel
idareleri imarla ilgili süreci il genel meclislerinin kararları çerçevesinde
yürütmeyi sağlıyorlar ama temel olarak hepimizin uğraştığı -siyaset farkı
gözetmeksizin- belediye ve bölgelerdeki yaşanan temel sorun, kaçak yapılaşmayla
etkin mücadele edilmesi. Kanun içerisinde kaçak yapılaşmayla etkin mücadele
edilmesi için cezai müeyyidelerde önemli düzenlemelerin de yer aldığının burada
bilinmesi gerekiyor. 
Arazi
kullanım kararları, imar planları şehirlerin mutlak anayasaları niteliğinde ama
değişen ihtiyaçlar her zaman bu mevzuatlar üzerinde de önemli düzenlemeler
yapmamızı gerektiriyor. Bu yasa çalışmasında tüm partilerin katkı koyduğu
gerçeğini az evvel verilen önergelerden de görmüş bulunuyoruz. 
Yaşadığımız
deprem gerçeği, yapılan imar planlarının, imar planları üzerine yapılan
yapıların, bu yapılara ilişkin daha sonra yapılan tadilatların ve
güçlendirmelerin ne kadar önemli olduğu gerçeğini bizlere her fırsatta
gösteriyor. Bunları, maalesef, vatandaşlarımızın canlarıyla, mal kayıplarıyla
ödemekteyiz. Bunun son bulması için de bu teklifte yapı denetimine ilişkin
önemli düzenlemeler bulunmaktadır. 
(Mikrofon
otomatik cihaz tarafından kapatıldı)
BAŞKAN
– Sayın Minsolmaz, sözlerinizi tamamlayın.
SELAHATTİN
MİNSOLMAZ (Devamla) – Bilimin ışığında; yer bilimlerini, mimarlığı, şehir
planlamayı, çevreyi ve tüm mühendislik disiplinlerini kullanmak suretiyle
yapılan düzenlemelerle murat edilen, hepimizin daha sağlıklı ve güvenli
şehirlerde yaşaması, imar değişiklikleriyle oluşan değerin kamunun elinde
kalması, hiçbir surette imar değişikliklerinin bir imar planı uygulama yöntemi
olmasının kabul edilemeyeceği; planların yapıldığı esaslara, ölçülere sadık
kalınarak uygulanmasının sağlanması. Planları değiştirmek suretiyle oluşan
süreçlerin de hepimizin yaşamında ne gibi hususları, belediyeler sürecinde ne
gibi sıkıntıları gündeme getirdiğine hep beraber tanık olduk ve bu kürsüde
bunlar yeterince anlatıldı.
Ben,
kanunun hayırlı olmasını temenni ediyorum. Ülkemizde imar, şehircilik, çevre,
tüm hususlar hakkında sağlıklı değerler getirdiğini, önemli hususların da kanun
metninde bulunduğunu ifade etmek istiyorum. 
Yüce
heyetinizi ve aziz milletimizi saygıyla selamlıyorum. (AK PARTİ sıralarından
alkışlar) 
BAŞKAN
– Teşekkür ederim.
Bölüm
üzerinde soru-cevap işlemi yok.
İkinci
bölüm üzerindeki görüşmeler tamamlanmıştır.
Birleşime
on dakika ara veriyorum.
Kapanma Saati: 20.54 
DÖRDÜNCÜ OTURUM
Açılma Saati: 21.03
BAŞKAN: Başkan Vekili Süreyya Sadi BİLGİÇ
KÂTİP ÜYELER: Burcu KÖKSAL (Afyonkarahisar), Mustafa
AÇIKGÖZ (Nevşehir)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 54’üncü Birleşiminin
Dördüncü Oturumunu açıyorum. 
161
sıra sayılı Kanun Teklifi’nin görüşmelerine devam ediyoruz.
Komisyon?
Yok.
Ertelenmiştir.

66
sıra sayılı Kanun Teklifi’nin görüşmelerine geçeceğiz. 
2.- İzmir Milletvekili Binali Yıldırım’ın Türkiye
Cumhuriyeti Hükûmeti ile Kırgız Cumhuriyeti Hükûmeti Arasında Bişkek
Kırgız-Türk Dostluk Devlet Hastanesi Açılması, Ortak İşletilmesi ve Devri ile
Kırgız Cumhuriyeti Vatandaşlarının Türkiye’de Tıp ve Tıpta Uzmanlık Eğitimi
Almasına Dair Anlaşmanın Onaylanmasının Uygun Bulunduğuna Dair Kanun Teklifi
(2/1602) ve Dışişleri Komisyonu Raporu (S. Sayısı: 66) 
BAŞKAN
– Komisyon? Yok. 
Ertelenmiştir.

Bundan
sonra da komisyonların bulunamayacağı anlaşıldığından, alınan karar gereğince
kanun teklifleri ile komisyonlardan gelen diğer işleri sırasıyla görüşmek için
12 Şubat 2020 Çarşamba günü saat 14.00’te toplanmak üzere birleşimi
kapatıyorum.
Kapanma Saati: 21.04




(x) Bu bölümde hatip tarafından Türkçe
olmayan kelimeler ifade edildi. 


(´) 161
S. Sayılı Basmayazı 29/01/2020 tarihli 49’uncu Birleşim Tutanağı’na eklidir.




