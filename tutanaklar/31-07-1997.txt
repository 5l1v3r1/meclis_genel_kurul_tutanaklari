


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















 DÖNEM : 20    CİLT : 32   
YASAMA YILI : 2



T. B. M. M.

TUTANAK DERGİSİ


129 uncu Birleşim

31 . 7 . 1997  Perşembe




İ Ç İ N D E K İ
L E R



 I. - GEÇEN TUTANAK 
ÖZETİ

 II. - GELEN KÂĞITLAR

III. - YOKLAMALAR

IV. - BAŞKANLIĞIN GENEL KURULA SUNUŞLARI

A)  TEZKERELER VE ÖNERGELER

1. - Çankırı Milletvekili Mete
Bülgün'ün, Tarım, Orman ve Köyişleri
Komisyonu üyeliğinden çekildiğine ilişkin
önergesi (4/241)

2. - Kayseri Milletvekili İsmail Cem'in, Avrupa
Konseyi Parlamenterler Meclisi üyeliğinden çekildiğine
ilişkin önergesi (4/242)

3. - İçel Milletvekili M. İstemihan
Talay'ın, Karadeniz Ekonomik İşbirliği
Asamblesi üyeliğinden çekildiğine ilişkin
önergesi (4/243)

4. - İzmir Milletvekili Şükrü
Sina Gürel'in, Avrupa Konseyi Parlamenterler Meclisi üyeliğinden
çekildiğine ilişkin önergesi (4/244)

5. - Başbakan Yardımcısı
ve Devlet Bakanı Bülent Ecevit'in, Kuzey Kıbrıs
Türk Cumhuriyetine yaptığı resmî
ziyarete katılan milletvekiline ilişkin Başbakanlık
tezkeresi (3/970)

V. - SEÇİMLER

A) KOMİSYONLARDAKİ AÇIK BULUNAN
ÜYELİKLERE SEÇİM

1. - Tarım, Orman ve Köyişleri
Komisyonunda açık bulunan üyeliğe seçim

2. - İnsan Haklarını İnceleme
Komisyonunda açık bulunan üyeliğe seçim

VI. - KANUN TASARI VE TEKLİFLERİYLE
KOMİSYONLARDAN GELEN DİĞER İŞLER

1. - 926 Sayılı Türk Silahlı
Kuvvetleri PersonelKanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.Sayısı
: 23)

2. - Ceza İnfaz Kurumları ile Tutukevleri
İşyurtları Kurumunun Kuruluş ve İdaresine
İlişkin Kanun Tasarısı ve Ankara Milletvekili
M. Seyfi Oktay'ın Benzer Mahiyetteki Kanun Teklifi ve Adalet
ve Plan ve Bütçe komisyonları raporları
(1/576, 2/137) (S. Sayısı :303)

VII. - SORULAR VE CEVAPLAR

A) YAZILI SORULAR VE CEVAPLARI

1. - Tekirdağ Milletvekili Bayram Fırat
Dayanıklı'nın, Tekel'de çalışan
geçici işçilere daimi işçi statüsü
verilip verilmeyeceğine ilişkin Başbakandan sorusu
ve Devlet Bakanı Eyüp Aşık'ın
yazılı cevabı (7/3082)

2. - İzmir Milletvekili Sabri Ergül'ün,
eski Başbakanlar tarafından silah hediye edilen kişilere
ilişkin sorusu ve İçişleri Bakanı
Murat Başesgioğlu'nun yazılı cevabı
(7/3111)

3. - İstanbul Milletvekili Bülent Akarcalı'nın,
Sosyal Hizmetler ve Çocuk Esirgeme Kurumunun açtığı
memuriyet sınavına ilişkin sorusu ve Devlet
Bakanı Hasan Gemici'nin yazılı cevabı
(7/3147)



I. - GEÇEN TUTANAK ÖZETİ

TBMM Genel Kurulu saat 15.00'te açılarak
iki oturum yaptı.

Kırşehir Milletvekili Cafer Güneş,
Kırşehir şeker fabrikası inşaatının
tamamlanarak işletmeye alınmasına, 

Karaman Milletvekili Zeki Ünal da, kalkınmada
öncelikli yörelere, 

İlişkin gündemdışı
birer konuşma yaptılar.

Tekirdağ Milletvekili Bayram Fırat Dayanıklı'nın,
öğretim üyelerinin askerlik sorunlarına ilişkin
gündemdışı konuşmasına Başbakan
Yardımcısı ve Millî Savunma Bakanı
İsmet Sezgin cevap verdi.

Amerika Birleşik Devletlerine gidecek olan
İçişleri Bakanı Murat Başesgioğlu'nun
dönüşüne kadar, İçişleri
Bakanlığına, Adalet Bakanı Mahmut Oltan
Sungurlu'nun vekâlet etmesinin uygun görülmüş
olduğuna ilişkin Cumhurbaşkanlığı
tezkeresi ile,

Ankara Milletvekili Ömer Faruk Ekinci'nin, Adalet
Komisyonu,

Aydın Milletvekili Muhammet Polat'ın,
Tarım, Orman ve Köyişleri Komisyonu, 

Tokat Milletvekili Bekir Sobacı'nın,
Sanayi, Ticaret, Enerji, Tabiî Kaynaklar, Bilgi ve Teknoloji
Komisyonu,

Konya Milletvekili Hasan Hüseyin Öz'ün,
Sağlık, Aile, Çalışma ve Sosyal
İşler Komisyonu,

Üyeliklerinden çekildiklerine ilişkin
önergeleri,

Genel Kurulun bilgisine sunuldu.

Yapılan görüşmelerden sonra
:

Gündemin “Kanun Tasarı ve Teklifleriyle
Komisyonlardan Gelen Diğer İşler” kısmının
145 inci sırasında yer alan 347 sıra sayılı
kanun teklifinin bu kısmının 12 nci sırasında,
153 üncü sırasında yer alan 360 sıra
sayılı kanun teklifinin ise 13 üncü sırasına
alınmasına ilişkin DYP Grubunun önerisinin
kabul edilmediği;

Gündemin “Kanun Tasarı ve Teklifleriyle
Komisyonlardan Gelen Diğer İşler” kısmının
1 inci sırasından 9 uncu sırasına
kadar olan tasarı ve tekliflerin görüşülmesinin
tamamlanmasına kadar, 30.7.1997 Çarşamba günkü
çalışma süresinin uzatılmasına
ve bu birleşimde sözlü soruların görüşülmemesine
ilişkin DSP Grubunun önerisinin kabul edildiği,

Açıklandı.

Başkanlık Divanında açık
bulunan ve DTP Grubuna ayrılan Kâtip Üyeliğe,
Kütahya Milletvekili Mehmet Korkmaz,

İnsan Haklarını İnceleme
Komisyonunda açık bulunan ve bağımsızlara
ayrılan üyeliğe, İzmir Milletvekili Hasan
Denizkurdu,

Seçildiler.

Gündemin “Kanun Tasarı ve Teklifleriyle
Komisyonlardan Gelen Diğer İşler” kısmının
:

1 inci sırasında bulunan 23,

2 nci sırasında bulunan 132,

3 üncü sırasında bulunan
164,

4 üncü sırasında bulunan
168,

5 inci sırasında bulunan 303,

6 ncı sırasında bulunan 232,

7 nci sırasında bulunan 332,

Sıra sayılı kanun tasarıları
ve tekliflerinin görüşmeleri, komisyon yetkileri
GenelKurulda hazır bulunmadıklarından, ertelendi;

8 inci sırasında bulunan, Genel Nüfus
Tespiti Yapılması ve Seçmen Kütüklerinin
Güncelleştirilmesi Hakkında Kanun Teklifinin
(2/216) (S.Sayısı : 40) yapılan açık
oylamadan sonra kabul edildiği ve kanunlaştığı
açıklandı.

31 Temmuz 1997 Perşembe günü saat
15.00'te toplanmak üzere, birleşime 22.03'te son verildi.

Hasan Korkmazcan

Başkanvekili

 Fatih Atay Ali Günaydın

 Aydın Konıya

 Kâtip Üye Kâtip Üye


II. - GELEN KÂĞITLAR

31 . 7 . 1997 PERŞEMBE

Tezkereler

1. - Konya Milletvekili Lütfi Yalman'ın;
Yasama Dokunulmazlığının Kaldırılması
Hakkında Başbakanlık Tezkeresi (3/967) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi : 30.7.1997)

2. - Rize Milletvekili Şevki Yılmaz'ın;
Yasama Dokunulmazlığının Kaldırılması
Hakkında Başbakanlık Tezkeresi (3/968) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi : 30.7.1997)

3. - Şanlıurfa Milletvekili İbrahim
Halil Çelik'in; Yasama Dokunulmazlığının
Kaldırılması Hakkında Başbakanlık
Tezkeresi (3/968) (Anayasa ve Adalet Komisyonları Üyelerinden
Kurulu Karma Komisyona) (Başkanlığa geliş
tarihi : 30.7.1997)

Raporlar

1. - Türkiye Cumhuriyeti Hükümeti
ile Uluslararası Göç Örgütü
Arasında Örgütün Türkiye'deki Hukuksal
Durumu, Ayrıcalıkları ve Dokunulmazlıkları
Hakkında Anlaşmanın Onaylanmasının
Uygun Bulunduğuna DairKanun Tasırısı
ve Plan ve Bütçe ve Dışişleri komisyonları
raporları (1/448) (S. Sayısı : 362) (Dağıtma
tarihi 31.7.1997) (GÜNDEME)

2. - Dünya Posta Birliği Kuruluş Yasası
Beşinci Ek Protokolünün Onaylanmasının
Uygun Bulunduğuna Dair Kanun Tasarısı ve Bayındırlık,
İmar, Ulaştırma ve Turizm ve Dışişleri
komisyonları raporları (1/374) (S. Sayısı:
363) (Dağıtma tarihi : 31.7.1997) (GÜNDEME)

3. - Batı Avrupa Birliği, Ulusal Temsilciler
ve Uluslararası Görevlilerin Statüsü Hakkında
Anlaşmanın, Türkiye Tarafından Batı
Avrupa Silahlanma Örgütü Faaliyetleri ile İlgili
Olarak Uygulanması ve Buna İlişkin Mektupların
Onaylanmasının Uygun Bulunduğu Hakkında
Kanun Tasarısı ve Dışişleri Komisyonu
Raporu (1/591) (S. Sayısı : 365) (Dağıtma
tarihi : 31.7.1997) (GÜNDEME)

4. - Konya Milletvekili Ahmet Alkan ve 11 Arkadaşının;
Yüksek Öğretim Personel Kanununun Bir Maddesinde
Değişiklik Yapılması Hakkında Kanun
Teklifi ve İçtüzüğün 37 inci
Maddesine Göre Doğrudan Gündeme Alınma Önergesi
(2/684) (S.Sayısı : 369) (Dağıtma tarihi
: 31.7.1997) (GÜNDEME)

5. - Ankara Milletvekili Saffet Arıkan Bedük
ve 3 Arkadaşının; Şereflikoçhisar
Adı ile Bir İl Kurulmasına Dair Kanun Teklifi
ve İçtüzüğün 37 inci Maddesine
Göre Doğrudan Gündeme Alınma Önergesi
(2/267) (S. Sayısı : 370) (Dağıtma tarihi
: 31.7.1997) (GÜNDEME)

Sözlü Soru Önergeleri

1. -Bilecik Milletvekili Şerif Çim'in,
Kanada'dan kiralanan yangın söndürme uçaklarına
ve yangında zarar gören vatandaşların
kredi borçlarına ilişkin Orman Bakanından
sözlü soru önergesi (6/586) (Başkanlığa
geliş tarihi : 29.7.1997)

2. - Konya Milletvekili Veysel Candan'ın,
Millî Güvenlik Kurulu görüşme tutanaklarının
Kamuoyuna açıklanmasının gerekçesine
ilişkin Millî Savunma Bakanından sözlü
soru önergesi (7/587) (Başkanlığa geliş
tarihi : 29.7.1997)

3. - Siirt Milletvekili Ahmet Nurettin Aydın'ın,
Siirt Organize Sanayi Bölgesi Altyapı Projesi ve KOBİ
kredilerine ilişkin Sanayi ve Ticaret Bakanından
sözlü soru önergesi (6/588) (Başkanlığa
geliş tarihi : 29.7.1997)

4. - Konya Milletvekili Veysel Candan'ın,
sekiz yıllık kesintisiz eğitimi protesto yürüyüşünde
yaşanan olaylara ilişkin İçişleri
Bakanından sözlü soru önergesi (6/589) (Başkanlığa
geliş tarihi : 29.7.1997)

5. - Siirt Milletvekili Ahmet Nurettin Aydın'ın,
Ilısu Barajı projesine ilişkin Devlet Bakanından
sözlü soru önergesi (6/590) (Başkanlığa
geliş tarihi : 29.7.1997)

Yazılı Soru Önergesi

1. - Bursa Milletvekili Ertuğrul Yalçınbayır'ın,
Bursa'daki Kültür Varlıklarının
korunması için yapılan harcamalara ilişkin
Kültür Bakanından yazılı soru önergesi
(7/3200) (Başkanlığa geliş tarihi : 28.7.1997)

2. - Bursa Milletvekili Ertuğrul Yalçınbayır'ın,
Bursa İlindeki bazı yatırım projelerine
ilişkin Devlet Bakanından yazılı soru
önergesi (7/3201) (Başkanlığa geliş
tarihi : 28.7.1997)

3. - Bursa Milletvekili Ertuğrul Yalçınbayır'ın,
bazı genel müdürlüklerin Bursa İlindeki
projelerine ilişkin Ulaştırma Bakanından
yazılı soru önergesi (7/3202) (Başkanlığa
geliş tarihi : 28.7.1997)

4. - Bursa Milletvekili Ertuğrul Yalçınbayır'ın,
Bursa-Gürsu-Ağaköy projesine ilişkin Tarım
ve Köyişleri Bakanından yazılı
soru önergesi (7/3203) (Başkanlığa geliş
tarihi : 28.7.1997)

5. - Bilecik Milletvekili Şerif Çim'in,
bir mahkumun affı ile ilgili basında yer alan bir
beyanına ilişkin Başbakandan yazılı
soru önergesi (7/3204) (Başkanlığa geliş
tarihi : 29.7.1997)

6. - Tokat Milletvekili Ahmet Fevzi İnceöz'ün,
akaryakıt zammına ilişkin Devlet Bakanından
yazılı soru önergesi (7/3205) (Başkanlığa
geliş tarihi : 29.7.1997)



BİRİNCİ OTURUM

Açılma Saati : 15.00

31 Temmuz 1997 Perşembe

BAŞKAN : Başkanvekili Hasan
KORKMAZCAN

KÂTİP ÜYELER : Fatih
ATAY (Aydın), Ünal YAŞAR (Gaziantep)


BAŞKAN - Türkiye Büyük Millet
Meclisinin 129 uncu Birleşimini açıyorum.


III. - YOKLAMA

BAŞKAN - Ad okunmak suretiyle yoklama yapılacaktır;
sayın milletvekilerinin, salonda bulunduklarını
yüksek sesle belirtmelerini rica ediyorum.

(Yoklama yapıldı)

BAŞKAN - Sayın milletvekilleri, toplantı
yetersayısı bulunmamaktadır.

Saat 16.00'da toplanmak üzere birleşime
ara veriyorum.

 

Kapanma Saati: 15.35 


İKİNCİ OTURUM

Açılma Saati : 16.00

BAŞKAN : Başkanvekili Hasan
KORKMAZCAN

KÂTİP ÜYELER : Ünal
YAŞAR (Gaziantep), Fatih ATAY (Aydın) 


BAŞKAN - Türkiye Büyük Millet
Meclisinin 129 uncu Birleşiminin İkinci Oturumunu
açıyorum. 

III. - YOKLAMA

BAŞKAN - Sayın milletvekilleri, ad okunmak
suretiyle yoklama yapılacaktır; sayın milletvekilerinin,
salonda bulunduklarını yüksek sesle belirtmelerini
rica ediyorum.

(Yoklama yapıldı)

BAŞKAN - Sayın milletvekilleri, toplantı
yetersayısı vardır; görüşmelere
başlıyoruz.

Gündeme geçiyoruz.

Başkanlığın Genel Kurula
sunuşları vardır.

Komisyonlardan istifa önergeleri vardır;
ayrı ayrı okutup, bilgilerinize sunacağım:

IV. - BAŞKANLIĞIN GENEL KURULA
SUNUŞLARI

A) TEZKERELER VE ÖNERGELER

1. - Çankırı Milletvekili
Mete Bülgün'ün, Tarım,Orman ve Köyişleri
Komisyonu üyeliğinden çekildiğine ilişkin
önergesi (4/241)

30.7.1997

Türkiye Büyük Millet Meclisi
Başkanlığına

Tarım, Orman ve Köyişleri Komisyonu
üyeliğinden istifa ediyorum.

Gereğini arz ederim.

Saygılarımla.

  Mete Bülgün

  Çankırı

2. - Kayseri Milletvekili İsmail Cem'in,
Avrupa Konseyi Parlamenterler Meclisi üyeliğinden çekildiğine
ilişkin önergesi (4/242)

BAŞKAN - Bilgilerinize sunulmuştur.

Diğer istifa önergesini okutuyorum:

Türkiye Büyük Millet Meclisi
Başkanlığına

Avrupa Konseyi Parlamenter Meclisi üyeliğinden
istifa ediyorum.

Gereğini saygılarımla arz ederim.

 İsmail Cem

 Kayseri

BAŞKAN - Bilgilerinize sunulmuştur.

Diğer istifa önergesini okutuyorum:

3.- İçel Milletvekili M. İstemihan
Talay'ın, Karadeniz Ekonomik İşbirliği
Asamblesi üyeliğinden çekildiğine ilişkin
önergesi (4/243)

Türkiye Büyük Millet Meclisi
Başkanlığına

Karadeniz Ekonomik İşbirliği Asamblesi
üyeliğinden istifa ediyorum.

Gereğini saygılarımla arz ederim.

  M. İstemihan Talay

  İçel

BAŞKAN - Bilgilerinize sunulmuştur.

Diğer istifa önergesini okutuyorum:

4. - İzmir Milletvekili Şükrü
Sina Gürel'in, Avrupa Konseyi Parlamenterler Meclisi üyeliğinden
çekildiğine ilişkin önergesi (4/244)

Türkiye Büyük Millet Meclisi
Başkanlığına

Avrupa Konseyi Parlamenter Meclisi üyeliğinden
istifa ediyorum.

Gereğini saygılarımla arz ederim.

  Şükrü Sina Gürel

  İzmir

BAŞKAN - Bilgilerinize sunulmuştur.

Başbakanlığın, Anayasanın
82 nci maddesine göre verilmiş bir tezkeresi vardır;
okutup, oylarınıza sunacağım:

5. - Başbakan Yardımcısı
ve Devlet Bakanı Bülent Ecevit'in, Kuzey Kıbrıs
Türk Cumhuriyetine yaptığı resmî
ziyarete katılan milletvekiline ilişkin Başbakanlık
tezkeresi (3/970)

31.7.1997

Türkiye Büyük Millet Meclisi
Başkanlığına

20 Temmuz Barış ve Özgürlük
Bayramı törenlerine katılmak ve görüşmelerde
bulunmak üzere Devlet Bakanı ve Başbakan Yardımcısı
Bülent Ecevit'in başkanlığında bir
heyetin 20 Temmuz 1997 tarihinde Kuzey Kıbrıs Türk
Cumhuriyetine yaptığı resmî ziyarete,
Ankara Milletvekili Agâh Oktay Güner'in de katılması
uygun görülmüş ve bu konudaki Bakanlar Kurulu
kararı ilişikte gönderilmiştir.

Anayasanın 82 nci maddesine göre gereğini
arz ederim.

  Mesut Yılmaz

  Başbakan

BAŞKAN - Tezkereyi oylarınıza
sunuyorum: Kabul edenler... Kabul etmeyenler... Kabul edilmiştir.

Sayın milletvekilleri, şimdi, gündemin
“Seçim” kısmına geçiyoruz.

V. - SEÇİMLER

A) KOMİSYONLARDAKİ AÇIK BULUNAN
ÜYELİKLERE SEÇİM

1. - Tarım, Orman ve Köyişleri
Komisyonunda açık bulunan üyeliğe seçim

BAŞKAN - Tarım, Orman ve Köyişleri
Komisyonunda boş bulunan ve Anavatan Partisi Grubuna düşen
1 üyelik için, Kırşehir Milletvekili
Ömer Demir aday gösterilmiştir.

Oylarınıza sunuyorum: Kabul edenler...
Kabul etmeyenler... Kabul edilmiştir.

Sayın Demir'e, seçildiği Komisyonda
başarılar diliyorum.

2.- İnsan Haklarını
İnceleme Komisyonunda açık bulunan üyeliğe
seçim

BAŞKAN - İnsan Haklarını
İnceleme Komisyonunda boş bulunan ve Demokratik Sol
Parti Grubuna düşen 1 üyelik için, İstanbul
Milletvekili Mehmet Cevdet Selvi aday gösterilmiştir.

Oylarınıza sunuyorum: Kabul edenler...
Kabul etmeyenler... Kabul edilmiştir.

Sayın Selvi'ye, seçildiği Komisyonda
başarılar diliyorum.

Gündemin “Kanun Tasarı ve Teklifleri
ile Komisyonlardan Gelen Diğer İşler” kısmına
geçiyoruz.

Önce, sırasıyla, yarım
kalan işlerden başlıyoruz.

VI. - KANUN TASARI VE TEKLİFLERİYLE
KOMİSYONLARDAN             GELEN DİĞER İŞLER

1. - 926 Sayılı Türk Silahlı
Kuvvetleri PersonelKanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.Sayısı
: 23)

BAŞKAN - 926 Sayılı Türk
Silahlı Kuvvetleri Personel Kanununa Bir Geçici
Madde Eklenmesine İlişkin 488 Sayılı
Kanun Hükmünde Kararnameyle ilgili tasarının
müzakeresine kaldığımız yerden devam
edeceğiz.

Komisyon?.. Burada.

Hükümet?.. Yok.

Tasarının müzakeresi ertelenmiştir.

SALİH KAPUSUZ (Kayseri) -  Sayın Başkan,
kaçıncı sefer erteleme?

BAŞKAN - Burada onu tespit etme imkânım
yok.

2. - Ceza İnfaz Kurumları ile Tutukevleri
İşyurtları Kurumunun Kuruluş ve İdaresine
İlişkin Kanun Tasarısı ve Ankara Milletvekili
M. Seyfi Oktay'ın Benzer Mahiyetteki Kanun Teklifi ve Adalet
ve Plan ve Bütçe komisyonları raporları
(1/576, 2/137) (S. Sayısı :303) (1)

BAŞKAN - Ceza İnfaz Kurumları
ile Tutukevleri İşyurtları Kurumunun Kuruluş
ve İdaresine İlişkin Kanun Tasarısı
ve Ankara Milletvekili M. Seyfi Oktay'ın Benzer Mahiyetteki
Kanun Teklifi ve Adalet ve Plan ve Bütçe Komisyonları
raporlarının müzakeresine kaldığımız
yerden devam ediyoruz. 

Komisyon ve Hükümet yerlerini aldılar.

Geçen birleşimde, tasarının
tümü üzerindeki görüşmeler tamamlanmış
ve tasarının maddelerine geçilmesi kabul
edilmişti. 

Şimdi, 1 inci maddeyi okutuyorum:

CEZA İNFAZ KURUMLARI İLE
TUTUKEVLERİ İŞYURTLARI KURUMUNUN      KURULUŞ
VE İDARESİNE İLİŞKİN
KANUN TASARISI

Amaç

MADDE 1. - Hükümlü ve tutukluların
meslek ve sanatlarının korunup geliştirilmesi
veya bir meslek ve sanat öğrenmeleri amacına yönelik
olarak çalışmalarını sağlamak
üzere; işyurtları açmak ve bunların
bütün malî ve idarî işlerini bir merkezden
düzenlemek ve yönetmek amacıyla Adalet Bakanlığına
bağlı Ceza İnfaz Kurumları ile Tutukevleri
İşyurtları Kurumu kurulmuştur.

BAŞKAN - Madde üzerinde söz isteyen?..


SALİH KAPUSUZ (Kayseri) - Refah Partisi Grubu
adına Fethullah Erbaş konuşacak.

BAŞKAN - Refah Partisi Grubu adına,
Van Milletvekili Sayın Fethullah Erbaş; buyurun.
(RP sıralarından alkışlar)

Konuşma süreniz 10 dakikadır.

RP GRUBU ADINA FETHULLAH ERBAŞ (Van) - Sayın
Başkan, değerli milletvekilleri; Ceza İnfaz Kurumları
ile Tutukevleri İşyurtları Kurumunun Kuruluş
ve İdaresine İlişkin Kanun Tasarısının
1 inci maddesi üzerinde söz almış bulunuyorum;
Refah Partisi Grubu ve şahsım adına, hepinizi
saygıyla selamlıyorum.

1 inci maddede iki önemli konu vardır;
birincisi, hükümlü ve tutuklulardan, meslek ve
bir sanat sahibi olanlar; ikincisi ise, meslek ve sanat sahibi
olmayanlar hakkındaki işlemlerdir. Meslek ve sanatı
olanlar için, bu sanatlarının korunması,
aynı zamanda, mesleklerinin yeni teknolojiye uygun olarak
geliştirilmesinin sağlanmasını amaç
edindirmektedir. İkincisinde ise, bir meslek ve sanatı
olmayan tutuklu ve hükümlülerin cezalarını
bitirdikleri zaman topluma kazandırılmaları
ve toplumda bir meslek ve sanat edinmeleri için yapılan
çalışmalardır. 

İşyurtları, elbette ki, bu yasa
tasarısının en önemli kısmıdır.
Tutukluların ve hükümlülerin ıslah
edilmelerine yönelik en önemli...

BAŞKAN - Sayın Erbaş, bir dakika...

Değerli arkadaşlarım, kürsüdeki
hatibin konuşması, Genel Kurul salonundan değil,
Başkanlık kürsüsünden dahi izlenemiyor.
Ayaktaki arkadaşlarımızın, lütfen,
yerlerine oturmalarını rica ediyorum. Görüşme
yapacak olanlar, kuliste yapabilirler. 

Buyurun Sayın Erbaş.

FETHULLAH ERBAŞ (Devamla) - Bugün, ülkemizde,
58 bin civarında tutuklu ve hükümlünün
bulunduğu göz önüne alınırsa,
bunların sadece 4 bini şu andaki işyurtlarında
çalıştırılmakta, 54 binlik büyük
bir bölümü ise, işyurtlarında çalıştırılmamakta,
şu andaki infaz sistemine göre normal olmayacak bir
şekilde bekletilmektedir. 

Ceza infaz kurumlarının bugünkü
durumuna bakacak olursak, 565 adet infaz kurumu bulunmaktadır.
Bunların içerisinde 58 681 adet tutuklu ve hükümlü
bulunmakta; bunların 48 816'sını adi suçlular,
8 665'ini ise, terör suçluları oluşturmaktadır.
Bütün bu tutuklu ve hükümlüler için
31 202 personel çalıştırılması
icap etmektedir; bunların da 23 bin civarındaki
personel kadrosu şu anda dolu olup, 7 295 adet personel
kadrosu ise halen boş bulunmaktadır. 

Ceza ve infaz evlerinin en önemli konusu, tutukluları
ve hükümlüleri topluma kazandırmaktır;
yani, burada, insan önplanda gelmektedir. Tutuklu ve hükümlülerin
şu andaki durumlarına bakacak olursak, cezaevlerimizde
-son zamanlardaki ölüm oruçlarını
da düşünürsek- ölüm oruçları
dahil birçok problemle karşı karşıya
olduğumuz meydandadır. Şu anda, tutukluların
ve hükümlülerin durumlarını inceleyen
bir komisyon kurulmuş olsa, bazı cezaevlerinde fazla
sıkışıklık olduğunu, hatta
insanların bir yatakta üç vardiyalı
olarak yattığını göreceksiniz. 

Tutuklu ve hükümlüleri ıslah
yönünde ise, yapılan incelemelerde, cezaevlerinde
bir ankesörlü telefonun bile bulunmadığı,
cezaevlerine gelen tutuklu yakınlarınınsa
büyük sıkıntı çektikleri,
gelen haberler arasındadır. Şu andaki infaz
sistemimiz, tutuklu ve hükümlülerden ziyade, bunların
eş ve yakınlarına bu cezayı çektirmektedir.
Biz, bu konuyu fasılalarla gördük ve inceledik.
Konunun ilgilileri, bu konudaki düzenlemelerin en yakın
zamanda yapılmasını Adalet Bakanlığından
talep etmektedirler. Bizim de talebimiz bu yöndedir. 

Bu işyurtlarından elde edilen gelirler,
şu anda, Sayıştay vizesinden, 1050 Sayılı
Muhasebei Umumiye Kanunundan muaf olmaktadır. Eğer,
bu tahakkuk ederse -inşallah tahakkuk eder- Adalet Bakanlığı
da kendi başına önemli bir gelir kaynağına
sahip olmaktadır. Bu gelir kaynağının
hem Sayıştay vizesinden muaf tutulması hem
de Muhasebei Umumiye Kanununun dışında tutulması,
Adalet Bakanlığının ileride bağımsız
ekonomik güç elde etmesine de vesile olacaktır.


Kanun tasarısı bu haliyle, tutuklu
ve hükümlülerin durumlarının iyileştirilmesi
açısından, topluma kazandırılmaları
açısından çok önemli yenilikler
getirmektedir. Kanun tasarısını destekliyoruz,
Genel Kurulu saygıyla selamlıyoruz. (RP sıralarından
alkışlar) 

BAŞKAN - Refah Partisi Grubu adına konuşan
Van Milletvekili Sayın Fethullah Erbaş'a teşekkür
ediyorum. 

Madde üzerindeki görüşmeler
tamamlanmıştır. 

Maddeyle ilgili değişiklik önergesi
yoktur.

Maddeyi oylarınıza sunuyorum: Kabul
edenler... Kabul etmeyenler... Kabul edilmiştir. 

2 nci maddeyi okutuyorum: 

Tanımlar

MADDE 2. - Bu Kanunda geçen;

a) Bakan : Adalet Bakanını,

b) Bakanlık : Adalet Bakanlığını,

c) İşyurtları Kurumu : Ceza İnfaz
Kurumları ile Tutukevleri İşyurtları
Kurumunu,

d) İşyurtları Kurumu Yüksek
Kurulu : Ceza İnfaz Kurumları ile Tutukevleri İşyurtları
Yüksek Kurulunu,

e) Ceza İnfaz Kurumları : Kapalı
ve açık cezaevleri ile çocuk ıslahevlerini,

f) Genel Müdürlük : Ceza ve Tevkifevleri
Genel Müdürlüğünü,

g) Genel Müdür : Ceza ve Tevkifevleri Genel
Müdürünü,

h) Daire Başkanlığı : Ceza
ve Tevkifevleri Genel Müdürlüğü İşyurtları
Daire Başkanlığını,

ı) Daire Başkanı : Ceza ve Tevkifevleri
Genel Müdürlüğü İşyurtları
Daire Başkanını,

İfade eder.

BAŞKAN - Madde üzerinde söz istemi?..
Yok. 

Maddeyle ilgili değişiklik önergesi
yok. 

Maddeyi oylarınıza sunuyorum: Kabul
edenler... Kabul etmeyenler... Kabul edilmiştir. 

3 üncü maddeyi okutuyorum:

İşyurtları Kurumu

MADDE 3. - İşyurtları Kurumunun
organları, İşyurtları Kurumu Yüksek
Kurulu ile Daire Başkanlığı ve işyurtlarıdır.

İşyurtları Kurumu Yüksek
Kurulu; Bakanlık Müsteşarının
başkanlığında,  Ceza ve Tevkifevleri Genel
Müdürü ile Hukuk İşleri Genel Müdürü,
Personel Genel Müdürü, İdarî ve Malî
İşler Dairesi Başkanından oluşur.

Başkanvekilliği görevi Genel Müdür
tarafından yürütülür.

Bakan, gerekli gördüğü hallerde
İşyurtları Kurumu Yüksek Kuruluna başkanlık
eder.

Daire Başkanlığı, bir Daire
Başkanı ile yeteri kadar tetkik hâkimi ve diğer
personelden oluşur.

İşyurtları Kurumunu, İşyurtları
Kurumu Yüksek Kurulu Başkanı temsil eder.

İşyurtları Kurumu, 1 inci maddede
belirtilen amaçları gerçekleştirmek
üzere işyurtları kurar.

BAŞKAN - Madde üzerinde söz istemi?..
Yok.

Maddeyle ilgili değişiklik önergesi
yok.

Maddeyi oylarınıza sunuyorum: Kabul
edenler... 

ERSÖNMEZ YARBAY (Ankara) - Sayın Başkan,
söz istemiştim.

BAŞKAN - Oylamaya geçtim; müteakip
maddede...

ERSÖNMEZ YARBAY (Ankara) - Ama, bu çok
önemli...

BAŞKAN - Geç kaldınız.

... Kabul etmeyenler... Kabul edilmiştir.

4 üncü maddeyi okutuyorum:

İşyurtları Kurumu Yüksek
Kurulunun görevleri

MADDE 4. - İşyurtları Kurumu
Yüksek Kurulunun görevleri şunlardır;

a) İşyurtlarının genel
amaç ve politikalarını belirlemek,

b) İşyurtları Kurumunun Genel
Müdürlükçe hazırlanacak bütçesini
onaylamak,

c) İşyurtlarının kurulmasına
veya kaldırılmasına karar vermek,

d) Hükümlü ve tutukluların
çalıştırılma esas ve usullerini
belirlemek,

e) İşyurtları yönetim kurullarının
önerisi üzerine 1475 sayılı İş
Kanunu hükümlerine göre nitelikleri bu Kanunun
8 inci maddesinde belirtilen işçilerin çalıştırılmasına,
ücretlerinin belirlenmesine ve bunların işten
çıkarılmasına karar vermek,

f) Fazla iş çıkarmak suretiyle
işyurduna yararlı olan personel ve hükümlülere
prim ödenmesinin esas ve usullerini belirlemek; yıllık
bilançolarında tahakkuk edecek kârdan personel,
işçi ve hükümlülere ve bu Kanunun
8 inci maddesinde belirtilen kâr payı ödenmesine
ilişkin işyurdu yönetim kurullarının
önerilerini karara bağlamak,

g) Bakanlığın denetim programlarına
ek olarak, işyurtlarının faaliyetlerinin adalet
müfettişleri tarafından denetlenmesini Bakana
önermek, 

h) İşyurtları Kurumu ile işyurtlarının
paralarının yatırılacağı
bankaları belirlemek,

ı) Ceza İnfaz Kurumları ve tutukevleri
personeline İşyurtları Kurumu ve İşyurtlarının
hesaplarını tutturmak ve bu hesapları ilgilendiren
işleri yaptırmak,

j) İşyurtlarının yıllık
iş program ve projelerini, bütçelerini, ek bütçelerini,
faaliyet raporu ve netice hesaplarını onaylamak
veya reddetmek,

k) Genel Müdürün önerisiyle işyurtlarına
işletme ihtiyaçları için kaynak tahsisi
yapmak ve gerektiğinde birinden diğerine kaynak aktarması
yapılmasına karar vermek,

l) Genel bütçeden aylık alan kadrolu
personelin işyurdunda çalıştırılmasına
ilişkin Genel Müdürün önerilerini karara
bağlamak.

TEMEL KARAMOLLAOĞLU (Sıvas) - Sayın
Başkan, Refah Partisi Grubu adına Sayın Cafer
Güneş konuşacak. 

BAŞKAN - Madde üzerinde, Refah Partisi
Grubu söz isteminde bulunmuştur. 

Refah Partisi Grubu adına, Sayın Cafer
Güneş; buyurun efendim. (RP sıralarından
alkışlar)

RP GRUBU ADINA CAFER GÜNEŞ (Kırşehir)
- Sayın Başkan, sayın milletvekilleri; Ceza
İnfaz Kurumları ile Tutukevleri İşyurtları
Kurumunun Kuruluş ve İdaresine İlişkin
Kanun Tasarısının 4 üncü maddesi
üzerinde Refah Partisi Grubu adına söz almış
bulunuyorum; hepinizi şahsım ve Partim adına
saygıyla selamlıyorum.

Sayın Başkan, sayın milletvekilleri;
Türkiye Cumhuriyeti Devleti büyük bir devlettir.
Bu büyük devlette de elbette ki problemler olacak; kavgalar,
tehditler, maalesef öldürmeler, yaralanmalar olacaktır.
Bunların da, kanunlar çerçevesi dışında
olduğu için cezaları olacak, cezaların
çekildiği mekânlar olacak. 

Günümüzde cezaevlerinde, 58 bin civarında
hükümlü ve tutuklu, 23 bin civarında da
personel mevcuttur. Bunların çocukları ve
yakınları da hesaba katılınca, yüzbinleri
ilgilendiren bir kurumu ve yasa tasarısını
görüşüyoruz. Oldukça önemli bir
konu olduğu hepiniz tarafından kabul edilmektedir.
Cezaevlerinin eski tarihlerine bakıldığında
-ki, Kırşehir Yarı Açık Cezaevinde
sergilenen ıslaha yönelik, eski dönemdeki o prangaları
ve zincirleri görünce- bugün cezaevlerinde ne kadar
güzel bir iyileştirme olduğu görülmektedir.


Modern infaz sistemlerinde, amaç, o mahkûmun
cezasını çekme süreci içinde
onu ıslah etmek, topluma kazandırmak, bir daha suç
işlemesinin önüne geçerek, yaptıklarının
yanlış olduğuna inandırarak serbest bırakmaktır.
Islah faaliyetlerinin en önemlisi, kültürel eğitimdir
ve hükümlü ve tutukluyu çalıştırarak,
onu bir meslek sahibi yapmaktır. 

Hükümlü ve tutuklular, döner
sermaye esasına dayalı işyurtlarında
çalıştırılmaktadır. Bu
işyurtları, maalesef, dağınık,
eskimiş teknolojiye sahip, rantabilitesi düşük
ve aralarında koordinasyon bulunmayan tesisler haline gelmiştir.
Tasarı, İşyurtları Kurumunun gelirleriyle,
modern infaz sisteminin geliştirildiği cezaevlerinin
yapımını, mevcutlarının tamir
ve tadil edilmesini, modern cihazlarla donatılmasını,
son teknolojiye dayalı yeni atölye, ünite ve
unsurların vücuda getirilmesini sağlayacaktır.


Sayın Başkan, sayın milletvekilleri;
hepiniz takdir edersiniz ki, tüm kurumlar gibi cezaevleri
de bir bütündür; bunun bir parçasıyla
ilgilenmek, konuyu kökünden halletmez. Yine hepinizin
takdir edeceğine inandığım üzere, cezaevleri
sadece hükümlü ve tutuklulardan ibaret değildir;
hükümlü ve tutuklulardan başka, cezaevindeki
idareciler, infaz koruma memurları, mahkûm aileleri,
mahkûmların şu veya bu şekilde mağdur
ettiği insanlar ve cezaevinde çalışan
memurlar vardır. Şimdi, biz burada, sadece hükümlü
ve tutukluları ele alır, diğer ilgilileri dikkate
almazsak, ayrıca, mekânın durumunu ve ilgili
şahıslar arasındaki eşitsizliği
dikkate almazsak, yapılan çalışmalarda
istenilen verimin alınamayacağı kanaatindeyim.

Çok önemli olduğuna inandığım
cezaevi müdürlerinin mevcutlarının çok
köklü bir eğitimden geçirilmesi, bundan sonra
mesleğe alınacak cezaevi müdürlerinin de
mutlaka hukukçu olması gerektiği kanaatindeyim.
Cezaevinde çalışan çok sayıda
ikinci müdürler var; bu ikinci müdürlerin
cezaevindeki görevleri belli değil; cezaevi müdürlerinin
görevleri belli olmalı. Cezaevi müdürleri
atanırken de bunun bir esasa dayandırılmasının
faydalı ve iyi olacağı kanaatindeyim.

Cezaevlerinde birinci ve ikinci müdürlerin
ve tüm personelin maaşlarının düşük
olduğu kanaatindeyim; çünkü, buradaki insanlar,
bir nevi emniyet görevi yapmaktadırlar; bunların
da, emniyette çalışan insanlar gibi tazminatlarını
alabilmeleri gerektiğine inanıyorum. 

Ceza infaz kurumlarında görev yapan müdür
ve infaz koruma memurlarına, görevleri bakımından
gelecek tehdit ve tehlikeler karşısında güvence
altına alınmalar için, gerektiğinde silah,
servis hizmetleri ve önem durumuna göre koruma verilmesi
gerekmektedir. Cezaevlerinin kontrol ve denetiminin daha enmiyetli
ve seri bir şekilde yapılabilmesi için, en
azından, il bazındaki cezaevlerine bilgisayar ve
telsiz gibi en son ve teknik cihazların verilmesi -bunlar
müdür ve infaz başkoruma memurlarına olabilir-
gerekmektedir. 

Ceza infaz kurumlarında yatan hükümlü
ve tutukluların sağlık ve psikolojik sorunlarını
gidermek için, cezaevlerine, acilen doktor, psikolog, ambülans,
teknik araç ve gereçlerin verilmesi gerektiği
kanaatindeyim. 

Ceza infaz kurumlarına idareci ihtiyacı
olduğunda, dışarıdan, cezaevini hiç
bilmeyen insanları, âdeta, cezaevini bir basamak
olarak kullanıp başka kurumlara yatay geçmek
için kullanan birtakım insanları almak yerine,
bu kurumda çalışan insanlara öncelik
tanınmasının faydalı olacağına
inanıyorum. 

Ceza ve işyurtlarında çalışanlardan,
iaşeleri karşılığı çalıştıkları
gün ve yevmiyeden paraları peşin olarak kesilirken,
diğer cezaevlerinde yatan insanlardan paraları sonradan
tahsil edilme yoluna gidilmekte; bu da -çalışan
insanlar parayı peşin verirken, diğerleri zaman
içerisinde belki vermemekte- eşitsizlik getirmektedir.
Buna bir çözüm bulunması gerekmektedir.


Açık cezaevlerinde çalıştırılan
mahkûmlar, belediye sınırları dışarısına
çıkmak için izni bakanlıktan almaktadırlar.
Bu da, zaman kaybına sebep olmakta, o işin bitmiş
olması durumunda izin gelmekte, amaca ulaşmamaktadır.
Bu bürokrasinin kısaltılması, gerekirse
yetkinin merkezî yönetimlere verilmesi gerektiğine
inanıyorum. 

Yine, çok önemli olduğuna inandığım,
cezaevinde çalışan personelin hem yıpranmasını
önlemek hem de cezaevi personeli olmaya istekli hale getirmek
için, burada çalışan insanların
emeklilik sürelerinin, tıpkı, askerî
teşkilatta, emniyet teşkilatında olduğu
gibi yirmi yıla indirilmesi gerekir; çünkü,
hükümlü ve tutukluları, yani suç
işleyen insanları jandarmayla, polisle yakalamak,
belki bir ayı, iki ayı, beş ayı alır;
ancak, hükümlü ve tutukluları teslim ettiğimiz
bu insanlar orada yirmibeş yıl beklemektedirler.
Asker ve polisler, iş zorluğu durumu göz önünde
bulundurularak yirmi yılda emekli edilirken, cezaevinde
çalışan personelin yirmibeş yılda
emekli edilmesi, gerçekten bir eşitsizliği ortaya
koymaktadır. Bu bakımdan, burada çalışan
personele de mutlaka yirmi yılda emeklilik hakkı
sağlanmalıdır; bu insanlar, emniyet teşkilatında
ve askeriyede çalışanlardan daha çok
yıpranmaktadır.

Diğer önemli bir husus da, hükümlü
ve tutukluların her türlü ihtiyaçları
düşünülüyor, gayet tabiîdir ki
düşünülecek; ancak, hükümlü
ve tutukluların eş ve çocuklarıyla
ilgili ciddî bir iyileştirme yapılmamaktadır;
fonlardan, işyerlerinden, hükümlü ve tutuklulara
tanınan hak gibi, hükümlü ve tutuklu ailelerine
de bir hakkın tanınması gerektiğine inanıyorum.


Hükümlü ve tutukluların bilerek
veya bilmeyerek, isteyerek veya istemeyerek mağdur ettiği
insanlar var. Hükümlülerin birtakım ihtiyaçları,
doktor, eğitim , çocuklarının durumu
gibi... Tutukevinden çıktıktan sonra onlara
sağlanan yüzde 2-3 gibi iş imkânları
da göz önünde bulundurulduğunda, mağdur
edilen bu insanların feryatlarını duymamak
mümkün değil; onlar da “bizim suçumuz
ne, cezayı biz çekiyoruz” diye feryat etmektedirler.
Durum böyle olunca, bu insanların da, aynı
şekilde, iş imkânlarından ve devletin
fonlarından, yüzde olarak cüzî miktarda
da olsa yararlandırılması gerektiği kanaatindeyim;
ancak bu şekilde cezaevini bir bütün olarak ele
almış, camianın tamamını düşünmüş
ve çıkacak kanunu amacına uygun olarak uygulamış
oluruz. Eğer sadece hükümlü ve tutuklular düşünülürse,
cezaevi personeli ile hükümlü ve tutukluların
eş ve çocuklarına da ceza çektirilmiş
olur. 

Sayın Başkan, sayın milletvekilleri;
tasarı, hükümlü ve tutuklular hakkında
önemli değişiklikler getiriyor; tekliflerimiz de
göz önünde bulundurulursa, faydalı olacağına
inanıyorum. 

Tasarının hayırlı olmasını
diliyor, hepinize saygılar sunuyorum. (RP sıralarından
alkışlar)

BAŞKAN - Refah Partisi Grubu adına konuşan
Kırşehir Milletvekili Sayın Cafer Güneş'e
teşekkür ediyorum.

Değerli arkadaşlarım, maddeyle ilgili
başka söz istemi yok.

ERSÖNMEZ YARBAY (Ankara) - Var efendim.

BAŞKAN - Arkadaşlar, maddeler belli;
söz isteyecek arkadaşlarımız daha önceden
yazılı olarak bildirirlerse, ben de, daha rahatça
söz verme imkânı bulurum.

Ankara Milletvekili Sayın Ersönmez Yarbay
da, kişisel olarak madde üzerinde söz istemiştir.

Buyurun Sayın Yarbay.

Konuşma süreniz 5 dakikadır.

ERSÖNMEZ YARBAY (Ankara) - Sayın Başkan,
değerli milletvekilleri; görüşülmekte
olan Ceza İnfaz Kurumları ile Tutukevleri İşyurtları
Kurumunun Kuruluş ve İdaresine İlişkin
Kanun Tasarısının 3 üncü maddesi
üzerinde söz almak istiyordum; ancak, o maddede söz
alma imkânımız olmadı. 

Bu tasarının amacı 1 inci maddede
belirtilmiş; hükümlü ve tutukluların
meslek ve sanatlarının -meslek ve sanatı
varsa- korunup geliştirilmesi; ikinci olarak, hiç
iş sahibi olmayan, beceri sahibi olmayan mahkûmların
da meslek ve sanat öğrenmeleri amaçlanmıştır.


Tasarının “İşyurtları
Kurumu” başlıklı 3 üncü maddesinde,
İşyurtları Kurumu Yüksek Kurulu oluşturulurken,
sadece Adalet Bakanlığı temsilcilerine yer verilmiştir.
İşyurtları Kurumu Yüksek Kurulu; Bakanlık
Müsteşarının başkanlığında,
Ceza ve Tevkifevleri Genel Müdürü, Hukuk İşleri
Genel Müdürü, Personel Genel Müdürü,
İdarî ve Malî İşler Dairesi Başkanından
oluşturulmuştur. 

4 üncü madde, İşyurtları
Kurumu Yüksek Kurulunun, işyurtlarının
genel amaç ve politikalarını belirlemek olarak
düzenlenmiştir. 

Bir defa, İşyurtları Kurumu Yüksek
Kurulunun genel amaç ve politikayı belirleme yeterliliği
yoktur; çünkü, bu İşyurtları
Kurumu Yüksek Kurulunu oluşturan arkadaşlarımızın
hepsi bürokrasiden gelmektedir. Biz, bir yandan hem devleti
küçültelim, özel sektöre daha çok
ağırlık verelim, katılımı
artıralım derken, Meclisten çıkarmış
olduğumuz kanunlarla, hem katılımı azaltıyoruz
hem de ekonomide devletin payını artırmaya
devam ediyoruz. 

Hükümlü ve tutukluların, işyurtlarında
meslek ve sanat öğrenebilmeleri için, bu kurulda
Millî Eğitim Bakanlığının temsilcisi
olması lazım. Millî Eğitim Bakanlığına
bağlı Meslekî ve Çıraklık
Eğitim Genel Müdürlüğü var; bu temsilcinin,
burada yer almış olması gerekiyordu. Bir yerde
eğitim söz konusu, bir beceri söz konusu; fakat,
Millî Eğitim Bakanlığından hiç
ses çıkmıyor, kendi alanını
hiç korumaya  kalkmıyor, bu bir. 

İkinci olarak, Çalışma
ve Sosyal Güvenlik Bakanlığı... Bir yerde
çalışma söz konusu, bakanlığın
ismi Çalışma ve Sosyal Güvenlik Bakanlığı;
fakat, Çalışma ve Sosyal Güvenlik Bakanlığı
da, bu kurulda bir temsilcimiz bulunsun diye, bir girişimde
bulunmuyor, Çalışma ve Sosyal Güvenlik
Bakanlığı da ortada yoktur. 

   Mahkûmların üretim yapması
ve bu üretilen malların pazarlanması olayı
var. Üretim ve pazarlama konusu, benim bildiğim kadarıyla,
Adalet Bakanlığının bütün bürokratları
hâkimlerden meydana gelmedir. Bu hâkim arkadaşlarımızın
-Bakanlık Müsteşarının, Ceza ve
Tevkifevleri Genel Müdürünün-  üretim
ve pazarlama konusunda ne tecrübeleri var, bu malları
nasıl pazarlayacaklar?! Hangi bilgi ve beceriyle pazarlayacaklar?!
Piyasayı biliyorlar mı? Dolayısıyla,
3 üncü maddede, İşyurtlarının
genel amaç ve politikalarını belirlemek olarak
belirtilen maddede çok büyük bir eksiklik var.
Burada, mutlaka Türkiye Odalar ve Borsalar Birliğinin,
Türkiye Esnaf ve Sanatkârlar Konfederasyonunun, Millî
Eğitim Bakanlığının ve Çalışma
ve Sosyal Güvenlik Bakanlığının
temsilcisi de bulunmalıdır.

Pazarlama ve üretim konusunda tecrübesi
olan, belli bir ciroyu aşmış  bir şirkette
pazarlama müdürü veyahut da üretim müdürü
olarak çalışan kişilerin de, bu İşyurtları
Kurumu Yüksek Kurulunda görev alması ve politikalarının
doğru olarak tespit edilmesinde çok büyük
yarar vardır. Yoksa, bu tasarı, amaçlarıyla
uyuşmayan bir yapı arz etmektedir. 

12 Eylül 1980'den sonra bütün devlet
kuruluşları, Sayıştay denetiminden kaçan,
Türkiye Büyük Millet Meclisi denetiminden kaçan,
Maliye Bakanlığı denetiminden kaçan birer
yapı, birer çiftlik oluşturdular. Her kurum
oluşturduğu bu çiftliğin başkanı
kendisi, denetçisi kendisi; ayrıca, bütün
denetimlerden uzak bir şekilde oluşturulan bu özel
çiftliklerde de herkes at oynatıyor. Bu şekilde
kamunun kaynakları çarçur ediliyor. 

Dolayısıyla, bu tasarının
daha sonraki maddelerinde göreceğiz; tasarı, genel
olarak Adalet Bakanlığının serbestçe
demirbaş malzeme alabilmesi, birtakım malzemeleri
serbestçe elde edebilmesi ve yöneticilere birtakım
imkânların tanınması gibi, bir amaç
taşıyor görünümündedir; çünkü
şu ana kadar Sayıştay vizesinden...

 (Mikrofon otomatik cihaz tarafından kapatıldı)

BAŞKAN - Sayın Yarbay, konuşmanızı
tamamlayın efendim. 

ERSÖNMEZ YARBAY (Devamla) - Türkiye Büyük
Millet Meclisi denetiminden uzak tutulan bütün kuruluşlar
da, maalesef, bu tür işlemler yapılmaktadır.
Bu konuyu dikkatlerinize arz etmek için söz aldım.
Hepinize teşekkür ediyorum. (RP sıralarından
alkışlar)

BAŞKAN - Ankara Milletvekili Sayın Ersönmez
Yarbay'a teşekkür ediyorum. 

Madde üzerinde başka söz istemi?..
Yok.

Maddeyle ilgili önerge yok.

Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.

5 inci maddeyi okutuyorum:

Daire Başkanlığının
görevleri

MADDE 5. - Daire Başkanlığının
görevleri şunlardır;

a) İşyurtları Kurumu Yüksek
Kurulu kararlarını yerine getirmek,

b) İşyurtlarını yönetmek,
denetlemek ve hesap işlerini izlemek,

c) Hükümlü ve tutukluların
çalıştırılmalarıyla ilgili
her türlü işlemi yürütmek, küçüklerin
çalışma şartları bakımından
ilgili bakanlık ve kamu kuruluşları ile işbirliği
yapmak,

d) İşyurtlarının yıllık
iş program ve projelerini, bütçelerini, ek bütçelerini,
faaliyet raporu ve netice hesaplarını İşyurtları
Kurumu Yüksek Kuruluna sunmak,

e) İşyurtlarında 1475 sayılı
İş Kanunu hükümlerine göre bu Kanunun
8 inci maddesinde belirtilen nitelikte çalıştırılacak
işçilere ilişkin işyurdu yönetim
kurullarının önerilerini İşyurtları
Kurumu Yüksek Kuruluna sunmak,

f) İşyurtları Kurumu Yüksek
Kurulunun sekreterya hizmetlerini yürütmek,

g) Görev alanına giren konularda mevzuat
yetersizliğine ve aksaklığına ilişkin
inceleme ve araştırma yaparak İşyurtları
Kurumu Yüksek Kuruluna öneride bulunmak, tüzük
ve yönetmelik tasarılarını hazırlamak
ve izlemek, görüş bildirmek, genelge düzenlemek,

h) Kanunlarda gösterilen ve Bakanlıkça
verilen diğer görevleri yapmak.

BAŞKAN - Madde üzerinde söz istemi?..
Yok.

Maddeyle ilgili değişiklik önergesi
yok.

Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.

6 ncı maddeyi okutuyorum:

İşyurtları

MADDE 6. - İşyurtları, hükümlü
ve tutukluların meslek ve sanatlarını koruyup
geliştirmek veya bunlara bir meslek ve sanat öğretmek,
bu suretle üretilen ekonomik değerleri pazarlamak için
ceza infaz kurumları ile tutukevleri bünyesinde oluşturulan
tesis, atölye ve benzeri ünitelerdir.

BAŞKAN - Madde üzerinde söz istemi?..
Yok.

Maddeyle ilgili değişiklik önergesi
yok.

Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.

7 nci maddeyi okutuyorum:

Sermaye kaynakları

MADDE 7. - İşyurtları Kurumuna
2 000 000 000 000 TL. (İki Trilyon) döner sermaye
tahsis edilmiştir. İhtiyaç halinde bu miktar
Bakanlar Kurulu kararıyla on katına kadar artırılabilir.

İşyurtları Kurumunun sermaye
kaynakları şunlardır;

a) İşyurtlarının faaliyetlerinden
elde edilen gelir ve kârlar,

b) 2548 sayılı Cezaevleriyle Mahkeme
Binaları İnşası Karşılığı
Olarak Alınacak Harçlar ve Mahkûmlara Ödettirilecek
Yiyecek Bedelleri Hakkında Kanunun 1 inci maddesine göre
tahsil edilen harçlar,

c) 492 sayılı Harçlar Kanununa
bağlı (1), (2) ve (3) sayılı tarifelere
göre alınan yargı ve noter harçlarının
% 25'i,

d) Ceza İnfaz kurumları ve tutukevleri
ile işyurtlarının demirbaşına
kayıtlı olup hizmet dışı bırakılan
eşya ve araçlarla yemek ve ekmek artıklarının
satışından elde edilen gelirler,

e) Bağış ve yardımlar,

f) Faiz ve sair gelirler.

Yukarıdaki fıkranın (b) bendine
göre tahsil edilen harçlar İşyurtları
Kurumunun Ankara'da İşyurtları Yüksek
Kurulunca belirlenecek bankalarda açılacak hesabına
aktarılmak üzere bulundukları mahalde bir banka
şubesi nezdinde açılacak hesaba günlük
olarak; (c) bendinde belirtilen gelir payları ise, sözkonusu
harçların tahsilini takip eden ayın sonuna
kadar Maliye Bakanlığı Merkez Saymanlığınca
Kurumun yukarıda belirtilen hesabına aktarılır.

(d) ve (e) bentlerine göre elde edilen gelirler
üçüncü fıkrada belirtilen hesaba
yatırılır.

İşyurtları Kurumu bütçesinden,
İşyurtları Kurumu Yüksek Kurulunca belirlenen
miktar ve esaslar dahilinde; Bakanlık merkez ve taşra
teşkilatı ile bağlı kuruluşlarının
bina alım, inşa, onarım, demirbaş, araç,
gereç ve sair her türlü ihtiyaçlarına
harcama yapılabilir veya bu maksatlarla kullanılmak
üzere ayrılan paralar bir taraftan genel bütçenin
(B) işaretli cetveline gelir, diğer taraftan Adalet
Bakanlığı bütçesine özel ödenek
kaydedilmek üzere Hazine veznelerine yatırılabilir.
Bu ödeneklerden harcanmayan kısımlar ertesi
yıl bütçesine devredilir. Şu kadar ki,
ceza ve infaz kurumları ve tutukevlerinin ihtiyacı
için ayrılacak miktar işyurtlarının
özgelirlerinin  % 90'ından az olamaz.

İşyurdu bütçelerinden, işyurdu
hizmet ve çalışmalarının yürütülmesi
ile ilgili her türlü döşeme, demirbaş,
makine, teçhizat, kara, hava ve deniz taşıtları
alım, bakım, onarım ve işletilmesi
ile işyurtlarına ilişkin tüm giderleri
için harcama yapılır.

İşyurtları Kurumuna ait mallar
Devlet malı sayılır. Bunlar aleyhine suç
işleyenler, Devlet malları aleyhine suç işleyenler
gibi cezalandırılır.

BAŞKAN - Madde üzerinde Refah Partisi
Grubu adına Ankara Milletvekili Ersönmez Yarbay söz
istemişlerdir.

Buyurun Sayın Yarbay.

Konuşma süreniz 10 dakikadır.

RP GRUBU ADINA ERSÖNMEZ YARBAY (Ankara) - Sayın
Başkan, değerli milletvekilleri; görüşülmekte
olan kanun tasarısının 7 nci maddesi üzerinde
Refah Partisi Grubu adına söz almış bulunuyorum.


İşyurtları kurumuna 2 trilyon
lira döner sermaye tahsis edilmesi ve ihtiyaç halinde
bu miktarın on katına kadar artırılabilmesi
olumludur; ancak, enflasyon dikkate alındığı
takdirde, belki, bu rakam kafi bile gelmeyecektir. Halen, 4 bin
mahkûmun çalıştırılabildiği
cezaevlerinde, bu sayının artırılması
için, belki, daha fazla sermayeye ihtiyaç olacaktır.
Ancak, burada, sermayenin miktarından çok, sermayenin
nasıl kullanılacağı, elde edilen gelirin
nasıl kullanılacağı hususu çok
önemlidir. 

Biraz önceki konuşmam sırasında
da işaret ettiğim gibi, her kurum, bütün denetimlerden
uzak bir ekonomik alan oluşturmakta ve bu ekonomik alan
içerisinde faaliyetlerini çok serbest bir şekilde
devam ettirebilmektedir. Bu hususlar denetimden uzak olduğu
için, kamunun kaynakları, büyük ölçüde
çarçur edilmektedir.  Hazine, buraya 2 trilyon liralık
bir kaynak aktardığı halde, bu kaynakların
gelirleri ve kârlarından Hazineye hiç pay
ayrılmayışı ve bu kaynakların
cezaevlerinin yapımı, restorasyonu ve demirbaş
ihtiyaçları için kullanılır
olması, bu kanunun amacıyla bağdaşmamaktadır.


Kanunun amacı, tutuklu ve hükümlü
olanların meslek ve san atlarının geliştirilmesidir
veya hiç meslek ve zanaat sahibi olmayan tutuklu ve hükümlülerin
meslek ve zanaat sahibi yapılmasıdır; ancak,
elde edilen gelirler, cezaevlerinin yapılmasına
harcanınca, elde hiçbir kaynak kalmayacaktır.
Bugün, cezaevlerinin yapımı ve restorasyonları
için trilyonlar kafi gelmeyecektir. O sebeple, cezaevlerini
yapmak ve bunların restorasyonu devletin görevidir.
İşyurtlarının gelirlerinden ve işyurtlarının
özkaynaklarından hapishanelerin yapılması
ve onların restorasyonu gibi konulara bir harcama yapılmamalıdır.
Bilakis, cezasını çektikten sonra tahliye
olan ve bir meslek sahibi yapılan hükümlü
ve tutukluların, piyasada istihdamları konusunda,
onlara kredi açılmak suretiyle destek sağlanmalıdır.
Aksi takdirde, bu gelirler, yalnızca cezaevi yapımı,
demirbaş alımı gibi hususlara kaydırıldığı
takdirde, geriye hiçbir gelir kalmayacak ve tasarı
esas amacından uzaklaşmış olacaktır.


Bu tasarıda genel olarak gördüğümüz
husus şudur: Başlangıçtaki “Amaç”
başlıklı 1 inci madesiyle daha sonraki maddeler
birbirine hiç uymamaktadır. Maalesef, tasarının
1 inci maddesi tutuklu ve hükümlüleri iş
ve meslek sahibi yapmak iken, bundan sonraki bütün maddeler,
elde edilen gelirlerin nasıl harcanacağı konusuna
ayrılmıştır. Tutuklu ve hükümlülerin
durumlarını iyileştirme konusuna çok
az bir pay ayrılmaktadır. O sebeple, bu konuda yeni
bir düzenleme yapılmalı ve mutlaka tutuklu
ve hükümlüler tahliye olduktan sonra, onların
piyasada iş bulabilmeleri veya kendi işlerini kurabilmeleri
için bu tasarıda öngörülen gelirlerden
onlara da pay ayrılmalı, onlar da kredilerle desteklenmelidir.


Hepinizi saygıyla selamlıyorum. (RP
sıralarından alkışlar)

BAŞKAN - Refah Partisi adına konuşan
Ankara Milletvekili Sayın Ersönmez Yarbay'a teşekkür
ediyorum.

BEKİR SOBACI (Tokat) -Sayın Başkan,
karar yetersayısının aranmasını
istiyorum.

BAŞKAN - Arayacağım efendim.

Madde üzerinde başka söz isteyen?..
Yok.

Maddeyle ilgili değişiklik önergesi
yok.

Maddeyi oylarınıza sunuyorum: Kabul
edenler... Kabul etmeyenler... Karar yetersayısı
bulunamamıştır.

Birleşime 10 dakika ara veriyorum.

Kapanma Saati: 17.15 


ÜÇÜNCÜ OTURUM

Açılma Saati : 17.30

BAŞKAN : Başkanvekili Hasan
KORKMAZCAN

KÂTİP ÜYELER : Ünal
YAŞAR (Gaziantep), Fatih ATAY (Aydın)


BAŞKAN - Türkiye Büyük Millet
Meclisinin 129 uncu Birleşiminin Üçüncü
Oturumunu açıyorum.

VI. - KANUN TASARI VE TEKLİFLERİYLE
KOMİSYONLARDAN             GELEN DİĞER İŞLER
(Devam)

2. - Ceza İnfaz Kurumları ile Tutukevleri
İşyurtları Kurumunun Kuruluş ve İdaresine
İlişkin Kanun Tasarısı ve Ankara Milletvekili
M. Seyfi Oktay'ın Benzer Mahiyetteki Kanun Teklifi ve Adalet
ve Plan ve Bütçe komisyonları raporları
(1/576, 2/137) (S. Sayısı :303) (Devam)

BAŞKAN - Değerli arkadaşlarım,
İkinci Oturumda, 7 nci maddenin oylanması sırasında
karar yetersayısı istenilmiş, karar yetersayısı
bulunamamıştı. 

7 nci maddeyi tekrar oylarınıza sunacağım
ve karar yetersayısını arayacağım.

Maddeyi kabul edenler... Kabul etmeyenler... Madde
kabul edilmiştir. Karar yetersayısı vardır.

8 inci maddeyi okutuyorum:

Ücret ve ek ödemeler

MADDE 8. - İşyurtlarında çalıştırılan
hükümlü ve tutukluların gündelikleri,
yiyecek karşılığı tutarı
çıkarıldıktan sonra her ayın
sonunda verilir.

Ücretleri işyurdundan ödenmek üzere
1475 sayılı İş Kanunu hükümlerine
göre, hükümlülere bir mesleğin gerektirdiği
bilgi, beceri ve iş alışkanlıklarını
kazandırabilecek nitelikleri haiz yeter sayıda usta,
işyurtlarında çalıştırılabilir.

İşyurtlarında çalışma
saatleri dışında veya tatil günlerinde
fazla çalışma yaptırılabilir.
Fazla çalışma yapan personel ve işçilere
yılı Bütçe Kanunlarında belirlenen
miktarlarda fazla çalışma ücreti ödenir.

İşyurtlarında görevli personel,
işçi ve hükümlülere, işyurtlarının
yıllık bilançolarında tahakkuk edecek
her türlü faaliyet dışı gelirleri
ve faizler hariç olmak üzere kârlarının
yüzdeyirmibeşini aşmamak ve ilgilinin yıllık
net ücretinin yüzdeellisini geçmemek üzere
memur maaş  katsayısının, (10 000)
gösterge rakamı ile çarpımı sonucu
bulunacak miktara kadar ve çalıştıkları
süre ile yaptıkları işin özellik
ve güçlüğüne göre İşyurtları
Yüksek Kurulu Kararı ile kâr payı ödenebilir.
Ödemeler, çalışmayı takip eden
bütçe yılında ve bir defada yapılır.

Bakanlık, ceza infaz kurumları ve tutukevleri
görevlilerine, tespit edeceği örnekte, parasız
elbise vermeye yetkilidir.

BAŞKAN - Madde üzerinde, Refah Partisi
Grubu adına, İstanbul Milletvekili Sayın
Ali Oğuz söz istemişlerdir.

Buyurun Sayın Oğuz. (RP sıralarından
alkışlar)

Konuşma süreniz 10 dakikadır. 

RP GRUBU ADINA ALİ OĞUZ (İstanbul)
- Muhterem Başkan, değerli arkadaşlarım;
müzakere konusu Ceza İnfaz Kurumları ile Tutukevleri
İşyurtları Kurumunun Kuruluş ve İdaresine
İlişkin Kanun Tasarısı ve Ankara Milletvekili
Seyfi Oktay'ın Benzer Mahiyetteki Kanun Teklifi ve Adalet
ve Plan ve Bütçe komisyonları raporları
üzerinde, yani, 303 sıra sayılı kanun
tasarısı üzerinde görüşlerimi
Parti Grubumuz adına arz etmek üzere huzurlarınızdayım;
bu vesileyle, Yüksek Heyetinizi hürmetle selamlıyorum
efendim. 

Hepinizin malumu olduğu gibi, ceza ve tevkif
evlerinde yatan insanların bir kısmı suçlu,
bir kısmı kader kurbanı, bir kısmı
da, elinde olmayan sebeplerin oraya getirdiği, bu memleketin
evladı, vatandaşı olan insanlardır.


Cezanın infazından maksat, bir intikam
duygusu değildir; mahiyeti, oraya girmiş olan kimsenin
ıslah edilerek cemiyete yeniden kazandırılması
hadisesidir. İçeride kaldığı müddet
içerisinde, kendisinin fizik yapısının
ve biyolojik bünyesinin bir taraftan korunması, bir
taraftan, cezasının, insanlara, insan onuruna ve
insan haklarına yakışır bir şekilde
çektirilmesi, diğer taraftan da, malî müzayaka
içerisinde ona acı verilmesi şeklinde değil,
ona, içeride bulunduğu müddet içerisinde,
bir beceri ve bir iş yapma imkânı, cemiyetin
içerisine tekrar çıktığı
zaman da, cemiyet içerisinde kendisini koruyabilecek, maişetini
temin edebilecek ve hayatını sürdürebilecek
bir vasıf kazandırılmasına matuftur.
Onun için değerli arkadaşlarım -uzun yılların
tecrübesi olarak- cezaevlerinde bulunan kimselerin, iş
esasına müstenit yerlerde çalıştırılması
ve kendilerine bir meslek ve sanat kazandırılması
hususunda gayret sarfedilmiş ve bu meyanda, bu cümleden
olarak, bu hizmetin ifası içerisinde, cezaevleri
içerisinde işyurtları kurulmuş ve bu
işyurtlarında yatan hükümlülere bazı
imkânlar getirilmiştir. İşte, 8 inci
maddedeki ücret ve ek ödemeler de bu hizmetin devamını
temin sadedinde, hükümlüye, orada çalıştığı
müddet içerisinde bazı imkânların
temin edilmesi hadisesidir. 

Bu maddenin birinci fıkrasında tadat
edilen işyurtlarında çalıştırılan
hükümlü ve tutuklunun kendisine, her ayın
sonunda bir bedel -gündelik- ödenmesi hususunda bir
hüküm tesis edilmiştir. Bu hükme göre
“İşyurtlarında çalıştırılan
hükümlü ve tutukluların gündelikleri,
yiyecek karşılığı tutarı
çıkarıldıktan sonra her ayın
sonunda verilir.” Demek ki, birinci etapta, kendisine bir
gündelik ödeniyor -hak ettiği gündelikten yiyecek
masrafları düşülüyor, kalanı
da kendisine ödeniyor- ve bu gündelikleri, 8 inci maddenin
birinci fıkrasında tayin ve tespit edildiği
gibi ayın sonunda ödeniyor. 

Onun dışında, yine, bu imkânlardan
yararlanılarak temin edilen ve elde edilen karşılıklardan
usta; yani, kendisine iş öğretecek, beceri kazandıracak,
kendisini bir sanat sahibi yapacak tecrübe sahibi insanların
dışarıdan temin edilmesi hususundaki masraflar
için birkısım ödenek ayrılıyor.
Bu da, o hükümlüye temin edilen ikinci imkân;
yani, bir sanat ve beceriyi kendisine öğretecek ustanın
temini hadisesi ve imkânıdır. 

Üçüncü imkân ise, fazla
çalışma imkânının kendisine
temin edilmesidir ve üçüncü fıkranın
temin ettiği bu imkâna göre, işyurtlarında
çalışma saatleri dışında
ve tatil günlerinde fazla çalışma yapabilecek;
fazla çalışma yapan personel ve işçilere,
yılı Bütçe Kanunlarında belirlenen
miktarlarda fazla çalışma ücreti ödenecek;
yani, yevmiyelerinin, günlük kazançlarının
dışında, kendisine sanat öğretecek
ustaların çalışmasını
temin edecek paranın sarfiyatı dışında,
bir de, kendilerine fazla mesai, fazla çalışma
ücreti temin edilmiş oluyor ki, bu da üçüncü
imkân, üçüncü menfaat oluyor. 

Dördüncüsü ise, kendisine bir
kâr payı temin ediliyor. 8 inci  madde, “İşyurtlarında
görevli personel, işçi ve hükümlülere,
işyurtlarının yıllık bilançolarında
tahakkuk edecek her türlü faaliyet dışı
gelirleri ve faizler hariç olmak üzere kârlarının
yüzde yirmibeşini aşmamak ve ilgilinin yıllık
net ücretinin yüzde ellisini geçmemek üzere
memur maaş katsayısının (10 000) gösterge
rakamı ile çarpımı sonucu bulunacak
miktara kadar ve çalıştıkları
süre ile yaptıkları işin özellik
ve güçlüğüne göre İşyurtları
Yüksek Kurulu Kararı ile kâr payı ödenir”
diye bir hüküm ihtiva etmektedir ki, bu da, yukarıdan
beri saydığımız, gündeliklerine,
temin edilen işçi ücretlerine, fazla mesailerine
ilaveten, ayrıca, kendilerine bir kâr payı
ödeme imkânı veriyor. 

Muhterem kardeşlerim, beşinci imkân
ise, son fıkrada tadat edilen, Bakanlıkça,
ceza infaz kurumları ve tutukevleri görevlilerine,
tespit edeceği örnekte, parasız elbise verilmesi
imkânıdır ki, böylece de, bir sonuncu
imkân hükümlü ve tutukluya temin edilmiş
oluyor. Bunların hepsi, hükümlü ve tutuklunun
içeride çalıştığı
müddet içerisinde, bir sanat ve meslek sahibi olmasının
temini, gündelik verilmesi, fazla mesai verilmesi, üstelik
kâr payından hisse verilmesi ve sonuncu olarak da,
kendisine bir elbise verilmesi hususundaki menfaatlarını
temin eden hükümlerdir; 8 inci madde bu imkânları
düzenlemiştir. 

Kanunun memleketimize ve milletimize ve cezaevlerinde
çile dolduran kader kurbanı insanlara hayır
getirmesini temenni ediyor ve bu vesileyle, Yüksek Heyetinizi
hürmet ve muhabbetle selamlıyorum efendim.  (Alkışlar)


BAŞKAN - Madde üzerinde başka söz
istemi?.. Yok.

Maddeyle ilgili değişiklik önergesi
yok. 

Maddeyi oylarınıza sunuyorum: Kabul
edenler... Kabul etmeyenler... Kabul edilmiştir. 

9 uncu maddeyi okutuyorum: 

Yönetmelik

MADDE 9. - a) İşyurtları Kurumu
ile işyurtlarına ilişkin hususlar,

b) Hükümlü ve tutuklulara ödenen
gündeliklerin ödeme usul ve esasları,

c) Fazla çalışma usul ve esasları,

d) Muhasebe ve ihaleye dair usul ve esaslar,

e) Uygulamaya ilişkin sair hususlar,

Bu Kanunun yürürlüğe girdiği
tarihten itibaren 6 ay içinde çıkarılacak
yönetmeliklerde gösterilir. 

BAŞKAN - Madde üzerinde, Refah Partisi
Grubu adına Gaziantep Milletvekili Bedri İncetahtacı
söz istemiştir.

Buyurun Sayın İncetahtacı. (RP
sıralarından alkışlar)

Konuşma süreniz 10 dakikadır.

RP GRUBU ADINA MEHMET BEDRİ İNCETAHTACI
(Gaziantep) - Sayın Başkan, sayın milletvekilleri;
Ceza İnfaz Kurumları ile Tutukevleri İşyurtları
Kurumunun Kuruluş ve İdaresine İlişkin
Kanun Tasarısı üzerinde söz almış
bulunmaktayım; Refah Partisi Grubumuz adına hepinizi
hürmetle selamlıyorum.

Bu kanun tasarısının genel gerekçesine
baktığımız zaman, asıl amacın,
hükümlülerin iç dünyasına nüfuz
ederek, onları ıslah etmek ve bir daha suç
işlemelerine mani olacak şekilde, topluma yararlı
bir fert olarak serbest bırakılmalarını
sağlamaktır. Aynı zamanda, onun, bu ceza döneminde
bir meslek, bir zanaat sahibi olmasını sağlayarak,
serbest bırakıldıktan sonra hayata bihakkın
kazandırılmasını temin etmektir. Bu
çerçeve içerisinde 9 uncu maddeyi değerlendirdiğimizde,
hükümlülerin ve tutukluların kalmış
olduğu işyurtları kurumuyla, işyurtlarına
ilişkin hususların belirlenmesi konusunda bazı
maddelerin tadat edildiğini görüyoruz. Bunlar, hükümlü
ve tutuklulara ödenen gündeliklerin ödeme usul
ve esasları, fazla çalışma usul ve
esasları, muhasebeye ve ihaleye dair usul ve esaslar, uygulamaya
dair esaslar... Bunlar, bu kanunun çıkmasından
altı ay sonra yürürlüğe girecektir.
Burada,  Adalet Bakanlığı yetkililerine, dikkat
etmeleri gereken bir hususu serdetmeye gayret edeceğim:

Bu altı ay içerisinde çıkarılacak
yönetmeliklerde, muhatapların, bir rehabilitasyon
merkezinde bulunan, topluma tekrar kazandırılması
gereken varlıklar olduklarını aklımızdan
çıkarmamamız gerekmektedir. Dolayısıyla,
bunların maddî hususlarını belirlerken,
karşımızda bir makinenin veya cansız
bir varlığın olduğunu düşünerek
değil, netice itibariyle bir insan olduklarını
düşünerek ve bunların taşımış
olduğu insanî özellikleri nazarı itibara
alarak bu yönetmeliklerin düzenlenmesinde fayda mülahaza
ediyoruz.

Bakınız, biz, bu hatayı yalnız
bu konuda değil, birçok konuda yapıyoruz. Asgarî
ücreti tespit ederken, karşımızdaki insanın
insanî özelliklerini, ailevî özelliklerini,
sahip olduğu çocuklarını dikkate almıyoruz.
İşte, bu tespit sırasında yaptığımız
hata, toplumun bireyleri arasındaki mutsuzluğu artırmakta
ve onların, daha fazla suç işleyebilecekleri
bir konuma gelmesine yardımcı olmaktadır.
Emin olunuz ki, kendini bu insanî duygulardan uzak hisseden
insanların suç işleme oranı çok
daha fazladır. Cezaevinde bulunan insanların, cezaevine
girerken hangi haleti ruhiye içerisinde olduklarını
araştırırsanız, birçoğunun,
suç işlediği anda, tam bir moral bozukluğu
içerisinde, kendine güvenini kaybetmiş, daha
açık bir ifadeyle, insan yerine konulmadığının
bilincine varmış olduklarını görürüz.
Öyleyse, biz, bunları, cezaevlerinde, rehabilitasyon
merkezleri gibi ıslah ederken, onlara, bu sırada,
tam bir insanî uygulamaya muhatap olduklarını
hissettirmeliyiz. Gerek günlük iaşe bedellerini
tespit ederken, gerek yıllık bir defa verilen elbiselerin
şeklini belli ederken ve gerekse de onlara moral açısından
yapacağımız muameleyi tespit ederken, suç
işledikleri anda sahip oldukları bu demoralizasyon
hadisesini tamamıyla silecek ve onları, bihakkın,
topluma kazandıracak bir davranış içerisinde
olmamız gerekmektedir. Bu sebeple, bu tasarı yürürlüğe
girdiği tarihten itibaren 6 ay içerisinde çıkarılacak
bu ilgili yönetmeliklerin çıkarılması
sırasında bu iki hususa Adalet Bakanlığı
yetkililerimizin dikkat etmelerini temenni ediyor, hepinizi saygıyla
selamlıyorum.(RP sıralarından alkışlar)


BAŞKAN - Refah Partisi Grubu adına konuşan
Gaziantep Milletvekili Bedri İncetahtacı'ya teşekkür
ediyorum. 

Değerli arkadaşlarım, madde üzerinde
başka söz istemi?.. Yok.

Maddeyle ilgili değişiklik önergesi?..
Yok. 

III. - YOKLAMA

BAŞKAN - Maddeyi oylarınıza sunacağım;
ancak, bir yoklama istemi vardır, önce Genel Kurul
salonunda çoğunluk bulunup bulunmadığını
araştıracağız, ondan sonra oylamaya geçeceğiz.
(CHP sıralarından “Ayıp... Ayıp...”
sesleri)

YALÇIN GÜRTAN (Samsun) - Az önce
yapıldı Sayın Başkan. 

BAŞKAN - Az önce karar yetersayısının
aranması istenmişti; onun var olduğunu tespit
etmiştik. 

AYHAN GÜREL (Samsun) - Her beş dakikada
bir yoklama istiyorsunuz... 

ASLAN POLAT (Erzurum) - Siz de öyle yapıyordunuz.


MEHMET KEÇECİLER (Konya) - Önce,
yoklama isteyenleri bir okuyun bakalım Sayın Başkan.


BAŞKAN - Değerli arkadaşlarım,
öncelikle, yoklama isteminde bulunan arkadaşlarımın,
Genel Kurul salonunda hazır bulunup bulunmadıklarını
tespit edeceğim:

Cafer Güneş?.. Burada. 

Sıtkı Cengil?.. Burada. 

Mustafa Yünlüoğlu?.. Burada. 

Yakup Hatipoğlu?.. Burada. 

Sabahattin Yıldız?.. Burada. 

Kahraman Emmioğlu?.. Burada.

Mustafa Kemal Ateş?.. Burada.

İsmail Coşar?.. Burada.

Hüseyin Arı?.. Burada.

Ahmet Doğan ?.. Burada.

Yaşar Canbay?..  Burada.

Hanifi Demirkol?.. Burada.

Rıza Ulucak?.. Burada.

Aslan Polat?.. Burada.

Hasan Hüseyin Öz?.. Burada.

Saffet Benli?.. Burada.

Mehmet Bedri İncetahtacı?.. Burada.

Lütfü Esengün?.. Burada.

Memduh Büyükkılıç?..
Burada.

Hüseyin Yıldız?.. Burada.

Mehmet Emin Aydınbaş?.. Burada.

Mikail Korkmaz?.. Burada.

Yoklama istemi için İçtüzüğün
öngördüğü sayıda imza sahibi Genel
Kurul salonunda hazır bulunmaktadır.

Yoklamaya başlıyoruz.

(Yoklama yapıldı)

BAŞKAN - Sayın milletvekilleri, toplantı
yetersayısı vardır; görüşmelere
devam ediyoruz.

VI. - KANUN TASARI VE TEKLİFLERİYLE
KOMİSYONLARDAN             GELEN DİĞER İŞLER
(Devam)

2. - Ceza İnfaz Kurumları ile Tutukevleri
İşyurtları Kurumunun Kuruluş ve İdaresine
İlişkin Kanun Tasarısı ve Ankara Milletvekili
M. Seyfi Oktay'ın Benzer Mahiyetteki Kanun Teklifi ve Adalet
ve Plan ve Bütçe komisyonları raporları
(1/576, 2/137) (S. Sayısı :303) (Devam)

BAŞKAN - 9 uncu maddeyi oylarınıza
sunuyorum: Kabul edenler... Kabul etmeyenler... Kabul edilmiştir.

10 uncu maddeyi okutuyorum:

Uygulanmayacak  hükümler

MADDE 10. - İşyurtları Kurumu,
1050 sayılı Muhasebei Umumiye Kanununa, 2886 sayılı
Devlet İhale Kanununa ve 832 sayılı Sayıştay
Kanununun vize ve tescil hükümlerine tabi değildir.

İşyurtları Kurumunun gelirleri
ile kârlarından Hazineye pay ayrılmaz, bilanço
kârları sermayeye eklenir.

BAŞKAN - Madde üzerinde, Refah Partisi
Grubu adına, İstanbul Milletvekili Sayın
Ali Oğuz söz istemişlerdir.

Buyurun Sayın Oğuz.

Konuşma süreniz 10 dakikadır.

RP GRUBU ADINA ALİ OĞUZ (İstanbul)
- Sayın Başkan, muhterem arkadaşlarım;
müzakere etmekte bulunduğumuz, Ceza İnfaz Kurumları
ile Tutukevleri İşyurtları Kurumunun Kuruluş
ve İdaresine Mütedair Kanun Tasarısının
10 uncu maddesi üzerinde Grubum adına söz almış
bulunuyorum. Bu vesileyle, Yüksek Heyetinizi hürmet
ve muhabbetle selamlıyorum efendim.

Değerli arkadaşlarım, müzakere
etmekte bulunduğumuz 10 uncu madde, bir özellik taşıyan
maddedir. Daha evvel, 8 inci maddede, ücret ve ek ödemeleri
müzakere etmiştik. Bu ücret ve eködemeler,
özellikle gündeliğin verilmesi, usta temini, fazla
çalışma ücreti, kâr payı
ve parasız elbise gibi imkân ve olanaklar temin ediyordu.
Halbuki, 10 uncu maddede, uygulanmayacak hükümlerin
düzenlenmiş olduğunu görüyoruz. Uygulanmayacak
hükümlerde, işyurtları Kurumuna 1050 sayılı
Muhasebei Umumiye Kanununun uygulanmayacağını,
2886 sayılı Devlet İhale Kanununun da uygulanmayacağını
ve 832 sayılı Sayıştay Kanununun vize
ve tescil hükümlerinin de bu kurumda tatbik edilmeyeceği
ifade edildikten sonra “İşyurtları Kurumunun
gelirleri ile kârlarından Hazineye pay ayrılmaz,
bilanço kârları sermayeye eklenir” hükmü
getirilmektedir. 

Değerli arkadaşlarım, özellikle,
10 uncu maddenin madde gerekçesinde de, yine, aynı
durum ifade ve izah edildikten sonra, kısaca, uygulanmayacak
maddeler hakkında bilgiler verilmekte ve bu hükümlerde,
uygulanmayacak maddeler hakkında, kanun hükümleri
hakkında, Seyfi Bey arkadaşımın teklifinde
daha geniş bir şekilde bu açıklamalara
yer verilmektedir. 

Seyfi Beyin teklifinde, uygulanmayacak ve bu maddede
veya bu kanunda tatbik edilmeyecek hükümler tek tek
tadat edildikten sonra, bunların teferruatına girilerek
bilgi verilmektedir. Bu uygulanmayacak hükümlerin burada
getirilmiş olmasıyla, hepinizin malumu olduğu
gibi, bu işyurtlarının daha rahat bir ortamda
çalışmalarının temini ve yapılacak
ihalelerde ve hizmetlerde, mevcut kanunların getirdiği
engelleyici ve sürati azaltıcı ve hizmetlerin
daha rahat ifa edilmesi, belli yerlerden yetki alınması,
belli yerlerin murakabesine ve denetlemesine tabi olması
gibi bazı hükümlerin de ortadan kaldırılarak
tam bir rahatlık, bir işlev kazandırılması
hususunun böylece sisteme bağlandığını
görüyoruz.

Değerli arkadaşlarım, tabiî
ki, bu hükümleri buraya koyanlar, belli mülahazalarla,
belli rahatlıkları temin etmek için koydular.
Bunların getirdiği faydalar, bunların murakabesinden
ve bunların sistemi devamlı teftiş etmelerinden
çok, rahatlık teminine ve sürat kazandırılmasına,
daha süratli hizmetlerin ifa edilmesiyle burada çalışacak
hükümlülerin daha çok kâr elde etmelerine
ve özellikle, burada yetişip dışarıda
da rahat iş sahalarında kendilerine iş imkânı
bulmalarını temin edecek maddeler olarak gözüküyor.


Bu kanun tasarısının hazırlanmasında
emeği geçen arkadaşlarımı ve geçmişteki
Bakanımı ve halen görev yapmakta olan değerli,
Muhterem Bakanımı tebrik ediyor ve bu kanun tasarısının
memleketimiz ve milletimiz için hayırlara vesile
olmasını Allah'tan niyaz edip, cümlenizi, bütün
Genel Kurulu hürmet ve muhabbetle selamlıyorum efendim.


Teşekkür ederim. (RP sıralarından
alkışlar)

MUSTAFA GÜVEN KARAHAN (Balıkesir) - Oy
vermiyorsunuz ama...

ALİ OĞUZ (İstanbul) - Veririz...

MUSTAFA GÜVEN KARAHAN (Balıkesir) - Bekliyoruz.

BAŞKAN - Refah Partisi Grubu adına konuşan
İstanbul Milletvekili Sayın Ali Oğuz'a teşekkür
ediyorum.

Değerli arkadaşlarım, maddeyi oylarınıza
sunuyorum: Kabul edenler... Kabul etmeyenler... Kabul edilmiştir.

11 inci maddeyi okutuyorum:

MADDE 11. - 14.6.1930 tarihli ve 1721 sayılı
Hapishane ve Tevkifhanelerin İdaresi Hakkında Kanunun
2 nci maddesinin (B) bendi aşağıdaki şekilde
değiştirilmiş ve maddeye aşağıdaki
fıkralar eklenmiştir.

“B) Hükümlü ve tutuklular ile
ceza infaz kurumu ve tutukevlerinde görevli personelin giydirilmesi,
hükümlü ve tutukluların yatırılması,
ısıtılması, temizliğinin sağlanması,
okutulması, eğitilmesi, meslek veya zanaat sahibi yapılması
ve çalıştırılması,”

“Hükümlü ve tutuklularla görev
 başında  bulunan  personel,  9.7.1956 tarih ve 
6779 sayılı 14 Eylül 1330 tarihli Tayınat
ve Yem Kanununa Ek Kanunun 1 inci maddesindeki hüküm
çerçevesinde iaşe edilir.

Hükümlü ve tutuklularla görevde
bulunan personelin iaşesine ilişkin usul ve esaslar
yönetmelikte gösterilir.”

BAŞKAN - Madde üzerinde...

MEHMET EMİN AYDINBAŞ (İçel)
- Refah Partisi Grubu adına...

BAŞKAN - Bana, Refah Partisi Grubu adına,
İstanbul Milletvekili Sayın Ali Oğuz'un konuşacağı
yazılı olarak bildirildi. 

ALİ OĞUZ (İstanbul) - Sayın
Başkanım, arkadaşımız konuşacak.

BAŞKAN - Efendim, 11 inci maddeyle ilgili olarak
Grubun yazdığı yazı Sayın Ali
Oğuz'un konuşacağını gösteriyor.


Siz kürsüden ayrılacaksınız.
(RP sıralarından “Şahsı adına
konuşsun” sesleri)

Buyurun Sayın Oğuz. 

Konuşma süreniz 10 dakikadır.

RP GRUBU ADINA ALİ OĞUZ (İstanbul)
- Teşekkür ederim Sayın Başkan. (DSP sıralarından
“Bravo” sesleri, alkışlar)

MUSTAFA GÜVEN KARAHAN (Balıkesir) - Ali
ağabey, sen nasıl olsa oy vermiyorsun, niye konuşuyorsun!..

ALİ OĞUZ (İstanbul) - Muhterem
Başkanım, değerli arkadaşlarım;
müzakere konusu ettiğimiz ve üzerinde çalıştığımız
kanun tasarısının 11 inci maddesi üzerinde,
Grubum adına, Partimizin görüşlerini arz
etmek üzere huzurlarınızdayım. Bu vesileyle,
Yüksek Heyetinizi hürmet ve muhabbetle selamlıyorum
efendim.

Değerli arkadaşlarım, 11 inci maddede,
biraz önce de okunduğu gibi, “14.6.1930 tarihli
ve 1721 Sayılı Hapishane ve Tevkifhanelerin İdaresi
Hakkında Kanunun 2 nci maddesinin (B) bendi aşağıdaki
şekilde değiştirilmiştir ve maddeye aşağıdaki
fıkra eklenmiştir” şeklinde bir hüküm
getirilmiştir. 

(B) bendindeki hükümlü ve tutuklular
ile ceza infaz kurumu ve tutukevlerinde görevli personelin
giydirilmesi hükmü, birinci derecede burada yatan, cezalarını
çeken ve haklarında verilmiş ceza hükümlerinin
infazı yapılan tutukluların veya hükümlülerin
giydirilmesi konusu en önemli hükümlerden birini
teşkil ediyor. 

Uzun yıllar gerek avukatlık gerekse
hâkimlik, savcılık ve cezaevi görevlisi
olarak hizmet eden arkadaşlarım -burada tecrübeli
hukukçu arkadaşlarım var- bilirler ki, mahkûm
olanları, hakikaten, cezaevlerinde himaye eden ve onların
ıslahı için gayret eden, onların hakkındaki
ceza hükümlerini tatbik eden, onları orada ıslaha
görevli personelin de zaman içerisinde hep şikâyet
ettikleri ve özellikle yakındıkları
hususlardan biri de, o mahkûmların üzerindeki
elbiselerdi. Bu elbiselerin bir zamanlar -devlet yardımı
olmadan, Adalet Bakanlığının, Ceza ve
Tevkifevleri Genel Müdürlüğünün bir
gayreti olmadan, hapishane idaresinin bir yardımı
olmadan- fevkalade perişan bir görünümü
vardı. Bir müddet sonra bundan vazgeçildi;
herkesin kendi elbisesini giymesi yerine, birkaç parçadan
müteşekkil, renkleri ayrı ayrı, pantolonun
bir bacağı ayrı renkte, diğer bacağı
ayrı renkte, üzerindeki gömleğinin yarısı
başka yarısı başka olmak üzere,
çeşitli renkte elbiseler giydirilmeye başlandı
ve bunların da bedellerinin karşılanması
devlete ait oldu. Gerek cemiyet içerisinde seçilmelerini
gerekse bir firar vukuunda dışarıda takiplerinin
daha rahat yapılabilmesini temin sadedinde böyle giydirilmesi
hususunda bir karar alınmış ve uzun yıllar
bu tatbikata konulmuştu. 

Değerli arkadaşlarım, diğer
taraftan, madde metninde, hükümlü ve tutuklularla
görev başında bulunan personel ve onunla ilgili
tayınat ve yem bedellerinin tespit ve tayininden önce
(B) bendinde, bu hükümlülere giydirilmesi gereken
elbiseyle birlikte, hükümlü ve tutukluların
yatırılması, yani, barındırılması
konusu yer almaktadır. Bugün, hâlâ, ceza
ve tevkifevlerini yakından takip eden arkadaşlarımın
da çok iyi bildiği gibi, mahkûmların,
birkısım yerlerde, bir yatakta, birden ziyade kişinin
yatırılmasıyla ancak muhafaza edildiğini
ve bundan dolayı da fevkalade şikâyetler geldiğini,
hatta hatta yaşı küçük olan çocukların
buraya düşmeleri halinde birçok sıkıntının
ortaya çıktığını ve hapishane
idarelerinin onları sübyan koğuşlarına
ayırma imkânlarının olmadığı
ahvalde fevkalade sıkıntıların ve
cemiyeti rahatsız eden, efkârıumumiyeyi acılara
gark eden birçok kötü hadiselerin de ta matbuata
kadar aksettiğini, onların anne ve babalarını
fevkalade rahatsız eden duyumlar ve hadiselerin vaki olduğunu
ve özellikle, bazılarının, gece; birkısım
mahkûmların da gündüz o yataklardan istifade
ettiklerini hapishane ziyaretlerimizde bize ifade ettiklerinden,
bize gelen haberlerden ve şikâyetlerden öğreniyoruz;
bu da, hepinizin malumudur. Yani, yatırılması
konusu da, birçok hapishanede fevkalade sıkıntıya
vesile olmaktadır. Bu sıkıntıların
aşılması için de, gerek Adalet Bakanlığımızın
gerekse Ceza ve Tevkifevleri Genel Müdürlüğümüzün
büyük bir gayret içerisinde çalışmalarına
rağmen, bir yatakta, bir tek mahkûmun yatırılması
başarısı hâlâ elde edilebilmiş
değildir.

Isıtılması: Birkısım
cezaevlerinin modern, kaloriferli ve rahat cezaevleri olmasına
rağmen, birkısım cezaevlerinin ise, eski binalardan
bozma, ısıtılması fevkalade güç
binalar oldukları ve infaz kurumlarının,
buralarda, infaz hizmetlerinin yapılması hususunda
çok büyük sıkıntılar çektiklerini
biliyoruz.

Temizliklerinin sağlanması: Bu da ayrı
bir konudur. Bunlar da, koğuşlar içerisinde,
özellikle gardiyanların nezaretinde, oradaki mahkûmların
nöbet tutması usulüyle yapılır.
Askerî cezaevlerinde, oraya memur edilmiş olan hizmetlilerin
bu hizmetleri ifa etmesi şeklinde sağlanır.

Okutulmaları: Cezaevleri öğretmenlerinin,
okuma-yazma bilmeyenlere okuma imkânlarını
temin etmek için büyük gayret sarf ettikleri;
onun yanında, manevî duyguların geliştirilmesi
için, oraya din adamlarının gönderilmesiyle
eğitilmelerinin de temin edildiği yine hepinizin malûmu.


Meslek veya zanaat sahibi yapılması
ve çalıştırılması: 8
inci maddede, işyurtlarında çalıştırılan
hükümlü ve tutuklulara, yiyecek karşılığı
tutarının çıkarılmasından
sonra yevmiye (gündelik) verilmesi, usta temini, fazla çalışma
ücretleri, kâr payı ve elbise temini hususlarında
imkân sağlanması da yine hepinizin malûmu
olduğu gibi, mevcut kanunlar ve yönetmelikler dairesinde
temin edilmektedir. 

Bunları değerlendirmek ve huzurlarınızda
bunları ifade etmek üzere söz almış
bulunuyorum; bu vesileyle, Yüce Heyetinizi hürmetle
selamlıyorum efendim. (RP sıralarından alkışlar)

BAŞKAN - Refah Partisi Grubu adına konuşan
İstanbul Milletvekili Sayın Ali Oğuz'a teşekkür
ediyorum.

Refah Partisi Grup yöneticileri, Ali Oğuz'a
sürpriz bir sözcülük çıktı,
acaba ne konuşacak diye, biraz önce telaşa kapıldılar;
ama, Sayın Oğuz, usule uygun bir şekilde, maddenin
tam içinde kalmak kaydıyla konuşmasını
tamamladı. 

LÜTFÜ ESENGÜN (Erzurum) - Şahsım
adına söz istiyorum Sayın Başkan. 

BAŞKAN - Erzurum Milletvekili Sayın
Esengün, şahsı adına söz istemişlerdir;
buyurun. (RP sıralarından alkışlar)


Konuşma süreniz 5 dakikadır.

LÜTFÜ ESENGÜN (Erzurum) - Sayın
Başkan, muhterem milletvekilleri; Ceza İnfaz Kurumları
ile Tutukevleri İşyurtları Kurumunun Kuruluş
ve İdaresine İlişkin Kanun Tasarısının
11 inci maddesi üzerinde kişisel görüşlerimi
açıklamak üzere huzurunuzdayım; hepinizi
hürmetle selamlıyorum. 

Maddeyle, 14 Haziran 1930 tarihli ve 1721 sayılı
Hapishane ve Tevkifhanelerin İdaresi Hakkında Kanunun
2 nci maddesinin (B) bendi şu şekilde değiştirilmekte.

“B)Hükümlü ve tutuklular ile
ceza infaz kurumu ve tutukevlerinde görevli personelin giydirilmesi,
hükümlü ve tutukluların yatırılması,
ısıtılması, temizliğinin sağlanması,
okutulması, eğitilmesi, meslek ve zanaat sahibi yapılması
ve çalıştırılması,

Hükümlü ve tutuklularla görev
başında bulunan personel, 9.7.1956 tarih ve 6779
sayılı, 14 Eylül 1330 tarihli Tayınat
ve Yem Kanununa Ek Kanunun 1 inci maddesindeki hüküm
çerçevesinde iaşe edilir.

Hükümlü ve tutuklularla görevde
bulunan personelin iaşesine ilişkin usul ve esaslar
yönetmelikte gösterilir.” 

Muhterem milletvekilleri, dikkati çeken bir
husus hemen gözümüzün önünde, hükümlü
ve tutuklulara -eğer metinden yanlış anlamıyorsam-
ta 1330 tarihlerinde, yani, miladî tarihle 1915'te yürürlüğe
girmiş ve hâlâ da yürürlükte
olan Tayınat ve Yem Kanununun maddelerine göre iaşe
verilmekte. 1330 tarihinde çıkarılmış
bu Kanunun süratle günün şartlarına
uygun hale getirilip, yeniden düzenlenmesi iktiza eder; zannediyorum,
bunda herkes hemfikir olur.

Şu anda, Türkiye'de 562 cezaevi var ve
bu cezaevlerinde de, bu tasarının görüşüldüğü
günden beri kürsüdeki arkadaşların
telaffuz ettiği 59 bin civarında hükümlü
ve tutuklu var; 32 bin hükümlü, 27 bin tutuklu.
Tabiî, hükümlülerin, aldıkları
ceza itibariyle cezaevinde çok daha uzun süre kalma
ihtimali olan; ama, tutukluların her an için tahliyesi
söz konusu olan durumları var.

Cezaevlerini, tabiî ki, bir turistik otel gibi
döşemek, suçlu diye, tutuklu veya hükümlü
adı altında cezaevine düşen insanlara
lüks hayat şartları tanımak gibi bir
görevi yoktur devletin; kesinlikle de olamaz; ama, bu insanların,
suçlu da olsa, insan olduğunu düşünmek,
insanca yaşamalarının asgarî şartlarını
temin etmek de yine devletin görevi ki, bu hükümle
getirilen işyurtlarından elde edilen paralar, hükümlü
ve tutuklular ile ceza infaz kurumu ve tutukevlerinde görevli
personelin giydirilmesi, hükümlü ve tutukluların
yatırılması, ısıtılması,
temizliğinin sağlanması, okutulması, eğitilmesi,
meslek ve zanaat sahibi yapılması ve çalıştırılması
gibi konularda harcanacak. 

Bu kanun yürürlüğe girdiği
takdirde, çok büyük malî imkânlar
elde edileceği kanaatindeyim. 2 trilyon lira sermayeyle başlayacak
ki, sermayesi bir tarafa, bu kanun tam manasıyla yürürlüğe
girip de işyurtları alabildiğine yayıldığı
takdirde, çok büyük maddî imkânlar
elde edilecektir. Dolayısıyla, cezaevleri, artık,
cezanın ötesinde cefa çekilen, eziyet çekilen
yerler değil -suçlu da olsa- insanca yaşamanın
asgarî şartlarının temin edildiği
yerler haline getirilecek. 

Tabiî, bu arada, cezaevlerinde sık sık
meydana gelen ve bütün milletimizi üzen olayların
tekerrür etmemesi için, Sağmalcılar Cezaevinde
geçen yıl yaşanan açlık grevleri,
Diyarbakır Cezaevinin hâlâ ıslah edilmemiş
hali, Adalet Bakanı Sayın Sungurlu tarafından
açılıp da sonradan gelen hükümet
zamanında kapatılan...

(Mikrofon otomatik cihaz tarafından kapatıldı)

BAŞKAN - Sayın Esengün, konuşmanızı
tamamlayın efendim.

LÜTFÜ ESENGÜN (Devamla) - Bitiriyorum.

...Eskişehir Cezaevinin ne olacağı
sorusu ve daha geçenlerde, Metris Cezaevinde 5 hükümlü
veya tutuklunun ölümüyle sonuçlanan olayların
önüne geçilmesi için de her türlü
tedbirin alınması lazım. 

Tabiî ki, bu sorunlar, ne bugünkü
Hükümetin ne bundan öncekinin ne de daha öncekinin
ihmali veya kusuru neticesinde meydana gelmiş değil;
maalesef, asgarî yirmi otuz seneden beri gösterilen
ihmalin, vurdumduymazlığın, bakımsızlığın
neticesidir cezaevlerinde gelinen nokta. Süratle, cezaevlerini
ıslah etmek mecburiyetindeyiz; bu kanunun da, bu konuda
önemli katkıları olacağı kanaatindeyim.

Hepinizi saygıyla selamlıyorum. (RP
sıralarından alkışlar)

REFİK ARAS (İstanbul) - Bir an evvel
çıkmalı...

LÜTFÜ ESENGÜN (Devamla) - Muhakkak.

BAŞKAN - Erzurum Milletvekili Lütfü
Esengün'e teşekkür ediyorum.

Madde üzerinde başka söz istemi?...
Yok.

Maddeyle ilgili değişiklik önergesi
yok.

Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.

12 nci maddeyi okutuyorum.

MADDE 12. - 29.3.1984 tarihli ve 2992 sayılı
Adalet Bakanlığının Teşkilât
ve Görevleri Hakkında Kanun Hükmünde Kararnamenin
Değiştirilerek Kabulü Hakkında Kanunun 15
inci maddesinin birinci fıkrasının (c) bendi
aşağıdaki şekilde değiştirilmiştir.

“c) Cumhuriyet başsavcılıkları
ile adlî ve idarî mahkemelerin ve adalet komisyonlarının
kalem işlerini, icra ve iflas müdürlüklerini,
noterlik dairelerini, geçici yetkili noter yardımcılarını,
kapalı ve açık cezaevleri ile tutukevleri
ve çocuk ıslahevlerini, işyurtlarını,
2253 sayılı Çocuk Mahkemelerinin Kuruluşu,
Görev ve Yargılama Usulleri Hakkında Kanun
uyarınca kurulmuş bulunan kurum ve müesseseleri,
icra tetkik mercii kalemlerini, mahkeme veznelerini, suç
eşyası, emanet, tereke, izale-i şuyu satışı,
ayniyat ve levazım memurluklarını, posta,
telgraf ve telefon daire mutemetliklerini, taşra teşkilâtının
yemekhane ve misafirhanelerini, Bakanlıkça kurulup
işletilen depo ve garajları, Bakanlığı
ilgilendiren tüm gelir ve harcamaları, Bakan tarafından
gösterilecek lüzum üzerine merkez kuruluşu
içerisindeki birimleri ve Bakanlığa bağlı
diğer üniteleri denetlemek ve işlemlerini incelemek.”

BAŞKAN - Değerli arkadaşlarım,
madde üzerinde, Refah Partisi Grubu adına, İstanbul
Milletvekili Sayın Ali Oğuz söz istemiş
bulunmaktadır. (RP sıralarından alkışlar)

Sayın Oğuz'un konuşması,
belki, çalışma süremiz içinde
tamamlanamayabilir; onun için, 12 nci maddeyle ilgili işlemler
tamamlanıncaya kadar çalışma süresinin
uzatılması hususunu oylarınıza sunuyorum:
Kabul edenler... Kabul etmeyenler... Kabul edilmiştir.

Buyurun Sayın Oğuz.

RP GRUBU ADINA ALİ OĞUZ (İstanbul)
- Muhterem Başkanım, değerli arkadaşlarım;
müzakere konusu tasarının 12 nci maddesi üzerinde
Grubumuzun görüşünü arz etmek üzere
huzurlarınızdayım. 

Arkadaşlarım konuşmamı
kısa kesmemin uygun olacağını ifade ettiler.
(DSP sıralarından alkışlar) Ben de,
arkadaşlarımın temayüllerine uygun olarak,
mümkün olduğu kadar konuşmamı kısa
kesmeye gayret edeceğim. Bu arkadaşlarımın
çoğu, geçen dönemden, bizim konuşmalarımıza
ve kürsü hizmetlerimize alışık olan
arkadaşlardır. Bir gecede, bugün olduğu
gibi, iki veya üç defa kürsüye çıkmak
değil; bir gecede bu kürsüye yirmi defa çıktığımız
günler olmuştur. Bu hizmetler gerekirse, yine muhalefet
dönemimizde aynı şeyleri yapacağız;
sizin, zamanında bize yaptığınız
gibi. (RP sıralarından alkışlar) Bir
seneden beri, biz iktidar, siz muhalefettiniz. Siz, bize, bu kabil
hizmetlerinizi ortaya koyarak beğendirdiniz, biz de, muhalefet
hizmetlerimizi size beğendireceğiz inşallah. (Alkışlar)

Değerli arkadaşlarım, 12 nci madde,
Bakanlığın denetim hudutlarını
ve hizmetlerini genişleten ve özellikle (c) bendinde
tek tek tadat edilen hizmetlerin Bakanlık denetimi içerisinde
olacağını ifade eden bir maddedir. Madde gerekçesinde
de aynı şey ifade ediliyor ve Kanun, 29.3.1984 tarihli
ve 2292 Sayılı Adalet Bakanlığının
Teşkilat ve Görevleri Hakkında Kanun Hükmünde
Kararnamenin Değiştirilerek Kabulü Hakkında
Kanunun 15 inci maddesinin birinci fıkrasının
(c) bendinde tadat edilmiş bulunuyor. Bu cümleden olarak,
cumhuriyet başsavcılıkları ile adlî
ve idarî mahkemelerin ve adalet komisyonlarının
kalem işleri, bu çerçeve ve bu hizmet içerisine
alınmış bulunuyor; icra iflas müdürlüklerini,
noterlik dairelerini, geçici yetkili noter yardımcılarını,
kapalı ve açık cezaevleriyle, tutukevleri
ve çocuk ıslahevlerini yine bu hizmet ve denetleme
içerisine almış bulunuyor.

İşyurtlarını 2253 sayılı
Çocuk Mahkemelerinin Kuruluşu Görev ve Yargılama
Usulleri Hakkında Kanun uyarınca kurulmuş
bulunan kurum ve müesseseleri, yine denetim ve hizmet sahası
içine alıyor. İcra tetkik mercii kalemlerini,
mahkeme veznelerini, suç eşyası, emanet, tereke,
izale-i şuyu satışı, ayniyat ve levazım
memurluklarını, posta, telgraf ve telefon daire
mutemetliklerini, taşra teşkilatının
yemekhane ve misafirhanelerini, Bakanlıkça kurulup
işletilen depo ve garajları, Bakanlığı
ilgilendiren tüm gelir ve harcamaları, Bakan tarafından
gösterilecek lüzum üzerine merkez kuruluşu
içerisindeki birimleri ve Bakanlığa bağlı
diğer üniteleri denetlemek ve işlemlerini incelemek
hizmetlerini de, böylece, Bakanlığın hizmetleri
arasında ve denetleme sahası içerisine almış
bulunuyor.

 Böyle hayırlı bir genişletme
ve hizmet sahalarını artırma şeklinde
gelen bu 12 nci maddenin de, memleketimize ve milletimize hayırlı
olmasını diliyor, hepinizi saygıyla selamlıyorum
efendim. (Alkışlar) 

BAŞKAN - Madde üzerinde başka söz
istemi?.. Yok. 

Maddeyle ilgili değişiklik önergesi
yok. 

MUHAMMET POLAT (Aydın) - Oylamada karar yetersayısının
aranmasını istiyoruz. 

BAŞKAN - Maddeyi oylarınıza sunacağım;
ancak karar yetersayısının aranması
 istenmektedir. 

Refah Partili arkadaşlarımızın
bir kısmı tasarıyı destekliyorlar,
bir kısmı başka usullere başvuruyorlar...

Bu talepte ısrar ediyor musunuz efendim? 

MUHAMMET POLAT (Aydın) - Evet, ısrarlıyız
Sayın Başkan.

LÜTFÜ ESENGÜN (Erzurum) - Sayın
Başkan, teklifi desteklemek başka, teklifi yasalaştırmak
mecburiyetinde olan iktidar grubunu çalışmaya
davet etmek başka. (RP sıralarından “Bravo”
sesleri, alkışlar) 

BAŞKAN -  Kanunu çıkarmak için
hep birlikte uğraşıyoruz. Kanunların özünde
anlaşıldığı zaman, bu Mecliste
biliyorsunuz çalışma usullerimiz, birlikte
kanunu çıkarmak şeklinde tecelli eder.

Karar yetersayısını arayacağım.


Maddeyi oylarınıza sunuyorum: Kabul
edenler... Kabul etmeyenler... Karar yetersayısı
vardır; madde kabul edilmiştir.

Değerli arkadaşlarım, 13 üncü
maddeyi görüşmeye başlarsak, tamamlamaya
zamanımız  yetmeyeceğinden, denetim konularını
görüşmek ve komisyonlarda boş bulunan üyeliklere
seçim yapmak için, 5 Ağustos 1997 Salı
günü saat 15.00'te toplanmak üzere, birleşimi
kapatıyorum.


Kapanma Saati: 18.53 


VII. - SORULAR VE CEVAPLAR

A) YAZILI SORULAR VE CEVAPLARI

1. - Tekirdağ Milletvekili Bayram Fırat
Dayanaklı'nın, Tekel'de çalışan
geçici işçilere daimi işçi statüsü
verilmeyeceğine ilişkin Başbakandan sorusu ve
Devlet Bakanı Eyüp Aşık'ın yazılı
cevabı (7/3082)

25.6.1997

Türkiye Büyük Millet Meclisi
Başkanlığına

Aşağıdaki sorularımın
yazılı olarak Başbakan tarafından yanıtlanmasını
saygılarımla arz ederim.

  Dr. B. Fırat Dayanıklı

  Tekirdağ

Ülkemizin önemli kuruluşlarından
biri olan TEKEL bünyesinde yaklaşık olarak 13
500 geçici işçi bulunmaktadır. Tekel
Genel Müdürlüğü 1981 yılından
bu yana ilave daimi işçi kadrosu vermemiş ve
mevcut daimi işçi sayısı da yıllar
itibarıyla azalmıştır. Ortaya çıkan
ihtiyacı geçici işçiler yılın
büyük bir kısmını çalışarak
kapatmaya çalışmaktadır. Ancak yasaların
daimi işçilere sağladığı olanaklardan
yararlanamamaktadırlar. Ayrıca, geçici statüde
oldukları için de TEKEL bünyesindeki farklı
ünitelere nakledilmeleri mümkün olamamaktadır.
Oysa TEKEL'in farklı ünitelerinde eleman açığı
olduğu bilinmektedir. TEKEL'de çalışan
geçici işçilere daimi işçi statüsü
verilerek devlete ekstra bir yük getirmeden TEKEL işçi
açığını kendi içinden kapatabilecek
potansiyele sahiptir.

1. TEKEL'in farklı ünitelerindeki eleman
açığının kapatılması
için TEKEL'de çalışan 13 500 geçici
işçiye neden daimi işçi statüsü
verilmemektedir.

2. Geçici işçilere de daimi işçilerin
sahip olduğu sosyal haklar neden verilmemektedir?

3. Bu konularda hükümet hangi çalışmaları
yapmıştır ve yapmayı planlamaktadır?



 T.C.

 Devlet Bakanlığı

 Sayı : B.02.0.018-04-01/0217            30.7.1997

Türkiye BüyükMilletMeclisi
Başkanlığına

İlgi : 1.7.1997 tarih ve 7/3082-7509/20096
sayılı yazınız.

Tekirdağ Milletvekili BayramFırat Dayanıklı'nın,
Sayın Başbakanımıza tevcih ettiği
ve ilgisi nedeniyle Bakanlığımıza intikal
ettirilen ilgide kayıtlı yazılı soru
önergesi cevabı ekte gönderilmiştir.

Bilgilerinize arz ederim.

  Eyüp Aşık

  Devlet Bakanı

Tekirdağ Milletvekili SayınBayram
Fırat Dayanıklı'nın 7/3082-7509/20096
Nolu Yazılı Soru Önergesinin Cevabıdır.

Ülkemizin önemli kuruluşlarından
biri olan TEKEL bünyesinde yaklaşık olarak 13
500 geçici işçi bulunmaktadır. Tekel
Genel Müdürlüğü 1981 yılından
bu yana ilave daimi işçi kadrosu vermemiş ve
mevcut daimi işçi sayısı da yıllar
itibarıyla azalmıştır. Ortaya çıkan
ihtiyacı geçici işçiler yılın
büyük bir kısmını çalışarak
kapatmaya çalışmaktadır. Ancak yasaların
daimi işçilere sağladığı olanaklardan
yararlanamamaktadırlar. Ayrıca geçici statüde
oldukları için de TEKEL bünyesindeki farklı
ünitelere nakledilmeleri mümkün olamamaktadır.
Oysa TEKEL'in farklı ünitelerinde eleman açığı
olduğu bilinmektedir. TEKEL'de çalışan
geçici işçilere daimi işçi statüsü
verilerek devlete ekstra bir yük getirmeden TEKEL işçi
açığını kendi içinden kapatılabilecek
potansiyele sahiptir.

Soru 1. TEKEL'in farklı ünitelerindeki
eleman açığının kapatılması
için TEKEL'de çalışan  13 500 geçici
işçiye daimi işçi statüsü
neden verilmemektedir?

Cevap 1. Bakanlığımız ilgili
kuruluşu Tütün, Tütün Mamulleri, Tuz
ve Alkol İşletmeleri Genel Müdürlüğü'nün
işyerlerinde her yıl açılan ve belirli
bir süreyi kapsayan mevsimlik ve kampanya işlerinde
zincirleme mukavelelerle 13 378 adet geçici işçi
çalıştırılmaktadır.

Geçici işçilerin 9 566'sı
yıl boyunca, geriye kalanlar da mağdur edilmeyecek
şekilde çalıştırılmaktadır.
Dolayısıyla, geçici işçilerin
büyük bir bölümü daimi işçiler
gibi bütün yıl çalıştırılmış
olmaktadır.

Sözkonusu işçilerin daimi kadroya
geçirilmesi kurumun yatırım ve finansman
programlarına bağlı olarak değerlendirilecek
bir konudur. Ancak, her halukârda sözü edilen
işçiler mağdur edilmeyecektir.

Soru 2. Geçici işçilere de daimi
işçilerin sahip olduğu sosyal haklar neden verilmemektedir?

Cevap 2. Geçici statüde çalıştırılan
işçilerimiz, çalıştıkları
sürece daimi işçilerin aldığı
ücret ve sosyal yardımlardan aynen faydalanmaktadır.

Geçici işçilerin mahallinden
temin edilmek kaydıyla her yıl mevsim ve kampanya
dönemi başladığında işe alındıklarından,
sadece bir başka yöreye nakilleri prensip olarak uygun
görülmemektedir.

Soru 3. Bu konularda hükümet hangi çalışmaları
yapmıştır ve yapmayı planlamaktadır?

Cevap 3. Bu konularda Hükümetimizce önce
işçilerin mağduriyetini önleyecek ücret,
sosyal haklar ve çalışma şartlarının
düzeltilmesiyle ilgili çalışmalar yapılmaktadır.
Üretimde verimliliği artırmak için iş
gücü planlamasının yapılmasına
önem verilmektedir. 1 inci sorunun cevabında da belirtildiği
üzere, Kurumundan emekli olacak işçilerin durumuna,
yatırım ve finansman programlarına göre
geçici işçilerin daimi kadroya geçirilmesi
yolunda zaman içerisinde gerekli değerlendirmeler yapılacaktır.

Arz ederim.

2.- İzmir Milletvekili Sabri Ergül'ün,
eski Başbakanlar tarafından silah hediye edilen kişilere
ilişkin sorusu ve İçişleri Bakanı
Murat Başesgioğlu'nun yazılı cevabı
(7/3111)

Türkiye BüyükMillet Meclisi
Başkanlığına

Aşağıdaki sorularımın
Sayınİçişleri Bakanı tarafından
yazılı olarak yanıtlanması için
gereğini arz ederim.

Saygılarımla.

             2.7.1997

  Sabri Ergül

  İzmir 

1. Başbakanlık yaptığı
dönemlerde eski Başbakan SayınTansu Çiller
kaç kişiye silah hediye etmiştir. Silah hediye
edilen bu kişilerin isimleri ve sıfatları
nedir?

2. Başbakanlık yaptığı
dönemde SayınNecmettin Erbakan kaç kişiye
silah hediye etmiştir? Silah hediye edilen bu kişilerin
isimleri ve sıfatları nedir?

 T.C.

 İçişleri Bakanlığı

 EmniyetGenel Müdürlüğü

 Sayı : B.05.1.EGM.0.12.01.01-160218     
     31.7.1997

Konu : Yazılı Soru Önergesi

Türkiye Büyük Millet Meclisi
Başkanlığına

İlgi : TBMM Başkanlığının
7.7.1997 gün ve A.01.GNS.0.10.00.02-7/3111.7625/20345 sayılı
yazısı.

İzmir Milletvekili Sabri Ergül tarafından
TBMM Başkanlığına sunulan ve tarafımdan
yazılı olarak cevaplandırılması
istenilen soru önergesinin cevabı aşağıya
çıkarılmıştır.

6136 Sayılı Kanun'un 11 inci maddesinin
4 üncü fıkrasının (b) bendine istinaden
Başbakanlık yaptıkları dönemlerde
SayınTansu Çiller (55), Sayın Necmettin Erbakan'da
(4) kişiye silah armağan etmiştir.

Önergede adları geçen Milletvekilleri'nin
yazılı muvaffakatları olmadan silah armağan
ettikleri şahısların ismen açıklanmasının
uygun olmayacağı düşünülmektedir.

Bilgilerinize arz ederim.

  Murat Başesgioğlu

  İçişleri Bakanı

3. - İstanbul Milletvekili BülentAkarcalı'nın,
SosyalHizmetler ve Çocuk Esirgeme Kurumunun açtığı
memuriyet sınavına ilişkin sorusu ve Devlet
Bakanı Hasan Gemici'nin yazılı cevabı
(7/3147)

Türkiye BüyükMillet Meclisi
Başkanlığına

Aşağıdaki sorularımın
Devlet Bakanı Hasan Gemici tarafından yazılı
olarak cevaplandırılmasını arz ederim.

  Bülent Akarcalı

  İstanbul

1. Çocuk Esirgeme Kurumu'nun açtığı
memuriyet sınavının sözlü bölümünde
ne gibi sorular sorulmuştur?

2. Bu sözlü sınavlarda soruları
kim hazırlamaktadır?

3. İddia edildiği gibi, “Hristiyan
nasıl Müslüman olur?”, “Kelime-i Tevhid
nedir?” gibi sorular sorulmuş mudur?

4. Sınavın yapılış
şekli dolayısıyla objektif kriterlerden uzak
ve 'torpil'e açık olan bu sınavı tekrarlamak
suretiyle, sınava girenlere yapılmış
olan haksızlığı gidermeyi düşünüyor
musunuz?

 T.C.

 Başbakanlık

 Sosyal Hizmetler ve Çocuk Esirgeme Kurumu

 Genel Müdürlüğü

 Sayı : B.02.1.SÇE.0.71.00.03.P.1.8./97-8049
           30.7.1997

Konu : SHÇEK Sınavı Hk.

Türkiye Büyük Millet Meclisi
Başkanlığına

İlgi : Türkiye BüyükMilletMeclisi
Başkanlığı Genel Sekreterliğinin 16.7.1997
tarih ve A.01.0.GNS.0.10.00.02-7/3147-7718/20570 sayılı
yazısı.

İstanbul Milletvekili Bülent Akarcalı
tarafından Türkiye Büyük MilletMeclisi Başkanlığı'na
verilen yazılı soru önergesi;

Bakanlığıma bağlı SHÇEK
Genel Müdürlüğü personel ihtiyacını
karşılamak üzere yapılan sınavlarda,
soruların hazırlanışı, sözlü
sınav soruları, sınavın yapılış
usulü ve objektif kriterlerden uzak olduğuna ilişkin
soruları kapsamaktadır.

Çeşitli sınıf ve unvanlardaki
735 boş kadroya açıktan atama amacıyla
açılan sınavın; 34 İl merkezinde
gerçekleştirildiği, 14.6.1997 tarihinde yazılı
ve 18.6.1997 tarihine kadar da sözlü bölümünün
tamamlandığı anlaşılmıştır.

Bakanlığıma ve SHÇEK Genel
Müdürlüğüne kamu yöneticilerinden,
müracaatçılardan, sivil toplum kuruluşlarından
ve yayın organlarından yapılan yoğun
yazılı ve sözlü şikâyetler
söz konusu sınavın usulüne uygun ve objektif
kriterlere göre yapılmadığını
göstermektedir.

Bu çerçevede, tarafımdan duruma
hemen el konulmuş, söz konusu sınav sonucunda
gerçekleştirilen atamaların tebligatları
ve tamamlanmayan atama işlemleri hemen durdurulmuştur.
Sınav evrakları müfettişlerce teslim
alınmış ve konunun inceleme ve araştırmasına
ilişkin teftiş çalışmaları
ivedilikle başlatılmıştır.

Konuyla ilgili gelişmeler Sayın Milletvekillerimize
sunulacaktır. Gösterilen ilgi ve duyarlılığa
teşekkür eder; 

Bilgi ve gereğini saygılarımla
arz ederim.

  Hasan Gemici

  Devlet Bakanı

BİRLEŞİM 129'UN SONU























ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












