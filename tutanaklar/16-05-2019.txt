



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 79’uncu
Birleşim
 16 Mayıs 2019
Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Kahramanmaraş Milletvekili Sefer Aycan’ın, Anneler Günü
münasebetiyle anne sağlığı düzeyi ve anne sağlığı sorunlarına ilişkin gündem
dışı konuşması
2.- Aydın Milletvekili Bekir Kuvvet Erim’in, Aydın Büyükşehir
Belediyesinde usulsüzlüklerin yaşandığına ilişkin gündem dışı konuşması
3.- Bursa Milletvekili Erkan Aydın’ın, 14 Mayıs Dünya Eczacılık Günü ve
Eczacılık Haftası’na ilişkin gündem dışı konuşması

III.- SATAŞMALARA İLİŞKİN KONUŞMALAR
1.- Aydın Milletvekili Süleyman Bülbül’ün, Aydın Milletvekili Bekir
Kuvvet Erim’in yaptığı gündem dışı konuşmasında Cumhuriyet Halk Partisine sataşması
nedeniyle konuşması
2.- Aydın Milletvekili Bekir Kuvvet Erim’in, Aydın Milletvekili Süleyman
Bülbül’un sataşma nedeniyle yaptığı konuşmasında şahsına sataşması nedeniyle
konuşması
3.- Artvin Milletvekili Uğur Bayraktutan’ın, Tokat Milletvekili Özlem
Zengin’in yaptığı açıklamasında Cumhuriyet Halk Partisine ve şahsına sataşması
nedeniyle konuşması
4.- İzmir Milletvekili Aytun Çıray’ın, Afyonkarahisar Milletvekili Ali
Özkaya’nın İYİ PARTİ grup önerisi üzerinde AK PARTİ Grubu adına yaptığı konuşmasında
İYİ PARTİ’ye ve İYİ PARTİ Grubuna sataşması nedeniyle konuşması
5.- Sakarya Milletvekili Engin Özkoç’un, Afyonkarahisar Milletvekili Ali
Özkaya’nın İYİ PARTİ grup önerisi üzerinde AK PARTİ Grubu adına yaptığı konuşmasında
Cumhuriyet Halk Partisine sataşması nedeniyle konuşması
IV.- AÇIKLAMALAR
1.- Tokat Milletvekili Özlem Zengin’in, Aydın Milletvekili Süleyman
Bülbül’ün sataşma nedeniyle yaptığı konuşmasındaki bazı ifadelerine ilişkin
açıklaması
2.- Balıkesir Milletvekili Fikret Şahin’in, 16 Mayıs Mustafa Kemal
Atatürk’ün 18 arkadaşıyla birlikte Bandırma Vapuru’yla hürriyet mücadelesini
başlatmasının 100’üncü yıl dönümüne ilişkin açıklaması
3.- İstanbul Milletvekili Sibel Özdemir’in, 16 Mayıs Mustafa Kemal
Atatürk’ün Bandırma Vapuru’yla bağımsızlık yolunu açmasının 100’üncü yıl dönümüne
ve 19 Mayıs 1919’da ülkemizin aydınlık geleceğinin temellerinin atıldığına
ilişkin açıklaması
4.- Mersin Milletvekili Zeynep Gül Yılmaz’ın, Ankara 31. Ağır Ceza
Mahkemesinde 2’nci duruşması görülen Şule Çet davasına ilişkin açıklaması
5.- Mersin Milletvekili Ali Cumhur Taşkın’ın, 12-18 Mayıs Hemşireler
Haftası’na ilişkin açıklaması
6.- Balıkesir Milletvekili Ahmet Akın’ın, bağımsızlık mücadelemizin
100’üncü yılında Gazi Mustafa Kemal Atatürk’ü ve Kuvayımilliye kahramanlarını
minnetle andığına ilişkin açıklaması
7.- İzmir Milletvekili Kani Beko’nun, 1 Şubatta yayımlanan Sosyal Güvenlik
Kurumu Sağlık Uygulama Tebliği gereğince hastanelere ödenen payın kaldırılmasıyla
yaşanan mağduriyete ilişkin açıklaması
8.- Adana Milletvekili Orhan Sümer’in, pamuk üreticilerinin mağdur
olmaması için pamuk ithalatını artıracak uygulamalardan vazgeçilmesi
gerektiğine ilişkin açıklaması
9.- Mersin Milletvekili Ali Mahir Başarır’ın, Çukurova Havaalanı’nın ne
zaman açılacağını öğrenmek istediğine ilişkin açıklaması
10.- Konya Milletvekili Esin Kara’nın, 16 Mayıs kurtuluş mücadelesini
başlatmak için Atatürk’ün İstanbul’dan Samsun’a yola çıkışının 100’üncü yıl
dönümüne ve insan sağlığına zararlı kimyasallara kolayca ulaşımın engellenmesi
gerektiğine ilişkin açıklaması
11.- Mersin Milletvekili Baki Şimşek’in, Mersin ilinde yoğun yağış
nedeniyle ekili alanların zarar gördüğüne ve çiftçilerin mağduriyetinin
giderilmesi gerektiğine ilişkin açıklaması
12.- Mersin Milletvekili Hacı Özkan’ın, 19 Mayıs Samsun’da yakılan
istiklal meşalesiyle başlatılan Millî Mücadele’nin 100’üncü yıl dönümüne
ilişkin açıklaması
13.- Kocaeli Miletvekili İlyas Şeker’in, 15 Mayıs Uluslararası Aile
Günü’ne ilişkin açıklaması
14.- Niğde Milletvekili Ömer Fethi Gürer’in, ciddi boyutta işsizlik
sorunu yaşandığına ve yeni iş alanları yaratılması gerektiğine ilişkin
açıklaması
15.- Zonguldak Milletvekili Ahmet Çolakoğlu’nun, Zonguldak
Havaalanı’ndan 12 Mayıs itibarıyla ilk yurt içi seferlerinin başladığına
ilişkin açıklaması
16.- Hatay Milletvekili Hüseyin Şanverdi’nin, Irak Başbakanı Adil
Abdülmehdi ve beraberindeki heyetin ülkemizi ziyaretleriyle yapılan görüşmelerin
hayırlar getirmesini temenni ettiğine ilişkin açıklaması
17.- İzmir Milletvekili Mehmet Ali Çelebi’nin, Gençlik ve Spor Bakanlığının
sözleşmeli personel alımlarının şaibeli olduğuna ilişkin açıklaması
18.- Hatay Milletvekili Lütfi Kaşıkçı’nın, Hatay Yarseli Barajı’nın
elektriğinin kesilmesiyle çiftçilerin mağdur edildiğine ve 19 Mayısın 100’üncü
yıl dönümünde başta Gazi Mustafa Kemal Atatürk olmak üzere şehitlere Allah’tan
rahmet dilediğine ilişkin açıklaması
19.- Gaziantep Milletvekili Ali Muhittin Taşdoğan’ın, Gazianteplilerin
turizmin ve ticaret hacminin artırılabilmesi için teşvik beklediğine ilişkin
açıklaması
20.- Düzce Milletvekili Ümit Yılmaz’ın, Ereğli-Düzce arasına yapılacak
olan kara yolu kantarının kamyoncu esnafın yüzünü güldüreceğine ilişkin açıklaması
21.- Kırklareli Milletvekili Türabi Kayan’ın, çiftçilerin ayçiçeği ve
kanola ürününe yapılması gereken desteği alamadığına ilişkin açıklaması
22.- Eskişehir Milletvekili Arslan Kabukcuoğlu’nun, 12-18 Mayıs Hemşirelik
Haftası’na ilişkin açıklaması
23.- Batman Milletvekili Ziver Özdemir’in, 16 Mayıs Batman’ın il
oluşunun 29’uncu yıl dönümüne ilişkin açıklaması
24.- Kocaeli Milletvekili Lütfü Türkkan’ın, 19 Mayıs Samsun’da yakılan
istiklal meşalesiyle başlatılan Millî Mücadele’nin 100’üncü yıl dönümüne,
Ziraat Türkiye Kupası’nı kazanan Galatasaray’ı tebrik ettiğine, AK PARTİ Meclis
Üyesi Yavuz Selim Tuncer’in İYİ PARTİ Genel Başkanı Meral Akşener’e yönelik ithamlarını
reddettiklerine, Mersin Akkuyu Nükleer Santrali’nde yaşanan sorunlara ilişkin
açıklaması
25.- Sakarya Milletvekili Muhammed Levent Bülbül’ün, 16 Mayıs Mustafa
Kemal Atatürk’ün Bandırma Vapuru’yla özgürlük ve bağımsızlık yolunu açmasının
100’üncü yıl dönümüne, Türkiye’nin muhatap olduğu tehdit ve tehlikelere karşı
millî ruhla topyekûn mücadele etmenin elzem olduğuna ilişkin açıklaması
26.- İstanbul Milletvekili Hakkı Saruhan Oluç’un, RTÜK’ün HDP Eş Genel
Başkanı Sezai Temelli’nin konuşmasını yayınladığı için TELE 1’e ceza vermesinin
anayasal suç olduğuna, Hakkâri Milletvekili Leyla Güven’in, Sebahat Tuncel’in,
Selma Irmak’ın, Diyarbakır Milletvekili Dersim Dağ’ın, Van Milletvekilleri
Tayip Temel ve Murat Sarısaç’ın sürdürdüğü açlık grevine, AK PARTİ Genel
Başkanı Recep Tayyip Erdoğan’ın “Karnını doyuruyorsunuz, her türlü ihtiyacını
karşılıyorsunuz yine de oy vermiyor.” ifadesinin kabul edilemez olduğuna
ilişkin açıklaması
27.- Sakarya Milletvekili Engin Özkoç’un, 16 Mayıs Mustafa Kemal
Atatürk’ün Bandırma Vapuru’yla özgürlük ve bağımsızlık yolunu açmasının
100’üncü yıl dönümüne ve ülkemizin içinde bulunduğu zorlukların el birliğiyle
aşılabileceğine ilişkin açıklaması
28.- Tokat Milletvekili Özlem Zengin’in, Şule Çet davasını hassasiyetle
takip ettiklerine, Ekşi Sözlük’ün öğretmenlerle ilgili açtığı başlığın tahammül
edilemez olduğuna, Kocaeli Milletvekili Lütfü Türkkan’ın AK PARTİ Meclis Üyesi
Yavuz Selim Tuncer’e yönelik ifadelerine ilişkin açıklaması
29.- Kocaeli Milletvekili Lütfü Türkkan’ın, Tokat Milletvekili Özlem Zengin’in
yaptığı açıklamasındaki bazı ifadelerine ilişkin açıklaması
30.- Antalya Milletvekili Cavit Arı’nın, özgür olması gereken basına
yönelik saldırıları kınadığına ve yargının toplumda infial yaratan vakalarda
caydırıcı olması gerektiğine ilişkin açıklaması
31.- Tokat Milletvekili Özlem Zengin’in, Artvin Milletvekili Uğur
Bayraktutan’ın İYİ PARTİ grup önerisi üzerinde CHP Grubu adına yaptığı
konuşmasındaki bazı ifadelerine ilişkin açıklaması
32.- İstanbul Milletvekili Hakkı Saruhan Oluç’un, Afyonkarahisar Milletvekili
Ali Özkaya’nın İYİ PARTİ grup önerisi üzerinde AK PARTİ Grubu adına yaptığı
konuşmasındaki bazı ifadelerine ilişkin açıklaması
33.- Aksaray Milletvekili Ayhan Erel’in, 16 Mayıs bağımsızlığa demir atışımızın
100’üncü yılının Türk milletine kutlu olmasını dilediğine ilişkin açıklaması
34.- Trabzon Milletvekili Ahmet Kaya’nın, Esenler Belediye Başkanı
Tevfik Göksu’nun Ekrem İmamoğlu üzerinden Trabzonlulara yönelik benzetmesiyle
ilgili haberlere yayın yasağı getirilerek gerçeklerin gizlenemeyeceğine ilişkin
açıklaması
35.- Ankara Milletvekili Ayhan Altıntaş’ın, memleketi Yozgat ili
Bektaşlı köyündeki camiye ataması yapılan imamın güvenlik soruşturmasının
hızlandırılmasını rica ettiğine ilişkin açıklaması
36.- Trabzon Milletvekili Bahar Ayvazoğlu’nun, Trabzonluların tek kırmızı
çizgisinin vatan olduğuna, Esenler Belediye Başkanı Tevfik Göksu’nun konuşmasının
manipüle edildiğine ilişkin açıklaması
37.- Adana Milletvekili Müzeyyen Şevkin’in, 14 yaşındaki Pelin
Elmacı’nın kalp nakli beklediğine, organ bağışıyla ilgili duyarlılığın
artırılması gerektiğine, Profesör Doktor Haluk Savaş’ın uğradığı haksızlığa
ilişkin açıklaması
38.- Gaziantep Milletvekili İmam Hüseyin Filiz’in, ülkemizin
kalkınmasında önemli rol oynayan sanayi üretiminin artırılabilmesi için mesleki
teknik eğitime önem verilmesi gerektiğine ilişkin açıklaması
39.- Bursa Milletvekili Atilla Ödünç’ün, 15 Mayıs Hava Şehitlerini Anma
Günü’ne ilişkin açıklaması
40.- Denizli Milletvekili Cahit Özkan’ın, Diyarbakır Milletvekili Garo
Paylan’ın 56 sıra sayılı Kanun Teklifi’nin ikinci bölümü üzerinde HDP Grubu
adına yaptığı konuşmasındaki bazı ifadelerine ilişkin açıklaması
41.- Sakarya Milletvekili Muhammed Levent Bülbül’ün, Diyarbakır
Milletvekili Garo Paylan’ın 56 sıra sayılı Kanun Teklifi’nin ikinci bölümü
üzerinde HDP Grubu adına yaptığı konuşmasındaki bazı ifadelerine ilişkin
açıklaması
42.- İstanbul Milletvekili Hakkı Saruhan Oluç’un, demokratik bir
cumhuriyette, eşit koşullarda, demokratik bir ortamda birlikte yaşamak
istedikleri için mücadele verdiklerine ilişkin açıklaması

V.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, Azerbaycan Cumhuriyeti Millî
Meclisi tarafından Avrupa Güvenlik ve İşbirliği Teşkilatı Parlamenter
Asamblesinin desteğiyle 12 Haziran 2019 tarihinde Azerbaycan’ın başkenti
Bakü’de düzenlenecek olan Bakü Bölgesel İşbirliği ve Güvenlik Konferansı’na
TBMM Başkan Vekili Süreyya Sadi Bilgiç Başkanlığında bir heyetle katılım sağlanmasına
ilişkin tezkeresi (3/688)

VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Grup Başkan Vekili Kocaeli Milletvekili Lütfü
Türkkan tarafından, Fetullahçı terör örgütünün darbe kalkışmasının askerî ayağı
yurtta sulh konseyinin darbenin gerçekleştiği o geceye kadar gidilen süreç
içerisinde siyasi bir taraf ve grupla ilişkilerinin ve bağlantılarının
araştırılması, bu hain kalkışmaya yardım ve yataklık eden iş birlikçilerinin,
bu teşebbüse karşı sorumlulukları gereği önlem almayanların belirlenmesi
amacıyla 16/5/2019 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin ön görüşmelerinin, Genel Kurulun 16 Mayıs
2019 Perşembe günkü birleşiminde yapılmasına ilişkin önerisi


2.- HDP Grubunun, Diyarbakır Milletvekili Garo Paylan ve arkadaşları
tarafından, Türkiye’de rekor seviyelerde seyreden işsizliğin giderilmesi,
nedenlerinin araştırılması amacıyla 8/5/2019 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 16 Mayıs 2019 Perşembe günkü birleşiminde yapılmasına
ilişkin önerisi
3.- CHP Grubunun, Türkiye Büyük Millet Meclisi gündeminin “Genel Görüşme
ve Meclis Araştırması Yapılmasına Dair Öngörüşmeler” kısmında yer alan, kamu
özel iş birliğiyle gerçekleştirilen projelerin incelenerek olası kamu
zararlarının ve sözleşmelerdeki hataların saptanması amacıyla Türkiye Büyük
Millet Meclisi Başkanlığına verilmiş olan (10/190) esas numaralı Meclis Araştırması
Önergesi’nin ön görüşmelerinin, Genel Kurulun 16 Mayıs 2019 Perşembe günkü
birleşiminde yapılmasına ilişkin önerisi

VII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Nevşehir Milletvekili Mustafa Açıkgöz ve Adalet ve Kalkınma Partisi
Grup Başkanvekili İstanbul Milletvekili Mehmet Muş ile 65 Milletvekilinin Kapadokya
Alanı Hakkında Kanun Teklifi (2/1811) ile Millî Eğitim, Kültür, Gençlik ve Spor
Komisyonu Raporu (S. Sayısı: 56) 

VIII.- YAZILI SORULAR VE CEVAPLARI
1.-  Kocaeli Milletvekili Ömer Faruk Gergerlioğlu'nun, 20 Temmuz 2016
tarihinden 18 Temmuz 2018 tarihine kadar Bakanlık personeli hakkında yapılan
ihraç ve iade işlemlerine dair bazı bilgilere ilişkin sorusu ve Enerji ve Tabii
Kaynaklar Bakanı Fatih Dönmez’in cevabı (7/10163)
2.-  Uşak Milletvekili Özkan Yalım'ın, Katar ortaklı bir firmanın Cumhurbaşkanlığına
otobüs hediye ettiği iddiasına ilişkin sorusu ve Ulaştırma ve Altyapı Bakanı
Mehmet Cahit Turhan’ın cevabı (7/10416)
3.-  Zonguldak Milletvekili Ünal Demirtaş'ın, Çanakkale ve İstanbul
boğazlarındaki kılavuzluk ve römorkörcülük hizmetlerinin ayrılmasına ve özel
sektör eliyle yürütülmesine imkan veren mevzuat değişikliğine ilişkin sorusu ve
Ulaştırma ve Altyapı Bakanı Mehmet Cahit Turhan’ın cevabı (7/10417)
4.-  Giresun Milletvekili Necati Tığlı'nın, yabancı şirketlerden
kılavuzluk ve römorkörcülük hizmeti alınabilmesine yönelik yönetmelik
değişikliğine ilişkin sorusu ve Ulaştırma ve Altyapı Bakanı Mehmet Cahit
Turhan’ın cevabı (7/10418)
5.-  Aydın Milletvekili Aydın Adnan Sezgin'in, THY'nin envanterinde
bulunan Boeing 737 Max 8 tipi uçaklara ve sefer iptallerine ilişkin sorusu ve
Ulaştırma ve Altyapı Bakanı Mehmet Cahit Turhan’ın cevabı (7/10420)
6.-  İzmir Milletvekili Murat Bakan'ın, çocukların ve gençlerin Momo
adlı oyun ve benzeri tehlikeli sanal içeriklere karşı korunmasına ilişkin
sorusu ve Ulaştırma ve Altyapı Bakanı Mehmet Cahit Turhan’ın cevabı (7/10421)
7.-  Muğla Milletvekili Burak Erbay'ın, Muğla-Denizli arasında yapımına
devam edilen karayolunun bitim tarihine ilişkin sorusu ve Ulaştırma ve Altyapı
Bakanı Mehmet Cahit Turhan’ın cevabı (7/10560)
8.-  Giresun Milletvekili Necati Tığlı'nın, Giresun'un Karadeniz
Bölgesi'ni İç Anadolu Bölgesi'ne bağlayacak demiryolu projesindeki güzergahta
yer almamasına ilişkin sorusu ve Ulaştırma ve Altyapı Bakanı Mehmet Cahit
Turhan’ın cevabı (7/10561)
9.-  Adana Milletvekili İsmail Koncuk'un, Karataş'tan İskenderun ve
Mersin Limanlarına hızlı feribotla ulaşım sağlanması önerisine ilişkin sorusu
ve Ulaştırma ve Altyapı Bakanı Mehmet Cahit Turhan’ın cevabı (7/10563)
10.-  Kocaeli Milletvekili Lütfü Türkkan'ın, Marmaray'da kullanılan
yerli ve ithal tren seti sayısına ve bazı ithal tren setlerinin
kullanılamamasından kaynaklanan kamu zararının miktarına ilişkin sorusu ve
Ulaştırma ve Altyapı Bakanı Mehmet Cahit Turhan’ın cevabı (7/10564)
11.-  İstanbul Milletvekili Mahmut Tanal'ın, İstanbul Büyükşehir
Belediyesince UKOME kararına göre ilk yirmi beş dakika park ücreti alınmaması
uygulamasının denetimine ilişkin sorusu ve Ulaştırma ve Altyapı Bakanı Mehmet
Cahit Turhan’ın cevabı (7/10565)
12.-  İstanbul Milletvekili Mustafa Sezgin Tanrıkulu'nun, 2002-2009
yılları arasında görev yapan kadın bakan sayısına ilişkin sorusu ve
Cumhurbaşkanı Yardımcısı Fuat Oktay’ın cevabı (7/10573)
13.-  İzmir Milletvekili Mahir Polat'ın, İzmir'in Kemalpaşa ilçesinde
bir lojistik köy kurulması kapsamında tarım arazilerinin acele kamulaştırılması
nedeniyle mağdur olan vatandaşların durumuna ilişkin sorusu ve Ulaştırma ve
Altyapı Bakanı Mehmet Cahit Turhan’ın cevabı (7/10638)
14.-  Muğla Milletvekili Süleyman Girgin'in, Muğla'nın Fethiye ilçesinde
imar planına aykırı olarak özel marina inşasına Bakanlık tarafından izin
verildiği iddiasına ilişkin sorusu ve Ulaştırma ve Altyapı Bakanı Mehmet Cahit
Turhan’ın cevabı (7/10640)
15.-  Niğde Milletvekili Ömer Fethi Gürer'in, baz istasyonlarına
kiralama yoluyla tahsiste bulunan kurum ve kuruluşlara ve baz istasyonlarının
kurulduğu yerleşim yerlerinde vatandaşların görüşlerinin alınıp alınmadığına
ilişkin sorusu ve Ulaştırma ve Altyapı Bakanı Mehmet Cahit Turhan’ın cevabı
(7/10641)
16 Mayıs
2019 Perşembe
BİRİNCİ
OTURUM
Açılma
Saati: 14.02
BAŞKAN:
Başkan Vekili Levent GÖK
KÂTİP
ÜYELER: Mustafa AÇIKGÖZ (Nevşehir), Rümeysa KADAK (İstanbul) 
----- 0
-----
BAŞKAN
– Türkiye Büyük Millet Meclisinin 79’uncu Birleşimini açıyorum.
Toplantı
yeter sayısı vardır, görüşmelere başlıyoruz.
Değerli
milletvekilleri, gündeme geçmeden önce üç sayın milletvekiline gündem dışı söz
vereceğim. 
Gündem
dışı ilk söz, Türkiye’de anne sağlığının düzeyi ve anne sağlığını etkileyen
faktörler hakkında söz isteyen Kahramanmaraş Milletvekilimiz Sayın Sefer
Aycan’a aittir. 
Buyurun
Sayın Aycan. (MHP ve AK PARTİ sıralarından alkışlar)
Süreniz
beş dakika.
II.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Kahramanmaraş Milletvekili Sefer Aycan’ın, Anneler Günü
münasebetiyle anne sağlığı düzeyi ve anne sağlığı sorunlarına ilişkin gündem
dışı konuşması
SEFER
AYCAN (Kahramanmaraş) – Sayın Başkan, değerli milletvekilleri; Milliyetçi
Hareket Partisi Grubu adına söz almış bulunuyorum. Hepinizi saygıyla
selamlıyorum.
Gündeme
getireceğim konu, Anneler Günü münasebetiyle, anne sağlığı düzeyi ve anne
sağlığı sorunlarıdır.
Annelik
dönemi 15-49 yaş dönemi olarak kabul ediliyor. Yani kadının ilk âdet görmesiyle
başlayan süreç ile son âdet görmesine kadarki dönem, 15-49 yaş dönemi âdet
düzeni ve sorunlarıyla kadın sağlığını direkt etkilemektedir. Fakat bu dönemde
daha önemli sorun, gebelik, lohusalık ve doğumla ilgili sorunlardır. Gebelik
çok ciddi sağlık sorunlarına, annenin sağlığını direkt tehdit eden durumlara
hatta ölümlere sebep olabilen bir durumdur aynı zamanda. İnsan neslinin
gereğidir ama bir taraftan da getirdiği sorunlarla ölümlere sebep olabilen bir
durumdur. Tabii, annenin sağlığı sadece anneyi de ilgilendirmez. Annenin
sağlığından dolayı çocuğun sağlığı ve dolayısıyla toplumun geleceği, toplumun
sağlığı da bundan etkilenir. 
Anne
sağlığı düzeyini konuştuğumuzda birçok ölçüt var, gösterge var. Bunlardan en
önemlisi “anne ölüm hızı” diye bilinen bir göstergedir. Yani bir kadının
annelik nedeniyle, gebeliğin başlangıcından lohusa döneminin sonuna kadar olan
dönemdeki ölümlerini kastediyoruz. Türkiye’de anne ölüm hızı Sağlık
Bakanlığının verilerine göre 2017 yılı için yüzde 14,7 olarak belirtilmektedir.
Bu, annelik nedeniyle 280 kadının bir yıl içerisinde ölümünü ifade etmektedir.
Yani Türkiye’de 280 kadın annelikle ilgili bir nedenden dolayı ölmektedir.
Tabii, bu, en ciddi hâlidir ama gebelikle ilgili sorunlar kalp hastalığı,
böbrek hastalığı gibi sorunlara da sebep olabilmektedir. 
Bir
diğer annelikle ilgili sorun da isteyerek düşükler diye bilinen yani bilinen
adıyla kürtaj sorunudur. Kürtaj da kadının sağlığını tehdit eden bir durumdur
hem hukuki hem dinî tartışma konularına sebeptir ama çok daha önemlisi, en ehil
ellerde bile, kürtaj kadın sağlığı için risktir. Tabii, kürtaj istenmeyen bir
durumdur ama yasaklayarak da bunu engelleyemeyiz; yapılması gereken şey,
istenmeyen gebelikleri baştan önlemektir. Eğer istenmeyen gebelikleri
önleyemezsek kürtaj, yasaklasak da devam eden ve sonuçta kadının sağlığını
tehdit eden bir durumdur. İşte bu iki durum, gebelik ve gebelikle ilgili
sorunlar ve kürtajla ilgili sorunlar aslında önlenebilir bir durumdur. Sağlık
araştırmalarına göre, yapılan araştırmalara göre, bu sorunlar ve bu sorunlara
bağlı ölümler yüzde 85 önlenebilir kabul edilmektedir, önlemek mümkündür;
yapılması gereken, sağlık hizmetlerinin, ana sağlığı hizmetlerinin daha da
etkin hâle getirilmesidir. 
Gebeliğin
başlangıcında gebelikle ilgili riskleri önceden tespit edip bunları önlememiz
lazım. Evet, gebelik bir fizyolojik olaydır fakat birtakım riskleri de
beraberinde getirir. Onun için, öncesinde riskleri tespit etmek, bu riskleri
gidermek, mümkünse ortadan kaldırmak ya da bunlara yönelik önlem almak lazım.
Sonra da, gebelik başladığında da kadının çok sıkı bir şekilde sağlığını
izlemek lazım. Gebelik boyunca kadının sağlığını izlersek, periyodik
muayenelerini yaparsak, kontrollerini yaparsak bu sebeplerden dolayı ölüm
olmaması gerekir. Onun için yapılması gereken, sadece hastaneye başvuran
kadınların değil, gebe kalan tüm kadınların, hatta gebe kalmasa bile 15-49
yaşındaki her kadının düzenli olarak sağlık muayenesinin yapılması lazım, en az
yılda 2 kez muayene öneriyoruz. Gebe kalınca da en az 6 kez muayene yapılması
lazım. Hem risklerin tespit edilmesi hem de bu risklerin bertaraf edilmesi ve
buna göre önlem alınması kadını doğuma hazırlamak açısından da bu takipler, bu
izlemler son derece önemlidir. Anne sağlığı açısından aldığımız önlemler hem
çocuğun sağlığını geliştirecek, dolayısıyla da toplumun geleceğini, toplumun
sağlığını etkileyecek bir durumdur.
(Mikrofon
otomatik cihaz tarafından kapatıldı) 
BAŞKAN
– Toparlayalım. 
SEFER
AYCAN (Devamla) - Biraz evvel de söylediğim gibi, anne ölümleri önlenebilir bir
durumdur, yeter ki gerekli müdahaleleri zamanında yapalım, tedbirli olalım,
erken tanı koyalım, bu gebeliklere bağlı sorunların hepsini önleyebilmek
mümkündür. 
Tüm
annelere sağlıklı ömürler diliyorum. 
Teşekkür
ederim.
Saygılar
sunarım. (MHP, AK PARTİ ve İYİ PARTİ sıralarından alkışlar) 
BAŞKAN
– Teşekkürler Sayın Aycan. 
(Uğultular)

BAŞKAN
- Değerli milletvekilleri, salonda bir uğultu var. Bu uğultu konuşmacıların
konuşmasını da etkiliyor. Lütfen, konuşmalarımızı sessiz ya da kuliste yapalım.

Değerli
milletvekilleri, gündem dışı ikinci söz, Aydın ilindeki turizmin gelişmesi
hakkında söz isteyen Aydın Milletvekilimiz Sayın Bekir Kuvvet Erim’e aittir. 
Buyurun
Sayın Erim. (AK PARTİ sıralarından alkışlar) 
Süreniz
beş dakika Sayın Erim. 
2.- Aydın Milletvekili Bekir Kuvvet Erim’in, Aydın Büyükşehir
Belediyesinde usulsüzlüklerin yaşandığına ilişkin gündem dışı konuşması
BEKİR
KUVVET ERİM (Aydın) – Teşekkür ederim Sayın Başkanım. 
Sayın
milletvekillerim, aslında Aydın’ın güzelliklerinden bahsedecektim,
Tralleis’inden, Aphrodisias’dan, Magnesia’dan ancak gündem ister istemez
değişti. Bir milletvekili arkadaşımız Ekrem İmamoğlu’nun 2 milyon 100 bin lira
aktardığı, Aydın Büyükşehirden de 7 milyon lira götüren FETÖ tutuklusu,
FETÖ’nün belediyeler imamı Erkan Karaarslan’ın avukatlığını yapıyor. Erkan
Karaarslan’ın amacı, Aydın Büyükşehir Belediye Başkanı Özlem Çerçioğlu ve 15
belediye çalışanıyla birlikte yargılandığı Aydın 1. Ağır Ceza Mahkemesinde
verdiği ifadeyle algı oluşturmak ve gündemi değiştirmek. Bizde böylesine “Hem
kel hem fodul” denir. Zira akrabaları, eşi, kardeşi, kayınbiraderi, baldızı,
kız kardeşi, şoförü ve bazı arkadaşlarıyla kurduğu 11 paravan şirketle,
organize bir şekilde, ayrıca Özlem Çerçioğlu’na “danışmanlık” adı altında,
belediyenin kasasını boşaltmaya yönelik, birçok uyduruk, değişik konularda
ihale düzenlemişler. 11 adet derdest olan yani devam eden davanın yanı sıra 1
tanesi FETÖ’yla iltisaklı, 80’in üzerinde soruşturma dosyası bulunmaktadır. Söz
konusu Erkan Karaarslan ve Özlem Çerçioğlu ikilisinin ve bazı üst düzey
bürokratlarının elle tutulacak yerleri yok, al birini vur ötekine. 
Türkiye’de
en pahalı su Aydın’da. Geçtiğimiz gün de yapılan belediye meclisinde su
bedelinin indirimi konusunda önerge reddedildi. Bunların eli vatandaşın
cebinde. Hayırlı bir iş yapsalar vatandaşımız cefakârdır, fedakârdır ama çarçur
edilen kaynaklarda tüyü bitmedik yetimin hakkı var. 
Belediye
şirketlerinin hesabını göreve geldiği günden bu yana veremeyen bir belediye
başkanı var. Liyakat, işe göre adam Hak getire. Bu şirketlerde de üst düzey
yöneticiler Erkan Karaaslan’ın çevresinden. Diyeceksiniz ki “Aydın Büyükşehir
Belediye seçimini kaybettiniz, onun için bunları söylüyorsunuz.” Alakası yok,
bu tür ve her türlü haksızlıklarla her zaman uğraşıyorum. Yerel seçimlerden
sonra Aydın’daki her partiden 17 ilçe ve büyükşehir belediyesinin denetlenmesi
için girişimde bulundum. Ben belediye başkanlığı yaptığım dönemde, imarla
ilgili, öz babamı savcılığa verdim. Devlet işinde hatıra, gönüle, duygusallığa
yer yoktur. Bazıları laf olsun diye “Babam olsa tanımam.” der ya, ben gerçekten
devlet işinde babam olsa tanımam. 
Şimdi,
sabahleyin Sayın Kılıçdaroğlu FOX TV’de -biraz önce videosunu izledim-
kumpastan bahsediyor. Özlem Çerçioğlu, Erkan Karaarslan, Muharrem Şanlı; bu
gerçek bir fotoğraf, kumpas değil. Bu, Aydın Büyükşehir Belediye Meclisinde
Erkan Karaarslan, Özlem Çerçioğlu.
SÜLEYMAN
BÜLBÜL (Aydın) – AKP’li belediyeler de danışma ücreti almadı mı, onlardan
bahsetsene, onlardan bahsetsene!
BEKİR
KUVVET ERİM (Devamla) - Ben bütün belediyelerin incelenmesini istedim, bütün
belediyelerin.
SÜLEYMAN
BÜLBÜL (Aydın) – Burada yargısız infaz ediyorsun!
BEKİR
KUVVET ERİM (Devamla) - Dedim ya…
SÜLEYMAN
BÜLBÜL (Aydın) - Kim FETÖ’cü? 
BEKİR
KUVVET ERİM (Devamla) – İşte, Ekrem İmamoğlu’nun “tweet”i: “Strateji Geliştirme
Birimimiz ve Erkan Karaarslan’la gelecek planlaması konusunda verimli bir
toplantı yaptık.” Ben atmadım bu
“tweet”i. İşte Karaaslan, işte davalar; ihaleye fesat karıştırma, görevi kötüye
kullanma, evrakta sahtecilik, hepsinin numarası var, ben belgeyle konuşuyorum. 
SÜLEYMAN BÜLBÜL (Aydın) – Ben biraz sonra belgeyi sunacağım Sayın
Başkanım. 
BEKİR KUVVET ERİM (Devamla) – Öyle zeytinyağı gibi üste çıkalım!
Hepinizi saygıyla selamlıyorum. 
Teşekkür ederim Sayın Başkanım, sağ olun. (AK PARTİ sıralarından
alkışlar)
BAŞKAN – Sayın Özkoç, buyurun. 
ENGİN ÖZKOÇ (Sakarya) – Sayın hatip hem partimiz hem de belediye
başkanımız hakkında sataşmada bulunmuştur. Kendisine milletvekilimiz Süleyman
Bülbül’ün cevap vermesini rica ediyorum. 
BAŞKAN – Buyurunuz Sayın Bülbül. 
Süreniz iki dakika. 
III.- SATAŞMALARA İLİŞKİN KONUŞMALAR
1.- Aydın Milletvekili Süleyman Bülbül’ün, Aydın Milletvekili Bekir
Kuvvet Erim’in yaptığı gündem dışı konuşmasında Cumhuriyet Halk Partisine
sataşması nedeniyle konuşması
SÜLEYMAN BÜLBÜL (Aydın) – Değerli arkadaşlar, ben bir hukukçuyum. İki
gün önce -vermiş olduğum bir soru önergesinde- Adalet Bakanının yanıtlaması
istemiyle önerge verdim. Önergem şuydu: Bir FETÖ tutuklusu, FETÖ sanığı, Aydın
1. Ağır Ceza Mahkemesinde vermiş olduğu iki ifadede İstanbul Büyükşehir
Belediye Başkanımız Ekrem İmamoğlu ve Aydın Büyükşehir Belediye Başkanımız
Özlem Çerçioğlu hakkında, aleyhine konuştuğu takdirde, onları suçladığı takdirde
kendisinin tahliye edileceğine ve beraat edileceğine ilişkin gazeteci ve bazı
bakanların cezaevine gelip kendisiyle görüştüğünü söyledi. Ben de bu
açıklamadan sonra Adalet Bakanına şu soru önergesini verdim, dedim ki: “Sayın
Bakan, yüksek güvenlikli bir cezaevine, avukatların bile zor girdiği bir
cezaevine bir gazeteci… Sanığın talebi olmadan ve konuyla ilişkili olmadan,
yargı mensubu olmadan, soruşturma görevlisi olmadan nasıl görüştü? Bu
görüşmeler hangi makamın izniyle verildi? Bu konuda soruşturma açacak mısınız?”
diye önerge verdim. Bu önergeyi vermek burada bulunan bir milletvekili olarak,
bir hukukçu olarak her vatandaşın görevidir. Burada biz gerçeğin de araştırılmasını istiyoruz. 
Diyor
ki sayın milletvekili… Buraya Aydın ilinin turizmi konusundaki düşüncelerini
açıklamak için geldi, çıktı, burada yargısız infaz yaptı. FETÖ konusunda en son
konuşacak, söz söyleyecek olan AKP’dir, başka bir yapı değildir. (CHP ve İYİ
PARTİ sıralarından “Bravo” sesleri, alkışlar) FETÖ ile Cumhuriyet Halk Partisini
yan yana getirebilecek hiçbir düzen, hiçbir işlem olamaz. Bir kumpas
iddiası vardır; bu kumpas iddiası konusunda, doğruluğu ya da yanlışlığı
konusunda araştırma yapılması gerekmektedir. Büyükşehir belediye başkanlığı
seçimlerinde kazanan belediye başkanlarımızın, halkın millî iradesine sahip
olarak seçimleri kazanan belediye başkanlarımızın üzerine kumpas iddialarıyla
gitmek doğru değildir, kesinlikle doğru değildir.
(Mikrofon
otomatik cihaz tarafından kapatıldı)
SÜLEYMAN
BÜLBÜL (Devamla) - Bir dakika daha Sayın Başkan…
BAŞKAN
– Sayın Bülbül, tamamlayın. 
SÜLEYMAN
BÜLBÜL (Devamla) – Bir de, sayın milletvekili çıkıp şunu söyledi: “Büyükşehir
belediye başkanlarının hakkında şu şu iddialar var.” Kayyum atanmasını ve
görevden alınmasını talep etti. 
Sayın
milletvekili, siz İsabeyli Belediye Başkanlığı yaparken -şu anda devam edip
etmediği konusunda, gelin, siz açıklamada bulunun- resmî evrakta sahtecilik,
ihaleye fesat karıştırma ve görevi kötüye kullanma suçlarından dolayı ceza
aldınız mı? (CHP sıralarından alkışlar) Milletvekili olduğunuz zaman bu cezanız
nedeniyle… 
CAVİT
ARI (Antalya) - Neler duyuyoruz?
SÜLEYMAN
BÜLBÜL (Devamla) - Teşekkür ederim. (CHP sıralarından alkışlar) 
BAŞKAN
– Teşekkür ederim.
CAVİT
ARI (Antalya) - Neler duyuyoruz? Neler duyuyoruz? 
MEHMET
DOĞAN KUBAT (İstanbul) - Sataşma var. 
BAŞKAN
– Değerli arkadaşlar, bir saniye lütfen.
BEKİR
KUVVET ERİM (Aydın) – Sayın Başkan…
BAŞKAN
– Buyurun Sayın Erim, talebinizi alabilir miyim? (AK PARTİ ve CHP sıralarından
gürültüler) 
Değerli
arkadaşlar, bakın, bir müzakereyi yürütüyoruz.
Buyurun
efendim.
BEKİR
KUVVET ERİM (Aydın) – Sayın Başkan, sataşmadan dolayı kürsüde söz istiyorum. 
BAŞKAN
– Buyurun, size de veriyorum iki dakika ama toparlayın, bitirelim artık,
toparlayın, bitirelim.
2.- Aydın Milletvekili Bekir Kuvvet Erim’in, Aydın Milletvekili Süleyman
Bülbül’un sataşma nedeniyle yaptığı konuşmasında şahsına sataşması nedeniyle
konuşması
BEKİR
KUVVET ERİM (Aydın) – Beni çok çok iyi biliyorsunuz Sayın Bülbül. Ben 660 bin
lira bütçeyle aldığım şeyi 21 trilyonla devrettim 3’üncü dönemde, on yıl öyle
götürdüm, tamam mı? (AK PARTİ sıralarından “Bravo” sesleri, alkışlar) 
ENGİN
ÖZKOÇ (Sakarya) - Yaptın mı, yapmadın mı?
SÜLEYMAN
BÜLBÜL (Aydın) – Ceza aldın mı, almadın mı? 
BEKİR
KUVVET ERİM (Devamla) - Benim boğazımdan bir kuruş geçmedi. Benim…
SÜLEYMAN
BÜLBÜL (Aydın) – Ceza aldın mı, almadın mı? 
ENGİN
ÖZKOÇ (Sakarya) – Ceza aldın mı, almadın mı? 
BAŞKAN
– Sessiz olalım arkadaşlar, sessiz olalım. 
BEKİR
KUVVET ERİM (Devamla) – Bak, ben on yıl belediye başkanlığı yaptım, on daire
parası kaybettim. Sen hepsini çok iyi biliyorsun.
SÜLEYMAN
BÜLBÜL (Aydın) - Ceza aldın mı, almadın mı?
BEKİR
KUVVET ERİM (Devamla) - Bak, beni Hüseyin Üzek’e sor. Bak, bu, beni inceleyen
müfettiş, beni inceleyen müfettiş. 
SÜLEYMAN
BÜLBÜL (Aydın) – Aldın mı ceza? 
BEKİR
KUVVET ERİM (Devamla) - Bakın, beni inceleyen müfettiş “Seninle çalışmak zevk.
Sen beni buraya, yanına aldır.” dedi. Beni inceleyen müfettiş….
SÜLEYMAN
BÜLBÜL (Aydın) – Ceza aldın mı, almadın mı?
BEKİR
KUVVET ERİM (Devamla) - Ben onları hep bilerek yaptım. Ben su
fabrikasını devrettim, nasıl devrettiğimi çok iyi biliyorsun. Hep onları
bilerek yaptım ben. 
SÜLEYMAN
BÜLBÜL (Aydın) – Şu anda Yargıtayda dosyanız var mı?
BEKİR
KUVVET ERİM (Devamla) - Ama benim boğazımdan bir şey geçmedi, tamam mı? 
ENGİN
ÖZKOÇ (Sakarya) – Ceza aldın mı?
MEHMET
GÖKER (Burdur) – Yahu, cüzdanına girmiştir. 
BAŞKAN
– Arkadaşlar… Arkadaşlar, lütfen… Lütfen…
BEKİR
KUVVET ERİM (Devamla) - Ben particilik de yapmadım, sahtecilik de yapmadım.
Onun şantaj olduğunu sen çok iyi biliyorsun, sen çok iyi biliyorsun.
SÜLEYMAN
BÜLBÜL (Aydın) – Bir kişiye… Ceza aldın mı?
CAVİT
ARI (Antalya) – Karar var mı yok mu? Karar var mı yok mu?
BEKİR
KUVVET ERİM (Devamla) - Kuvvet Erim’i de biliyorlar, herkesi de biliyorlar. 
Teşekkür
ederim. (AK PARTİ sıralarından alkışlar)
BAŞKAN
– Peki, teşekkür ederim, sağ olun.
ENGİN
ÖZKOÇ (Sakarya) – Sayın Başkan…
BAŞKAN
– Buyurun Sayın Özkoç. 
ENGİN
ÖZKOÇ (Sakarya) – Efendim, kayıtlara geçsin diye müsaade ederseniz… (AK PARTİ
ve CHP sıralarından karşılıklı laf atmalar)
BAŞKAN
– Değerli arkadaşlar, grup başkan vekiliniz konuşuyor, rica ediyorum.
Buyurun.
ENGİN
ÖZKOÇ (Sakarya) – Efendim, kayıtlara geçsin diye söylüyorum. Aslında
milletvekilimizi şimdi ben de dinledim. Önümüzdeki hafta Cumhuriyet Halk
Partisi olarak Türkiye Büyük Millet Meclisinde bu Fetullahçı terör örgütüyle iş
birliği yapmış siyasi partilerin ortaya çıkarılması, milletvekilli ve belediye
başkanlarının ortaya çıkarılmasıyla ilgili bir araştırma önergesi vereceğimizi
şimdiden söylüyorum. (CHP sıralarından alkışlar) Bu araştırma önergesinde bu
saygıdeğer milletvekilimizin de hangi yönde oy kullanacağına herkesin dikkat
etmesini talep ediyorum. (CHP sıralarından alkışlar)
BAŞKAN
– Teşekkür ederim.
ÖZLEM
ZENGİN (Tokat) – Sayın Başkan…
BAŞKAN
– Sayın Zengin, sizin de bir söz talebiniz oldu. 
(Uğultular)
BAŞKAN
- Değerli arkadaşlar, sessiz olalım, bakın, herkese söz veriyoruz, herkes
görüşlerini anlatıyor.
Buyurun
Sayın Zengin.
IV.- AÇIKLAMALAR
1.- Tokat Milletvekili Özlem Zengin’in, Aydın Milletvekili Süleyman
Bülbül’ün sataşma nedeniyle yaptığı konuşmasındaki bazı ifadelerine ilişkin
açıklaması
ÖZLEM
ZENGİN (Tokat) – Sayın Başkan, çok değerli milletvekilleri; her birinizi
saygıyla selamlıyorum. 
Günümüz
çok hararetli başladı bugün.
Şimdi,
şu FETÖ meselesiyle alakalı birkaç cümle ifade etmek istiyorum. Sayın Bülbül
kürsüye geldiğinde dediler ki: “En son sözü söyleyecek olan AK PARTİ’dir.”
Doğruyu söylemek gerekirse burada en fazla sözü söyleyecek olan AK PARTİ’dir
her manada çünkü AK PARTİ FETÖ’yle mücadelede başta Sayın Cumhurbaşkanımız
olmak üzere çok önemli işler yaptı bu vakte kadar. Bir defa, ilk, varlığını hiç
kimse söylemezken varlığını söyledi, bununla alakalı mücadeleyi yaptı 17-25’ten
sonra. Fakat bu süreç devam ederken 15 Temmuz darbe girişimine kadar AK PARTİ
dışındaki, birkaç siyasi parti dışında, Türkiye’nin çok önemli siyasetçileri
FETÖ’yle beraber, yan yana durdular, onların gazetelerinin önüne gittiler,
onların davalarını sahiplendiler; ne zaman ki 15 Temmuz oldu, 15 Temmuzdan
sonra görüyorum, maşallah herkes FETÖ karşıtı oldu. Ama iyi, hiç olmazsa… 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Zengin; bütünleştirerek tamamlayın ama. 
ÖZLEM
ZENGİN (Tokat) – Hiç olmazsa, hiç olmazsa böyle bir noktaya gelinmiş olmasını
önemsiyorum. Ama tüm bunlara rağmen, sözler böyle olmakla beraber fiiliyata
baktığımızda, bütün seçim kampanyalarını takip ederken görüyorum ki enteresan
bir şekilde FETÖ’nün çok önemli isimleri, dışarıda olan, kaçan isimleri bazı
özel kampanyalarla bazı siyasileri ve siyasi partileri hassaten takip edip
destekliyorlar. Ben aynı hassasiyeti CHP’den bu konuyla alakalı da göstermesini
talep ediyorum.
Teşekkür
ederim. (AK PARTİ sıralarından alkışlar) 
BAŞKAN
– Peki, teşekkür ederim, sağ olun. 
ENGİN
ÖZKOÇ (Sakarya) – Efendim, Cumhuriyet Halk Partisi diye bahsettiği için…
BAŞKAN
– Tabii, buyurun. 
ENGİN
ÖZKOÇ (Sakarya) – Yine kayıtlara geçmesi için, fazla söz almadan, söyleyeceğim.

BAŞKAN
– Lütfen, toparlayın siz de. 
ENGİN
ÖZKOÇ (Sakarya) – Gerçekten Fetullahçı terör örgütü hakkında en son sözü
söyleyecek olan Adalet ve Kalkınma Partisidir. Çünkü Adalet ve Kalkınma
Partisinin Genel Başkanı bizim Genelkurmay Başkanımızı müebbet hapse attıran
Zekeriya Öz’ün arkasında duran, Fetullahçı savcı Zekeriya Öz’ün arkasında duran
bir genel başkandır. 
ÖZLEM
ZENGİN (Tokat) – Zekeriya Öz şu an kampanyanıza destek veriyor yalnız; sizin
kampanyanıza destek veriyor. 
ENGİN
ÖZKOÇ (Sakarya) – Şu anda Zekeriya Öz nerededir? Hepimiz de merak ediyoruz. 
ÖZLEM
ZENGİN (Tokat) - Kampanyanızı destekliyor şu anda. 
ENGİN
ÖZKOÇ (Sakarya) – Elini kolunu sallaya sallaya bu ülkeden nasıl gitti? Aynı
zamanda, Adil Öksüz’ün de tutuklandığı hâlde bu iktidarın mensupları tarafından
neden ve nasıl serbest bırakıldığını da merak ediyorum. 
Teşekkür
ederim. (CHP sıralarından alkışlar) 
II.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
3.- Bursa Milletvekili Erkan Aydın’ın, 14 Mayıs Dünya Eczacılık Günü ve
Eczacılık Haftası’na ilişkin gündem dışı konuşması
BAŞKAN
– Gündem dışı üçüncü söz, 14 Mayıs Eczacılık Günü nedeniyle söz isteyen Bursa
Milletvekili Sayın Erkan Aydın’a aittir.
Buyurun
Sayın Aydın. (CHP sıralarından alkışlar) 
Sayın
Aydın, süreniz beş dakika. 
ERKAN
AYDIN (Bursa) – Teşekkür ederim Sayın Başkan.
14
Mayıs Eczacılık Günü ve Eczacılık Haftası’yla ilgili gündem dışı söz almış
bulunmaktayım. Yüce heyetinizi saygıyla selamlıyorum. 
Evet,
bu hafta boyunca eczacılarımızı burada sizler de kutladınız. Ben de yüce çatı
altında görev yapan meslektaşlarımın ve Türkiye’deki bütün eczacılarımızın
Eczacılık Haftası’nı tekrar kutluyorum ama Anayasa’nın 2’nci maddesinde olan
demokratik, lâik ve sosyal bir hukuk devleti kavramını maalesef “Anayasa ve
yasa tanımam.” diyen zihniyetle çökertmiş bulunmaktayız ve bu Anayasa’nın 2’nci
maddesindeki sosyal hukuk devletinin uygulanmamasından en çok etkilenen
sektörlerden biri de eczacılık sektörü oldu. Her sektör, her esnaf, her iş kolu
etkilendi ancak kısaca özetlemek gerekirse eczacılıkta da şu anda 26 bin
meslektaşımızın yarıdan fazlası ekonomik darboğazda; hayatlarını kredi
kullanarak, bunların da yüzde 66’sı devamlı kredi kullanarak devam
ettiriyorlar. Hem depolara olan borçlarını ödemekte hem de SGK’nin onlara
verdiği ekstra iş yükünü karşılamakta, buna rağmen 82 milyon vatandaşımıza 81
il, ilçe ve beldede hizmet etmeye, sağlık danışmanlığı yapmaya ve reçete
karşılamaya devam etmektedir. Gene verilere göre 2023’te 31.900 eczacı
istihdamı yetecekken bugün eczacı sayısı 37 bin. Hâlâ eczacılık fakültesi
açılmaya devam etmekte, her yıl 1.500 öğrenci mezun olmakta ama iş bulamamakta.
Dolayısıyla, buna da bir an önce… Daha önce bu çatı altında eczacılık fakültesi
dekanlarıyla yaptığımız toplantıda ifade ettik ancak bu konuda da hâlâ yeterli
çalışma yapılamadı. Böyle giderse –işsizlik oranları dün açıklandı-
üniversiteli işsiz oranı üçte 1 iken buna birçok eczacı meslektaşımız da dâhil
olacak. Bu konuyla ilgili Türk Eczacılar Birliği merkez heyetimiz defalarca
konuyu gündeme getirmiş olmasına rağmen maalesef bir ilerleme sağlayamadık. 
Gene
içinde bulunduğumuz hafta 19 Mayıs Atatürk’ü Anma, Gençlik ve Spor Bayramı.
Bakın, seçim bölgem Bursa’da dün medyaya gene skandal görüntüler düştü.
Büyükşehir Belediyesi 19 Mayıs Atatürk’ü Anma, Gençlik ve Spor Bayramı’yla
ilgili bir billboard çalışması yaptırıyor. Bu billboard çalışmasında ne
Atatürk’ün ismi var ne de Atatürk’ün fotoğrafı var, sadece “Gençlik ve Spor
Bayramı” deniyor. Konu sosyal medyaya düşünce Büyükşehir Belediyesi özrü
kabahatinden beter bir açıklama yapıyor, diyor ki: “3 tane çalışma yapıldı. Bu
çalışmalardan bir tanesi basına verildi.” Arkadaş, o çalışmayı Atatürk’ün adı
olmadan, o büyük mücadeleyi başlatan Ulu Önder’in resmi olmadan niye
yaptırıyorsun? Daha sonra da kamuoyuna özrü kabahatinden büyük bir açıklamayla
geçiştiriyorsunuz.
Bakın,
arkadaşlar, tam bugün, yüz yıl önce Ulu Önder Atatürk Bandırma Vapuru’yla
İstanbul’dan yanında silah arkadaşlarıyla yola çıktığında memleketin bilfiil
her tarafı işgal edilmiş durumdaydı ve üç gün süren o yolculuktan sonra büyük
Kurtuluş Savaşı’nı başlattığında yanında bir avuç insan vardı. O zaman
“üzerinde güneş batmayan imparatorluk” denen emperyalizmin kalesinin başındaki
Churchill bile ne diyordu? “Milletlere her yüzyılda bir büyük dehalar denk
gelir. Bu yüzyılda da Türklere denk geldi.” diyerek saygısını, minnetini
gösteriyordu. Ancak üzülerek görüyoruz ki yüz yıl sonra Atatürk’ün ismini,
resmini her yerden silmeye çalışan bir zihniyetle karşı karşıyayız. Bunu
gerçekten üzülerek ifade ediyorum. 
Gene,
dün Muğla Marmaris’te yaşanan bir olayla da sözlerimi bitirmek istiyorum.
Atatürk’ü Anma, Gençlik ve Spor Bayramı sebebiyle liseli öğrencilerin yaptığı
yürüyüşte gençler orada İzmir Marşı’nı ve Gençlik Marşı’nı söylemek istiyorlar,
Millî Eğitim Şube Müdürü itiraz ediyor, “Söyleyemezsiniz." diyor. Gençler
ısrarla söylemeye devam ediyorlar ve orada, gene yerel basının iddialarına
göre, çocukların boğazları sıkılarak İzmir Marşı’nı söylemeleri engellenmeye
çalışılıyor.
(Mikrofon
otomatik cihaz tarafından kapatıldı) 
ERKAN
AYDIN (Devamla) – Toparlıyorum.
BAŞKAN
– Süreniz daha devam ediyor.
Buyurun.
ERKAN
AYDIN (Devamla) – Sosyal medyaya ve basına girdiğinizde bunu görebilirsiniz. O
gençler ne diyor? “Yaşa Mustafa Kemal Paşa, yaşa!” Biz de o gençlerin
yanındayız “Yaşa Mustafa Kemal Paşa, yaşa!” diyoruz. (CHP ve İYİ PARTİ
sıralarından alkışlar) Aynı yüz yıl önce olduğu gibi bugün de bizlere bu büyük
Meclisi, bu çatıyı bırakan, “Bağımsızlık benim karakterimdir.” diyerek her
türlü emperyalizmin işgaline karşı durmuş, dünyada sayılı liderler arasında
gösterilen Mustafa Kemal Atatürk’ü o gençlerin zihninden de kalbinden de asla
ve asla silemezsiniz. Bunlarla uğraşmayı artık bırakın, ülkenin gerçek
gündemine dönün diye bir kez daha buradan çağrı yapıyorum.
19
Mayısta gerçekleşecek olan Atatürk’ü Anma, Gençlik ve Spor Bayramı’mızı buradan
bir kez daha kutluyor “Yaşa Mustafa Kemal Paşa, yaşa!” diyorum. (CHP
sıralarından alkışlar) 
BAŞKAN
– Sayın milletvekilleri, şimdi sisteme giren değerli milletvekillerimize
yerlerinden birer dakikayla söz vereceğim. Bu sözlerin ardından da sayın grup
başkan vekillerimizin taleplerini karşılayacağım. 
Sayın
Şahin…
IV.- AÇIKLAMALAR (Devam)
2.- Balıkesir Milletvekili Fikret Şahin’in, 16 Mayıs Mustafa Kemal
Atatürk’ün 18 arkadaşıyla birlikte Bandırma Vapuru’yla hürriyet mücadelesini
başlatmasının 100’üncü yıl dönümüne ilişkin açıklaması
FİKRET
ŞAHİN (Balıkesir) – Teşekkür ederim Sayın Başkan. 
Yüz
yıl önce bugün, 16 Mayıs 1919 Cuma öğleden sonra, 9. Ordu Müfettişi Mustafa
Kemal Atatürk 18 arkadaşıyla birlikte Bandırma Vapuru’yla İstanbul’dan Samsun’a
hareket etti. Dolmabahçe açıklarında seyir hâlindeyken Mustafa Kemal Atatürk
Boğaz’da demirli işgal kuvvetlerine ait gemileri göstererek arkadaşlarına şöyle
dedi: “Geldikleri gibi giderler.” İşte, Türk İstiklal Harbi böyle başladı. Bu
yüce çatı altında “Egemenlik kayıtsız şartsız milletindir.” yazıyorsa, bu
koltuklarda milletvekili olarak oturuyorsak, her şeyden önce, Mustafa Kemal
Atatürk’e ve silah arkadaşlarına borçlu olduğumuzu unutmamamız gerektiğini
ifade ediyor, kendilerini saygı, rahmet ve minnetle anıyorum. 
Teşekkür
ederim efendim. 
BAŞKAN
– Sayın Özdemir…
3.- İstanbul Milletvekili Sibel Özdemir’in, 16 Mayıs Mustafa Kemal
Atatürk’ün Bandırma Vapuru’yla bağımsızlık yolunu açmasının 100’üncü yıl dönümüne
ve 19 Mayıs 1919’da ülkemizin aydınlık geleceğinin temellerinin atıldığına
ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan. 
Değerli
milletvekilleri, yüz yıl önce bugün Kurtuluş Savaşı’mızın başkomutanı,
mücadelemizin önderi Mustafa Kemal Atatürk İstanbul’dan Bandırma Vapuru’yla
özgürlük ve bağımsızlık yoluna çıkmıştır. Üç gün sonra 19 Mayısta Samsun’a ayak
basan o irade, ülkemizin özgürlük ve bağımsızlık yolunda aydınlık geleceğinin
de temellerini atmıştı.
Aradan
yüz yıl geçti. Bugün maalesef Adalet ve Kalkınma Partisi iktidarında ekonomi ve
dış politikadaki bağımsızlığımız ve itibarımız sorgulanır olmuştur. İşsizlikle
başa çıkamayan gençlerimiz istihdamdan, spordan, sanattan ve sosyal yaşamdan
uzaklaşmıştır. Hukukun ve yargının bağımsızlığı sorgulanmış, gazeteler ve özgür
basın susturulmuş, devlette liyakat kalmamış, dış politikamız pusulasından
şaşmıştır; daha vahimi, işte bütün bunların sorumlusu olan iktidar ve ekonomi
yönetimi, bu sorunlara çare üretme yeteneğini tamamen kaybetmiş duruma
gelmiştir. 
Teşekkür
ederim. 
BAŞKAN
– Sayın Gül Yılmaz…
4.- Mersin Milletvekili Zeynep Gül Yılmaz’ın, Ankara 31. Ağır Ceza
Mahkemesinde 2’nci duruşması görülen Şule Çet davasına ilişkin açıklaması
ZEYNEP
GÜL YILMAZ (Mersin) – Teşekkür ederim Sayın Başkan. 
Dün,
23 yaşında gencecik bir kızımız, gencecik bir insan Şule Çet’in davası vardı.
Ankara 31. Ağır Ceza Mahkemesinde 2’nci duruşması görüldü. Gönül isterdi ki
Şule Çet’e daha güzel bir gününde gidelim, böyle bir duruşmada değil. Biz çok
etkilendik. AK PARTİ Grubundan milletvekillerimiz Gülay Samancı, Arife Polat
Düzgün ve ben dün duruşmayı takip ettik. Tabii, çok üzücü bir ortam, ailesi,
sevenleri, herkes orada. Biz milletvekilleri davayı, dosyayı takip edeceğimizi
gösterdik. Şimdi, tabii, delillerin toplanması için 10 Temmuza ertelendi dava.
Keşke böyle şeyler yaşanmasa. Biz, taciz, istismar, şiddetin her türüne karşı
olduğumuzu buradan bir kez daha bildiriyoruz ve bu tip fiilleri ve failleri
lanetliyoruz. (AK PARTİ sıralarından alkışlar) 
BAŞKAN
– Sayın Taşkın…
5.- Mersin Milletvekili Ali Cumhur Taşkın’ın, 12-18 Mayıs Hemşireler
Haftası’na ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan. 
Sağlık
hizmetinin vazgeçilmez parçasını oluşturan, hastanelerimizde hastalarımıza
şefkat eliyle dokunan, tedavilerini uygulayıp aralıksız takip eden
hemşirelerimiz, anne adaylarımıza ve yeni doğan bebeklerimize hizmet veren
ebelerimiz, sağlık kurumlarının bütün ağır yükünü sırtlarında taşımaktadırlar.
Hemşire ve ebelerin sağlık hizmetlerindeki önemli rolünü gören ve bu konuda
bilinci artırmak isteyen Dünya Sağlık Örgütü de 2020 yılını Hemşireler ve
Ebeler Yılı olarak ilan etmiştir. Ülkemizin her köşesinde sonsuz sabır, özveri,
gayret ve sevgiyle mesleğini icra etmeye çalışan değerli hemşirelerimizin
Hemşireler Haftası’nı kutlar, meslek hayatlarında başarılar diler, Genel Kurulu
saygıyla selamlarım. 
BAŞKAN
– Sayın Akın…
6.- Balıkesir Milletvekili Ahmet Akın’ın, bağımsızlık mücadelemizin
100’üncü yılında Gazi Mustafa Kemal Atatürk’ü ve Kuvayımilliye kahramanlarını
minnetle andığına ilişkin açıklaması
AHMET
AKIN (Balıkesir) – Türk milletinin bağımsızlık ve özgürlük mücadelesinin en
önemli süreci 1919’da yaşanmıştır. Bu sürecin 100’üncü yılını yaşadığımız her
gün Türk milleti için büyük bir onurdur ve gururdur. 15 Mayıs 1919’da İzmir’in
işgali ve sonrasında 16 Mayısta Balıkesir Okuma Yurdu’nda, 19 Mayısta da Alaca
Mescit’te alınan direniş kararı Balıkesir’imiz için Kuvayımilliye mücadelesinin
başladığı gündür ve Balıkesir, Kuvayımilliye’nin başşehridir. Gazi Mustafa
Kemal Atatürk’ün liderliğinde Balıkesir’in kahramanları ilk kurşunu Ayvalık’ta,
son kurşunu da Bandırma’da atarak bağımsızlık ve özgürlük mücadelemizde
Kuvayımilliye ruhunun en önemli halkası olmuşlardır. Bugün vatanımızda özgürce
yaşıyorsak kahramanlarımız sayesindedir. 
Bağımsızlık
ve özgürlük mücadelemizin 100’üncü yılında Gazi Mustafa Kemal Atatürk’ü,
Kuvayımilliye kahramanlarını bir kez daha minnetle anıyor, Balıkesirli
hemşehrilerimin Kuvayımilliye Günü’nü kutluyorum.
BAŞKAN
– Sayın Beko…
7.- İzmir Milletvekili Kani Beko’nun, 1 Şubatta yayımlanan Sosyal
Güvenlik Kurumu Sağlık Uygulama Tebliği gereğince hastanelere ödenen payın
kaldırılmasıyla yaşanan mağduriyete ilişkin açıklaması
KANİ
BEKO (İzmir) – Sayın Başkan, 1 Şubat tarihinde yayınlanan Sosyal Güvenlik
Kurumu Sağlık Uygulama Tebliği’yle uzman olmayan diş hekimlerince verilen diş
estetiğiyle ilgili tedavi karşılığında hastanelere ödenen payın kaldırılmasıyla
binlerce hasta mağdur olmuştur. Tedavileri devam eden ve genellikle çocukların
oluşturduğu 15 bine yakın hasta ile sıra bekleyen 10.500 civarında hastanın bu
mağduriyetini dile getirmek istiyorum. Tedavisi yarım kalan çocuklar için ne
yapılacağını, mağduriyetlerin giderilmesiyle ilgili ne yapıldığını merak ediyorum
ve Aile, Çalışma ve Sosyal Hizmetler Bakanından bu konuyla ilgili gerekli
çalışmaların hangi aşamaya geldiğinin izahını talep ediyorum. 25 bin civarında
mağduriyeti şu anda yaratmış ve yaratmaya devam edecek olan bu konunun çok acil
olduğunu buradan bir kez daha belirtmek istiyorum. 
Ülkemizde
bulunan ortodonti uzmanlarının sayısının yetersiz olduğu bilinen…
(Mikrofon
otomatik cihaz tarafından kapatıldı) 
BAŞKAN
– Sayın Sümer…
8.- Adana Milletvekili Orhan Sümer’in, pamuk üreticilerinin mağdur
olmaması için pamuk ithalatını artıracak uygulamalardan vazgeçilmesi
gerektiğine ilişkin açıklaması
ORHAN
SÜMER (Adana) – Teşekkür ederim Sayın Başkanım. 
Ülkemizin
en önemli stratejik tarım ürünlerinden olan pamuk, aynı zamanda Çukorova’nın ve
Adana’nın önemli gelir kaynaklarından biridir. Dünyanın birçok yerinde tarımda
verim artışına ilişkin bilimsel çalışmalar ve teşvikler yaşama geçirilirken,
ülkeler tarımda dışa bağımlılıktan kurtulmaya çalışırken Türkiye tam tersini
yapıyor. Bunun son örneğini pamukta gördük. Pamuk üreticisi gelişmiş tarım
teknolojilerini ve yüksek verimli tohumları kullanarak dekar başına üretimi 650
kilograma kadar çıkarmıştır. Buna karşın destekleme miktarı 500 kilogramla
sınırlandırılmıştır. Burada pamuk üreticisinin büyük bir zararı söz konusu.
Pamuk üreticilerinin 2018 primleri bile ödenmemişken alınan bu karar pamuk
üreticisine ikinci bir darbe olmuştur. Pamuk ekim alanlarını düşürecek, pamuk
ithalatını artıracak bu uygulamadan bir an önce vazgeçilmelidir.
Teşekkür
ederim.
BAŞKAN
– Sayın Başarır…
9.- Mersin Milletvekili Ali Mahir Başarır’ın, Çukurova Havaalanı’nın ne
zaman açılacağını öğrenmek istediğine ilişkin açıklaması
ALİ
MAHİR BAŞARIR (Mersin) – Sayın Başkanım, dönemin Ulaştırma Bakanı, İstanbul
Büyükşehir Belediye Başkan Adayı Binali Yıldırım’ın 2016 yılında açılacağını
vadettiği, ancak âdeta iktidar için seçim yatırımı hâline gelen ve hâlâ hizmete
girmeyen Çukurova Havaalanı Mersin ve Adana bölgesinde vatandaşlarımız için çok
önemlidir. Mersin halkı, seyahat özgürlüğü kısıtlandığı gibi, cenazesini bile
nakledemez hâle gelmiştir. Şunu soruyorum: Bu havaalanı ne zaman açılacak?
Açılmayacaksa bir sonraki dönemdeki seçimlerin seçim yatırımı olarak
açıklanmaya devam mı edilecek?
BAŞKAN
– Sayın Kara…
10.- Konya Milletvekili Esin Kara’nın, 16 Mayıs kurtuluş mücadelesini
başlatmak için Atatürk’ün İstanbul’dan Samsun’a yola çıkışının 100’üncü yıl
dönümüne ve insan sağlığına zararlı kimyasallara kolayca ulaşımın engellenmesi
gerektiğine ilişkin açıklaması
ESİN
KARA (Konya) – Sayın Başkan, değerli milletvekilleri; bugün 16 Mayıs, Türk
milletinin kurtuluş mücadelesini başlatmak için Başbuğ Atatürk’ün İstanbul’dan
Samsun’a yola çıkışının 100’üncü yıl dönümü. Türk milleti bağımsızlığının
tehlikeye düştüğü her dönemde başbuğlar çıkarmıştır ve kıyamete kadar da
çıkarmaya devam edecektir. Türk’e kefen biçenin ölümü korkunç olmuştur,
olacaktır.
Sayın
Başkan, dün İzmir’de bir üniversite öğrencisi internetten satın aldığı
siyanürle ailesini zehirlemiş, anne ve babasının ölümüne neden olmuştur, 2
kardeşinin tedavisi sürmektedir. İnsan hayatı bu kadar ucuz olmamalı. Bu tür
kimyasalların rahatça satın alınamaması için gerekli önlemlerin alınması için
yetkilileri buradan göreve davet ediyorum.
BAŞKAN
– Sayın Şimşek…
11.- Mersin Milletvekili Baki Şimşek’in, Mersin ilinde yoğun yağış
nedeniyle ekili alanların zarar gördüğüne ve çiftçilerin mağduriyetinin
giderilmesi gerektiğine ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan.
Sayın
Başkan, seçim bölgem olan Mersin’de nisan ayında yoğun dolu yağışları ve
afetler yaşanmış ve özellikle Silifke, Erdemli, Mezitli, Yenişehir, Tarsus ve
Toroslar bölgesindeki ekili dikili alanların büyük kısmı zarar görmüştür.
Maalesef çiftçilerin çoğunluğunun tarım sigortası yoktur. TARSİM’le ilgili olan
mevzuattan dolayı birçok çiftçi, babasından, dedesinden kalan yerlerin intikal
sorunu ve miras sorunları çözülemediği için tarım sigortası yaptıramamaktadır.
TARSİM’le ilgili mevzuatın mutlaka yeniden düzenlenerek, çiftçinin kullandığı
ekili dikili alanların GPS teknolojisiyle tespiti yapılarak, TARSİM Kayıt
Sistemi’ne ve Çitfçi Kayıt Sistemi’ne kaydedilerek çiftçilerin mağduriyetinin
giderilmesini talep ediyor, saygılar sunuyorum.
BAŞKAN
– Sayın Özkan…
12.- Mersin Milletvekili Hacı Özkan’ın, 19 Mayıs Samsun’da yakılan
istiklal meşalesiyle başlatılan Millî Mücadele’nin 100’üncü yıl dönümüne
ilişkin açıklaması
HACI
ÖZKAN (Mersin) – Teşekkürler Sayın Başkan.
19
Mayıs 1919’da Samsun’da yakılan istiklal meşalesiyle başlatılan Millî
Mücadele’nin 100’üncü yıl dönümüne ulaşmış olmanın mutluluğunu ve gururunu hep
birlikte yaşıyoruz. 19 Mayıs, esareti kabul etmeyen, hürriyetten vazgeçmeyen,
zulme asla boyun eğmeyen milletimizin varoluş mücadelesinin ilk adımıdır. Büyük
bir inanç, azim ve kararlılıkla sürdürülen bu mücadele imkânsızlıklara rağmen
zaferle sonuçlanmıştır. Amacımız, bizden sonraki nesillere nice yüz yılları
kutlayabilecekleri daha güçlü, daha müreffeh, daha huzurlu bir Türkiye
bırakmaktır.
19
Mayıs Gençlik ve Spor Bayramı’nı kutluyorum. Gazi Mustafa Kemal Atatürk ve
silah arkadaşları başta olmak üzere, bizlere bağımsızlığımızı ve devletimizi
kazandıran tüm kahramanları, tüm şehitlerimizi, gazilerimizi rahmetle ve
şükranla yâd ediyor, Genel Kurulu saygıyla selamlıyorum.
BAŞKAN
– Sayın Şeker…
13.- Kocaeli Miletvekili İlyas Şeker’in, 15 Mayıs Uluslararası Aile
Günü’ne ilişkin açıklaması
İLYAS
ŞEKER (Kocaeli) – Teşekkür ediyorum Sayın Başkan.
Dün
Uluslararası Aile Günü’ydü. Aile, kişiye huzur veren, neslin devamını sağlayan,
kişiyi kötülüklerden koruyan, toplumu değiştiren ve dönüştüren bir kurumdur.
Nesli muhafaza etmenin yolu aile kurumuna sahip çıkmaktan geçiyor. AK PARTİ
hükûmetleri olarak aileyi güçlendirecek, yükünü alacak politikalara özel önem
verdik, vermeye de devam ediyoruz. Türkiye aileye güven açısından Dünya Aile
Haritası Raporu’nda yüzde 94’lük oranla ilk sırada yer almaktadır. TÜİK’in 2018
yaşam memnuniyeti istatistiklerinde vatandaşların yüzde 74’ü kendilerini en çok
ailelerinin mutlu ettiğini belirtmektedir. Cumhurbaşkanımız Sayın Recep Tayyip
Erdoğan’ın ifadesiyle, millet olarak çağın hastalıklarına karşı elimizdeki en
büyük imkân, tüm saldırılara rağmen hâlen varlığını güçlü bir şekilde devam
ettiren aile kurumumuzdur. Ailenin yaşatılmasının, tehditler karşısında
korunmasının hepimiz için bir ev ödevi olduğunu ifade ediyor, Genel Kurulu
saygıyla selamlıyorum.
BAŞKAN
– Sayın Gürer…
14.- Niğde Milletvekili Ömer Fethi Gürer’in, ciddi boyutta işsizlik
sorunu yaşandığına ve yeni iş alanları yaratılması gerektiğine ilişkin
açıklaması
ÖMER
FETHİ GÜRER (Niğde) – Teşekkür ederim Sayın Başkan.
TÜİK
verilerine göre işsiz sayısı 1 milyon 376 bin kişi artarak 4 milyon 730 bine
ulaştı, geniş tanımlı işsizlik 8 milyona dayandı. İş yerleri, fabrikalar
kapanıyor. İşsizler ordusuna yenileri katılıyor. 
İşsizlikte
tüm zamanların rekorlarını kırmak da Cumhurbaşkanı Recep Tayyip Erdoğan
dönemine nasip oldu. Oysa Sayın Erdoğan “2017 yılında 1 milyon 500 bin kişi
için ilave istihdam sağladık.” diyordu, Şubat 2019’da “Hedef 2 milyon yeni
istihdam.” açıklamaları yapıyordu ama TÜİK verileri genç işsizliğin dahi 7 puan
artarak yüzde 26’ya ulaştığını gösteriyor. Kadın işsizliği de yüzde 20’lerin
üzerinde. 
Hayaller
gerçeklerle örtüşmüyor, algıyla işsizlik düşmüyor. Ülkede çok ciddi işsizlik
sorunu var. Ne yazık ki iktidar durumu seyrediyor. Geçim sıkıntısı yanında
işsizlik de halkı perişan ediyor. Bir an önce sorunlara çözüm üretilmeli,
işsizler için yeni iş alanları ve üretim alanları yaratılmalıdır diyorum.
Teşekkür
ediyorum Sayın Başkan.
BAŞKAN
– Sayın Çolakoğlu…
15.- Zonguldak Milletvekili Ahmet Çolakoğlu’nun, Zonguldak
Havaalanı’ndan 12 Mayıs itibarıyla ilk yurt içi seferlerinin başladığına
ilişkin açıklaması
AHMET
ÇOLAKOĞLU (Zonguldak) – Teşekkürler Sayın Başkanım.
Zonguldak
Havaalanı’ndan Türk Hava Yollarıyla haftanın üç günü İstanbul Havalimanı
üzerinden 12 Mayıs itibarıyla ilk yurt içi seferler başlamıştır.
Vatandaşlarımız Türkiye’nin her yerine İstanbul aktarmalı olarak seyahatlerini
gerçekleştirebileceklerdir. Ayrıca yurt dışı seferleri için AtlasGlobal Hava
Yollarıyla 16 Haziran-27 Ekim 2019 tarihleri arasında Zonguldak-Düsseldorf
seferleri, haftada iki gün olmak üzere karşılıklı uçuşlar başlayacaktır. 
Bölgemizde
yaklaşık 700 bin gurbetçinin Almanya’da, 250 bin gurbetçinin de İstanbul’da
yaşadığını hesaba katarak bu seferlerin başlamasında desteklerini esirgemeyen
Sayın Cumhurbaşkanımız Recep Tayyip Erdoğan’a, Türk Hava Yolları yetkililerine,
AtlasGlobal yetkililerine çok teşekkürlerimi sunuyorum.
BAŞKAN
– Sayın Şanverdi…
16.- Hatay Milletvekili Hüseyin Şanverdi’nin, Irak Başbakanı Adil
Abdülmehdi ve beraberindeki heyetin ülkemizi ziyaretleriyle yapılan
görüşmelerin hayırlar getirmesini temenni ettiğine ilişkin açıklaması
HÜSEYİN
ŞANVERDİ (Hatay) – Teşekkür ediyorum Sayın Başkanım.
Dün
Sayın Cumhurbaşkanımız Recep Tayyip Erdoğan’ın davetlisi olarak Irak Başbakanı
Adil Abdülmehdi, beraberindeki çok sayıda bakan ve aralarında Türkmenlerin de
bulunduğu parlamenter heyetiyle ülkemizi ziyaret ettiler. Irak Başbakanı, son
yıllarda çok geliştiğini belirttiği Türkiye’yle ticari birçok ortak projeye
adım atmak istediklerini belirtti. Irak Başbakanı Adil Abdülmehdi ülkeler arası
yapılan ticari iş birliklerinden ve iyi ilişkiler içerisinde olmaktan
memnuniyet duyduğunu dile getirmiştir. Her iki ülke ticaretinde tüm engellerin
ortadan kaldırılmasına ve ilişkilerin zenginleştirilmesine yönelik görüşmeler
yapıldı. Yapılan görüşmelerin her iki ülke için hayırlar getirmesini ben
temenni ediyorum. 
Genel
Kurulu saygıyla selamlıyorum. 
BAŞKAN
– Sayın Çelebi…
17.- İzmir Milletvekili Mehmet Ali Çelebi’nin, Gençlik ve Spor
Bakanlığının sözleşmeli personel alımlarının şaibeli olduğuna ilişkin
açıklaması
MEHMET
ALİ ÇELEBİ (İzmir) – Teşekkürler Sayın Başkan. 
Gençlik
ve Spor Bakanlığı 3.200 sözleşmeli personel almıştı, alımların hepsi şaibeli.
Bursa’da futbol antrenörlüğü için 2 kişi başvurdu, birisi on yıllık futbolcu,
on yıllık futbol antrenörü, KPSS’den 61 alan Tolga hocaydı; diğeri KPSS’den
daha düşük, 51 alan, güreşçi, Hamza Yerlikaya’dan referanslıydı. Liyakate
uymadınız, güreşçiden futbol antrenörü yaptınız. Bitmedi. Şimdi ne oldu? Futbol
antrenörü yapılan bu arkadaş geçici görevlendirmeyle güreşe devam ediyor.
Futbol antrenörü kadrosu dolu ama işi yapan yok. 
Spor
Bakanına sesleniyorum: Orası babanızın çiftliği değil; orası milletin
bakanlığı, milletin hak eden evlatları orada olacak. 
Sorum
şu: Hak yeme alışkanlığınızı ne zaman terk edeceksiniz?
BAŞKAN
– Sayın Kaşıkçı…
18.- Hatay Milletvekili Lütfi Kaşıkçı’nın, Hatay Yarseli Barajı’nın
elektriğinin kesilmesiyle çiftçilerin mağdur edildiğine ve 19 Mayısın 100’üncü
yıl dönümünde başta Gazi Mustafa Kemal Atatürk olmak üzere şehitlere Allah’tan
rahmet dilediğine ilişkin açıklaması
LÜTFİ
KAŞIKÇI (Hatay) – Teşekkür ediyorum Sayın Başkanım. 
Enerjisa,
Hatay Yarseli Sulama Birliğinden alacağı olan 500 bin lira için Yarseli
Barajı’nın elektriğini kesmiş, ürünlerini sulamak için barajın su vermesini
bekleyen Altınözülü ve Antakyalı çiftçilerimiz ise mağdur edilmiştir. Bu borç
çiftçilerimize ait değil, daha önceki sulama birliği yönetimine aittir. 
Buradan
Enerjisa yetkililerine seslenmek istiyorum: Alacağınızın tahsilini
çiftçilerimizden değil, sulama birliğinden yapmanız gerekirken aldığınız karar
neticesinde çiftçilerimizi de mağdur etmektesiniz. Bir an önce barajın
çiftçilerimize su vermesi için kesmiş olduğunuz enerjiyi açın. Zaten sıkıntı
içinde olan çiftçilerimizi daha fazla mağdur etmeye hakkınız yoktur. 
Ayrıca,
19 Mayısın 100’üncü yıl dönümünde bir asır önceki ruh ve azmin bugün de diri
olduğunu belirtip başta Gazi Mustafa Kemal Atatürk ve silah arkadaşları olmak
üzere tüm şehitlerimize rahmet diliyorum. 
BAŞKAN
– Sayın Taşdoğan… 
19.- Gaziantep Milletvekili Ali Muhittin Taşdoğan’ın, Gazianteplilerin
turizmin ve ticaret hacminin artırılabilmesi için teşvik beklediğine ilişkin
açıklaması
ALİ
MUHİTTİN TAŞDOĞAN (Gaziantep) – Sayın Başkan, kıymetli milletvekilleri;
Gaziantep ilimizin turizmini canlandırmak için doğal ve tarihî kültür
varlıklarını, şehrin kültürel etkinliklerini, yöresel sanat eserlerini ve
gastronomik zenginliğini turistik bir ürün biçiminde turizmin hizmetine daha
etkin bir biçimde sunmayı hedefleyerek kültür turizmini canlandırmalıyız.
Hedeflenen turist sayısının yakalanması şehrin bütün sivil toplum
kuruluşlarının, sanayi ve işletmelerinin, kısacası tüm Gaziantep’in hedefidir.
Ekonominin durağanlaştığı bu dönemde Gaziantep turizminin ve ticaret hacminin
artırılması için Gaziantepliler birtakım teşvikler beklemektedir. Ulaştırma
Bakanlığımızın Gaziantep’i hava yolu ulaşımında teşvik kapsamına alması
beklenti değil zarurettir. Ticari işlerin ve çeşitliliğin artırılması, şehrin
tanınırlığı ve turizmin canlanması için Gaziantepliler hava yolu ulaşımında
teşvik açıklamasının bir an önce yapılmasını dört gözle beklemektedirler. 
Teşekkürler.

BAŞKAN
– Sayın Yılmaz…
20.- Düzce Milletvekili Ümit Yılmaz’ın, Ereğli-Düzce arasına yapılacak
olan kara yolu kantarının kamyoncu esnafın yüzünü güldüreceğine ilişkin
açıklaması
ÜMİT
YILMAZ (Düzce) – Teşekkür ederim Sayın Başkan. 
Sayın
Başkan, seçim bölgem olan Düzce kara yolu yük taşımacılığının yoğun olarak yaşandığı
bir bölgedir. Karadeniz Ereğli’den başlayarak İstanbul, Ankara, Antalya, İzmir,
Aydın güzergâhında bir tane olsun Karayolları kantarı yoktur. Bu durum
nakliyecilik mesleğinin yoğun olarak yaşandığı Karadeniz Ereğli, Akçakoca ve
Düzce’de hem yolların bozulmasına hem de kamyoncu esnafımızın zor durumda
kalmasına sebep olmaktadır. Daha önce Alaplı’da konuşlu kantar birtakım nakliye
şirketlerinin baskısıyla kapatılmış ve nice bakanlar uğraşmasına rağmen kantar
tekrardan faaliyete sokulmamıştır. Ağır tonaj hem kara yollarını yıpratmakta
hem de kamyoncunun lastik, teknik yıpranma gibi maliyetlerini artırmaktadır.
Ereğli-Düzce arasında, Akçakoca’da bulunan Şifalı Su mevki Karayolları kantarı
yapılması için son derece müsait bir alandır. Buraya yapılacak bir kantar hem
kara yolunun yıpranmasını azaltacak hem de kamyoncu esnafımızın yüzünü
güldürecektir. 
Teşekkür
ederim. 
BAŞKAN
– Sayın Kayan…
21.- Kırklareli Milletvekili Türabi Kayan’ın, çiftçilerin ayçiçeği ve
kanola ürününe yapılması gereken desteği alamadığına ilişkin açıklaması
TÜRABİ
KAYAN (Kırklareli) – Teşekkür ederim Sayın Başkan. 
Ürün
destekleme çerçevesinde ayçiçeği ve kanola ürününe destekleme yapılması
gerekirken sekiz aydır çiftçilerimiz hâlen bu desteği alamamışlardır. Sekiz
aydan bu yana alamadıkları bu destek karşısında çiftçilerimiz kredi kullanarak
ürünlerini tekrar ekmişlerdir ve borçlanmışlardır. Bu borçlanmayı gidermek için
de bu ürünlerin desteklerinin hemen alınması gerekirken maalesef sekiz aydan bu
yana Hükûmet bu desteği vermemiştir. Ayrıca, ayçiçeğinde destek 250
kilogram/dekardır, 300-350 kilogram/dekar alan çiftçi cezalandırılmaktadır.
Aynı şekilde, desteği 350 kilograma kadar olan kanola ürününde de 450-500
kilogram alan kanola üreticisi bir şekilde cezalandırılmaktadır. Bunun mutlaka
düzeltilmesi gerekiyor. Bizim ülkemizde tarımsal desteğin millî gelirin yüzde
1’i olması gerekirken şu ana kadar Hükûmet yüzde yarım dahi verememiştir. Bunu
da bütün Türkiye’ye buradan açıklamak istiyorum.
Teşekkür
ediyorum. 
BAŞKAN
– Sayın Kabukcuoğlu…
22.- Eskişehir Milletvekili Arslan Kabukcuoğlu’nun, 12-18 Mayıs
Hemşirelik Haftası’na ilişkin açıklaması
ARSLAN
KABUKCUOĞLU (Eskişehir) – Teşekkür ederim Sayın Başkanım.
12-18
Mayıs Hemşirelik Haftası’dır. Hemşirelik insan sevgisiyle dolu, şefkatle, sabırla
yapılan kutsal ve onurlu bir meslektir. Bu vesileyle, birlikte görev yaptığım
hemşireler başta olmak üzere tüm hemşirelerimizin Hemşirelik Haftası’nı
kutluyorum.
Yıllardır
yeterince hemşire istihdam edilmemesine, birçok ek görev yüklenmelerine rağmen
gece gündüz demeden her türlü riski göze alarak canla başla çalışan, yeri
doldurulamaz ve ihmal edilemez bir konuma sahip olan fedakâr hemşirelerimizin
hak ettikleri 3600 ek gösterge söz verildiği gibi gecikmeksizin verilmelidir.
Hemşirelik eğitimini tamamlandığı hâlde atama bekleyen tüm hemşire
adaylarımızın da bir an önce mesleklerine dönmeleri için, mesleklerini
yapmaları için Bakanlığı göreve çağırıyorum. Bir yandan hemşire açığı, diğer
yandan da atanamayan hemşirelerin olması vatandaşlarımızın kaliteli sağlık
hizmeti almasına engel olmaktadır.
Saygılar
sunuyorum.
BAŞKAN
– Sayın Arı? Yok.
Sayın
Özdemir…
23.- Batman Milletvekili Ziver Özdemir’in, 16 Mayıs Batman’ın il
oluşunun 29’uncu yıl dönümüne ilişkin açıklaması
ZİVER
ÖZDEMİR (Batman) – Teşekkür ediyorum Sayın Başkan.
Bugün
16 Mayıs 2019. 16 Mayıs 1990 tarihinde Batman Türkiye’nin 72’nci ili olarak il
hüviyetini kazanmıştır. Batman, Dicle Nehri’nin beslediği coğrafyada binlerce
yıllık tarihî geçmişi ve eşsiz doğaya sahip Kozluk’uyla, ihtişamlı Mereta Dağı’na
ev sahipliği yapan balı ve ceviziyle meşhur Sason’uyla, tarihi milattan önce
3000’li yıllara dayanan ve bereketli topraklara sahip Beşiri’siyle, Artuklulara
başkentlik yapmış, mağaraları ve kalesiyle meşhur Hasankeyf’iyle, dağları, üzüm
bağları ve ceviziyle meşhur Gercüş’üyle birçok medeniyete ev sahipliği
yapmıştır. 1940 yılında Raman Dağı’nda petrol bulunmasıyla beraber Batman’ın
çehresi değişmiştir. 
Bu
yıl il oluşunun 29’uncu yıldönümünü kutladığımız Batman, çok kısa zamanda büyük
bir gelişim göstererek, 600 bine yaklaşan… 
(Mikrofon
otomatik cihaz tarafından kapatıldı) 
BAŞKAN
– Biz de Batman’ın 29’uncu yılını kutluyoruz Sayın Özdemir. Süremiz birer
dakika maalesef. 
Değerli
milletvekilleri, katkılarınızdan dolayı teşekkür ederiz. 
Şimdi,
sayın grup başkan vekillerimizin söz taleplerini karşılayacağım. 
İlk
söz, İYİ PARTİ Grubu adına Grup Başkan Vekili Sayın Lütfü Türkkan’a aittir. 
Buyurun
Sayın Türkkan. 
24.- Kocaeli Milletvekili Lütfü Türkkan’ın, 19 Mayıs Samsun’da yakılan
istiklal meşalesiyle başlatılan Millî Mücadele’nin 100’üncü yıl dönümüne,
Ziraat Türkiye Kupası’nı kazanan Galatasaray’ı tebrik ettiğine, AK PARTİ Meclis
Üyesi Yavuz Selim Tuncer’in İYİ PARTİ Genel Başkanı Meral Akşener’e yönelik
ithamlarını reddettiklerine, Mersin Akkuyu Nükleer Santrali’nde yaşanan
sorunlara ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; yüz yıl önce bugün,
Mustafa Kemal Paşa Türk Kurtuluş Savaşı’nı başlatmak üzere İstanbul’dan
Samsun’a doğru yola çıktı. 9 Eylül 1922’de düşmanı denize dökerek sonlanan
Millî Mücadele’nin ilk ateşi yüz yıl önce bugün Bandırma Vapuru’nda yakıldı. Bu
ateş, bağımsızlık ateşidir, özgürlük ateşidir, hukuk ve adalet ateşidir.
Atatürk’ün “Hepiniz birer Mustafa Kemal’siniz.” sözünü şiar alarak yüz yıl önce
yakılan ateşi ilelebet payidar kılacağız. Nice yüz yıllar daha ezanımız
dinmeyecek, bayrağımız inmeyecek, vatanımız bölünmeyecektir. 
Dün
akşam Türkiye Kupası’nı kazanan Galatasaray’ı tebrik ediyoruz. Tüm Galatasaray
taraftarlarına ve Galatasaray camiasına hayırlı olsun demek istiyorum. 
Dün,
İstanbul Büyükşehir Belediye Meclisinde, AK PARTİ’li Meclis üyesi Yavuz Selim
Tuncer yaptığı açıklamada Sayın Genel Başkanımızın kullandığı “Yurtta sulh,
cihanda sulh.” sözü üzerinden Genel Başkanımızı yurtta sulh konseyi üyesi
olmakla itham etmiştir. Bu alçak ithamı şiddet ve nefretle kınıyorum. Ve çok
merak ediyorum, arkadaşlara da söyledim, genellikle bu tip suçlamaları
yapanların altı hep ıslak çıkıyor, bunun da altından mutlaka bir kripto FETÖ
çıkacaktır, inceleyeceğim, onu da getireceğiz buraya. Bunun çıkmazsa… Siz
buluyorsunuz, ya amcası FETÖ’cü, dayısı FETÖ’cü, halası FETÖ’cü, bir şeyi
çıkacaktır.
ÖZLEM
ZENGİN (Tokat) – Çıkmaz, çıkmaz.
LÜTFÜ
TÜRKKAN (Kocaeli) – Çok böyle durduk yerde söylenen bir laf değil bu, altı
ıslak bir arkadaşımız. 
Daha
önce defalarca söyledik, elinizde Genel Başkanımızın bu hain terör örgütüyle
ilişkili olduğunu düşündüğünüze dair herhangi bir belge ya da bilgi varsa bir
dakika durmayın hemen savcılığa gidip teslim edin. Fakat böyle bir belge ve
bilginiz yoksa, buna rağmen malum belediye meclis üyesinin yaptığı gibi alçakça
iftiralarda bulunmaya devam ediyorsanız namertsiniz, şerefsizsiniz,
haysiyetsizsiniz! Artık yeter! (AK PARTİ sıralarından gürültüler)
(Mikrofon
otomatik cihaz tarafından kapatıldı) 
HABİBE
ÖÇAL (Kahramanmaraş) – Bu kelimeleri nasıl kullanıyorsunuz! Bu kelimeler
Mecliste kullanılır mı! 
SALİH
CORA (Trabzon) – Ne biçim sözler ya!
ÖZLEM
ZENGİN (Tokat) – Çok ağır konuşuyorsunuz ya! 
SALİH
CORA (Trabzon) – Bu Meclisin ahengine yakışmıyor bu üslup! Bu üslup ancak size
yakışır yani! Çok çirkin konuşuyorsunuz ya!
ÖZLEM
ZENGİN (Tokat) – Bu ifadeler çok rahatsız edici!
SALİH
CORA (Trabzon) – Rahatsız edici bir üslubunuz var!
BAŞKAN
– Devam edin. 
LÜTFÜ
TÜRKKAN (Kocaeli) – Artık yeter! Sizin bu hoyrat tavırlarınızdan bıktık.
“Yurtta sulh, cihanda sulh.” sözü Gazi Mustafa Kemal Atatürk’ün sözüdür.
Yıllardır iç ve dış politikada…
SALİH
CORA (Trabzon) – Atatürk’ü ağzına alma, utan!
LÜTFÜ
TÜRKKAN (Kocaeli) – Çok meraklıysan seni de başkan vekili yapsınlar.
SALİH
CORA (Trabzon) – Böyle bir üslup yok! Böyle bir üslup olmaz!
LÜTFÜ
TÜRKKAN (Kocaeli) – Sesimi kesme!
BAŞKAN
– Değerli arkadaşlar, grup başkan vekili konuşuyor, herkese söz vereceğim. 
LÜTFÜ
TÜRKKAN (Kocaeli) – Hadi şöyle arkaya doğru git, sözümü de kesme, hadi bakalım!
SALİH
CORA (Trabzon) – Böyle bir üslup olmaz ya!
BAŞKAN
– Sayın Türkkan, buyurun. 
LÜTFÜ
TÜRKKAN (Kocaeli) – Çok meraklıysan söyleyeyim ben, rica edeyim, yapsınlar seni
de! Hadi bakalım!
BAŞKAN
– Sayın Türkkan, Genel Kurula hitap edin lütfen.
SALİH
CORA (Trabzon) – Yakışmıyor, bu üslup yakışmıyor!
LÜTFÜ
TÜRKKAN (Kocaeli) – Sizin bu hoyrat tavırlarınızdan bıktık. 
SALİH
CORA (Trabzon) – Bu üslup bir grup başkan vekiline yakışmıyor, hoş değil bu
yani, hiç hoş değil.
LÜTFÜ
TÜRKKAN (Kocaeli) - “Yurtta sulh, cihanda sulh.” sözü Gazi Mustafa Kemal
Atatürk’ün sözüdür. Yıllardır iç ve dış politikada barıştan yana olan
siyasetçilerin kullandığı bir ifadedir. Bu gereksiz, sığ söylemlerin altına
sığınmaktan vazgeçin. Bakın, dün Meclis Başkanı Sayın Mustafa Şentop’a yönelik
partimiz milletvekilinden gelen bir ithamı doğru bulmadığımızı buradan bizatihi
söyledim. 
(Mikrofon
otomatik cihaz tarafından kapatıldı) 
BAŞKAN
– Devam edin.
LÜTFÜ
TÜRKKAN (Kocaeli) - Biz bu konuda özenli bir dil kullanırken sizin Sayın Genel
Başkanımıza yaptığınız haksız itham ve iftiraları şiddetle reddediyoruz. 
Sayın
Başkan, değerli milletvekilleri; Mersin Akkuyu’da inşa edilen Türkiye’nin ilk
nükleer santralinde reaktörün oturacağı temelin bazı bölümlerinde çatlak
oluştuğu ortaya çıktı. Skandal bununla da kalmadı, beton atılan bölüm bir daha
çatlayınca yeniden beton atıldı. Akkuyu Nükleer Santrali’nin temelinde daha
inşaat aşamasındayken çatlak oluşması kelimenin tam anlamıyla gelecek adına
endişe uyandırıyor. Olası bir felakette sadece Çukurova değil, Genel Kurulda
bugün de konuşacağımız Kapadokya dâhil Türkiye'nin birçok bölgesi bu durumdan
izi silinmeyecek şekilde etkilenecektir. Israrla aynı noktaya yıllardır nükleer
santral yapmaya çalışıyoruz. Akkuyu’da ciddi bir zemin problemi var, santralin
yapıldığı yer çürük bir yer. Türkiye'nin 22 milyar dolar aktaracağı bir
tesisin…
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Türkkan.
Buyurun.
LÜTFÜ
TÜRKKAN (Kocaeli) – …henüz başlangıcında böyle bir sorunla karşı karşıya
kalması başlı başına bir beladır. Türkiye'nin geleceğiyle oynamayın. Yanlış
yapıldıysa, yanlışın başından geri dönün, başka bir noktayı belirleyin ya da
vazgeçin. Akkuyu bölgenin ve Türkiye'nin Çernobil’i hâline gelebilir.
Saygılar
sunuyorum.
BAŞKAN
– Söz sırası Milliyetçi Hareket Partisi Grubu adına Grup Başkan Vekili Sayın
Bülbül’de.
Buyurun
efendim.
25.- Sakarya Milletvekili Muhammed Levent Bülbül’ün, 16 Mayıs Mustafa
Kemal Atatürk’ün Bandırma Vapuru’yla özgürlük ve bağımsızlık yolunu açmasının
100’üncü yıl dönümüne, Türkiye’nin muhatap olduğu tehdit ve tehlikelere karşı
millî ruhla topyekûn mücadele etmenin elzem olduğuna ilişkin açıklaması
MUHAMMED
LEVENT BÜLBÜL (Sakarya) – Sayın Başkan, değerli milletvekilleri; bugün 16 Mayıs
2019. 16 Mayıs, Gazi Mustafa Kemal Atatürk’ün 13 Kasım 1918’de Kartal
İstimbotu’yla Boğaz’da seyrederken toplarının namluları Dolmabahçe’ye ve
Meclis-i Mebusana dönmüş olan düşman gemilerini gördüğünde “Geldikleri gibi
giderler.” sözünü söyleyip, ardından bu inancın kuvveden fiile geçtiği ve
Samsun’da 19 Mayıs günü sona erecek olan yolculuğun başladığı gündür. Bu
yolculuk, 9 Eylül 1922 tarihinde düşmanın İzmir’den denize dökülmesiyle, Millî
Mücadele’nin nihayete ermesiyle sonuçlanmıştır, zaferle sonuçlanmıştır. O gün
itibarıyla, Türkiye, son derece yıpranmış, büyük sıkıntılar içerisinde olmasına
rağmen, büyük bir kurtuluş ruhuyla bir destan yazmıştır. 
Yine,
aynı şekilde, bunun yüz yıl sonrasında bugün Türkiye çok yönlü, çok katmanlı
birçok tehdit ve tehlikeyle karşı karşıyadır. Muhatap olduğumuz bu tehdit ve
tehlikelere karşı millî bir ruhla hep birlikte topyekûn bir mücadele etmek
elzemdir. Siyaset mutlaka bu meselelere bakışla alakalı olarak farklı birtakım
düşünceleri dile getirmek açısından önemlidir ancak… 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Bülbül. 
MUHAMMED
LEVENT BÜLBÜL (Sakarya) – …Türkiye'nin Orta Doğu’da, Suriye’de, Fırat’ın
doğusunda, Irak’ta, İran’la olan ilişkilerde, Doğu Akdeniz Havzası’nda,
Kıbrıs’ta, Ege’de ve diğer birçok ihtilaf alanında Türkiye’den birtakım
hükümranlık haklarından vazgeçmesini bekleyenlere karşı, Türkiye'nin oluşan
oldubittilere karşı sessiz kalmasına yönelik baskılara karşı bu manada birlik
ve beraberlik içerisinde hareket etmek ve bu millî politikalar etrafında hep
birlikte hareket etmek büyük bir önem arz etmektedir. Aksi takdirde Türkiye
özellikle 21’inci yüzyılda ve bunun devamında, Allah muhafaza, Anadolu
topraklarında Sevr haritasında kendisine layık görülenin çok daha ötesinde, çok
daha sıkıntılı günlerle karşı karşıya kalabilecektir. Bu konuda bütün
milletimizin, Türk milletinin müteyakkız bir ruhla hareket etmesi elzemdir
diyorum, saygılar sunuyorum. 
BAŞKAN
– Söz sırası Halkların Demokratik Partisi Grubu adına Grup Başkan Vekili Sayın
Oluç’tadır. 
Buyurun
Sayın Oluç. 
26.- İstanbul Milletvekili Hakkı Saruhan Oluç’un, RTÜK’ün HDP Eş Genel
Başkanı Sezai Temelli’nin konuşmasını yayınladığı için TELE 1’e ceza vermesinin
anayasal suç olduğuna, Hakkâri Milletvekili Leyla Güven’in, Sebahat Tuncel’in,
Selma Irmak’ın, Diyarbakır Milletvekili Dersim Dağ’ın, Van Milletvekilleri
Tayip Temel ve Murat Sarısaç’ın sürdürdüğü açlık grevine, AK PARTİ Genel
Başkanı Recep Tayyip Erdoğan’ın “Karnını doyuruyorsunuz, her türlü ihtiyacını
karşılıyorsunuz yine de oy vermiyor.” ifadesinin kabul edilemez olduğuna
ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan. 
Sayın
milletvekilleri, RTÜK, biliyorsunuz, anayasal bir kuruluş ve siyasi partiler
söz konusu olduğu zaman, anayasal kuruluş olması hasebiyle de yapması gereken
şey siyasi partilere televizyon, radyo gibi iletişim alanındaki organların eşit
davranmasını da sağlamak durumundadır çünkü anayasal bir kurum olduğu için aynı
zamanda bütün siyasi partilerin seçmenlerinin verdiği vergilerle finanse edilen
de bir kuruluştur yani orada çalışanlar maaşlarını bütün siyasi partilerin
seçmenlerinin vergileriyle almaktadır aynı zamanda.
Şimdi,
RTÜK anayasal bir kurumdur dedik. Tabii, biz daha evvel defalarca burada Meclis
kürsüsünden de bunu ifade ettik; RTÜK anayasal bir kurum olduğunun farkında
değil ya da Anayasa’yı çiğneyerek hareket ediyor. RTÜK aslında iktidarın bir
maşası gibi hareket ediyor. Şimdi neden bunları söylüyoruz? Bakın, Eş Genel
Başkanımız Sezai Temelli’nin Meclisteki grup toplantısında yaptığı bir
konuşmayı haber saati içinde değerlendirmiş, kullanmış olan bir televizyon
kanalına, TELE1 televizyonuna ceza verdi RTÜK. Bu ceza, iki gün ana haberi
yayınlamama ve reklam gelirinin yüzde 2’sine el koyma cezası. Şimdi, tuhaf bir
durum. RTÜK’ün yapması gereken, aslında TRT başta olmak üzere televizyon
kanallarına “Meclisin üçüncü partisi Halkların Demokratik Partisinin grup
toplantılarını niye diğer grupların toplantıları gibi yayınlamıyorsunuz?” diye
sormak iken… 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Oluç.
HAKKI
SARUHAN OLUÇ (İstanbul) – …RTÜK “Böyle bir toplantıdan bir bölümü neden
yayınladınız?” diye ceza veriyor. Açıkça anayasal suç işliyor RTÜK. Bunu burada
bir kez daha tekrar etmek istiyoruz.
Yani
RTÜK, ne yaparsa yapsın, elbette ki Halkların Demokratik Partisinin grup
toplantılarının ve faaliyetlerinin şu ya da bu şekilde kamuoyuna, halka
ulaşmasını engelleyebilecek bir kurum değildir. Yani nasıl Yüksek Seçim Kurulu
hukuku ve demokrasiyi çiğniyorsa, yine anayasal bir kurum olan RTÜK de hukuku
ve demokrasiyi çiğniyor. 
Tuhaf
olan durum ne biliyor musunuz? Mesela aynı konuşmadan parçalar ATV, Kanal 7, A
Haber ve Ülke TV’de de yayınlanmış ama onlara bir ceza verilmemiş. Yani RTÜK’ün
tutumu esas itibarıyla budur. Bunu kınıyoruz ve kesinlikle yanlış olduğunu ve
suç işlediklerini bir kez daha vurguluyoruz.
İkincisi:
Tuhaflıklar bitmiyor. Biliyorsunuz, burada günlerdir konuşuyoruz, dile
getiriyoruz.
(Mikrofon
otomatik cihaz tarafından kapatıldı) 
BAŞKAN
– Devam edin.
HAKKI
SARUHAN OLUÇ (İstanbul) – Hakkâri Milletvekilimiz Leyla Güven açlık grevinin
190’ıncı gününde -cezaevlerinde 153’üncü güne vardı- geçmiş dönem
milletvekillerimiz Sebahat Tuncel ve Selma Irmak 121’inci gününde; şu anda
milletvekilimiz olan Dersim Dağ 75’inci, Tayip Temel ve Murat Sarısaç 70’inci
günündeler. Bunu her seferinde hatırlatıyoruz ve bu konuda vicdanlara ve
demokrasi anlayışına hitap ediyoruz, bir söz söylemeye çalışıyoruz.
Şimdi,
dün itibarıyla tespit ettik ki bir işgüzar savcı açlık grevinin 190’ıncı
gününde olan Leyla Güven Vekilimiz hakkında bir fezleke düzenleyip Meclise
göndermiş. Yani, şimdi, hukuksuzluk mu desek, demokrasi anlayışındaki eksiklik
mi desek, vicdansızlık mı desek? Yani saymakla bitmez aslında ama bunu da
kınadığımızı bir kez daha söyleyelim, buradan dile getirelim.
(Mikrofon
otomatik cihaz tarafından kapatıldı) 
BAŞKAN
– Tamamlayalım.
HAKKI
SARUHAN OLUÇ (İstanbul) – Tamamlayacağım.
Yani
uygun bir durum olmadığının herkes farkında. Ama elbette ki Leyla Güven, bu tür
fezlekelerin, mücadelesini engelleyebilecek bir durumda olmadığını biliyor. 
Şimdi
son bir şey söyleyeceğim, üstüne çok da yorum yapmak istemiyorum. Bütün
partilerin vekillerinin -bütün partilerin, özellikle altını çizerek söylüyorum-
ve halkın takdirine bırakıyorum. Adalet ve Kalkınma Partisi Genel Başkanı Sayın
Erdoğan, basında çıkan haberlere göre, dün yaptığı bir toplantıda -bu konu
tekzip edilmediği için doğru varsayıyoruz- şöyle bir söz sarf etmiş: “Karnını
doyuruyorsunuz, her türlü ihtiyacını karşılıyorsunuz, yine de oy vermiyor.” 
(Mikrofon
otomatik cihaz tarafından kapatıldı)
BAŞKAN
– Toparlayın. Son defa uzatalım.
Buyurun
Sayın Oluç.
HAKKI
SARUHAN OLUÇ (İstanbul) – Bu oy vermeyenler, halk, seçmenler yani insanlarımız
ve şu ya da bu partiden olmasını tartışmıyorum ama seçmenler ve halk hakkında,
aslında bir kamu hizmeti yaptığını iddia eden, böyle bir yerde oturan kişinin
“Karnını doyuruyorsunuz, her türlü ihtiyacını karşılıyorsunuz, yine de oy
vermiyor.” sözü hiçbir şekilde kabul edilebilir bir söz değildir. Bunu da
kınadığımızı ifade etmek istiyorum. 
Teşekkür
ederim. 
BAŞKAN
– Söz sırası Cumhuriyet Halk Partisi Grubu adına Grup Başkan Vekili Sayın
Özkoç’a aittir. 
Buyurun
Sayın Özkoç.
27.- Sakarya Milletvekili Engin Özkoç’un, 16 Mayıs Mustafa Kemal
Atatürk’ün Bandırma Vapuru’yla özgürlük ve bağımsızlık yolunu açmasının
100’üncü yıl dönümüne ve ülkemizin içinde bulunduğu zorlukların el birliğiyle
aşılabileceğine ilişkin açıklaması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; yüz yıl önce
bugün Mustafa Kemal ve arkadaşları Millî Mücadele’mizin ilk adımını İstanbul’da
attı. 16 Mayıs 1919 sabahı annesi Zübeyde Hanım ve kardeşi Makbule Hanım’la
helalleşen Mustafa Kemal Atatürk “Ya ölürüz ya da vatan kurtulur.” diyerek yola
çıktı. Bindiği Bandırma Vapuru Samsun’a vardığında Millî Mücadele artık
başlamıştı, kurtuluşumuzun ve cumhuriyetimizin kuruluşunun mücadelesi. Biz
böyle bir neslin, karanlığa, umutsuzluğa, haksızlığa, adaletsizliğe meydan
okuyan bir neslin çocuklarıyız, cumhuriyetin çocuklarıyız. Bugün ülkemizin
içinde bulunduğu zorlukları da aynı güçle, el birliğiyle aşabileceğimizi
biliyoruz. Her şeyin çok güzel olacağını, birlik ve beraberlikle üstesinden
gelebileceğimizi biliyoruz. Cumhuriyetimizin kuruluşuna giden ilk adım kutlu
olsun. 
BAŞKAN
– Söz sırası Adalet ve Kalkınma Partisi Grubu adına Grup Başkan Vekili Sayın
Zengin’e aittir. 
Buyurun
Sayın Zengin. 
28.- Tokat Milletvekili Özlem Zengin’in, Şule Çet davasını hassasiyetle
takip ettiklerine, Ekşi Sözlük’ün öğretmenlerle ilgili açtığı başlığın tahammül
edilemez olduğuna, Kocaeli Milletvekili Lütfü Türkkan’ın AK PARTİ Meclis Üyesi
Yavuz Selim Tuncer’e yönelik ifadelerine ilişkin açıklaması
ÖZLEM
ZENGİN (Tokat) – Sayın Başkan, çok değerli milletvekilleri; Genel Kurulu
saygıyla selamlıyorum. 
Doğrusu,
Genel Kurula gelirken konuşmayı planladığım iki konu vardı, onlara değindikten
sonra çok tabii olarak birkaç mevzuya da cevap vermek istiyorum. 
Bunlardan
bir tanesi, biraz evvel Mersin Milletvekilimiz de ifade ettiler, Şule Çet’in
öldürülmesiyle alakalı konuyu, davayı hassasiyetle takip ediyoruz. Ben 1’inci
duruşmayı da takip etmiştim. Dün 2’nci duruşması oldu. Bu tarz konuları,
davaları takip ederken tabii ki üzüntümüzü, ne kadar kınadığımızı,
rahatsızlığımızı belirtmekle beraber belli bir denge içerisinde götürmek
gerektiğini düşünüyorum çünkü bu olaylar takip edilirken, hayatını kaybeden
kadının önüne geçen bir tartışma, konuşma mecrası oluşuyor. Nasıl yaparsak
yapalım, her şeye rağmen ilk aklımızda tutmamız gereken, Şule Çet’in nasıl
öldüğü, onunla alakalı, yapanların aldığı ceza. Böylesine, genç bir kızın
başına gelenlerin, önce onun hayatını kaybetmesinden sonraki olayların,
gerçeklerin ortaya çıkmasını ben şahsen birinci mesele olarak algılıyorum.
Tabii ki devamında, buradan yola çıkarak, bu olaylardan yola çıkarak, bir daha
bunların tekrarlanmamasıyla alakalı her birimize düşen neyse onu yapacağımıza
inanıyorum milletvekilleri olarak. 
Bir
diğer konu, öğretmenlerimizle alakalı bir mevzunun altını çizmek istiyorum.
Söylemekte mahzur görmüyorum, “Ekşi Sözlük” diye bir platform var biliyorsunuz.
Bu platform artık kontrolden çıkmış durumda, kafalarına göre başlıklar
açılıyor. Yeni açılan bir başlık var öğretmenlerimizle alakalı; ifade etmekten
hayâ ediyorum, hatta okurken bile çok büyük rahatsızlık duyuyorum. Anne babası
öğretmen bir kişi olarak, öğretmenlerin hayatımızdaki yerini bilen birisi
olarak söylüyorum -ki sizlerin de öyle düşündüğünüze eminim- öğretmenlerle
alakalı böyle bir başlık açılmasına hiçbirimizin tahammül etmemesi lazım.
Bugün, inşallah, hem Millî Eğitim Bakanımızla hem Adalet Bakanımızla mevzuyu
paylaşmak istiyorum.
(Mikrofon
otomatik cihaz tarafından kapatıldı) 
BAŞKAN
– Devam edin.
ÖZLEM
ZENGİN (Tokat) – Çünkü bizim Millî Eğitim Bakanımız öğretmenlerin çok
yorulduğunu, çok zor bir iş yaptığını ifade ettikten sonra bu başlık açılarak
çok iğrenç paylaşımlar yapılıyor. Sosyal mecra artık, isteyenin kafasına göre,
tanıdığı tanımadığı herkesle alakalı hakaret yağdırdığı, yaptırım sürecinin çok
yavaş olduğu bir mecra. Bununla alakalı da topluca bir çalışma yapmamız
gerektiği kanaatindeyim. Biliyorum, bir araştırma komisyonu kurduk ama
devamında da daha ehemmiyetle bu konuya muhakkak ki yaklaşmamız gerektiği
kanaatindeyim. 
Şimdi,
İYİ PARTİ Grup Başkan Vekili Sayın Türkkan konuşmasını yaparken çok ağır
ifadelerde bulundu. Doğrusu, böyle bir üsluba gerek olmadığını düşünüyorum.
Yani “şerefsiz” kelimesi… Bilemiyorum, insan hayatında bir defa falan
söyleyebilir. Bu kadar rahat söylenemeyecek bir kelimedir bu, çok ağır bir
kelimedir. 
(Mikrofon
otomatik cihaz tarafından kapatıldı) 
BAŞKAN
– Devam edin.
ÖZLEM
ZENGİN (Tokat) - Yavuz Selim Tuncer, çok eskiden beri tanıdığım, Esenler İlçe
Başkanlığımızı yapmış, şu anda da Büyükşehir Belediye Meclisi üyesi olan bir
beyefendidir ve kendisi bu konuşmayı yaparken aslında, İYİ PARTİ’li meclis
üyesi İbrahim Bey’e, İbrahim Özkan’a -yanlış ifade etmek istemem ismini-
karşılık olarak bu konuşmayı yapmıştır. İYİ PARTİ Büyükşehir Belediye Meclisi üyesinin
yaptığı –dünden kalan bir mevzu- Trabzon’la alakalı, yine çok sert
açıklamalarına binaen bu minvalde bir konuşma yapmıştır kendisi. Daha detaylı
izlenebilir ama doğrusu, bir başka meclisin burada bu kadar gündem olmasını da
biraz tuhaf buluyorum. Onlar orada tartışsınlar, biz de burada kendi
gündemimizi takip edelim. Bir süredir İstanbul Büyükşehirdeki gündemin biz
burada tekrar, bir daha üstünden geçiyoruz. Buna gerek olmadığı kanaatindeyim
ama siz çok ağır şeyler söylediğiniz için cevap verme ihtiyacı duyuyorum. 
Şimdi
burada söylenen şey şu: Sizler de 15 Temmuzla alakalı davaları takip
etmişsinizdir. Benim takip ettiğim bir davada, Türkiye kamuoyunu çok meşgul
eden, darbeden hemen önce yayımlanan bir klip vardı -hatırlarsınız, bir bebekle
alakalı, 9 aylık bir bebekle alakalı- ve bu reklam filminin subliminal bir
mesaj içerdiği, darbeyi çağrıştırdığı ve onunla alakalı, darbeyi bir müjde gibi
anlattığına dair bir mahkeme kararı var. 
(Mikrofon
otomatik cihaz tarafından kapatıldı) 
ÖZLEM
ZENGİN (Tokat) – Bitireceğim Sayın Başkanım. 
BAŞKAN
– Devam edin. 
ÖZLEM
ZENGİN (Tokat) – Buradan yola çıkarak, şu var: Biliyorsunuz o gece yani 15
Temmuz gecesinde TRT’de okunan bildirinin son cümlesi -kimin hazırladığına
dair- “yurtta sulh konseyi” diye bitiyordu. Elbette, hepimiz biliyoruz, Mustafa
Kemal’in en önemli cümlesidir. Bu, hayatımızdaki en önemli cümleleri terör
örgütlerinin katletmesine de deli oluyorum yani. Şimdi, “cemaat” kelimesi
Müslümanlar için çok kıymetli bir kelime; gasbediliyor. “Yurtta sulh, cihanda
sulh.” Atatürk’ü seven, Türkiye’deki bütün insanların sevdiği bir ifade;
gasbediliyor. Bunu onlara mı bırakacağız yani?
LÜTFÜ
TÜRKKAN (Kocaeli) – Ergenekon…
ÖZLEM
ZENGİN (Tokat) – “Ergenekon” dün söylendi, orada da siz haklısınız hakeza ama
burada şöyle bir durum var: Bakın, çok tabii olarak, şu soruyu sormak
normaldir: Bu, tekrar edilmiş darbede ama darbenin evvelinde de, yeni oluşan
bir parti bunu çokça kullanmış. Buradan yola çıkarak eğer İYİ PARTİ’li meclis
üyesi arkadaşınız…
AYTUN
ÇIRAY (İzmir) – Darbenin öncesinde parti mi vardı?
ÖZLEM
ZENGİN (Tokat) – Bir saniye…
Sayın
Vekilim, tamamlayacağım, lütfen. Ben ön yargılı bir insan değilim, suç isnat
etmiyorum, kimseye şerefsiz demiyorum arkadaşlarınızın yaptığı gibi. 
AYTUN
ÇIRAY (İzmir) – Aramızda şerefsiz yok da onun için. 
BAŞKAN
– Arkadaşlar, sessiz olun lütfen. 
ÖZLEM
ZENGİN (Tokat) – Burada mesele şu: İYİ PARTİ’li meclis üyesi arkadaşımız
konuşurken “Trabzonlular ateştir.” efendim, bilmem…
(Mikrofon
otomatik cihaz tarafından kapatıldı) 
BAŞKAN
– Sayın Zengin, toparlayalım. 
ÖZLEM
ZENGİN (Tokat) – Toparlayacağım Sayın Başkan. 
BAŞKAN
– Sükûnetle toparlamanızı rica ediyorum.
Buyurunuz.
ÖZLEM
ZENGİN (Tokat) – Sükûnetimi… Lütfen… Gerektiği kadar kontrol edebiliyorum ben
kendimi. 
Buradaki
mesele, İYİ PARTİ’li bir meclis üyesi arkadaşınızın yaptığı konuşmada o kadar
bir yükselme var ki bu yükselme karşısında “Eğer siz buradan yola çıkarak, bu
konuşmadan yola çıkarak böyle bir ithamda bulunuyorsanız, işte bakın, başka
benzerlikler de var hayatta, buna ne diyeceksiniz?” minvalinde bir sorudur. O
yüzden, bence, bir defa, söylediğimiz her şeyin burada kaldığını, bizde bir
hasar açtığını bilerek konuşalım ve lütfen, rica ediyorum, şu ifadeyi de geri
alın. Benim, kendi adıma ağırıma gidiyor. Kimse bir diğerine hiçbir mesnedi
olmadan şerefsiz falan diyemez.
Teşekkür
ederim. (AK PARTİ sıralarından alkışlar)
BEDRİ
YAŞAR (Samsun) – Sen farkında olmadan 3 sefer söyledin.
LÜTFÜ
TÜRKKAN (Kocaeli) – Sayın Başkan, müsaade ederseniz…
BAŞKAN
– Sayın Türkkan, şimdi, Sayın Zengin’in bu ifadeleri karşısında size de bir
açıklama için söz veriyorum.
Buyurun.
Yalnız,
toparlayarak… Gündemimizin diğer kısımlarına geçelim.
29.- Kocaeli Milletvekili Lütfü Türkkan’ın, Tokat Milletvekili Özlem
Zengin’in yaptığı açıklamasındaki bazı ifadelerine ilişkin açıklaması
LÜTFÜ
TÜRKKAN (Kocaeli) – Sayın grup başkan vekilinin hassasiyetini anlıyorum. Bu
kelimeleri kendisinin ve arkadaşlarının hak etmediğini de biliyorum. Yalnız
buradaki ince…
ÖZLEM
ZENGİN (Tokat) – Ama bu da çok ayıp, buna bile alınıyorum yani. Ne demek hak
etmediğini…
LÜTFÜ
TÜRKKAN (Kocaeli) – Müsaade eder misiniz, tamamlayayım.
BAŞKAN
– Sayın Zengin, dinleyelim Sayın Türkkan’ı.
LÜTFÜ
TÜRKKAN (Kocaeli) – O zaman, buyurun, siz konuşun, ben dinleyeyim, devam edeyim
sonra.
BAŞKAN
– Buyurun Sayın Türkkan.
ÖZLEM
ZENGİN (Tokat) – Yok, lütfen, hiç söylemeyin, böyle söyleyecekseniz hiç devam
etmeyin. 
BAŞKAN
– Sayın Zengin, lütfen…
LÜTFÜ
TÜRKKAN (Kocaeli) – Ben cevap veriyorum. 
ÖZLEM
ZENGİN (Tokat) – Ne demek “Hak etmediğinizi biliyorum.” yahu!
LÜTFÜ
TÜRKKAN (Kocaeli) – Eğer dinlemeyeceksiniz, ben devam edeceğim, siz dinlememeye
devam edeceksiniz.
ÖZLEM
ZENGİN (Tokat) – Ben neyi dinleyeceğimi gayet iyi biliyorum. Dinlenecek üslupla
konuşun, sonsuza kadar dinlerim sizi. 
BAŞKAN
– Siz Genel Kurula hitap edin Sayın Türkkan.
LÜTFÜ
TÜRKKAN (Kocaeli) – Bu iftiraları yapanlara karşı söylenen bir söylemdir bu.
Daha önce de birkaç defa ifade ettik, elinizde bilgi ve belge varsa bunları
sunmakta geç kalmayın ama yoksa, bilerek, sadece taciz amaçlı bu ifadeleri
kullananlara karşı söylenen bir söylemdir bu. Kendisinin üzerine alınmasını çok
gerektirecek bir şey olduğunu da düşünmüyorum. 
Teşekkür
ederim.
BAŞKAN
– Teşekkür ederim, sağ olun.
ÖZLEM
ZENGİN (Tokat) – Bakın, yine aynı şeyi yapıyorsunuz. Ben böyle bulaşık laf
sevmiyorum Sayın Başkan. Böyle bulaşık laf sevmiyorum, doğru konuşun!
BAŞKAN
– Sayın Arı, siz yokken size söz verdim, yerinizde yoktunuz. 
ZAFER
IŞIK (Bursa) – Söylenmesi ayıp! Böyle mi söylenmesi gerekiyor?
BAŞKAN
– Değerli arkadaşlar, lütfen…
Sayın
Arı, sisteme girmişsiniz, sizi az önce söz vermek için çağırdım ama yerinizde
yoktunuz. Sizin de sözünüzü alalım ki o bir dakikalık konuşmaları tamamlamış
olalım.
Buyurun.
30.- Antalya Milletvekili Cavit Arı’nın, özgür olması gereken basına yönelik
saldırıları kınadığına ve yargının toplumda infial yaratan vakalarda caydırıcı
olması gerektiğine ilişkin açıklaması
CAVİT
ARI (Antalya) – Sayın Başkanım, geçtiğimiz günlerde Yeniçağ gazetesi yazarı
Yavuz Selim Demirağ saldırıya uğramıştı. Dün de Antalya’da, muhalif gazeteci
kimliğiyle bilinen İdris Özyol 3 kişinin sopalı saldırısına uğradı ve ağır
yaralandı. Özgür olması gereken basına yönelik bu saldırıyı kınıyorum. 
Ülkemizde
toplumsal barış ve huzur her geçen gün bozulmakta. Birden fazla kişinin saldırısı
ve sonucunda ağır yaralanmalara rağmen, sayın savcılar veya mahkemeler failleri
serbest bırakabilmekte. Soruyorum: İlla ki saldırıya uğrayanın ölmesi mi lazım?
Bu tarz olaylarda, toplumda infial yaratan bu tip vakalarda tutuklamalar
olmadığı sürece, yargı caydırıcı olmadıkça bu olaylar bitmez. Yargı görevini
yapmazsa…
(Mikrofon
otomatik cihaz tarafından kapatıldı)
BAŞKAN
– Teşekkür ediyoruz Sayın Arı.
Değerli
milletvekilleri, gündeme geçiyoruz.
Başkanlığın
Genel Kurula sunuşları vardır.
Türkiye
Büyük Millet Meclisi Başkanlığının bir tezkeresi vardır, okutup oylarınıza
sunacağım.
V.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, Azerbaycan Cumhuriyeti
Millî Meclisi tarafından Avrupa Güvenlik ve İşbirliği Teşkilatı Parlamenter
Asamblesinin desteğiyle 12 Haziran 2019 tarihinde Azerbaycan’ın başkenti
Bakü’de düzenlenecek olan Bakü Bölgesel İşbirliği ve Güvenlik Konferansı’na
TBMM Başkan Vekili Süreyya Sadi Bilgiç Başkanlığında bir heyetle katılım sağlanmasına
ilişkin tezkeresi (3/688)
15/05/2019
Türkiye Büyük Millet Meclisi Genel Kuruluna
Azerbaycan
Cumhuriyeti Millî Meclisi tarafından Avrupa Güvenlik ve İşbirliği Teşkilatı
Parlamenter Asamblesinin desteğiyle 12 Haziran 2019 tarihinde Azerbaycan'ın
başkenti Bakü'de "Bakü Bölgesel İşbirliği ve Güvenlik Konferansı”
düzenlenecektir.
Söz konusu konferansa Türkiye Büyük
Millet Meclisi Başkan Vekili Süreyya Sadi Bilgiç başkanlığında bir heyetle
katılım sağlanması hususu 28/3/1990 tarihli ve 3620 sayılı Türkiye Büyük Millet
Meclisinin Dış İlişkilerinin Düzenlenmesi Hakkında Kanun'un 9'uncu maddesi
uyarınca Genel Kurulun tasviplerine sunulur.
 Mustafa
Şentop
 Türkiye
Büyük Millet Meclisi 
 Başkanı
BAŞKAN
– Kabul edenler… Kabul etmeyenler… Kabul edilmiştir.
Değerli
milletvekilleri, İYİ PARTİ Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım.
VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Grup Başkan Vekili Kocaeli Milletvekili Lütfü
Türkkan tarafından, Fetullahçı terör örgütünün darbe kalkışmasının askerî ayağı
yurtta sulh konseyinin darbenin gerçekleştiği o geceye kadar gidilen süreç
içerisinde siyasi bir taraf ve grupla ilişkilerinin ve bağlantılarının
araştırılması, bu hain kalkışmaya yardım ve yataklık eden iş birlikçilerinin,
bu teşebbüse karşı sorumlulukları gereği önlem almayanların belirlenmesi
amacıyla 16/5/2019 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin ön görüşmelerinin, Genel Kurulun 16 Mayıs
2019 Perşembe günkü birleşiminde yapılmasına ilişkin önerisi
16/05/2019
Türkiye Büyük Millet Meclisi Başkanlığına
Danışma
Kurulu 16/05/2019 Perşembe günü (bugün) toplanamadığından grubumuzun aşağıdaki
önerisinin İç Tüzük’ün 19'uncu maddesi gereğince Genel Kurulun onayına
sunulmasını saygılarımla arz ederim.
 Yavuz
Ağıralioğlu
 İstanbul
 İYİ
PARTİ Grubu Başkan Vekili
Öneri:
Kocaeli
Milletvekili ve İYİ PARTİ Grup Başkan Vekili Lütfü Türkkan tarafından,
Fetullahçı terör örgütünün (FETÖ) darbe kalkışmasının askerî ayağı yurtta sulh
konseyinin darbenin gerçekleştiği o geceye kadar gidilen süreç içerisinde
siyasi bir taraf ve grupla ilişkilerinin ve bağlantılarının araştırılması; bu
hain kalkışmaya yardım ve yataklık eden iş birlikçilerinin, bu teşebbüse karşı
sorumlulukları gereği önlem almayanların belirlenmesi amacıyla 16/05/2019
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin diğer önergelerin önüne alınarak görüşmelerin 16/05/2019
Perşembe günkü birleşimde yapılması önerilmiştir.
BAŞKAN
– Teşekkür ederim.
Şimdi,
önerinin gerekçesini açıklamak üzere öneri sahibi İYİ PARTİ Grubu adına İzmir
Milletvekilimiz Sayın Aytun Çıray. (İYİ PARTİ sıralarından alkışlar)
Süreniz
beş dakika Sayın Çıray.
İYİ
PARTİ GRUBU ADINA AYTUN ÇIRAY (İzmir) – Sayın milletvekilleri, Değerli Başkan;
15 Temmuz hain FETÖ darbe girişimi bütün askerî müdahalelerden dramatik olarak
çok farklı bir müdahaledir. Bu nedenle 15 Temmuz akşamı Boğaziçi Köprüsü’nün
tek yönlü olarak trafiğe kapatılmasını milletimiz bir terör saldırısına karşı
bir savunma tedbiri olarak algıladı önce. Türkiye’nin darbe hafızasında yer
etmiş “darbecilerin sabaha karşı harekete geçtikleri” olgusu sadece darbenin
başarısı için değildi, o yüzden şaşırdı milletimiz. Eskiden darbeciler darbe
yapacakları zaman sabaha karşı yaparlardı, bunun sebeplerinden birisi de
vatandaşlara silah çekmemek içindi. 
Darbecilere
göre darbelerin amacı, derin siyasi, ekonomik ve sosyal krizlere yol açan
iktidarların bozdukları dengelerin yeniden tesisine yönelik ve sadece bununla
sınırlıydı. 15 Temmuz FETÖ darbe girişimi, başından sonuna kadar, bu şablonun
tamamen dışındadır. Yargıya ve devletin diğer kurumlarına olduğu gibi Türk
Silahlı Kuvvetlerinin kilit mevkilerine de sızdırılmış veya sızmış dinbaz bir
yapılanma, hiçbir ülkede benzerine rastlanmayan türden dehşetengiz bir darbe
teşebbüsüne girişmiştir. Bedeli 249 şehit, 2.301 gazi ve nihayet, bütün bunlara
tanıklık etmiş olan toplumun yaşadığı ağır sosyopsikolojik travma. 
Değerli
arkadaşlar, 2010 referandumunun yolu iyice açmasıyla Türkiye, 15 Temmuza
geldiğinde, toplumsal bütünlüğü iktidar politikalarıyla zaten büyük ölçüde
ortadan kalkmış bir ülkeydi. Türk Silahlı Kuvvetlerinin hakiki subayları, AKP
iktidarının cemaatin savcı ve hâkimlerine verdiği desteklerle, Ergenekon,
Balyoz kumpas davalarıyla tasfiye edilmişlerdi. 15 Temmuz gecesi işte o
vatansever ordu ve polis mensupları yollara döküldüler. Türk Silahlı Kuvvetleri
ve polisimizin devasa çoğunluğu bu hain darbenin karşısında durdu. Nihayet,
milletin Meclisinde ve milletle beraber bu hain darbe akamete uğratıldı. 
Adalet
ve Kalkınma Partisinin kutuplaştırma siyasetleri sonucunda aldığımız hasarı
onarabilirdik. Bu onarımda en büyük görev hiç şüphesiz Türkiye Büyük Millet
Meclisinindi. FETÖ hıyanet şebekesinin bu güce nasıl ulaştığı, Türkiye’nin ve
Türk milletinin geleceği için, hiçbir şüpheye yer vermeyen bir şekilde açıklığa
kavuşturulmalıydı. Nitekim bunun için tüm partilerin katılımıyla bir araştırma
komisyonu kuruldu. Çünkü arkadaşlar, darbenin icra edilme şekli, milletimizin,
başta Türk Silahlı Kuvvetleri olmak üzere bütün kurumlara duyduğu güveni
sarsmıştı. Bundan ötürü, bu olayın mahiyetinin, arka planının ve sorumlularının
ortaya çıkması tarihî bir önem taşıyordu. Komisyon çalışmaları AKP tarafından
engellenmeyip başarılı olsaydı Türk milletinin sistemine olan güveni artacaktı.
Ancak nedense 15 Temmuz hain kalkışmasıyla ilgili komisyon, kalkışmayı
“Allah’ın büyük lütfu” diye niteleyenler tarafından battal hâle getirildi.
Değerli
arkadaşlar, 15 Temmuz FETÖ darbesinin bir büyük lütuf olabilmesi yarı
karanlıkta bırakılmasına bağlıydı. Sözde başkanlık sistemi için katalizör
olarak kullanılan bu hain kalkışma üzerinden at izi it izine karıştı. Bir
yandan, Metastaz isimli kitapta yazdığı gibi, FETÖ’cülükleri tescilli bazıları
ortalıklarda dolaşırken diğer yandan FETÖ’cülük suçlaması âdeta McCarthy
benzeri ithamlarla kişilerin rakiplerini karalamaya dönüştü. Asılsız ithamlar o
kadar ileri götürüldü ki bu, yurt dışına kaçmış FETÖ’cüleri âdeta siyasi suçlu
konumuna dönüştürmeye başladı. Eğer o komisyon görevini hakkıyla tamamlayıp
gerçeklere ulaşabilseydi belki bugün bu Meclis çatısı altında dahi bazı kişiler
milletvekili olamayacaktı. 
Sayın
milletvekilleri, sonuç olarak, o komisyon görevini tamamlayamadı. Bari siyasi
ayağını ortaya çıkaralım diye, iftiraları sona erdirmek için ve FETÖ’nün siyasi
ayağını ortaya çıkarmak için İYİ PARTİ olarak Meclisimize bir önerge verdik. Ne
yazık ki bu önerge Cumhur koalisyonu tarafından reddedildi. 
(Mikrofon
otomatik cihaz tarafından kapatıldı)
BAŞKAN
– Devam edin Sayın Çıray. 
AYTUN
ÇIRAY (Devamla) – Bu durumda herkes sesini keser, utanır diye bekledik ama
olmadı. Dün de bir cahil çıkıp seçilmiş başkanın olmadığı İstanbul Büyükşehir
Belediye Meclisinde Sayın Genel Başkanımıza dil uzattı. Hainlerin kullandığı
adıyla yurtta sulh konseyinden mülhem, Sayın Akşener’in de daha önce “yurtta
sulh” dediğinden yola çıkarak Genel Başkanımızın güya FETÖ’yle ilişkisi var
demeye getirdi. İlgili şahsı ciddiye almıyoruz tabii. Çünkü ahmakça bir kibirle
Suriye politikalarını bu sözün inkârı üzerine kuran bakanlarınız varken bu
zavallı müfteriyi biz niçin ciddiye alalım? Bu çocuktan başta Atatürk olmak
üzere Osmanlı paşalarının acı tecrübelerinden damıttıkları bir kurtuluş mirası
olan “Yurtta sulh, cihanda sulh.” sözünü anlamasını beklemek haksızlık olur. 
(Mikrofon
otomatik cihaz tarafından kapatıldı)
BAŞKAN
– Toparlayalım, buyurun. 
AYTUN
ÇIRAY (Devamla) – Neyse, sözü fazla uzatmayalım. Artık bu hamasi iftiraların
önünü tamamen kapatmak amacıyla verdiğimiz; yurtta sulh konseyi üyelerini ve
gerçekleri aydınlatmak üzere, demokrasi ve insanlık adına, inananlar için beka
adına verdiğimiz bu önergemizi tüm partilerin desteklemesini ve olumlu oy
vermesini saygıyla Türk milleti önünde rica ediyoruz. (İYİ PARTİ sıralarından
alkışlar) 
BAŞKAN
– Öneri üzerinde söz isteyen Halkların Demokratik Partisi Grubu adına İstanbul
Milletvekilimiz Sayın Ali Kenanoğlu. (HDP sıralarından alkışlar) 
Süreniz
üç dakika Sayın Kenanoğlu. 
HDP
GRUBU ADINA ALİ KENANOĞLU (İstanbul) – Sayın Başkan, değerli milletvekilleri;
Genel Kurulu saygıyla selamlıyorum. 
Evet,
burada çokça yaşadığımız tartışmalardan bir tanesi FETÖ tartışması. Vallahi,
kimse kusura bakmasın, FETÖ’nün tek mağduru siyasi parti HDP’dir. Eş
başkanlarımız başta olmak üzere, Selahattin Demirtaş ve Figen Yüksekdağ başta
olmak üzere, milletvekillerimizin, belediye eş başkanlarımızın şu anda hapiste
olmasının sebebi FETÖ’cülerin, FETÖ’cü hâkim ve savcıların hazırlamış oldukları
iddianameler ve onların vermiş oldukları kararlardır. 
Şimdi,
o süreçte Ergenekon davaları vardı “kumpas” olarak da nitelendirilen ve FETÖ
deşifre edildikten sonra ya da 15 Temmuz darbe girişiminden sonra bu Ergenekon
davaları düştü ve Ergenekon’dan kaynaklı, bu davalardan kaynaklı tutuklu
olanların hepsi de serbest bırakıldı. Niye? Çünkü savcılar FETÖ’den tutuklandı,
görevden alındı; hâkimler, karar veren hâkimler FETÖ’den dolayı, FETÖ’cü
olmaktan dolayı ceza aldılar, görevlerinden uzaklaştırıldılar; gerekçeleri de
bunun üzerine kuruldu. 
HDP’nin
milletvekillerinin, HDP’nin eş başkanlarının, HDP’nin belediye başkalarının
iddianamelerini hazırlayan ve onlara mahkûmiyet kararı verenler aynı şekilde
FETÖ’den ceza aldıkları hâlde hiçbir şekilde bu davalarla ilgili geri adım
atılmadı, düzenleme yapılmadı ya da bu kumpas da ortadan kaldırılmadı. 
Bu
da şöyle bir kumpas değerli arkadaşlar: Biliyorsunuz, siz hukuktan, adaletten,
demokrasiden uzaklaştığınız sürece darbelerin önünü açarsınız. Bu, çok bilinen
bir kuraldır yani bunun, böyle, lâmı cimi yok ya da bu çok olağanüstü bir bilgi
değildir, genel bir kuraldır. Şimdi, biz de şunu söyledik, dedik ki: Bakın,
Cizre’de, Sur’da, Silopi’de bu FETÖ’cü generaller, FETÖ’cü askerler ve FETÖ’cü,
Özel Kuvvetlerde yer alanlar bir insanlık suçu işliyorlar. Bunu nasıl
tanımlarsanız tanımlayın, bir taraftan bir savaş suçu işliyorlar; hani, olayı
savaş konseptinde ele alsanız bile, düşman kuvvetleriyle savaşıyor gibi ele
alsanız bile bir savaş suçu işliyorlar. Bunlarla ilgili hiçbir şey yapılmadı ve
bunların tamamı da aynı şekilde görevde uzaklaştırıldı, ceza aldı.
Şimdi,
Millî Savuma Bakanı diyor ki geçen gün yapmış olduğu açıklamada: “TSK’den
16.540 terörist ihraç edildi.”
(Mikrofon
otomatik cihaz tarafından kapatıldı)
BAŞKAN
– Toparlayalım. 
ALİ
KENANOĞLU (Devamla) – Bahsettiği, Genelkurmaydan, FETÖ’den kaynaklı olarak
16.540 teröristin ihraç edildiği. Peki, Millî Savunma Bakanına soruyoruz: Senin
bu işte hiçbir sorumluluğun yok mu? Yani, bunlar nasıl gelmişler oraya?
Bakıyorsunuz, Genelkurmay Başkanı -Millî Savunma Bakanı- 1973’te mezun olduktan
sonra askeriyenin çeşitli kademelerinde görev almaya başlamış ve bugüne kadar
da sorumluluk içerisinde çeşitli kalemlerde bunu sürdürmüş; 1973’ten bu tarafa.
16.540 FETÖ’cü teröristin askeriyeye yerleştirilmesinde senin hiçbir suçun yok
mu? Bunun hesabını kim verecek?
Şimdi,
o nedenle, evet, katılıyoruz, bütün bu tartışmalara bir son vermek ve bu işin
hakikaten sorumlularının ortaya çıkartılması için bir araştırma komisyonu
kurulması gerektiğini biz HDP Grubu olarak defalarca söyledik ve her defasında
da reddedildi. Bunun da bu şekilde tartışılmaya devam edileceğinin bilinmesini
isteriz.
Teşekkür
ederim. (HDP sıralarından alkışlar) 
BAŞKAN
– Öneri üzerinde söz isteyen Cumhuriyet Halk Partisi Grubu adına Artvin
Milletvekilimiz Sayın Uğur Bayraktutan. 
Buyurun.
(CHP sıralarından alkışlar)
Süreniz
üç dakika Sayın Bayraktutan. 
CHP
GRUBU ADINA UĞUR BAYRAKTUTAN (Artvin) – Sayın Başkan, değerli milletvekilleri;
yüce heyetinizi saygıyla selamlıyorum.
15
Temmuz darbe girişimiyle alakalı konuşma neden bana verildi? 15 Temmuz akşamı
biz buradaydık, ilk gelen milletvekillerinden birisiyiz. O dönemin Meclis
Başkanı İsmail Kahraman’la, kendisiyle görüşmüştük, kayıtları getirdi, baktı,
“Evet.” dedi. Burada Sevgili Tekin Bingöl karşımızda oturuyor, bugün Meclisi
yöneten Sayın Levent Gök, milletvekillerimiz, grup başkan vekillerimiz -diğer
partilerin de tabii hakkını yemeyelim- Mahmut Tanal oradan el işareti yapıyor
ama ilk gelen milletvekilleriyiz değerli arkadaşlarım. Bülent Tezcan, Tufan
Köse, bir üniversitenin açılışındaydık, oraya haber geldi, koşa koşa geldik. Bu
Parlamentoya girdiğimizde hiç kimse yoktu, şu arka taraflarda oturuyordum, ilk
bombayı attıkları zaman arka tarafa doğru gittik, daha sonra bizleri güvenlik
nedeniyle diğer tarafa, aşağıya aldılar, orada on iki saat boyunca bomba yedik
değerli arkadaşlarım. O gece, biliyorum ki birçoğunuz burada olsaydı, Ankara’da
olsaydı beraber olurduk diye umuyorum ama hiç tereddüt etmeden geldik. Ama size
bir şey söyleyeyim, başka yerlerde de söyledim, burada da söylüyorum: O gece
biz buraya, Recep Tayyip Erdoğan’ın bekasını savunmaya gelmedik değerli
arkadaşlarım. Biz o gece buraya, Gazi Mustafa Kemal Atatürk’ün “En büyük
emanetim.” dediği Türkiye Büyük Millet Meclisini savunmaya geldik. (CHP ve İYİ
PARTİ sıralarından alkışlar) Allah bir daha o geceyi bu millete yaşatmasın. Hiç
tereddütsüz, gene o gece buraya geliriz öyle bir şey olsa ki Allah bir daha o
geceyi yaşatmasın.
Değerli
arkadaşlarım, 12 Eylül 2010 halk oylamasında ben il başkanıydım. Yalvarıyorduk
sizlere “Bir çeteye bu yargıyı teslim etmeyin.” diye. Benim seçim bölgem
“Hayır.” dedi. Çocuklarıma, torunlarıma bırakacağım en büyük onurdur. Siz ne
dediniz? “Biz, efendim, pişmanız, bizi kandırdılar.” dediniz. 12 Eylül 2010
halk oylamasında Hâkimler ve Savcılar Kurulunu, 16 bin hâkim, savcının olduğu
yargı teşkilatının dörtte 1’ini bir çeteye teslim ettiniz arkadaşlar.
Ergenekon, Balyoz duruşmaları budur. Ve ne dediniz bize arkasından hatırlıyor
musunuz? Biz bununla alakalı ithamları yaptığımız zaman “Efendim, biz 17-25
Aralıktan önceyi bilmiyorduk. Ondan önce farklı boyuttaydılar. Darbe yaptıktan
sonra bizim için milat 17-25 Aralıktır.” dediniz arkadaşlar. 
Bakın,
burada Cumhuriyet Halk Partisi Grubu var. Bizim için böyle bir milat tarihi
yok. Bizim için bir milat tarihi var: 19 Mayıs 1919 arkadaşlar, bizim önderimiz
o. (CHP sıralarından arkadaşlar) Cumhuriyet Halk Partililerin her dönem yol
göstericisi olmuştur; bazen gelmiştir yol göstericimiz İsmet İnönü olmuştur,
bazen gelmiştir Bülent Ecevit olmuştur, bazen gelmiştir Erdal İnönü olmuştur,
Deniz Baykal olmuştur ama şunu asla unutmayın, bizim yol göstericimiz tarihin
hiçbir döneminde o sümüklü Fetullah Gülen ve yandaşları olmamıştır arkadaşlar.
(CHP ve İYİ PARTİ sıralarından alkışlar) Onlarla hiçbir zaman yol yürümedik. 
O
nedenle şunu iyi bilin: Bir yargı çeteye teslim edildi. Bir devleti çeteye
teslim ettiniz değerli arkadaşlarım. O gece biz, o darbe gecesi burada ölümü
yaşadık. Bakın, o gece… Empati yapın arkadaşlar; geriye doğru baktığımız zaman,
bizim bir sabıka kaydımız, pişman olduğumuz, fotoğraflar çekildiği zaman “Biz
onları o zaman tanımıyorduk.” dediğimiz bir sabıka kaydımız yok. 
MUHAMMED
FATİH TOPRAK (Adıyaman) – Kenan Evren…
UĞUR
BAYRAKTUTAN (Devamla) – Biz o geceyi yaşadık. 
MUHAMMED
FATİH TOPRAK (Adıyaman) – Kenan Evren…
UĞUR
BAYRAKTUTAN (Devamla) – Bunu demeyin, lütfen yapmayın bu işi. O gece burada
bizimle beraber, o darbede, o gece burada bombaları yiyecektiniz. Bakın, Meclis
Başkan Vekilimiz şahittir; o gece bunları yaşadık.
Demin
sayın grup başkan vekili diyor… O gece TRT’de açıklama yapıyorlar Sayın Başkan.

(Mikrofon
otomatik cihaz tarafından kapatıldı)
BAŞKAN
– Toparlayalım Sayın Bayraktutan. 
UĞUR
BAYRAKTUTAN (Devamla) – Toparlıyorum Sayın Başkan.
Onu
ilk olarak duydum Sayın Başkan. O gece “yurtta sulh konseyi” diye bir konsey
duydum da “yurtta sulh cihanda sulh konseyi”ni şimdi sizden duydum, öyle bir
konsey duymamıştım. (CHP sıralarından alkışlar) Şu ana kadar hiçbir yerde
duymamıştım, biraz önce sizden duydum. Mustafa Kemal Atatürk’ün laflarını o
“subliminal” mesajlarla başka yere aktarmayın. 
ÖZLEM
ZENGİN (Tokat) – İçinde geçiyor, okumamışsınız. Darbe metninde geçiyor,
okumamışsınız. 
UĞUR
BAYRAKTUTAN (Devamla) - O geceki darbenin kimler tarafından yapıldığını,
kimlerin onlara lojistik destek sağladığını gayet iyi biliyoruz. 
İYİ
PARTİ’nin önerisini yürekten destekliyoruz, alkışlıyoruz değerli arkadaşlarım;
yürekten destekliyoruz, alkışlıyoruz. (CHP ve İYİ PARTİ sıralarından alkışlar)
Gelin, hiç tereddüt etmeyin. Bakın, itfaiyeciyi ortaya çıkarttınız, bekçiyi,
polisi, hâkimi, savcıyı, çöpçüyü ortaya çıkarttınız; siyasal ayağı nerede
değerli arkadaşlar? Bir “wanted” var, bir “wanted.” Nerede bu siyasal ayak? Bu
siyasal ayağın altına imza atacak onurlu insanlara ihtiyaç var. Gelin, hep
beraber, Parlamento grubu olarak, hiç gocunmadan, yaranızı ortaya dökmeden
bunun altına imza atalım; bunun altındaki faili, sanığı sanık sandalyesine
oturtalım ve bunun sorumluları hakkında gerekli araştırmayı yapalım. Bundan
umudumuz var mı? Yok. Usulen konuşuyoruz çünkü FETÖ’yle alakalı sabıkanız var
değerli arkadaşlarım. (CHP ve İYİ PARTİ sıralarından alkışlar)
(Mikrofon
otomatik cihaz tarafından kapatıldı)
UĞUR
BAYRAKTUTAN (Devamla) - Başkanım, bir dakika daha söylüyorum müsaadenizle,
sözlerimi uzatmıyorum. 
BAŞKAN
– Toparlayın Sayın Bayraktutan. 
UĞUR
BAYRAKTUTAN (Devamla) - Bakın, bir şey söylüyorum. Genel Başkanımız birçok
yerde bir işadamıyla alakalı söylemlerde bulunuyor değerli arkadaşlarım. O
işadamı kim? Fettah Tamince. Çok önemli bir olay. Bakın, Bank Asyaya para
yatırmış adamı müebbetle yargılıyorsunuz, 17-25 Aralıktan sonra, o gazetelere
lojistik destek sağlayan, destek veren işadamını yanınıza alıp kamu ihalelerini
veriyorsunuz. Yahu, Allah’tan korkun ya! Allah’tan korkun! Daha ne diyeyim ben
size, Allah’tan korkun! 250 şehit bizim şehidimizdir, o gaziler bizim
gazilerimizdir. O gece, dediğim gibi, sabaha kadar bu Parlamentoda bomba yedik.
Kimse bize hikâye anlatmasın arkadaşlar. Ben o gece danışmanımı aradım
“Çocuklar sana emanet, biz buradan çıkamayacağız.” dedim arkadaşlar. Öyle
geldik bu Parlamentoya, bize hikâye anlatmayın. O nedenle, kahrolsun FETÖ de
onun yanındaki iş birlikçileri de. (CHP sıralarından alkışlar) Gelin, şu Gazi
Mustafa Kemal’in Parlamentosunda şu İYİ PARTİ’nin önerisinin altına imza
atalım, siyasal ayağında kim varsa Allah belasını versin, sonuna kadar üzerine
gidelim diyorum, yüce heyetinizi saygıyla selamlıyorum. (CHP ve İYİ PARTİ
sıralarından alkışlar) 
ÖZLEM
ZENGİN (Tokat) – Sayın Başkan…
BAŞKAN
– Buyurun Sayın Zengin.
IV.- AÇIKLAMALAR (Devam)
31.- Tokat Milletvekili Özlem Zengin’in, Artvin Milletvekili Uğur
Bayraktutan’ın İYİ PARTİ grup önerisi üzerinde CHP Grubu adına yaptığı
konuşmasındaki bazı ifadelerine ilişkin açıklaması
ÖZLEM
ZENGİN (Tokat) – Sayın Başkan, teşekkür ediyorum.
Şimdi,
sayın hatip konuşurken tabii, alkışlarla falan bayağı bir havaya girildiği için
pek çok şey karışıyor birbirine. Bir defa, darbe metni okunduğu zaman, darbe
metninin içerisinde yurtta sulh konseyi defaatle söyleniyor, “yurtta sulh
cihanda sulh” bundan bahsediyor. Hiçbir şeyi karıştırmıyorum, gayet net ifade
ediyorum. 
UĞUR
BAYRAKTUTAN (Artvin) – Başkanım, zabıtları alacağım şimdi.
BAŞKAN
– Karşılıklı olmasın Sayın Bayraktutan.
ÖZLEM
ZENGİN (Tokat) – Çıkarabilirsiniz.
UĞUR
BAYRAKTUTAN (Artvin) – Alacağım hemen.
ÖZLEM
ZENGİN (Tokat) – Yani ifade ederken tamamını da söylemiş olabilirim ama
herhâlde maksadımın ne olduğu ortadadır ve dalga geçecek bir durum yok. Siz
dalga geçecekseniz…
UĞUR
BAYRAKTUTAN (Artvin) – Dalga geçmedim Başkanım, söylediklerinizi söylüyorum.
ÖZLEM
ZENGİN (Tokat) – Hâlâ 15 Temmuzu siz darbe olarak kabul etmiyorsunuz tam
anlamıyla, ondan sonrasıyla ilgili laflar söylüyorsunuz. 
UĞUR
BAYRAKTUTAN (Artvin) – Biz, o akşam oyun oynamaya gelmedik. Dalga geçmiyorum.
ÖZLEM
ZENGİN (Tokat) – Konuşmanızı yaptınız. Bitirmek istiyorum. 
AYTUN
ÇIRAY (İzmir) – 15 Temmuz aynı zamanda bir işgal girişimidir, işgal! Ne
darbesi? İç savaş çıkarmak için bir işgal girişimidir.
BAŞKAN
– Sayın Çıray, lütfen…
ÖZLEM
ZENGİN (Tokat) – Devamında, bu ülkede şunu hatırlatmak istiyorum.
ÖZKAN
YALIM (Uşak) – 20 Temmuz darbesi var.
BAŞKAN
– Değerli arkadaşlar, bir saniye lütfen…
Buyurun
Sayın Zengin.
ÖZLEM
ZENGİN (Tokat) – Sayın Başkan, şunu hatırlatmak istiyorum. Doğrusu, burada eski
hesapları, defterleri karıştırmak biraz nahoş geliyor bana ama Bülent Ecevit
rahmetlidir fakat kendisiyle alakalı şu cümleyi hatırlayalım, o terör örgütü
başı “Eğer bir şefaat hakkım olacaksa onu Bülent Ecevit’e kullanmak isterim.”
demiştir. Hatırlayınız. (AK PARTİ sıralarından alkışlar) 
TEKİN
BİNGÖL (Ankara) – Çok ayıp! Çok ayıp!
ÖZLEM
ZENGİN (Tokat) – Hiç ayıp değil, gerçeğin ta kendisi. Buradan bize öyle,
gülerek nutuk irat ederken gerçeği unutmayın. 
TEKİN
BİNGÖL (Ankara) – Çok ayıp!
ÖZLEM
ZENGİN (Tokat) – Bülent Ecevit de gitmiştir, onların okullarını açmıştır.
Beraber çalıştığı milletvekillerinden, onunla alakalı, “Cenaze namazımı o
kıldırsın.” diye vasiyet edeni var. Nasıl bunları unutuyorsunuz CHP vekilleri?
O yüzden buradan yola çıkarak bize parmak sallamaktan vazgeçin. (CHP
sıralarından gürültüler) 
FİKRET
ŞAHİN (Balıkesir) – Araştıralım 
TEKİN
BİNGÖL (Ankara) – Çok ayıp!
ÖZLEM
ZENGİN (Tokat) – Yapacaksanız eğer bir şey, 15 Temmuzdan itibaren her türlü
terör örgütünden uzak durun.
FİKRET
ŞAHİN (Balıkesir) – Tamam, araştıralım.
ÖZLEM
ZENGİN (Tokat) – Şu an, hâlâ beraber yürümeye devam ediyorsunuz. (AK PARTİ
sıralarından alkışlar)
BAŞKAN
– Teşekkür ederim.
FİKRET
ŞAHİN (Balıkesir) - Haydi araştıralım, hepsini araştıralım. 
ENGİN
ÖZKOÇ (Sakarya) – Sayın Başkan…
BAŞKAN
– Değerli arkadaşlar, bir sükûnet rica ediyorum. Değerli arkadaşlarım, bir grup
başkan vekili söz istedi.
Buyurun
Sayın Özkoç.
ENGİN
ÖZKOÇ (Sakarya) – Efendim, sayın hatip konuşmacımızın konuşması esnasında kendilerine
saldırıda bulunduğuna kasten kendisi de hem konuşmacımızı hem de siyasi
partimizi töhmet altında bırakacak şeyler söylemiştir.
BAŞKAN
– Buyurun iki dakika veriyorum.
ENGİN
ÖZKOÇ (Sakarya) – Eğer izin verirseniz, buna cevabı Uğur Bayraktutan versin efendim.
BAŞKAN
– Peki, buyurun. (CHP sıralarından alkışlar) 
Sayın
Bayraktutan, başka tartışmalar doğurmadan açıklamalarınızı yapmanızı rica
ediyorum.
III.- SATAŞMALARA İLİŞKİN KONUŞMALAR (Devam)
3.- Artvin Milletvekili Uğur Bayraktutan’ın, Tokat Milletvekili Özlem
Zengin’in yaptığı açıklamasında Cumhuriyet Halk Partisine ve şahsına sataşması
nedeniyle konuşması
UĞUR
BAYRAKTUTAN (Artvin) - Teşekkür ediyorum Sayın Başkan. Herhangi bir sataşmaya
mahal vermeyeceğim. 
Sayın
Başkanım, tutanaklarını isteyeceğiz, hep beraber değerlendireceğiz. O gece
darbe olup olmadığı konusunda hâlen... (AK PARTİ ve CHP sıraları arasında
karşılıklı laf atmalar)
TEKİN
BİNGÖL (Ankara) – Bu tartışma çok su kaldırır. Sayın Başkan, çok su kaldırır bu
tartışma.
BAŞKAN
– Değerli arkadaşlar...
ÖZLEM
ZENGİN (Tokat) – Su değil, gerçek; suya gerek yok. Arkadaşınıza söyleyin. Bak,
ben hiç böyle şeyler söylemiyorum, arkadaşınıza söyleyin.
BAŞKAN
– Sayın Bayraktutan, bir saniye...
Değerli
arkadaşlar... Sayın Zengin, Sayın Bingöl, lütfen...
ÖZLEM
ZENGİN (Tokat) – Lütfen Başkanım, lütfen... Oradan laf atılmasına tahammül
edemiyorum. 
TEKİN
BİNGÖL (Ankara) – Ayıp! Yakışmıyor!
BAŞKAN
– Sayın Bingöl, Sayın Zengin, lütfen...
ÖZLEM
ZENGİN (Tokat) – Eğer hatip konuşacaksa, çıkmışsa arkadaşlar buradan bize laf
atmasınlar. Atarlarsa cevabını veririz. Laf atmasınlar, hatip konuşsun. Hatip
çıkıyor konuşmaya, o arkadaşları buradan laf atıyor, arkadaşlarına saygı
duysunlar lütfen.
BAŞKAN
– Sayın Zengin, ben müdahale ederim.
ÖZLEM
ZENGİN (Tokat) – Lütfen... Ama müdahale edene kadar iş işten geçiyor. Ben
mecbur muyum bir kamyon laf duymaya!
ENGİN
ÖZKOÇ (Sakarya) – Sayın Başkan...
BAŞKAN
– Sayın Özkoç, oturun, ben Sayın Bayraktutan’a söz veriyorum.
Değerli
arkadaşlar, lütfen, bir sayın hatip konuşurken dikkatlice dinleyelim.
Buyurun,
Sayın Bayraktutan.
UĞUR
BAYRAKTUTAN (Devamla) – Sayın Başkan, teşekkür ediyorum. Tutanakları
isteyeceğiz; yurtta sulhla alakalı sözler doğru mu, değil mi ona bakacağız.
Sayın
Başkan hâlen bizimle, 15 Temmuzla alakalı -darbe girişimi konusunda- tereddüdü
olduğunu ifade etti. Biz o gece buraya beyzbol oynamaya gelmedik, ölmeye geldik
arkadaşlar, o gece buraya, bir. (AK PARTİ sıralarından gürültüler) 
HASAN
ÇİLEZ (Amasya) – Meydanlardaydık biz de Sayın Vekilim.
UĞUR
BAYRAKTUTAN (Devamla) – Tabii, beraber...
ENGİN
ÖZKOÇ (Sakarya) – Meydanlarda kim vardı, sen mi vardın? Meydanda sen mi vardın?
Allah, Allah!
BAŞKAN
– Değerli arkadaşlar, lütfen...
UĞUR
BAYRAKTUTAN (Devamla) – Hayır, hayır, bizler geldik. 
Diğerine
gelelim: Değerli arkadaşlarım, 12 Eylül 2010 halk oylamasında “Eğer imkânınız
varsa ölüleri de çıkartın, oy kullansınlar.” diyenler Pensilvanya’dakiler. 
ÖZKAN
YALIM (Uşak) – Şimdi de aynı şeyi yapıyorlar. 
UĞUR
BAYRAKTUTAN (Devamla) – Hatırlar mısınız balkon konuşmalarını? “Bitsin bu hasret”
diyenler kimlerdi, kimin genel başkanlarıdır değerli arkadaşlar? (CHP
sıralarından alkışlar) 
ÖZKAN
YALIM (Uşak) – Aynı yağmur altında ıslandılar.
UĞUR
BAYRAKTUTAN (Devamla) – “Bitsin bu hasret, bu hasret artık sona ermelidir.”
diyenler kimin genel başkanı? Oralara girmeyelim diyoruz. Bakın, bir ortam var,
bir gerçek var: Bu darbenin bir siyasi ayağı vardır, bunu kabul edelim.
Birbirimizi ötelemeyelim, birbirimizi kötülemeyelim. Ben bugüne kadar hayatımda
kimsenin kalbini kırmış insan… Bakın, biraz sonra bir sınavdan geçeceğiz,
tereddüt etmeyelim. İYİ PARTİ’deki arkadaşlarımız çok güzel bir öneri
getirmişler, kendilerini tebrik ediyorum, kutluyorum. Bakın, hep beraber biraz
sonra göreceğiz. Bu siyasi ayağıyla alakalı eğer bir tereddüdünüz varsa gereğini
yapın, kimse bunun altındaki. Bu, partinin içerisinde olabilir, bu Parlamento
içerisinde olabilir. Biraz sonra oylama yapılacak. Ne yapıyorsunuz? Başka
yerlerde, başka mesajlar vermeyin. Bakın, er meydanı işte burası arkadaşlar.
Bir siyasi ayağı var bunun, herkes var; çöpçü var, hâkim var, savcı var, polis
var, öğretmen var, herkes var değerli arkadaşlarım, siyasi ayağıyla alakalı bir
tane değerlendirme yok. Bunu yapacak olan bir tek kurum var; Gazi Mustafa
Kemal’in Parlamentosu. Burası bizim için önemli. Biraz sonra oylama yapılacak,
onu göreceğiz. 
Bakın,
sizi incitmedim, herhangi bir şekilde sataşmadım değerli arkadaşlar. O gece
buradaydık. Biraz sonra göreceğiz tutanakları istediğim zaman. 
Yüce
heyetinizi saygıyla selamlıyorum. (CHP ve İYİ PARTİ sıralarından alkışlar) 
BAŞKAN
– Teşekkür ederim.
AYTUN
ÇIRAY (İzmir) - Sayın Başkan, çok önemli bir konuyu konuşuyoruz. Siz de
biliyorsunuz, ben, geçen dönemde kısaca FETÖ Araştırma Komisyonu diye bilinen
Komisyonun üyesiydim. Bu nedenle, 60’a göre bir açıklama yapmak istiyorum.
BAŞKAN
– Ben yerinizden söz veririm. Önce AK PARTİ Grubu sözcüsünün konuşmasını
izleyelim, ondan sonra son sözü veririm size. 
VI.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, Grup Başkan Vekili Kocaeli Milletvekili Lütfü
Türkkan tarafından, Fetullahçı terör örgütünün darbe kalkışmasının askerî ayağı
yurtta sulh konseyinin darbenin gerçekleştiği o geceye kadar gidilen süreç
içerisinde siyasi bir taraf ve grupla ilişkilerinin ve bağlantılarının araştırılması,
bu hain kalkışmaya yardım ve yataklık eden iş birlikçilerinin, bu teşebbüse
karşı sorumlulukları gereği önlem almayanların belirlenmesi amacıyla 16/5/2019
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin, Genel Kurulun 16 Mayıs 2019 Perşembe
günkü birleşiminde yapılmasına ilişkin önerisi (Devam)
BAŞKAN
– Değerli milletvekilleri, öneri üzerinde son söz Adalet ve Kalkınma Partisi
Grubu adına Afyonkarahisar Milletvekilimiz Sayın Ali Özkaya’ya aittir. (AK
PARTİ sıralarından alkışlar) 
Süreniz
üç dakika Sayın Özkaya. 
AK
PARTİ GRUBU ADINA ALİ ÖZKAYA (Afyonkarahisar) – Sayın Başkan, saygıdeğer
milletvekilleri; İYİ PARTİ önerisi hakkında grubumuz adına söz almış
bulunuyorum. 
Öncelikle,
FETÖ terör örgütünün bir terör örgütü olarak kabul edilmiş olmasından
memnuniyet duyuyorum, bütün partilerce. Bu örgütün yurtta sulh konseyi
tarafından, bir komite tarafından, bir terör örgütü grubu tarafından bu darbeye
teşebbüs ettiğinin söylenmiş olması da güzel bir şey. Bugün yargılanıyorlar
biliyor musunuz, hâlen Sincan Cezaevinde bugün dava devam ediyor. 
LÜTFÜ
TÜRKKAN (Kocaeli) – 12 kişi…
ALİ
ÖZKAYA (Devamla) - Kaç kişi bu yüce Meclisten o davanın müdahili? Ben
müdahiliyim. 
UĞUR
BAYRAKTUTAN (Artvin) – Ben de müdahilim 
TEKİN
BİNGÖL (Ankara) – Ben de müdahilim. 
ALİ
ÖZKAYA (Devamla) – Ben müdahiliyim ve gidip takip ediyorum. Siyasi ayak
arıyorsak, milletvekili olduğu hâlde oraya gidip müdahil olmayan, o davaları
takip etmeyen kişilere dönmemiz lazım. (AK PARTİ sıralarından alkışlar) 
HAKKI
SARUHAN OLUÇ (İstanbul) - Böyle bir şey yok ya! 
ALİ
ÖZKAYA (Devamla) – Müdahil olmalıyız. (İYİ PARTİ sıralarından “Ooo!” sesleri ve
sıra kapaklarına vurmalar) 
BAŞKAN
– Değerli arkadaşlar… 
ALİ
ÖZKAYA (Devamla) – Bu Meclise konuşmayacaksınız, gidip oraya, müdahil
olacaksın. (İYİ PARTİ sıralarından gürültüler, sıra kapaklarına vurmalar) 
BAŞKAN
– Değerli arkadaşlar, lütfen, böyle bir usul yok.
ALİ
ÖZKAYA (Devamla) – Bu Meclisi savunacaksan, bu milleti savunacaksan, bu Meclise
karşı bomba atanlara karşı mahkemeye gidip müdahil olacaksın, terör örgütüne
karşı çıkacaksın, buradan konuşmayacaksın. Bunları mahkeme yargılar. (İYİ PARTİ
sıralarından gürültüler, sıra kapaklarına vurmalar) 
UĞUR
BAYRAKTUTAN (Artvin) – Müdahiliz, müdahiliz.
BAŞKAN
– Değerli arkadaşlar, sıralara vurmayalım, lütfen. Sözcülerimiz var, onlar
cevaplarını verirler.
ALİ
ÖZKAYA (Devamla) – Meclis, bir siyasi komisyon olarak şu suçludur, şu suçsuzdur
diye tespitte bulunamaz. Bu tespitte bulunma yetkisi ve görevi bağımsız
yargınındır. Bakın, bu davaların hepsi devam ediyor. Bugüne kadar yaklaşık 500
bin kişiyle ilgili soruşturma yapıldı; darbeye teşebbüs edenler, örgüt üyesi
olanlar, yardım edenler, destek olanlar. 
Arkadaşlar,
bu örgüt 1970’ten bugüne kadar geldi. Ne zaman bir millî ve dinî yapı idi, ne
zaman bir cemaat yapısı, ne zaman bir suç örgütü, ne zaman bir terör örgütü,
buna mahkeme karar verir fiilleri tespit ederek, ayırarak. Suç örgütünün
kurucuları ve yöneticileri açısından hiçbir tarih olamaz, bunu kabul
ediyoruz çünkü bir terör örgütü kuran kişi varsa, yöneten kişi varsa zaman
aşımı süresince her zaman sorumlu olur. Ancak örgüte… “1986 yılında biz
soruları çaldık.” diyor oradaki bir tuğgeneral, kurmay albay. Darbeyi yapanlar
1994 mezunu kurmaylar. 1994’te kim iktidardı arkadaşlar, kimdi 1994’te? 
AYTUN
ÇIRAY (İzmir) – Onları kim general yaptı?
ALİ
ÖZKAYA (Devamla) – Ha, o zaman, bakın, bu devletin, bu iktidarların hepsinin
olduğu dönemde bu örgüt… Millî Güvenlik Kurulunun söylediği söz çok önemli “Legal
görünümlü illegal yapı.” Bütün yapıları legal görünümlü bir yerden geldi…
ÜMİT
DİKBAYIR (Sakarya) – Sizin ağabeyleriniz…
ALİ
ÖZKAYA (Devamla) – Bana bak, ben hayatımın hiçbir döneminde bu örgütte ağabey
olmadım, hayatımın her döneminde mücadele ettim. 
BAŞKAN
– Sayın Özkaya, Genel Kurula hitap edin lütfen.
ALİ
ÖZKAYA (Devamla) – 14 Ocak 2014’te “Bu bir terör örgütüdür.” diye mahkemeye,
savcılığa, HSYK’ye suç duyurusunda bulundum. “Bu bir yargı darbesidir.” dedim,
14 Ocak 2014. Ben bunların hepsini dava olarak takip ettim.
FAHRETTİN
YOKUŞ (Konya) – Daha önce, daha önce…
BAŞKAN
– Sayın Yokuş…
ALİ
ÖZKAYA (Devamla) – Bu terör örgütünün her döneminde karşı çıktım siz onun
peşinde koşarken. 
FAHRETTİN
YOKUŞ (Konya) – Yedi sülalenizde var.
BAŞKAN
– Sayın Özkaya, Genel Kurula hitap edin.
ALİ
ÖZKAYA (Devamla) – Sizin Genel Başkanınız “Yurtta sulh konseyi” derken ben
elimde silahla Cumhurbaşkanlığı külliyesi önünde durdum. Tamam mı! (AK PARTİ
sıralarından alkışlar, İYİ PARTİ sıralarından gürültüler) 
(Mikrofon
otomatik cihaz tarafından kapatıldı)
BAŞKAN
– Sayın Özkaya, tamamlayalım.
ALİ
ÖZKAYA (Devamla) – Şimdi, o gece…
FAHRETTİN
YOKUŞ (Konya) – Yazıklar olsun be!
ALİ
ÖZKAYA (Devamla) – Size yazıklar olsun!
O
gece saat on buçukta Meclise geldim. Meclis Başkanımız Çankaya’ya gitmişti. 
AYLİN
CESUR (Isparta) – Neden korkuyorsunuz? 
FAHRETTİN
YOKUŞ (Konya) – Neden korkuyorsun?
ALİ
ÖZKAYA (Devamla) - Ben Çankaya Kapısı’ndan geri döndüm ve AK PARTİ Genel
Merkezine… Sabaha kadar Cumhurbaşkanlığı Külliyesi’ndeydim. 
FAHRETTİN
YOKUŞ (Konya) – Hepiniz oradaydınız…
ALİ
ÖZKAYA (Devamla) – İlk “FETÖ terör örgütü darbe yapıyor.” diye, Türkiye’de
doğrudan “tweet” atan kişi benim, saat on kırk altı. Bu örgüte karşı her dönem
mücadele ettik. (İYİ PARTİ sıralarından gürültüler)
AYLİN
CESUR (Isparta) – Olumlu oy ver! 
FAHRETTİN
YOKUŞ (Konya) – Olumlu oy ver!
İSMAİL
KONCUK (Adana) – Hadi, olumlu oy ver yüreğin yetiyorsa! Ayıp ya! Ayıp!
BAŞKAN
– Değerli arkadaşlar… Sayın Koncuk, Sayın Yokuş, lütfen…
ALİ
ÖZKAYA (Devamla) – İki davada FETÖ’nün hakkında, arkadaşlar, af kanunu çıktı.
1973’te 1803 sayılı Af Kanunu, 1999’da 4616 sayılı “Rahşan Ecevit” diye bilinen
Kanun. İkisinde de Başbakan, Sayın Ecevit’ti. Tarih belki bir tevafuk,
bilmiyorum ama bu örgüt, öyle bir hain örgüt ki her şekilde içimize sızdı. 
FAHRETTİN
YOKUŞ (Konya) – Evet, damarlarınızda dolaşıyor, kanınızda dolaşıyor FETÖ,
hücrelerinizde dolaşıyor. 
ALİ
ÖZKAYA (Devamla) - Şimdi yapılacak iş şu: Biz örgüt olduğu gün bununla topyekûn
mücadele ediyoruz, siz örgüt olduğu gün yanına koşuyorsunuz. Aradaki fark bu!
(AK PARTİ sıralarından alkışlar) Aradaki fark bu! Koşmayın, oraya değil,
milletin yanına gelin! Bu örgütü hep beraber tasfiye edelim.
(Mikrofon
otomatik cihaz tarafından kapatıldı)
FAHRETTİN
YOKUŞ (Konya) – Kabul edin o zaman.
AYLİN
CESUR (Isparta) – Araştırılsın o zaman… Araştıralım…
ENEZ
KAPTAN (Tekirdağ) – Gel, beraber araştıralım.
FAHRETTİN
YOKUŞ (Konya) – FETÖ’ye ne verdiniz, onu anlat.
BAŞKAN
– Teşekkür ederim Sayın Özkaya.
ALİ
ÖZKAYA (Devamla) – Toparlıyorum Sayın Başkan.
BAŞKAN
– Selamlayarak toparlayın…
ALİ
ÖZKAYA (Devamla) – Sayın Cumhurbaşkanımız demiş ki: “Allah’ın lütfudur.”
Arkadaşlar, az önce söyledim 14 Ocak 2014’te suç duyurusunda bulunduğumda, “Bu
bir yargı darbesidir.” dediğimde, hâkim ve savcılar “Ali Bey, böyle bir dava
olur mu?” diye karşı çıktı. 
FAHRETTİN
YOKUŞ (Konya) – FETÖ’ye ne verdiniz, onu anlat, onu!
ALİ
ÖZKAYA (Devamla) - Bu örgütün bütün yargı mensupları, bütün Türkiye “Bu örgütün
silahları nerede?” diye karşı çıktı.
2016’dan
hemen kısa bir süre önce, Ankara cumhuriyet savcısı -çok tarihî bir
iddianamedir, mutlaka okumanızı da tavsiye ederim- orada demişti ki: “Devletin
silahları bu örgütün silahıdır.” Ancak o tespit edildiğinde, işte o darbe
olmuştu. 
Sayın
Cumhurbaşkanımız şunu söylüyor: “Ya biz yıllardır, başladık MİT krizi, 17-25
Aralık… Bu, örgüte dönüştü, terör örgütü diyoruz siz hâlâ ‘Hani silah?’
diyorsunuz, ‘Hani silah?’ diyorsunuz.” İşte, yaşadık darbeyi. Allah’ın lütfu…
Dünyanın hangi demokratik ülkesinde 4 bin hâkimi bir anda saf dışı
bırakabilirsiniz? 
FAHRETTİN
YOKUŞ (Konya) – Onları siz aldınız! Siz aldınız onları devlete!
ALİ
ÖZKAYA (Devamla) - 17-25 Aralığı yaşamasak bu olur muydu? Bu kadar asker, bu
kadar polis… (İYİ PARTİ sıralarından gürültüler)
(Mikrofon
otomatik cihaz tarafından kapatıldı) 
BAŞKAN
– Tamamlayınız…
ALİ
ÖZKAYA (Devamla) – Allah’ın lütfu olan kısmı…
FAHRETTİN
YOKUŞ (Konya) – Devlete siz soktunuz! O savcıları siz soktunuz devlete!
Beraberdiniz. Devleti beraber işgal ettiniz.
ALİ
ÖZKAYA (Devamla) - …bunun bütün millet tarafından bir terör örgütü olarak
anlaşılmasıdır. (AK PARTİ sıralarından alkışlar)
BAŞKAN
– Teşekkür ederim Sayın Özkaya. 
ALİ
ÖZKAYA (Devamla) – İşin özü budur. Bu örgütü mahkemeler çıkarıyor, farklı
davaların hepsi devam ediyor, hepsini de takip ediyoruz. 
Yüce
Meclisi saygıyla selamlıyorum. (AK PARTİ sıralarından alkışlar, İYİ PARTİ
sıralarından gürültüler) 
FAHRETTİN
YOKUŞ (Konya) – Hiç utanmıyorsunuz, yüzünüz de kızarmıyor. 
BAŞKAN
- Değerli arkadaşlar, bir saniye… Sükûnetli olun. 
ENGİN
ÖZKOÇ (Sakarya) – Sayın Başkan…
AYTUN
ÇIRAY (İzmir) – Sayın Başkan… 
BAŞKAN
– Sayın Çıray, bir saniye…
FAHRETTİN
YOKUŞ (Konya) – Yalandan yüzleri de kızarmıyor. FETÖ’cülere devleti teslim
ettiniz. 
BAŞKAN
- Arkadaşlar, bir saniye… Bakın, değerli konuşmacılar söz istiyorlar, hepsine
söz veriyorum. Onları duyabilmem için de dinlememiz gerekiyor. 
Sayın
Çıray, ben size 60’a göre söz veriyorum.
Buyurun.

AYTUN
ÇIRAY (İzmir) – Sayın Başkan, hadisenin mahiyeti değişti. Sataşma var,
sataşmadan söz istiyorum. 
BAŞKAN
– Nelerden dolayı, bir bahseder misiniz? 
AYTUN
ÇIRAY (İzmir) – Mahkemelere müdahil olup olmama konusunda. 
BAŞKAN
– Peki, buyurun.
İki
dakika söz veriyorum size. 
Değerli
arkadaşlar, lütfen, sessiz olalım. Bakın, herkes konuşmasını yapacak. 
III.- SATAŞMALARA İLİŞKİN KONUŞMALAR (Devam)
4.- İzmir Milletvekili Aytun Çıray’ın, Afyonkarahisar Milletvekili Ali
Özkaya’nın İYİ PARTİ grup önerisi üzerinde AK PARTİ Grubu adına yaptığı
konuşmasında İYİ PARTİ’ye ve İYİ PARTİ Grubuna sataşması nedeniyle konuşması
AYTUN
ÇIRAY (İzmir) – Şimdi, değerli arkadaşlar, buraya her çıkan FETÖ’yü öyle bir
kötülüyor ki aynı fikirde olmamak mümkün değil. Sizin FETÖ aleyhinde
söylediklerinizin çoğunda ben de hemfikirim. Yalnız tarihî gerçekler konusunda
hemfikir değiliz. 
YUSUF
BAŞER (Yozgat) – Şimdi berabersiniz… 
KEMAL
ÇELİK (Antalya) – Sen konuşma! 
BAŞKAN
– Değerli arkadaşlar, lütfen, laf atmayalım.
AYTUN
ÇIRAY (Devamla) – Şimdi, bakınız, değerli arkadaşlar, Türkiye’de 2004 yılında
Millî Güvenlik Kurulu toplanıyor. Ne zaman? 2004 yılında. O Millî Güvenlik
Kuruluna devletin polisi, istihbarat teşkilatı ve MİT gelip bilgi veriyor.
Diyor ki: “Artık, bu örgütün mahiyeti değişti. Bu örgüt takip edilmeli, terör
örgütüne dönüşüyor.” Ve 2004 Millî Güvenlik Kurulu için, Hilmi Özkök’ün
Komisyondaki tutanaklardan sözünü okuyorum; “2004 MGK’sinde hükûmeti kesin
olarak bilgilendirdik. Bunun tehlikeli bir örgüt olduğunu söyledik.” diyor. Kim
söylüyor? MGK üyesi, zamanın Genelkurmay Başkanı. Özkök devam ediyor, “‘Bir
icra planı yapılsın.’ dedik, hükûmet hiçbir şey yapmadı.” diyor. Öyle, 2014
filan, 17-25 Aralık milat… Hukuk bir gün çalıştığı zaman, milat burada. Devlet
bunların terör örgütü olduğuna 2004’te karar vermiş. 
ALİ
ÖZKAYA (Afyonkarahisar) – Yanlış bilgi.
BAŞKAN
– Sayın Özkaya, lütfen. 
AYTUN
ÇIRAY (Devamla) – Bunun üzerine, zamanın Başbakanlık Müsteşarı kitap yazıyor.
Diyor ki Başbakanlık Müsteşarı Ömer Dinçer: “Başbakanla konuştum, bu MGK
kararını aldık. Hukuki sorumluluğu ben aldım, siyasi sorumluluğu Başbakan aldı
ve bu kararı rafa kaldırdık ve şöyle bir karar da aldık: Diğer bakanları bu
karardan haberdar etmeme kararı aldık.” Siz ne anlatıyorsunuz burada?
Şimdi,
bunlar oldu, bitti.
(Mikrofon
otomatik cihaz tarafından kapatıldı)
AYTUN
ÇIRAY (Devamla) – Lütfen, Sayın Başkan, tarihî bir konuşma yapıyorum. (İYİ
PARTİ ve CHP sıralarından alkışlar; AK PARTİ sıralarından gülüşmeler)
BAŞKAN
– Toparlayın yalnız Sayın Çıray, sürenizi lütfen verimli kullanın.
AYTUN
ÇIRAY (Devamla) – Evet, evet… “2005 yılında…” Sayın İlker Başbuğ diyor ki
tutanaklardan okuyorum… (Gürültüler)
BAŞKAN
– Değerli arkadaşlar, lütfen sessizlik…
AYTUN
ÇIRAY (Devamla) – Tarihe not düşüyoruz tabii, tutanaklara geçiyor.
“2005
yılında devlet güvenlik mahkemesinin FETÖ hakkında verdiği laik devleti yıkmak
amacıyla örgüt kurma kararını hatırlattım.” diyor. 
KEMAL
ÇELİK (Antalya) – Sen kendine bak!
AYTUN
ÇIRAY (Devamla) – Sayın Emin Arslan da –bunların hepsi devletin önemli
insanları- diyor ki: “FETÖ’cüleri terfi ettirmek için 2005 yılında özel bir
şûra toplantısı yapıldı.”
Şimdi,
beyler, bu kadar büyük gerçekler varken… Bir şey daha söyleyeceğim size. Yurtta
sulh gerçeğini açığa çıkarmak için Komisyonda talepte bulunduk, dedik ki:
Komisyona zamanın Genelkurmay Başkanının, zamanın MİT Müsteşarının gelmesine
izin verin çünkü hükûmet izin vermezse gelemezler. Zamanın Genelkurmay Başkanı
ve zamanın MİT Müsteşarını milletin Meclisinin Komisyonuna göndermediler
arkadaşlar, gelmediler ve Komisyon yine şu talepte bulundu. 
(Mikrofon
otomatik cihaz tarafından kapatıldı)
BAŞKAN
– Sayın Çıray, lütfen, selamlayarak inelim kürsüden, toparlayalım.
AYTUN
ÇIRAY (Devamla) – Bunları açığa çıkarmamız için bize siyasilerin byLock’larını,
siyasilerin byLock listelerini, Eagle listelerini, o geceki HTS kayıtlarını,
uçuş planlarını istedik, hiçbirisi gelmedi. Bugün de gelip hamaset yapılmasın.
Onun
için tekrarlıyorum: Komisyon siyasilerin byLock listelerini, Eagle listelerini,
HTS kayıtlarını, uçuş planlarını istedi, hiçbirisi Komisyona verilmedi. 
Şimdi,
bunları hadi geçmişe koyalım, burada birbirimizi itham ederek, birbirimize
hakaret ederek bir yere varamayız. 
ÖZLEM
ZENGİN (Tokat) – Siz ediyorsunuz.
AYTUN
ÇIRAY (Devamla) – Dolayısıyla tek bir kelime hakaret sözcüğümü bulun
Hanımefendi, sizden özür dilemeye hazırım ben. 
ÖZLEM
ZENGİN (Tokat) – Arkadaşlarınız güne öyle başladı.
BAŞKAN
– Sayın Zengin… 
ÖZLEM
ZENGİN (Tokat) – Güne öyle başladık. 
BAŞKAN
– Sayın Zengin, lütfen…
ÖZLEM
ZENGİN (Tokat) – Güne öyle başladık.
BAŞKAN
– Sayın Çıray, lütfen tamamlayın sözlerinizi, süreniz bitiyor çünkü.
AYTUN
ÇIRAY (Devamla) – Efendim, şimdi, bakınız, bir grup başkan vekiline yakışmayan
bir tutum içindesiniz.
ÖZLEM
ZENGİN (Tokat) – Kendi grup başkan vekilinizin açılış konuşmasından beri böyle
devam ediyoruz.
AYTUN
ÇIRAY (Devamla) – Sonuç itibarıyla, gelin bu lafları bırakalım, önergemize
olumlu oy verin…
ÖZLEM
ZENGİN (Tokat) – Neye oy vereceğimize kendimiz karar veririz.
AYTUN
ÇIRAY (Devamla) – …bütün bu suçluları Türk milletinin önünde ayaklarından tutup
sallayarak gösterelim. (İYİ PARTİ sıralarından alkışlar) 
ÖZLEM
ZENGİN (Tokat) – Kendimiz karar veririz neye oy vereceğimize.
ENGİN
ÖZKOÇ (Sakarya) – Sayın Başkan…
BAŞKAN
– Buyurun Sayın Özkoç.
ENGİN
ÖZKOÇ (Sakarya) – Önceki dönem Genel Başkanımız hakkında sataşmada
bulunulmuştur, söz istiyorum.
BAŞKAN
– Buyurun. 
Size
iki dakika söz veriyorum.
Yeni
bir sataşma doğurmadan inşallah, bitireceğiz.
ÖZLEM
ZENGİN (Tokat) – Ümit ediyorum, olursa ben de istiyorum, şimdiden söyleyeyim. 
5.- Sakarya Milletvekili Engin Özkoç’un, Afyonkarahisar Milletvekili Ali
Özkaya’nın İYİ PARTİ grup önerisi üzerinde AK PARTİ Grubu adına yaptığı
konuşmasında Cumhuriyet Halk Partisine sataşması nedeniyle konuşması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; hepinizi
saygıyla selamlıyorum.
Meclisin
bombalanmasıyla ilgili Sincan’daki davaya başta Genel Başkanımız Kemal
Kılıçdaroğlu, o gece burada bulunan bütün milletvekili arkadaşlarımız, hepsi
müdahildir ve davayı takip ediyorlar. Onun için, Cumhuriyet Halk Partisinin bu
yönde eksik bıraktığı hiçbir şey yoktur, bunu bilmenizi istiyorum. 
İkincisi:
Değerli arkadaşlar, Türkiye Büyük Millet Meclisi, evet, yasama görevini yapacak
ama bu arada da kuvvetler ayrılığının birbirini kontrol edebilmesi için
doğruların ve gerçeklerin Türkiye Büyük Millet Meclisi tarafından
araştırılmasını da talep edecek bir yerdir. Türkiye Büyük Millet Meclisinde
komisyonların kurulması tam da bu nedenledir. 
Şimdi,
İYİ PARTİ bir komisyon kurulmasını istiyor. Niçin istiyor? Şunun için istiyor:
Şu anda Türkiye Büyük Millet Meclisinde öğrenmek istiyoruz, Mehmet Dişli
denilen generali göreve kim getirdi? FETÖ’cülerin karısı ve çocuklarının sadece
onlar Bank Asyaya para yatırdılar diye iş akitlerini feshederken Mehmet
Dişli’nin kardeşini, Şaban Dişli’yi Hollanda Büyükelçisi kim yaptı? Bunu
öğrenmek istiyoruz. (CHP ve İYİ PARTİ sıralarından alkışlar) Yani bu çok doğal
bir hakkımız, Türkiye Büyük Millet Meclisi bunu araştırmak istiyor. Arkadaşlar,
onun haricinde, gerçekten, Genelkurmay Başkanımızın bir teröristin gizli
tanıklığıyla müebbet hapse mahkûm ettirilmesini kim sağladı? Meclis bunu
araştırmak istiyor. Onun yerine bu generaller niye getirildiler? Meclis bunu
araştırmak istiyor. Millî İstihbaratın başındaki adam bir darbe kalkışmasını
dahi haber verecek beceride değilken hâlâ görevini neden yürütüyor? Meclis bunu
bilmek istiyor. (CHP ve İYİ PARTİ sıralarından alkışlar) 
(Mikrofon
otomatik cihaz tarafından kapatıldı) 
ENGİN
ÖZKOÇ (Devamla) – Çok özür dilerim.
BAŞKAN
– Toparlayalım lütfen.
ENGİN
ÖZKOÇ (Devamla) – Fetullahçı terör örgütünün bir numaralı sanığı Savcı Zekeriya
Öz, Adil Öksüz elini kolunu sallayarak Türkiye Cumhuriyeti’nden nasıl
ayrıldılar? Meclis bunu bilmek istiyor. Eğer siz de bilmek istiyorsanız bu
önergeye oy verin, hep beraber bu işlerden kurtulalım. 
Saygılar
sunarım. (CHP ve İYİ PARTİ sıralarından alkışlar) 
BAŞKAN
– Teşekkür ederim.
Sayın
Oluç, sizin de bir söz talebiniz var, yerinizden bir dakika söz veriyorum.
Lütfen, başka…
ENGİN
ÖZKOÇ (Sakarya) – Oy verin, oy verin.
ÖZKAN
YALIM (Uşak) – Doğan Bey, oy verin, kuralım komisyonu, araştırılsın yahu!
BAŞKAN
– Sayın Yalım…
Değerli
arkadaşlar, bir sayın grup başkan vekilinin söz talebi oldu, söz verdim.
Buyurun
Sayın Oluç.
IV.- AÇIKLAMALAR (Devam)
32.- İstanbul Milletvekili Hakkı Saruhan Oluç’un, Afyonkarahisar
Milletvekili Ali Özkaya’nın İYİ PARTİ grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
HAKKI
SARUHAN OLUÇ (İstanbul) – Sayın Başkan, Adalet ve Kalkınma Partisinden konuşan
sayın vekil bütün vekilleri itham etmiştir davaya müdahil olmayanlar bahsinde.
Bu ithamı elbette ki grubum adına tamamen reddediyorum fakat önce bir şeyi
hatırlatacağım. 
Bakın,
Selahattin Demirtaş, Figen Yüksekdağ, Sırrı Süreyya Önder, İdris Baluken,
Abdullah Zeydan, Ferhat Encu, Burcu Çelik, Çağlar Demirel, Gülser Yıldırım;
bunlar 15 Temmuz darbe girişiminin yapıldığı dönemdeki milletvekillerimizdir.
Şu anda neredeler biliyor musunuz? Cezaevindeler. Neden cezaevindeler biliyor
musunuz?
SELAMİ
ALTINOK (Erzurum) – Neden?
HAKKI
SARUHAN OLUÇ (İstanbul) – Fetullahçı savcıların hazırladığı iddianamelerle
yargılanıyorlar. 
SELAMİ
ALTINOK (Erzurum) – Bırak yahu! Bırak yahu!
ALİ
ÖZKAYA (Afyonkarahisar) – Ne ilgisi var? Ne ilgisi var?
HAKKI
SARUHAN OLUÇ (İstanbul) – Öyle kafanızı sallamayın, öyle değil gerçek.
MAHMUT
TOĞRUL (Gaziantep) – İşinize geldiğinde Fetullah’ı kullanın!
HAKKI
SARUHAN OLUÇ (İstanbul) – İşte, siz gerçekten Fetullah konusunda, FETÖ
konusunda gerçekten samimiyseniz o zaman…
ALİ
ÖZKAYA (Afyonkarahisar) – Ne alakası var?
HAKKI
SARUHAN OLUÇ (İstanbul) – Çünkü onların savcıları ve hâkimleri şu anda
cezaevinde, onlar da ceza aldılar, onların hazırladıkları iddianamelerle
yargılanıyorlar ve cezaevlerinde tutuluyorlar, bunu görmezden geliyorsunuz.
İtham edemezsiniz hiç kimseyi, bir.
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Oluç, lütfen.
HAKKI
SARUHAN OLUÇ (İstanbul) – Toparlıyorum.
İkincisi,
efendim, niye bu araştırmayı bu kadar vahim buluyorsunuz? Her türlü insan, her
türlü meslek grubundan FETÖ’cü bulundu, bir tek siyaset alanından yok. Bu çok
acayip gelmiyor mu size? Adalet ve Kalkınma Partisi Genel Başkanı Sayın Erdoğan
demedi mi “Bütün milletim ve Rabb’im bizi affetsin.” diye bu konuyla ilgili?
Demek ki af dilenecek bir şey var. Geçmiş dönemde Cemil Çiçek Meclis Başkanlığı
yaptı. Sayın Çiçek “Hepimizin günahı var.” demedi mi bu konuyla ilgili
konuşurken? Dedi. Şimdi bütün bunlar ortadayken yani “Sayın Hocam, hasretle
geri dönüşünüzü bekliyoruz.” konuşmaları yapılmışken, ya, bir tane siyasi
bulunamaz mı bu FETÖ’yle ilgili olarak? Bulunamadı. Bu size tuhaf gelmiyor mu?
Bunu araştırmak isteyince niye itiraz ediyorsunuz? Buyurun, gelin, araştıralım.
Hangi partiden bir siyasi iltisaklı varsa ortaya çıkarılsın. Ama kabul
etmiyorsunuz.
BAŞKAN
– Teşekkür ederiz Sayın Oluç.
VI.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, Grup Başkan Vekili Kocaeli Milletvekili Lütfü
Türkkan tarafından, Fetullahçı terör örgütünün darbe kalkışmasının askerî ayağı
yurtta sulh konseyinin darbenin gerçekleştiği o geceye kadar gidilen süreç
içerisinde siyasi bir taraf ve grupla ilişkilerinin ve bağlantılarının
araştırılması, bu hain kalkışmaya yardım ve yataklık eden iş birlikçilerinin,
bu teşebbüse karşı sorumlulukları gereği önlem almayanların belirlenmesi
amacıyla 16/5/2019 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin ön görüşmelerinin, Genel Kurulun 16 Mayıs
2019 Perşembe günkü birleşiminde yapılmasına ilişkin önerisi (Devam)
BAŞKAN
– Değerli milletvekilleri, öneriyi oylarınıza sunuyorum: Kabul edenler… Kabul
etmeyenler… Öneri kabul edilmemiştir.
HABİP
EKSİK (Iğdır) – Saklamak için ellerinden geleni yapıyorlar.
LÜTFÜ
TÜRKKAN (Kocaeli) – Aha, işte bu! Aha, ortada!
ENGİN
ÖZKOÇ (Sakarya) – İşte, yaptıkları bu!
BAŞKAN
– Değerli milletvekilleri, Halkların Demokratik Partisi Grubunun İç Tüzük’ün
19’uncu maddesine göre verilmiş bir önerisi vardır, okutup işleme alacağım ve
oylarınıza sunacağım.
2.- HDP Grubunun, Diyarbakır Milletvekili Garo Paylan ve arkadaşları
tarafından, Türkiye’de rekor seviyelerde seyreden işsizliğin giderilmesi,
nedenlerinin araştırılması amacıyla 8/5/2019 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 16 Mayıs 2019 Perşembe günkü birleşiminde
yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulu 16/5/2019 Perşembe günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Hakkı
Saruhan Oluç
 İstanbul
 HDP
Grubu Başkan Vekili
Öneri:
8
Mayıs 2019 tarihinde Diyarbakır Milletvekili Sayın Garo Paylan ve arkadaşları
tarafından (2280 sıra numaralı) Türkiye’de rekor seviyelerde seyreden
işsizliğin giderilmesi, nedenlerinin araştırılması amacıyla Türkiye Büyük
Millet Meclisine verilmiş olan Meclis Araştırması Önergesi’nin diğer
önergelerin önüne alınarak görüşmelerinin 16/5/2019 Perşembe günkü birleşimde
yapılması önerilmiştir.
BAŞKAN
– Önerinin gerekçesini açıklamak üzere öneri sahibi Halkların Demokratik
Partisi Grubu adına Diyarbakır Milletvekilimiz Sayın Garo Paylan…
Buyurun
Sayın Paylan. (HDP sıralarından alkışlar) 
Süreniz
beş dakika.
HDP
GRUBU ADINA GARO PAYLAN (Diyarbakır) – Sayın Başkan, değerli milletvekilleri;
hepinizi saygıyla selamlıyorum.
Değerli
arkadaşlar, son beş yılda 7 kez sandığa gittik. Herhâlde yetmemiş, AKP
İstanbul’u bir kez daha sandığa götürüyor. Türkiye’nin gündemi seçim, daha
doğrusu AKP’nin gündemi seçim ama vatandaşlarımıza baktığımızda
vatandaşlarımızın gündemi geçim arkadaşlar, geçim çünkü vatandaşlarımız
geçinemiyorlar. Bakın, yoksulluk sınırı 6.500 TL arkadaşlar. 6.500 TL girmeyen
bir ev yoksul ama hanelerin yüzde 90’ına bu gelir girmiyor arkadaşlar. Demek ki
vatandaşlarımızın ezici çoğunluğu yoksul. Arkadaşlar, bu yılın başında “Asgari
ücreti 2.020 TL yaptık, düğün bayram edin.” diye işçi arkadaşlarımıza müjde
verdiniz güya. Arkadaşlar üç ay geçmedi, yoksulluk sınırı, haydi onu geçtik,
açlık sınırı asgari ücreti geçti arkadaşlar; asgari ücret 2.020 TL, açlık
sınırı 2.050 TL. Yani bir vatandaşımız kira ödemezse, çocuğuna harçlık
vermezse, giyim kuşam almazsa, yalnızca tenceresini kaynatsa asgari ücret
yetmiyor arkadaşlar, yetmiyor. 
Bakın,
vatandaşımızın derdi geçim, siz hâlâ gasbettiğiniz İstanbul seçimini tekrar
almaya çalışıyorsunuz. Gelin, hep beraber vatandaşın gündemine dönelim. O
açıdan bu önergemize destek verin arkadaşlar. Ama önergemiz neyle ilgili? Bu
yoksulluk sınırının altında, açlık sınırının altında ücret alan işçilerle ilgili
değil, onlar tabii ki büyük sıkıntı çekiyorlar ama bir de işsizler var
arkadaşlar. Bakın, 90’lı yılları çok kötülüyordunuz değil mi? “Bir zamanlar çok
karanlıktı, her şey çok kötüydü.” diyorsunuz. Ya 90’lı yılların işsizlik
rakamlarına Google’ı açın bir bakın. Kaç? Yüzde 7, yüzde 6 veya yüzde 8; bütün
90’lar boyunca böyle. Cumhuriyet tarihi boyunca ne? Ya yüzde 5, yüzde 6, yüzde
7, en fazla çıktığı rakam yüzde 10. O da ne zaman? 2002 krizinde arkadaşlar.
2002 krizinde, Türkiye Cumhuriyeti tarihinin en ağır krizlerinden birinde yüzde
10’a çıktı ve size bu memleket en ağır krizde yüzde 10 işsizlikle teslim
edildi. Bugün kaç arkadaşlar işsizlik? Şubat işsizlik rakamları açıklandı. Kaç?
Yüzde 14,7. Bu rakam ne peki arkadaşlar? Cumhuriyet tarihinin rekoru.
Cumhuriyet tarihinde bir rekora imza attınız, hep “rekorlar Türkiyesi”
diyordunuz ya, bir rekora daha imza attınız, işsizlik rakamlarının rekorunu
kırdınız arkadaşlar. “2019 Türkiyesi’nde Türkiye’yi uçuracağız.” diyordunuz;
evet, bir şeyi uçurdunuz, işsizlik rakamını uçurdunuz. 
Bakın,
arkadaşlar, Ekonomi Bakanı “2019’da 2,5 milyon ilave istihdam yaratacağız.”
diyordu, Ekonomi Bakanının hedefleriydi. Arkadaşlar, bir yılda 1 milyon 376 bin
kişi daha işsiz kaldı, işsizler ordusuna ilave oldu. Resmî işsizlik rakamı 4
milyon 730 bin kişi. 4 milyon 730 bin ama bunlar yalnızca iş arayanlar. Peki,
yıllardır iş arayıp da iş aramaktan umudunu kesenleri kattığımızda kaç oluyor?
8 milyon vatandaşımız işsiz arkadaşlar, tam 8 milyon. Bu bizim derdimiz
olmayacak mı? Gelin, seçim derdini bir kenara koyalım; Türkiye’nin Meclisi
olarak geçim derdini, ekmek derdini elimize alalım. 
Bakın,
işsizlerin bir de fonu var biliyorsunuz, İşsizlik Sigortası Fonu. 120 katrilyon
para var, son üç yılda 50 katrilyonunu gasbettiniz işçilerden. Ne için?
Patronları kurtarmak için. Geçenlerde de kamu bankalarını kurtarmak için 13,5
katrilyon lirasını gasbettiniz işsizlerin; Ziraat Bankasına, Halkbanka,
Vakıfbanka İşsizlik Sigortası Fonu’ndan kaynak aktardınız. Oysa, yapmamız
gereken işsizin fonunu işsize harcamaktır. Bu anlamda adımlar atmamız gerekir.
Peki,
genel işsizlik rakamları böyle de genç işsizliği ne durumda arkadaşlar? Burada
da bir rekor var. Sizi tebrik ediyoruz, bir rekora daha imza attınız.
(Mikrofon
otomatik cihaz tarafından kapatıldı)
BAŞKAN
– Sayın Paylan, devam edin.
GARO
PAYLAN (Devamla) – Genç işsizlik oranı yüzde 26,1 arkadaşlar. Bu da cumhuriyet
tarihinin bir rekoru. İş aramaktan vazgeçenleri de kattığımızda her 3 gençten
1’isi işsiz arkadaşlar. Bu bizim temel gündemimiz olmayacak da ne olacak acaba?

Değerli
arkadaşlar, Ekonomi Bakanı attığı her adımda kriz yangınına benzin dökmeye
devam ediyor maalesef. Çünkü Meclis yürütmeyi dengeleyip denetlemiyor. Ekonomi
Bakanı “Her şey güllük gülistanlık.” diyor. Hele bir sokağa çıksın,
vatandaşımızın işsizliğini görsün.
Dün
Sayın Cumhurbaşkanı bir açıklama yapmış, diyor ki Sayın Cumhurbaşkanı: “Ya,
karnını doyuruyorsunuz, yine oy vermiyorlar.” Bakın, yalanlamadı Sayın
Cumhurbaşkanı bunu. “Karnını doyuruyorsunuz, yine de oy vermiyorlar.” diyor.
Sayın Cumhurbaşkanı da saraylarda olduğu için vatandaşın hâlinden bihaber.
Vatandaşımız aç, vatandaşımız işsiz, vatandaşımızın karnı da doymuyor. 
(Mikrofon
otomatik cihaz tarafından kapatıldı)
GARO
PAYLAN (Devamla) – Üstelik de tek mesele karın doyurma meselesi değil. 
BAŞKAN
– Selamlayalım.
GARO
PAYLAN (Devamla) – Vatandaşımızın hem huzuru yok hem de refahı yok. Hem
huzurumuzu kaybediyoruz hem refahımızı kaybediyoruz.
Bu
anlamda, hep beraber bu önergemize destek verelim arkadaşlar. Mesele seçim değil,
mesele geçim. (HDP sıralarından alkışlar)
BAŞKAN
– Öneri üzerinde söz isteyen İYİ PARTİ Grubu adına Sakarya Milletvekilimiz
Sayın Ümit Dikbayır. (İYİ PARTİ sıralarından alkışlar)
Süreniz
üç dakika Sayın Dikbayır.
İYİ
PARTİ GRUBU ADINA ÜMİT DİKBAYIR (Sakarya) – Sayın Başkan, değerli
milletvekilleri; şu anda işsizliği konuşacağız. Bu hafta da Kapadokya’yı
konuşuyoruz. Ülkeyi kötü yönettiniz, bunu kabul edin. Rakamlar ortada, şu anda
işsizlik yüzde 14,7; maalesef 4 milyon 730 bin vatandaşımız işsiz. Yani ülkeyi
ve ekonomiyi kötü yönettiniz.
Başka
neyi kötü yönettiniz? Bu ülkedeki ahlakı zedelediniz. Mesela Nevşehir Belediye
Başkanı sanatçılara bir “tweet” attı, ambargo uyguladı. 
Şimdi
ben ona hatırlatıyorum: Başkan, bir açılım süreci vardı, hatırlıyor musun? 793
şehit vermiştik biz, orada akilleri dolaştırdınız, sanatçı akilleri
dolaştırdınız; birkaç cümle de onlar için söyle. 
Esenler
Belediye Başkanı çıktı, Trabzonlu vatandaşlarımıza yakışıksız bir ifade
kullandı. Ona da şunu hatırlatıyorum: Şehitlikleri dolaşsın bakalım, kaç
Trabzonlu vatan evladı oralarda yatıyor. (İYİ PARTİ ve CHP sıralarından
alkışlar)
Terbiyesiz
bir İstanbul meclis üyesi bizim Genel Başkanımız Sayın Meral Akşener’e “Yurtta
sulh, cihanda sulh.” üzerinden bir çamur atmaya çalışıyor; önce aynaya baksın,
FETÖ’cü nerede, orada görsün. 
ÖZLEM
ZENGİN (Tokat) – Yine mi aynı şey ya?
ÜMİT
DİKBAYIR (Devamla) – Gazi Mustafa Kemal Atatürk’ün “Yurtta sulh, cihanda sulh.”
cümlesini anlasaydınız zaten şu anda bu yaşadıklarımızı yaşamıyor, bunları
konuşmuyor olacaktık.
Bakın,
daha neler yaşadık son zamanlarda: Sayın Genel Başkanımız Meral Akşener’in
evini, bir kadının evini bir avuç kendini bilmez bastı, önünde sloganlar attı;
yapanlar elini kolunu sallayarak şu anda geziyorlar, ceza almadılar. 
Sayın
Kemal Kılıçdaroğlu’na Çubuk’ta bir saldırı yapıldı, linç girişimi yapıldı;
yine, bunu yapanlar elini kolunu sallayarak geziyor.
Gazeteci
Yavuz Selim Demirağ’a bir saldırı düzenlendi, öldüresiye dövüldü; döven bu
çakallar elini kolunu sallayarak geziyor.
Trakya’da
bir bacımız sadece görüşünü bildirdiği için bıçaklandı, bıçaklayan elini kolunu
sallayarak geziyor.
Değerli
milletvekilleri, siz ne yapıyorsunuz? Burada kınıyorsunuz. Burası kınama makamı
değil, burası ağlama makamı değil; gereğini yapacağız, gereğini. Kanunları
Türkiye Cumhuriyeti’nde bu Meclis çıkarır, eğer yetersizse gerekli kanunları
yapalım. Bakın, yarın bir gün çocuğuna bir şey alamamış bir kadın karşınıza
dikilir sizin saçınızı başınızı yolar.
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Dikbayır.
ÜMİT
DİKBAYIR (Devamla) – Eşine, çoluk çocuğuna istediklerini alamayan bir baba
karşınıza dikilir, aynı şeyleri size yapar; sonra çıkıp burada ağlayıp
zırlamayın! (AK PARTİ sıralarından gürültüler) 
HABİBE
ÖÇAL (Kahramanmaraş) – “Ağlayıp zırlamayın!” Ne biçim konuşuyorsun ya?
İLYAS
ŞEKER (Kocaeli) – Temiz bir dil kullansın Sayın Başkan. Temiz dille konuşmaya
davet eder misiniz Başkan? 
ALİ
ŞAHİN (Gaziantep) – Kürsü üslubunu öğren! Kürsüden konuşuyorsun, konuştuklarına
dikkat et! 
ÜMİT
DİKBAYIR (Devamla) - Başta liderler olmak üzere milletvekilleri, belediye
başkanları ve muhtarlar burada milleti kucaklar, tehdit etmez. 
ALİ
ŞAHİN (Gaziantep) – O kürsünün üslubunu öğrenin!
BAŞKAN
– Değerli arkadaşlar, lütfen…
ÜMİT
DİKBAYIR (Devamla) – Gelirsiniz buraya, cevap verirsiniz. 
İLYAS
ŞEKER (Kocaeli) – Herkese hakaret ediyorsunuz ya!
ÜMİT
DİKBAYIR (Devamla) – Bakın bu millet sizin marabanız değil.
EKREM
ÇELEBİ (Ağrı) – Düzgün bir şey söyle ya! Üsluplu bir şey konuş ya! 
ÜMİT
DİKBAYIR (Devamla) – Siz bu ülkenin sahibi, millet de sizin marabanız değil. 
BAŞKAN
– Sayın Dikbayır, Genel Kurula hitap edin ve tamamlayın lütfen.
EKREM
ÇELEBİ (Ağrı) – Üsluplu bir şey konuş ya, sen burada Genel Kurula hitap
ediyorsun!
ÜMİT
DİKBAYIR (Devamla) – Evet, Genel Kurula hitap ediyorum. 
BAŞKAN
– Sayın Dikbayır, lütfen toparlayın. Süreniz bitiyor.
HABİBE
ÖÇAL (Kahramanmaraş) – Burada kirli dil kullanamazsınız!
ÜMİT
DİKBAYIR (Devamla) – Ben az önce burada nasıl bir dil kullanıldığını gördüm. 
EKREM
ÇELEBİ (Ağrı) – O dili kendine sakla. Ayıp ya!
ÜMİT
DİKBAYIR (Devamla) - Şimdi, Sayın Cumhurbaşkanı çıkıyor “Karnınızı
doyuruyoruz.” diyor; bakın, burası, bu ülke bir kişinin değil, Türk milleti de
sizin marabanız değil; haddinizi bilin! (AK PARTİ sıralarından gürültüler)
Milletin zekâsını hafife almayın.
(Mikrofon
otomatik cihaz tarafından kapatıldı) 
EKREM
ÇELEBİ (Ağrı) – Kimse senin babanın marabası da değil ya! Doğru şey konuş ya! Maraba
sensin ya!
BAŞKAN
– Sayın Dikbayır, lütfen artık sükûnetle toparlayın konuşmanızı, süreniz bitti
çünkü. 
ÜMİT
DİKBAYIR (Devamla) – Toparlayayım Başkanım.
EKREM
ÇELEBİ (Ağrı) – Efendice konuş ya.
BAŞKAN
– Buyurun selamlayarak… 
ÜMİT
DİKBAYIR (Devamla) – Milletin size gösterdiği sabrı, irfanı hafife almayın,
milletin zekâsıyla dalga geçmeyin, milletin faydasına işler yapın; biz de
destek olalım. 
Genel
Kurulu saygıyla selamlıyorum. (İYİ PARTİ ve CHP sıralarından alkışlar) 
BAŞKAN
– Öneri üzerine söz isteyen Cumhuriyet Halk Partisi Grubu adına Konya
Milletvekilimiz Sayın Abdüllatif Şener. (CHP ve İYİ PARTİ sıralarından
alkışlar) 
Süreniz
üç dakika Sayın Şener. 
CHP
GRUBU ADINA ABDÜLLATİF ŞENER (Konya) – Sayın Başkan, sayın milletvekilleri;
hepinizi saygıyla selamlıyorum. 
HDP’nin
işsizlik nedenleri ve çözüm yollarına ilişkin vermiş olduğu bu önerge üzerinde
Cumhuriyet Halk Partisi adına söz almış bulunuyorum. 
Değerli
arkadaşlar, gerçekten, Türkiye’nin temel gündeminde ekonomi vardır. On yılda
ülkeyi 2 kez krize sokmuş bu Hükûmetin bütün çalışan kesimleri, çalışmayanları
perişan ettiğini hepimiz biliyoruz ama şu yoksulluğun ve perişanlığın ülkemizi
kasıp kavurduğu bugünlerde en önemli konunun işsizlik olduğunu da düşünmemiz
gerekiyor çünkü işi olmayan insan demek toplumun en yoksul kesimi demektir.
Dolayısıyla toplumun en yoksul, çaresiz ve perişan kesimi için ülkede ne
yapılabilir, hangi çözüm önerileri geliştirilebilir, bunun elbette
araştırılması lazımdır. Bu konu üzerinde veya ekonomik krizden çıkışla ilgili
olarak Hükûmetin bir telaş içerisinde olduğunu görmüyoruz, herhangi bir endişe
duyduğunu da görmüyoruz; başka konularla meşguller, her konuştuklarında bir
program açıklıyorlar ama açıkladıkları programların hiçbir işe yaramadığı da
görülmektedir. 
Şu
anda gerçekten cumhuriyet tarihinin en yüksek işsizliğini yaşıyor Türkiye.
İşsiz sayısı 5 milyona dayanmıştır ama gerçek işsize baktığımız zaman 8 milyona
ulaşmıştır. Sadece TÜİK’in rakamlarındaki işsizlik oranının bile yüksek
boyutlara ulaşmış olması, 8 milyona ulaşmış olması son derece de önemlidir ama
bunun kadar önemli bir nokta da çalışıyor görünenlerin hâlidir. TÜİK’in
rakamlarında çalışıyor göründüğü hâlde hiçbir sosyal güvenlik kurumuna üye
olmayan yani emeklilik hakkı olmayan, sağlık sigortasına tabi olmayan nüfus,
istihdam edilenlerin yüzde 33’üne ulaşmaktadır yani 9 milyon insan da hiçbir
sosyal güvenlik kurumuna üye olmadan çalışmaktadır ve bunlar da işsiz
sayılmıyor. Geniş anlamdaki 8 milyon işsiz ile bu 9 milyon sosyal güvenlik
kurumuna üye olmayan insanı topladığınız zaman, demek ki Türkiye’de çalışma
yaşında olduğu hâlde doğru dürüst iş bulamayan, çalışamayan 17 milyon insan
var. 
(Mikrofon
otomatik cihaz tarafından kapatıldı) 
BAŞKAN
– Sayın Şener, devam edin, toparlayalım. 
ABDÜLLATİF
ŞENER (Devamla) – Bu Hükûmetin izlemiş olduğu yanlış politikalardan, liyakatsiz
ve ehil olmayan kişilere vermiş olduğu görevlerden dolayı perişan olmuş,
mahvolmuş, çarşıya pazara çıkamayan, alışveriş yapamayan 17 milyon insanın var
olduğu bir Türkiye’de yaşıyoruz. 
Hükûmet
görevini yapmadığı zaman elbette Meclis devrede olmalıdır; Meclis, önerileriyle
hükûmete yol göstermelidir. O bakımdan bu önergenin haklı bir önerge olduğunu
düşünüyorum ve bir araştırma komisyonu kurmak suretiyle ülkenin en temel sorunu
olan bu konuya Meclisin el koymasını temenni ediyorum. 
Hepinize
saygılar sunuyorum. (CHP ve İYİ PARTİ sıralarından alkışlar)
BAŞKAN
– Öneri üzerinde Adalet ve Kalkınma Partisi Grubu adına söz isteyen Konya
Milletvekilimiz Sayın Halil Etyemez. 
Buyurun
Sayın Etmeyez. (AK PARTİ sıralarından alkışlar) 
Süreniz
üç dakika. 
AK
PARTİ GRUBU ADINA HALİL ETYEMEZ (Konya) – Sayın Başkan, değerli
milletvekilleri; HDP Grubunun önerisiyle ilgili söz almış bulunmaktayım. Genel
Kurulumuzu saygıyla selamlıyorum. 
Sözlerime
başlarken önce tüm engellilerimizin Engelliler Haftası’nı kutluyor, bu haftanın
engellilerimize yönelik toplumsal farkındalığı ve hassasiyeti artırmasını
temenni ediyorum. 
AK
PARTİ hükûmetlerimizle birlikte engellilerimiz de çalışma hayatımızda önemli
bir paydaş olmuştur. Bu dönemde engelli memur istihdamında 10 kata varan artış
sağlanmış, kamu kurumlarında 2002 yılında istihdam edilen engelli memur sayısı
5.777 iken bugün 56 binin üzerine çıkmıştır. 
Değerli
milletvekilleri, ülkemiz on yedi yıllık AK PARTİ hükûmetleri döneminde büyük
değişim ve dönüşüm süreci yaşamıştır. Çalışma hayatımızda da aynı gelişim ve
değişimleri sağlayarak önemli değişikliklere imza atmış durumdayız. “İşçinin
hakkını alın teri kurumadan veriniz.” anlayışı üzerine inşa ettiğimiz çalışma
hayatı kültürümüzün daha iyi noktalara getirilmesi hususunda müzakereci,
demokrasiyi içselleştiren tüm işçi temsilcileriyle iletişim kanallarımızı hep
açık tutarken ekonomisiyle, istihdamıyla büyüyen Türkiye’mizde işçilerimizin de
bu artan refahtan paylarını almalarını sağlamak en temel amacımız olmuştur. Bu
çerçevede, son on yılda oluşturduğumuz 7 milyon ilave istihdam rakamı, Avrupa
Birliğinin son on yılda oluşturduğu ilave istihdam rakamının üzerindedir. 2002
yılında yüzde 49,4 olan iş gücüne katılım oranı, 2019 Şubat ayı itibarıyla
yüzde 52,55 seviyesine çıkmıştır. 2002 yılında yüzde 42,9 olan istihdam oranı
son açıklanan istihdam verilerine göre yüzde 40,8 olarak gerçekleşmiştir. 2002
yılında yüzde 54,1 olan kayıt dışı istihdam oranı, 2019 Şubat ayı itibarıyla
yüzde 33,5’lara inmiştir.
Değerli
milletvekilleri, istihdam artırıcı teşvik mekanizmalarını da hayata geçirmiş
durumdayız. 2019 yılı istihdam seferberliği kapsamında, işverenlerimizin
yapacağı her yeni istihdam için on iki ay süreyle SGK primleri ve vergilerini
ödüyoruz; kadın, genç ve engelli istihdamında da bu desteği on sekiz aya
çıkarmış bulunmaktayız. Çalışan sayısı 500’e kadar olan işverenlere aylık 150
TL, 500 ve üzeri çalışanı olan işverenlere aylık 101 TL asgari ücret desteği
veriyoruz. İşbaşı eğitim programları ve mesleki eğitim kurslarıyla, çalışma
hayatının nitelikli personel ihtiyacını teşvik mekanizmalarıyla beraber
karşılıyoruz. İşte Anne Projesi’yle kadınlarımızı istihdam garantili mesleki
eğitim kursları ve işbaşı eğitim programlarına yönlendiriyoruz. 2009 yılında
başlanan işbaşı eğitim programlarından 2009’dan 2018 yılı sonuna kadar 1 milyon
172 bin 282 kişi yararlanmıştır. İşbaşı eğitim programlarına katılanların yüzde
80’inden fazlası hâlen istihdamdadır. Mesleki eğitim kurslarından 2003 yılından
2018 yılına kadar 1 milyon 530 bin 485 bin kişi yararlanmış durumdadır.
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Etyemez.
ÖMER
FETHİ GÜRER (Niğde) - 8 milyon işsiz niye var, 8 milyon işsiz?
BAŞKAN
– Sayın Gürer, lütfen…
HALİL
ETYEMEZ (Devamla) – Değerli milletvekilleri, Cumhurbaşkanımız Sayın Recep
Tayyip Erdoğan’ın liderliğinde, on yedi yıllık iktidarımız döneminde olduğu
gibi bundan sonra da üretimi destekleyerek katma değeri yüksek ürünleri üreten
girişimcilerimizi teşvik edeceğimizi; işçimiz, memurumuz ve tüm
çalışanlarımızla birlikte çalışma hayatınızı daha iyi yerlere getirme gayreti
içerisinde olacağımızı buradan belirtiyorum. 
Özellikle
bir şey belirtmek istiyorum: Benden önceki konuşmacı İYİ PARTİ hatibinin
gerçekten milletin irfanına uygun olmayan, milletin Meclisindeki vekilleri
itham edici bir kelime kullanmasını buradan kınıyor, yüce Meclisimizi tekrar
saygıyla selamlıyorum. (AK PARTİ sıralarından alkışlar) 
BAŞKAN
– Öneriyi oylarınıza sunuyorum: Kabul edenler... Kabul etmeyenler... Öneri
kabul edilmemiştir. 
Değerli
milletvekilleri, Cumhuriyet Halk Partisi Grubunun İç Tüzük’ün 19’uncu maddesine
göre verilmiş bir önerisi vardır, okutup işleme alıyorum ve daha sonra
oylarınıza sunacağım. 
3.- CHP Grubunun, Türkiye Büyük Millet Meclisi gündeminin “Genel Görüşme
ve Meclis Araştırması Yapılmasına Dair Öngörüşmeler” kısmında yer alan, kamu
özel iş birliğiyle gerçekleştirilen projelerin incelenerek olası kamu
zararlarının ve sözleşmelerdeki hataların saptanması amacıyla Türkiye Büyük
Millet Meclisi Başkanlığına verilmiş olan (10/190) esas numaralı Meclis
Araştırması Önergesi’nin ön görüşmelerinin, Genel Kurulun 16 Mayıs 2019
Perşembe günkü birleşiminde yapılmasına ilişkin önerisi
16/5/2019
Türkiye Büyük Millet Meclisi Başkanlığına
Danışma
Kurulu 16/5/2019 Perşembe günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Engin
Özkoç
 Sakarya

 Grup
Başkan Vekili
Öneri:

Türkiye
Büyük Millet Meclisi gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan kamu özel iş birliğiyle
gerçekleştirilen projelerin incelenerek olası kamu zararlarının ve
sözleşmelerdeki hataların saptanması amacıyla verilmiş olan (10/190) esas
numaralı Meclis Araştırması Önergesi’nin görüşmesinin Genel Kurulun 16/5/2019
Perşembe günkü (bugün) birleşiminde yapılması önerilmiştir.
BAŞKAN
– Teşekkür ederim.
Şimdi
önerinin gerekçesini açıklamak üzere öneri sahibi Cumhuriyet Halk Partisi Grubu
adına Kocaeli Milletvekilimiz Sayın Haydar Akar konuşacaktır. (CHP sıralarından
alkışlar) 
Sayın
Akar, süreniz beş dakika. 
CHP
GRUBU ADINA HAYDAR AKAR (Kocaeli) – Teşekkür ediyorum Sayın Başkan.
Sayın
Başkan, değerli milletvekilleri; sözüme Sayın Recep Erdoğan’ın bir sözüyle
başlamak istiyorum. Okuyorum çünkü hata yapmak da istemiyorum: “Herkesin
karnını doyuruyorsun, her türlü ihtiyacını karşılıyorsun yine de oy
vermiyorlar.” diyor. Şimdi, ben merak ettim kimlerin karnını doyurdu diye.
Sizlere sormak istiyorum: Çiftçinin mi karnını doyurmuş? İşçinin mi karnını
doyurmuş? Esnafın mı karnını doyurmuş? Emeklinin mi karnını doyurmuş? Yoksulun
mu karnını doyurmuş? Memurun mu karnını doyurmuş? İşsizin mi karnını doyurmuş?
EYT’lilerin mi karnını doyurmuş? Hiç merak ettiniz mi kimin karnını doyurmuş?
Ben söyleyeyim size kimin karnını doyurduğunu, tam da araştırma önergem bununla
ilgili: Hani bahsettiğimiz 5’li çete var ya, hani bahsettiğimiz sayısı 5-10’u
geçmeyen, yap-işlet-devlet modelleriyle bugün yaşadığımız ekonomik krizin
temellerini oluşturan müteahhitler var ya, hah, tam onların karnını doyurdu
Recep Erdoğan. Bir de yandaşlarınızın karnını doyurdu ki şimdi vereceğim
örneklerle nasıl karnını doyurduğunu çok rahatlıkla anlayabilirsiniz. 
Yap-işlet-devret
modellerinde öne çıkan husus garanti verilen yolcu, garanti verilen araç,
garanti verilen hasta sayıları ve hazine tarafından sözleşmelere garanti
verilmesiydi. Bu sözleşmeler gereği şehir hastaneleri yapıyorsunuz, havalimanları
yapıyorsunuz. Evet, siz yapmıyorsunuz tabii, bu yandaş müteahhitler, karnını
doyurduğunuz müteahhitler yapıyor; vatandaş da parasını ödemek zorunda kalıyor.
Bakın, 2018 yılı bütçesinden, yine Recep Erdoğan’ın “Cebimizden 1 lira
çıkmayacak.” sözüne, yine Binali Yıldırım’ın “Cebimizden 1 lira çıkmayacak.”
sözüne rağmen devletin hazinesi 6,3 milyar TL ödemek zorunda kaldı bunlara, bu
yap-işlet-devret projelerine. 
Burada
bitmeyecek tabii bu, süre çok kısa, çok hikâye var anlatılacak ama en önemlisi,
en çok övündüğünüz… Asla yatırımlara karşı değilim özel sektörden gelen bir
arkadaşınız olarak ama şunu kafanızın bir yerine not edin, bir yerine yazın: Bu
yıl sonunda İstanbul Havalimanı için ödeyeceğimiz garanti 600 milyon euro
olacak, 600 milyon euro olacak. Bunu bir yere not edin, inşallah yıl sonunda bu
kürsüde hep beraber bunu konuşuruz. 
Size
sadece köprülerden bir örnek vereyim, sürem yeterse başka örnekler de
vereceğim: Osman Gazi Köprüsü benim kentimin içerisinden geçiyor. 401 TL tek
yön geçiş ücreti; 201 TL’sini vatandaş ödüyor, 200 lirasını devlet ödüyor; yine
vatandaş ödüyor, yine vatandaş ödüyor. 
MELİHA
AKYOL (Yalova) – Yalan konuşuyor bu. 
HAYDAR
AKAR (Devamla) – Evet, ben yalan söylüyorum, doğru söylüyor. 
Ben
yalan söylüyorum, doğrusunu siz biraz sonra söylersiniz. 
MELİHA
AKYOL (Yalova) – Yalova’da oturuyorum, yeni geçtim. 
HAYDAR
AKAR (Devamla) – Bu Osman Gazi Köprüsü’nden bir vatandaş otuz gün geçerse ve
çift yön geçerse 12 bin TL ödemek zorunda. İstanbul’da Fatih Sultan Mehmet
Köprüsü’nden geçerse, Boğaziçi Köprüsü’nden geçerse 8 lira 75 kuruştan ayda
sadece 262 lira, otuz gün geçerse 262 lira ödüyor. Şimdi, Kocaeli Milletvekili
İlyas Şeker’i davet ediyorum, birlikte otuz gün test edelim bu köprüyü, ne onun
maaşı bu işe yetecek ne benim maaşım yetecek. Dünyada bu köprünün eşi benzeri
yok. 
Başka
ilginç bir şey söyleyeyim: Avrasya Tüneli, 4 dolar artı KDV geçiş ücreti,
doğru. Yavuz Sultan Selim Köprüsü, 4 dolar artı KDV geçiş ücreti. Avrasya
Tüneli ile Osman Gazi Köprüsü’nü karşılaştıralım: Osman Gazi’de 35 dolar artı
KDV, Avrasya Tüneli’nde 4 dolar artı KDV; Osman Gazi Köprüsü yirmi iki yıl,
Avrasya Tüneli yirmi dört yıl; Osman Gazi Köprüsü’nde günde 40 bin araç geçiş
garantisi, 70 bin geçiş garantisi Avrasya Tüneli’nde. Peki, inşaat maliyetleri
ne kadar bunların? Cevap burada, can alıcı -hani, Berat yapıyor ya, Berat
Albayrak yapıyor ya “Burası çok önemli.” “Gara gara düşünün.” “Burası çok
önemli.” diyor ya- birinde 35 dolar geçiş ücreti, birinde 4 dolar; biri 1
milyar 300 milyon dolara yapılmış, biri 1 milyar 245 milyon dolara yapılmış,
neredeyse aynı yapım maliyetleri. Şimdi, size soruyorum, buna Recep Erdoğan
cevap vermiyor, buna Binali Yıldırım cevap vermiyor, buna milletvekili
ulaştırma bakanları cevap vermiyordu, şimdi devlet memuru Ulaştırma Bakanı da
cevap vermiyor: Bana söyleyebilir misiniz, niye inşaat maliyeti aynı olan iki
tane, biri tünel, biri köprünün geçiş ücretinin biri 4 dolar, biri 35 dolar?
(Mikrofon
otomatik cihaz tarafından kapatıldı) 
BAŞKAN
– Sayın Akar, tamamlayalım.
HAYDAR
AKAR (Devamla) – İşte, bunun için diyorum, doyurdukları belli arkadaşlar bu
ülkede. İnsanlar yoksulluktan kırılıyor.
Daha
ilginç bir şey söyleyeyim, İstanbul Havalimanı’ndan söyleyeyim:
Yap-işlet-devret modeliyle yapılan ilk havalimanı değil İstanbul Havalimanı;
Ankara Dış Hatlar, Antalya Dış Hatlar, Dalaman yap-işlet-devret modeliyle…
Hatta, 3 ilin nüfusundan, Kütahya, Uşak ve Afyon illerinin nüfusundan fazla
yolcu garantisi verilen Zafer Havalimanı’nda 1 iç hatlar yolcusunun garanti
bedeli 2 euro, dış hatlar yolcusunun garanti bedeli 10 euro ama İstanbul
Havalimanı’nda iç hatlarda 5 euro, dış hatlarda 20 euro, 20 euro arkadaşlar.
Devletin nasıl soyulduğunu, hazinenin kasasının nasıl boşaldığını görebiliyor
musunuz? 
Evet,
vaktim bitiyor ama sadece 2018 yılında ödenen paraları söyleyeyim ben size ve
konuyu kapatayım. Osman Gazi Köprüsü için 1 milyar 412 milyon TL ödendi, Yavuz
Sultan Selim Köprüsü için 463 milyon TL ödendi, Avrasya Tüneli için de 155
milyon TL ödendi.
(Mikrofon
otomatik cihaz tarafından kapatıldı)
HAYDAR
AKAR (Devamla) – Toparlıyorum Başkan, selamlama…
BAŞKAN
– Peki, buyurun.
HAYDAR
AKAR (Devamla) – Bunun içine nükleer santralleri de eklediğinizde,
yap-işlet-devret, bunun içine doğal gaz alım garantisi verilen, elektrik alım
garantisi verilen işletmeleri eklediğinizde inanın geleceğimiz karanlık.
Türkiye'nin ekonomik çöküşünü hızlandıran bir olaydan bahsediyoruz. Bu nedenle
de sizlerden bu araştırma önergesinin kabulünü istiyorum. Niye kabulünü
istiyorum? Çünkü ihalelerde yapılan yolsuzlukları araştıralım diyorum, sözleşme
şartlarının nasıl değiştirildiğini araştıralım diyorum; garanti edilen yolcu
sayılarını, araç sayılarını, hasta sayılarını araştıralım diyorum; haksız
verilen hazine garantilerini araştıralım diyorum. Eğer bunları araştırırsak
Türkiye'nin nasıl soyulduğunu ortaya çıkarırız diyorum.
Hepinize
sevgiler saygılar sunuyorum. (CHP ve İYİ PARTİ sıralarından alkışlar)
ÖMER
FETHİ GÜRER (Niğde) – Büyük yolsuzluk var, büyük yolsuzluk.
BAŞKAN
– Öneri üzerinde söz isteyen İYİ PARTİ Grubu adına Samsun Milletvekilimiz Sayın
Bedri Yaşar. (İYİ PARTİ sıralarından alkışlar)
Süreniz
üç dakika Sayın Yaşar.
İYİ
PARTİ GRUBU ADINA BEDRİ YAŞAR (Samsun) – Sayın Başkan, değerli milletvekilleri;
ben de hepinizi saygıyla selamlıyorum. Cumhuriyet Halk Partisinin vermiş olduğu
öneri üzerinde söz almış bulunuyorum.
Değerli
arkadaşlar, özellikle son dönemlerde Hükûmetimizin yaptığı yap-işlet-devret
modellerindeki, yap-işlet-devam et modellerindeki rakamların hiçbir tanesinin
tutmadığına hepimiz şahit oluyoruz yani projelerde verilen garanti sayılarının
hiçbir tanesi tutmuyor. Biraz önce hatibin de bahsettiği gibi, ne
havaalanlarındaki yolcu sayıları ne köprülerden geçen araç sayılarının
–göreceksiniz, hastaneler devreye girmeye başladı- ne de hastanelerimizdeki
hasta sayılarının bu rakamları tutmayacağı daha bugünden belli. Çünkü
Hükûmetimiz her dönem bütçesine... Daha yeni koyduğu rakam 6 milyar 300 milyon
ve bundan sonra da bu rakamın artacağı aşikâr. 
Şimdi,
burada bir yanlışlık var, bu yanlışlığı gidermek için de bu konunun kesin
olarak araştırılması lazım. Eğer bu rakamlar tutmuyorsa, matematiksel olarak
bir hata varsa, ne yolcu sayısı ne hasta sayısı ne de geçen araç sayısı verilen
rakamlarla örtüşmüyorsa bu işte bir yanlışlık var demektir. Bunun net bir
şekilde araştırılması lazım.
Burada
yapılmak istenen şu: Devlet özellikle özel sektör marifetiyle borçlanma yaparak
devletin borçluluğunun az olduğunu göstermeye çalışıyor. Zaten zaman zaman
mitinglerde, meydanlarda da bununla övünüyorsunuz, diyorsunuz ki: “Devletin 250
milyar ama son rakamlara göre -biraz önce Durmuş Hocamızdan test ettik- 480
milyar dolarlık borcunun yaklaşık yüzde 70’i özel sektörün borcu. Özel sektörün
borcu demeyle bu iş bitmiyor. Devletin verdiği garantilerden dolayı uluslararası
arenada bizim yapımcı firmalarımız, yatırımcı firmalarımız kredi aramaya
gittiği zaman devletin verdiği yolcu, araç, hasta sayısı garantilerini
göstererek bu kredileri alıyor. Dolayısıyla onların verdiği bu taahhütler bir
noktada da devletin verdiği taahhütlerdir. Dolayısıyla da zaten bütçemize bu
rakamları koydunuz, paşalar gibi de ödüyorsunuz. 
Buradaki
sorun şu: Maliyetler doğru düzgün hesap edilmiyor. Bir sürü örnek verildi ama
ben de bir tane örnek vereyim. Bakın, Zafer Havaalanı, nerede? Kütahya’da.
2012-2016 yılları arasında verilen garanti yolcu sayısı 4 milyon 73 bin 18.
Peki, gerçekleşen yolcu sayısı ne kadar? 170.534. Ya, verdiğiniz rakamın yüzde
5’ini ancak tutuyor. Yani matematikte bu kadar yanılma olur mu? 100 lira tahmin
ediyorsunuz, 5 lirası gerçekleşiyor. Yani bunu hesap eden arkadaşlarımızın
hakikaten matematik bilgisi, projeksiyon bilgisi… Gerçi nereden başlayalım ki…
(Mikrofon
otomatik cihaz tarafından kapatıldı)
BAŞKAN
– Toparlayalım. 
BEDRİ
YAŞAR (Devamla) – Aynı rakamlar faizlerde de önümüze çıkıyor. “Faizlerde tek
haneli rakamlarla tanışacağız.” dediniz, şu an 24-25’leri buldu. Enflasyonda
tek haneli rakamlardan bahsettiniz, aynı şekilde o da 20’li rakamlarda geziyor.
Yani Hükûmetin verdiği hiçbir rakamın tutmadığı gibi, burada verilen
taahhütlerin de hiçbir tanesi tutmuyor. Demek ki Meclisin görevi de bu işin
araştırılması, sebeplerini orta yere koyması, iktidara yardımcı olması; bizim
yapmaya çalıştığımız bu. Ama siz bu haklı taleplere bile “Hayır.” dediğiniz
sürece biz bu meselelerin altından kalkamayız. Millet bizi buraya seçip
gönderdi ki devlet adına, kamu adına, millet adına bu denetimleri yapalım. Ama
siz bunlara fırsat vermezseniz bizim sizi millete şikâyet etmekten başka
çaremiz yok. Dolayısıyla çok da fazla detaya girmiyorum ama şunu söyleyeyim:
Sizin yaptığınız özelleştirmeler, sizin verdiğiniz yap-işlet-devretler
Türkiye’de bir elin parmaklarını geçmeyen insanlarla yaptığınız işler. Bakın,
rekabet oluşmayan yerde, burada bir rekabet yok, hiçbir şey yok; paylaşımdan
ibaret…
(Mikrofon
otomatik cihaz tarafından kapatıldı)
BAŞKAN
– Selamlayalım Sayın Yaşar. 
BEDRİ
YAŞAR (Devamla) – Selamlıyorum Sayın Başkanım. 
Sayın
Cumhurbaşkanımız Birleşmiş Milletler Genel Kurulunda hep şunu söylüyordu,
diyordu ki: “Dünya 5’ten büyük.” Ben de bu kürsüden diyorum ki bütün bu
yatırımları 10 kişiyle yapıyorsunuz, Türkiye’de yatırımcı sayısı binlerin
üzerinde. Türkiye de sizin bu 10’larınızdan büyük diyor, hepinizi saygıyla
selamlıyorum. (İYİ PARTİ sıralarından alkışlar) 
BAŞKAN
– Öneri üzerinde söz isteyen Halkların Demokratik Partisi Grubu adına Batman
Milletvekilimiz Sayın Necdet İpekyüz. (HDP sıralarından alkışlar) 
Süreniz
üç dakika Sayın İpekyüz. 
HDP
GRUBU ADINA NECDET İPEKYÜZ (Batman) – Sayın Başkan, değerli vekiller; hepinizi
saygıyla selamlıyorum. 
Yap-işlet-devret,
yap-işlet-kirala modeli üzerine gelen önerge üzerine konuştuğumuzda, aslında
Mecliste birçok kez de konuştuğumuzda bu soruna değiniyoruz. Değindiğimiz ana
konu işlet dedikleri, aslında hepimizi işletiyorlar. Bilinen bir şey şu: Bir
yap-işlet-devret denildiğinde kulağa, vatandaşa hoş geliyor, cebimizden para
çıkmıyor. Bir bina yapılacak, bir hastane yapılacak, bir yol yapılacak ve bunu
bize devredecekler ama gerçekten bizi işletiyorlar; vatandaşın bunu bilmesi
lazım. Her gün sırtımıza bir yük biniyor. 
Birinci
işletme nedir? Vatandaşa deniliyor ki: “Dövizini boz, dolarını boz.” İşletmeler
de diyor ki: “Yabancı para birimiyle bu işletmeyi devredeceğiz.” En güzel
işletme modeli bu. Ne deniliyor? “Vergini vereceksin, KDV’ni vereceksin, ÖTV’ni
vereceksin.” Bunlara ne deniliyor işletme yaparken? “Sana arsa vereceğim, seni
vergiden muaf tutacağım, sana kredi sağlayacağım.” Yetmiyor, ne deniliyor?
“Sana hazine garantisi vereceğim.” Ben daha önce söylemiştim, Kürtçe bir kelime
var “…”(x) Allah daha ne versin?
Şimdi, bu duruma baktığımızda, yap-işlet-devret modelinde tümüyle şu andaki
ekonomik krizde hepimizin sırtına bir yük biniyor. 
Bakın,
daha iki gün önce 3600 ek gösterge için buraya gelenleri nasıl ki beyaz
tülbentli annelere davranıldığı gibi, bırakmadılar basın açıklaması yapsın.
Burada bir belediyenin kapalı salonunda açıklama yaptılar. Emeklilikte yaşa
takılanlar… Her seferinde önerge geliyor, her seferinde önerge üzerinde
konuşuluyor, reddediliyor. Ret gerekçesi ne? Hazineye yük olacak. 
Çiftçi
perişan. Bakın, Batman Vekiliyim, Batman’dan gelirken Batman’daki pamuk
üreticileri ne diyor? Diyorlar ki: “Biz 600 kilogram için, stopaj bir vergi
için beyan verdik, bize deniliyor ki 500’den fazlası için bir şey yapamazsın.”
Vergiyi bizden almasını biliyor, prim verirken yok. Mazota zam yapıyor, her
şeye zam yapıyor, vatandaşa gelince yok. 
Şimdi,
öyle bir hâle geldik ki saraya para var, silaha para var, S400’e para var,
keyfe para var, israfa para var, lükse para var, her şeye para var, vatandaşa
gelirken, yurttaşa gelirken para yok, hazineye yük oluyor. Sizler bizim
geleceğimize ipotek koyuyorsunuz, bütün bütçeye ipotek koyuyorsunuz ve
geleceğimizi endişe içinde koyuyorsunuz, kaygı da getiriyorsunuz. 
Bakın,
bütün hatipler söyledi, ne deniliyor? İftar yemeğinde diyor ki Sayın Erdoğan:
“Karnını doyuruyorsunuz, her türlü ihtiyacını karşılıyorsunuz, yine de oy
vermiyor.” Bakın, karnını doyuruyorsunuz, her türlü ihtiyacını karşılıyorsunuz,
bu yandaş yine doymuyor, yine doymuyor, yine doymuyor. Bunu nasıl
doyuracaksınız? Parayı alıyor, vergisini vermiyor, arsasını alıyor, vatandaşın
cebine yük biniyor, bunlar doymasını bilmiyor ve oy veriyor, vatandaş aç
kaldığı için…
(Mikrofon
otomatik cihaz tarafından kapatıldı)
BAŞKAN
– Tamamlayalım. 
NECDET
İPEKYÜZ (Devamla) – …şaka yapılıyor, dalga geçiliyor ve deniliyor ki: “Bunu
düşünelim.” Düşünülmesi gereken: Gerçekten ülke bir krize giriyor, geleceğimiz
endişe altında. 
Ve
son olarak: Adalet, eşitlik, barış için düşünüyorsak vatandaşa gerçek bir vergi
reformu yapmak lazım, vatandaşla el ele tutuşmak lazım, vatandaşa yük
bindirmemek lazım, bu yandaşlara yük bindirmek lazım, bu yandaşların
kıyaklarına, peşkeşlerine son vermek lazım ki daha gelecek güzel günlere
gidelim. 
Teşekkür
ediyorum. (HDP sıralarından alkışlar)
BAŞKAN
– Öneri üzerine söz isteyen Adalet ve Kalkınma Partisi Grubu adına Gaziantep
Milletvekilimiz Sayın Abdullah Nejat Koçer. (AK PARTİ sıralarından alkışlar)
Süreniz
üç dakika Sayın Koçer. 
AK
PARTİ GRUBU ADINA ABDULLAH NEJAT KOÇER (Gaziantep) – Sayın Başkan, sayın
milletvekilleri; CHP grup önerisi üzerinde söz almış bulunuyorum. Hepinizi
saygıyla selamlıyorum. 
Yap-işlet-devret
modeli büyük yer altı ve yer üstü yapılarının, yüksek mühendislik ve ileri
derecede teknoloji arz eden bayındırlık işlemlerinin, maliyeti ve hazine
üzerindeki mali yükü ağır olan projeler ile yatırımların, sermayesi ve riski
projeyi yüklenici sıfatıyla kabul eden ulusal ya da uluslararası firma, kuruluş
ya da konsorsiyumlarca istenilen kamu hizmetini gerçekleştirerek kâr sağlama
maksadıyla belirli bir süre işlettikten sonra şartsız ve bedelsiz olarak ilgili
kamu kurum ya da kuruluşlara devrinin sağlanmasıdır. 
Ülkemizde
yap-işlet-devret uygulamasıyla ilgili ilk yasal düzenleme 1984 yılında 3096
sayılı Kanun’la düzenlenmiştir. Ülkemizde son yıllarda birçok bakanlığımızın
büyük projelerde kullandığı bu yöntemle, başta ulaşım ve enerji yatırımları
olmak üzere, hastaneler, havalimanları, limanlar, köprüler ve boğaz projesinde
çok büyük yap-işlet-devret uygulamaları hayata geçirilmiş ya da
planlanmaktadır. 
Yap-işlet-devret
modeli başta piyasalara işlerlik kazandırmakta, istihdama olumlu yansımakta,
reel yatırımları artırmakta ve bu durum nedeniyle fon piyasalarına artı yönlü
ivme kazandırmaktadır. Dünyanın birçok ülkesinde yaygın olarak kullanılan ve
uygulandığı ülkeye ileri teknoloji, bilgi ve tecrübe birikimi kazandırarak
katkı sunan yap-işlet-devret modelinin aynı zamanda en önemli avantajı,
yarattığı finansman imkânıdır. Sağlanan finansman kaynağıyla, borçlanmadan
proje gerçekleşmekte ve devlet, finansman yönetimi noktasında da bir avantaj
elde etmektedir. Ayrıca, birçok projenin erkene alınması da mümkün olmaktadır.
Yabancı sermayenin ülkeye girişi açısından da yine önemli bir avantaj
getirmektedir. Ülkemizde 1980’li yıllardan bu yana uygulamada olan
yap-işlet-devret modeli, devlet bütçesinin yetersiz kaldığı ya da hızlı bir
şekilde gerçekleştirilemeyen hizmetler için başarıyla gerçekleştirilmiştir. Bu
konuda bir Meclis araştırması açılmasının talep edildiği CHP grup önerisine
katılmadığımı belirtiyor, yüce heyetinizi saygıyla selamlıyorum. (AK PARTİ
sıralarından alkışlar)
BAŞKAN
– Öneriyi oylarınıza sunuyorum: Kabul edenler... Etmeyenler... Öneri kabul
edilmemiştir. 
Değerli
milletvekilleri, şimdi 5-6 arkadaşıma 60’a göre söz vereceğim, sonra birleşime
on dakika ara vereceğiz.
Sayın
Erel…
IV.- AÇIKLAMALAR (Devam)
33.- Aksaray Milletvekili Ayhan Erel’in, 16 Mayıs bağımsızlığa demir
atışımızın 100’üncü yılının Türk milletine kutlu olmasını dilediğine ilişkin
açıklaması
AYHAN
EREL (Aksaray) – Sayın Başkanım, teşekkür ediyorum.
Bugün
16 Mayıs. Bundan yüz yıl önce yani 16 Mayıs 1919’da İstanbul’dan Samsun’a doğru
demir alıp düşman zırhlıları arasından geçerken Mustafa Kemal, güvertede
bulunan arkadaşlarına “Bunlar işte böyle yalnız demire, çeliğe, silah kuvvetine
dayanırlar. Bildikleri şey yalnız madde. Bunlar, hürriyet uğruna ölmeye karar
verenlerin kuvvetini anlayamazlar. Biz, Anadolu’ya ne silah ne de cephane
götürüyoruz; biz, ideallerimizi ve imanı götürüyoruz.” demişti. 
Bağımsızlığa
demir alışımızın 100’üncü yılı yüce Türk milletine kutlu olsun. Atatürk’ü ve
silah arkadaşlarını, tüm şehitlerimizi rahmet ve minnetle anıyorum.
Teşekkür
ediyorum.
BAŞKAN
– Sayın Kaya…
34.- Trabzon Milletvekili Ahmet Kaya’nın, Esenler Belediye Başkanı
Tevfik Göksu’nun Ekrem İmamoğlu üzerinden Trabzonlulara yönelik benzetmesiyle
ilgili haberlere yayın yasağı getirilerek gerçeklerin gizlenemeyeceğine ilişkin
açıklaması
AHMET
KAYA (Trabzon) – Teşekkürler Sayın Başkan.
AKP
Esenler Belediye Başkanı Tevfik Göksu’nun İstanbul Belediye Başkanımız Ekrem
İmamoğlu’nun Trabzonluluğu üzerinden tüm Trabzonlulara yaptığı cahilce
benzetmesiyle ilgili haberlere yayın yasağı getirilmiş. Trabzon’a,
Trabzonlulara hakaret etmek, iftira atmak serbest ama bunları haber yapmak
yasak. İşte, AKP’nin adaleti bu. Şunu bilin ki yayın yasağı getirerek, basını
engelleyerek gerçekleri vatandaştan gizleyemeyeceksiniz, bu iftiranızı örtbas
edemeyeceksiniz. Trabzon infial hâlindedir. Trabzonlular bu alçak iftirayı
kaldıramaz, kabullenemez. Çıkıp özür dileyeceğinize, hatanızı telafi etmeye
çabalayacağınıza iktidar gücünü kullanarak yayın yasağı aldırmanızı kınıyoruz.
Bir kez daha yazıklar olsun size ve adaletinize diyoruz. Karadenizlileri,
Trabzonluları Rum Pontus hayallerinin bir parçası gibi, hain gibi göstermeye
çalışan densizler şunu iyi bilsinler ki Karadeniz’den, Trabzon’dan sağcı çıkar,
solcu çıkar ama vatan haini asla çıkmaz. Haddinizi bilin, kendinize gelin, hain
arıyorsanız aynaya bakın. 
BAŞKAN
– Sayın Altıntaş…
35.- Ankara Milletvekili Ayhan Altıntaş’ın, memleketi Yozgat ili
Bektaşlı köyündeki camiye ataması yapılan imamın güvenlik soruşturmasının
hızlandırılmasını rica ettiğine ilişkin açıklaması
AYHAN
ALTINTAŞ (Ankara) – Teşekkür ederim Sayın Başkan.
Mübarek
ramazan ayındayız. Memleketim Yozgat Bektaşlı kasabasında bir camimize imam
atanması için iki aydır uğraşıyorum. Nihayet atama yapıldı ama bir aydır
güvenlik soruşturması bekliyoruz. İktidardan ricamız, özellikle ramazan ayında
Diyanet güvenlik soruşturmalarının hızlandırılmasıdır. Diyanetin de en azından
ramazan ayında geçici görev atamalarıyla vatandaşın mağduriyetine duyarsız
kalmamasını diliyorum.
Genel
Kurulu saygıyla selamlıyorum.
BAŞKAN
– Sayın Ayvazoğlu…
36.- Trabzon Milletvekili Bahar Ayvazoğlu’nun, Trabzonluların tek
kırmızı çizgisinin vatan olduğuna, Esenler Belediye Başkanı Tevfik Göksu’nun
konuşmasının manipüle edildiğine ilişkin açıklaması
BAHAR
AYVAZOĞLU (Trabzon) – Herkes bilir ki partisi ne olursa olsun Trabzonluların
tek kırmızı çizgisi vardır ve o da vatandır. Birilerinin Tevfik Göksu’nun
söylemi üzerinden sahne alıp Trabzon’un avukatlığına soyunması, Esenler
Belediye Başkanının konuşmasını manipüle ederek Trabzonlulardan oy devşirmeye
çalışması kabul edilemez. Maksatlı bir şekilde oluşturulmaya çalışılan bu fay
hattının üzerinden kazanılacağı umulan bir koltuğa da Fatih’in torunları alet
edilemez. Tevfik Göksu CHP’nin adayına demiştir ki: “Sen nasıl Trabzonlusun ki
Yunan medyasının ‘İstanbul’u fetheden Yunanlı’ mesajlarından rahatsız
olmuyorsun?” Çünkü hesap başka. Biz de ekleyelim o zaman: Trabzonluluk, millî
ve manevi değerlerimizle, tarihimizle, medeniyetimizle, şehadet şerbetleriyle
yoğrulmuş siyasetüstü bir kavramdır. Sen nasıl Trabzonlusun ki “Kandil’in
siyasi uzantılarının çizgisini beğeniyorum.” diyebiliyorsun ve Kandil’deki
terör ağababalarının sahiplendiği bir aday olabiliyorsun ve bir kez çıkıp da
“Lanet olsun sizden gelecek desteğe.” diyemiyorsun. 
Teşekkür
ediyorum. (AK PARTİ sıralarından alkışlar) 
ÖMER
FETHİ GÜRER (Niğde) – Yalan söylüyorsun, yalan. 
CAVİT
ARI (Antalya) – Yalan atmayın!
ÖMER
FETHİ GÜRER (Niğde) – Yalan söylüyorsun! 
BAŞKAN
– Sayın Şevkin….
37.- Adana Milletvekili Müzeyyen Şevkin’in, 14 yaşındaki Pelin
Elmacı’nın kalp nakli beklediğine, organ bağışıyla ilgili duyarlılığın
artırılması gerektiğine, Profesör Doktor Haluk Savaş’ın uğradığı haksızlığa
ilişkin açıklaması
MÜZEYYEN
ŞEVKİN (Adana) – Son yıllarda bilinç artmasına rağmen tüm dünyada ve Türkiye’de
organ nakli bekleyen insan sayısı… 
ÖMER
FETHİ GÜRER (Niğde) – Ramazan günü yalan söylüyor, yalan. 
BAHAR
AYVAZOĞLU (Trabzon) – Nerede yalan? Siz yalan söylüyorsunuz. 
CAVİT
ARI (Antalya) – Yazıklar olsun!
BAŞKAN
– Değerli arkadaşlar, bir arkadaşımız konuşuyor. 
Sayın
Şevkin, sürenizi yeniden başlatıyorum. 
Bakın,
bir arkadaşımız konuşuyor.
CAVİT
ARI (Antalya) – Kendinize bakın!
BAŞKAN
– Sayın Şevkin, süreniz yeniden başlıyor; devam edin. 
MÜZEYYEN
ŞEVKİN (Adana) – Son yıllarda bilinç artmasına rağmen tüm dünyada ve Türkiye’de
organ nakli bekleyen insan sayısı gittikçe artmaktadır. Sağlık Bakanlığının son
verilerine göre bu sayının 30 bini bulduğu bilinmektedir. 
Organ
bağışı yapmaktan kaçınan bir toplumsal yapımız var. Özellikle din adamlarımızın
organ bağışının hayat kurtarma konusunda bilinçlendirme çalışmaları içerisinde
olmaları ve vatandaşlarımızın bu konuya duyarlılıklarının artırılmasına dönük
çalışmaların yapılması konusunda bir uyarı yapmak istiyorum. 
Kendi
bölgemizden 14 yaşında bir evladımız Pelin Elmacı, Ankara Üniversitesi Tıp
Fakültesi Çocuk Kardiyoloji Bölümünde şu anda yoğun bakımda yatmakta; bu 14
yaşındaki evladımız kalp nakli beklemekte. Umarım bir an önce aranan kalp
bulunur ve bu evladımızın hayatı kurtulur. 
Öte
yandan, dokuz aylık ömrü kaldığı ifade edilen Profesör Doktor Haluk Savaş’ın da
tedavisi için yurt dışına çıkışına izin verilmemesi büyük bir haksızlıktır. Bu
haksızlığın da giderilmesi konusunda gereken yapılmalıdır. 
Teşekkür
ederim. 
BAŞKAN
– Sayın Filiz…
38.- Gaziantep Milletvekili İmam Hüseyin Filiz’in, ülkemizin
kalkınmasında önemli rol oynayan sanayi üretiminin artırılabilmesi için mesleki
teknik eğitime önem verilmesi gerektiğine ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan. 
Ülkemizin
kalkınmasında en önemli motor görevini yapan sanayi üretiminin artırılabilmesi
için mesleki teknik eğitime önem vermeliyiz. 
Seçim
bölgem Gaziantep’te liseler arasında mesleki teknik liselerin oranı yüzde 27,
öğrencilerin oranı ise yüzde 30 civarındadır. Gaziantep gibi sanayi kentlerinde
bu oranı artırmak için mesleki teknik eğitimin cazip hâle getirilmesi şarttır.
Mezunlarının istihdamının artırılması, işletmede beceri eğitiminin 9’uncu
sınıfın ikinci döneminden itibaren başlatılması, 10’uncu sınıftan itibaren
başlatılan iş güvenliği sigortasının emekliliği kapsayacak hâle getirilmesi gençlerin
tercihlerini mesleki eğitimden yana kullanmalarını teşvik edecektir. Millî
Eğitim Bakanlığının her meslek lisesinin bir alan üzerinde uzmanlaştığı tematik
meslek lisesi uygulamasının da bir an önce hayata geçirilmesi mesleki eğitimin
kalitesinde ciddi katkı sağlayacaktır. Bu okullarda kurulacak atölye ve
laboratuvarlarla hem o alanın gelişmesine hem de daha kalifiye elemanlar
yetişmesine imkân sağlanacaktır. Genel Kurulu saygıyla selamlıyorum.
BAŞKAN
- Sayın Gündoğdu… Yok.
Sayın
Ödünç…
39.- Bursa Milletvekili Atilla Ödünç’ün, 15 Mayıs Hava Şehitlerini Anma
Günü’ne ilişkin açıklaması
ATİLLA
ÖDÜNÇ (Bursa) – Sayın Başkan, kıymetli milletvekilleri; 15 Mayıs Hava
Şehitlerini Anma Günü’nü büyük bir saygı, minnet ve gurur duyarak içtenlikle
kutluyorum. Yurdumuzu ve milletimizi göklerde korumak uğrunda, insanlık ve
barış uğruna canlarını veren hava şehitlerimizi rahmet ve saygıyla anıyorum. 
2001
yılından bugüne savunma, güvenlik, havacılık ve uzay alanlarında ülkemizde çok
önemli gelişmeler yaşandı. Cumhurbaşkanımız Recep Tayyip Erdoğan’ın öncülüğünde
birçok millî projemiz uygulamaya konularak başarılı sonuçlar elde edildi.
Savunma sanayisinde dışa bağımlılık, Türkiye’nin ihtiyaç duyduğu tanklar,
uçaklar, silahlar ve bunların modernizasyonunun yapılmasıyla ortadan
kalkmıştır. Bir zamanlar araya uluslararası hatırlı güçlerin girmesine rağmen
paramızla alamadığımız İHA’ların ve SİHA’ların yerlisini üretmeyi başardık. Gün
geçtikçe geliştirilen İHA ve SİHA’lar artık gurur kaynağımız. Güçlü ve büyük
Türkiye'nin inşasında yolumuzdan dönmeyeceğiz.
Bu
duygu ve düşüncelerle şehitlerimize Allah’tan rahmet diliyor, Meclisimizi
saygıyla selamlıyorum.
Sayın
Sarıaslan…
FARUK
SARIASLAN (Nevşehir) – Ben söz istememiştim.
BAŞKAN
– Söz talebiniz var.
FARUK
SARIASLAN (Nevşehir) – Daha sonra kullanabilir miyim.
BAŞKAN
- Peki, teşekkür ederim.
Daha
sonra verelim.
Değerli
milletvekilleri, birleşime on dakika ara veriyorum.
Kapanma Saati: 16.49
İKİNCİ OTURUM
Açılma Saati: 17.06
BAŞKAN: Başkan Vekili Levent GÖK
KÂTİP ÜYELER: Mustafa AÇIKGÖZ (Nevşehir), Şeyhmus
DİNÇEL (Mardin)
----- 0 -----
BAŞKAN
– Türkiye Büyük Millet Meclisinin 79’uncu Birleşiminin İkinci Oturumunu
açıyorum.
Değerli
milletvekilleri, alınan karar gereğince denetim konularını görüşmüyor ve
gündemin “Kanun Teklifleri ile Komisyonlardan Gelen Diğer İşler” kısmına
geçiyoruz.
1’inci
sırada yer alan, Nevşehir Milletvekili Mustafa Açıkgöz ve Adalet ve Kalkınma
Partisi Grup Başkan Vekili İstanbul Milletvekili Mehmet Muş ile 65
Milletvekilinin Kapadokya Alanı Hakkında Kanun Teklifi ile Milli Eğitim,
Kültür, Gençlik ve Spor Komisyonu Raporu’nun görüşmelerine kaldığımız yerden
devam edeceğiz.
VII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Nevşehir Milletvekili Mustafa Açıkgöz ve Adalet ve Kalkınma Partisi
Grup Başkanvekili İstanbul Milletvekili Mehmet Muş ile 65 Milletvekilinin
Kapadokya Alanı Hakkında Kanun Teklifi (2/1811) ile Millî Eğitim, Kültür,
Gençlik ve Spor Komisyonu Raporu (S. Sayısı: 56) (x) 
BAŞKAN
– Komisyon? Yerinde. 
Değerli
milletvekilleri, dünkü birleşimde İç Tüzük’ün 91’inci maddesine göre temel
kanun olarak görüşülen 56 sıra sayılı Kanun Teklifi’nin birinci bölümünde yer
alan 1’inci maddesi kabul edilmişti.
Şimdi,
2’nci madde üzerinde önerge işlemlerine geçeceğiz. 
2’nci
madde üzerinde üç önerge bulunmaktadır. Önergeleri aykırılık sırasına göre
okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 56 sıra sayılı Kanun Teklifi’nin 2’nci maddesinin Kanun Teklifi metninden
çıkarılmasını arz ve teklif ederiz. 
 Rıdvan Turan Mahmut
Celadet Gaydalı Necdet İpekyüz
 Mersin Bitlis Batman
 Mahmut Toğrul  Kemal
Bülbül
 Gaziantep  Antalya
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) – Katılmıyoruz
Sayın Başkan. 
BAŞKAN
– Önerge üzerinde söz isteyen Batman Milletvekilimiz Sayın Necdet İpekyüz. (HDP
sıralarından alkışlar) 
Süreniz
beş dakika Sayın İpekyüz. 
NECDET
İPEKYÜZ (Batman) – Sayın Başkan, değerli milletvekilleri; hepinizi saygıyla
selamlıyorum. 
Öncelikle
konuşmamız gereken konulardan birisi, gerçekten, devlet kendi yasalarını herkes
için eşit uygulasın. Bildiğiniz gibi, salı gününden beri “beyaz tülbentli” diye
son dönemde basında çıkan anneler Mecliste. Önce bizim grup toplantımıza
geldiler, peşinden, grup toplantısından sonra odadaydılar. Sayın Meclis Başkanı
Mustafa Şentop onlarla görüştü. Sonuçta, duyarlılıkları ve bir beklentileri
var. Saniye, saat, dakika ne ise anne yüreği için çok çok önemli. Nitekim, az
önce haberlere düşen, işte, Adalet Bakanının bir açıklaması oldu. Umarım, kısa
sürede her şey barışa, özgürlüğe evrilmiş olur. Ve geldiğimiz aşamada
Türkiye’de birçok problemi konuşurken Mecliste dönem dönem buna benzer
düzenlemeler de geliyor. Aslında Türkiye, coğrafyasıyla, tarihiyle, turizmiyle,
birçok çevresiyle millî parklar açısından da sit alanları açısından da zengin
bir mirasa sahip. Fakat, dönem dönem bu miraslarla ilgili, nedense “turizm”
dediğimizde ilk aklımıza gelen şey, bir rant alanı, bir yerleri bir kısım insanlara
açma, oteller yapma, binalar yapma, bir nevi talan gibi düşünülmekte. 
Kapadokya,
Ihlara Vadisi dediğimiz de gerçekten dünyada bilinen bir yer. Ama yakın tarihte
peribacalarının yanında bir otel yapıldı ve bu otelle ilgili çok büyük tartışma
çıktı ve otelin yerinden kaldırılması düşünüldü. Ama ne oldu? Peşinden önümüze
böyle bir düzenleme geldi. Sayın vekiller, bugün görüştüğümüz 2’nci maddede,
Kapadokya’yla ilgili yapılan düzenlemede bütün her şeyin bir komisyona
devredilmesi düşünülüyor ve komisyonun da ceza kesme, tahsis, idare her şey…
Birçok kez burada, gerek Plan ve Bütçede gerek Sağlıkta, birçok düzenlemede
“komisyon” lafı çok kullanılıyor fakat komisyonun kimlerden, kaç kişi, nasıl
düzenlenecek, nasıl olacak bunun detayına girilmiyor çünkü saraydan gelecek
talimat bekleniyor veya sarayın yapacağı bir düzenleme bekleniyor. Böyle de
olunca uygulamalar tümüyle rastgele düşünülüyor. Sayın vekiller, bunun yapılma
nedenlerine baktığımızda biz endişe etmekteyiz. Neden endişe etmekteyiz? Bu
iktidar geçmiş uygulamalarında yandaşlarına peşkeş çektiği için burada da bu
tür uygulamaların ortaya çıkacağından endişe ediyoruz. Bir de kendi dileğimiz
var. Bakın, Batman Vekiliyim, Hasankeyf’le ilgili dün birçok sivil toplum
örgütü tekrar açıklama yaptı, sadece Türkiye'de değil, dünyadan birçok kesim.
10 Haziranda su toplanacak. Biz, yıllardır, bin yıllardır var olan bir
medeniyeti korumak yerine yok ediyoruz. Bunun benzerini şimdi tekrar bunlara
neden açmaya çalışıyoruz? Bizim yapmamız gereken… Bakın, iki gün önce
Diyarbakır Surları ve Hevsel Bahçeleri’yle ilgli idare mahkemesi bir karar
aldı. İdare mahkemesinin aldığı karar neydi biliyor musunuz? Daha önce
Diyarbakır Büyükşehir Belediyesi buranın korunması için ve Dünya Kültür
Mirası’na girdiği için bir düzenleme yapmıştı. En büyük düzenleme nedir?
Buranın rant alanı olmaması için, kentsel yapılaşmaya girmemesi için düzenleme
çıkarmıştı ve o dönemki Çevre ve Şehircilik Bakanı Özhaseki kalktı, dedi ki:
“Bir düzenleme çıkarıyoruz, burada konut yapacağız, binalar yapacağız, alanı
açacağız.” 15 Temmuz oldu, 15 Temmuzdan önce idare mahkemesi bu kararı
durdurmuştu, hemen olağanüstü hâl kararnamesiyle tekrar bunu kaldırdılar ve
nitekim iki gün önce tekrar mahkeme durdurdu, yoksa orası tümüyle açılmış
oluyordu. Bizim endişemiz, komisyon belli değil, kaç kişi olacağı belli değil,
kimler olacağı belli değil, ne yapacağı belli değil, bir taraftan da buna yol
açılması için her türlü çaba saklı tutularak ortam yaratılıyor. 
Aslında
her çıktığımızda bu kürsüde bir de İstanbul seçimleriyle ilgili konuşuluyor.
Aslında İstanbul seçimlerine gelmeden önce, bakın, Batman’ın Gercüş ilçesinde
43 oyla… Biz dedik ki: “Sayım yapılsın.” Olmadı. Birçok yerde kanun hükmünde
kararnameyle gelen arkadaşların başvuruları kabul edildi, sonra işlemlerine son
verildi. Bugün onlara biz ses çıkarmış olsaydık belki bugün İstanbul’da
yaşananlar olmazdı.
(Mikrofon
otomatik cihaz tarafından kapatıldı) 
NECDET
İPEKYÜZ (Devamla) – Sayın Başkanım, toparlıyorum.
BAŞKAN
– Toparlayalım.
NECDET
İPEKYÜZ (Devamla) – Ama öyle bir hâle geldi ki Nevşehir Belediye Başkanı… İstanbul’da
sanatçılar dediler ki: “Yüksek Seçim Kurulunun aldığı kararlar bizim hoşumuza
gitmiyor. Biz düşünce ve ifade özgürlüğü çerçevesinde desteğimizi sunacağız.”
Sanatçılar, aydınlar düşünce ve ifade özgürlüğü çerçevesinde herhangi bir
düşüncesini ifade ederken bir tercihte de bulunabilir ama kamu adına görevde
bulunan bir belediye başkanının kamu adına çalışırken “Bu sanatçılar gelemez.”
diye söyleme yetkisi yoktur. Bu, kamu adına görevi kötüye kullanmadır, hakkında
işlem yapılması lazım; buradan da suç duyurusunda bulunmak lazım. Onun görevi
düşünce özgürlüğü değil, kamu adına yararlı çalışmaktır. Nevşehir için bu
çalışmaları yaparken normalde en güzel şey -bizim gelecekle ilgili- bu
komisyonun düzenlenmesinde tümüyle şeffaf olunması, yandaşlardan arındırılmasıdır
ve en büyük şeffaflık da şudur: Yerel yönetimlerin, üniversitelerin,
derneklerin, odaların, sendikaların, bu konuda çalışan bütün kurumların bu
komisyonda görev alması, komisyonun şeffaf şekilde alacağı kararları
paylaşmasıdır.
Hepinize
saygılarımı sunuyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Kapadokya Alanı Hakkında Kanun Teklifi’nin 2’nci maddesinin aşağıdaki
şekilde değiştirilmesini arz ve teklif ederim.
"Madde
2- (I) Bu Kanunun uygulanmasında;
a)
Bakan: Kültür ve Turizm Bakanını,
b)
Bakanlık: Kültür ve Turizm Bakanlığını,
c)
Başkan: İdare Başkanını,
ç)
İdare: Kapadokya Alanının tarihi ve kültürel değerleri ile
jeolojik/jeomorfolojik dokusunun ve doğal kaynak değerlerinin korunması,
yaşatılması, geliştirilmesi, tanıtılması, gelecek kuşaklara aktarılması, planlanması,
yönetilmesi ve denetlenmesi amacıyla kurulan idareyi,
d)
Geçiş dönemi koruma esasları ve kullanma şartları: Kapadokya Alan planları
yürürlüğe girinceye kadar uyulacak esasları,
e)
Kapadokya Alanı: Ekli harita ve koordinat listesinde sınırları belirtilen ve bu
Kanun kapsamında İdarenin yetkili ve görevli olduğu alanı ve Aksaray, Ihlara,
Selime, Güzelyurt, Saratlı yörelerini,
f)
Kapadokya alan planları: Bu Kanun hükümlerine göre hazırlanan, Kapadokya
Alanının korunması, geliştirilmesi, yönetimi, tanıtılması, koruma esasları ve
kullanma şartlarının belirlenmesi, bölgenin sağlıklaştırılması, yenilenmesi,
açık alan sistemi yaya dolaşımı, taşıt ulaşımı ve altyapı tesislerinin tasarım
esasları ile bölge halkının sosyal ve ekonomik yapısının iyileştirilmesi konularında
hedefler, stratejiler ve kararları belirleyen her tür ve ölçekteki planları,
g)
Komisyon: Kapadokya Alan Komisyonunu,
ifade
eder”
 Ayhan Erel  İsmail
Koncuk  Feridun Bahşi
 Aksaray  Adana
 Antalya
 Hüseyin Örs   Metin
Ergun
 Trabzon   Muğla
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan.
BAŞKAN
– Önerge üzerinde söz isteyen Antalya Milletvekilimiz Sayın Feridun Bahşi. (İYİ
PARTİ sıralarından alkışlar)
FERİDUN
BAHŞİ (Antalya) – Sayın Başkan, değerli milletvekilleri; Antalya’da yayın yapan
Akdeniz’de Yeni Yüzyıl gazetesi yazarı İdris Özyol’a dün alçakça bir saldırı
yapılmıştır. Saldırıyı nefretle kınıyor, buradan kendisine geçmiş olsun
dileklerimi iletiyorum. 
Önce
Genel Başkanımız Sayın Meral Akşener’e yapılan saldırı… Sonuç: Failler beraat.
Ardından CHP Genel Başkanı Sayın Kılıçdaroğlu’na yapılan fiilî saldırı.
Toplumsal infial yaratacak nitelikte öldürmeye tahrik ve teşebbüs. Sonuç: Fail
serbest, üstüne bir de failden kahraman yaratma müptezelliği. Geçen hafta, koca
yürek gazeteci, değerli kardeşim Yavuz Selim Demirağ’ın baş bölgesine demir
çubuklarla vurmak suretiyle yine saldırı. Fiil ve eylem, öldürmeye tam teşebbüs
ama failler yine serbest. Dün ise Sayın İdris Özyol’a yapılan tekme tokat yine
bir fiilî saldırı, faili meçhul. Ayarını bozduğun kantar gün gelir seni de
tartar. Artık hak, hukuk ve adalet istiyoruz. Hemen şimdi, beklemeden. 
56
sıra sayılı Kanun Teklifi’nin 2’nci maddesi üzerine İYİ PARTİ Grubu adına söz
aldım. Hepinizi saygıyla selamlıyorum. 
Değerli
milletvekilleri, Nevşehir, Kırşehir, Niğde, Aksaray ve Kayseri illerine
yayılmış bir bölge konumunda olan Kapadokya, doğa ve tarihin birleştiği bir
yerdir. Geçmişten beri meydana gelen doğa olayları peribacalarını oluşturmuş,
insanlar da bunların içinde ev ve kilise olarak kendilerine yaşam alanları
oluşturmuşlardır. Kapadokya Pers dilinde “güzel atlar ülkesi” demektir. Türk
turizmine öncülük eden Kapadokya bölgesi birden fazla koruma statüsüne sahip
olmasından dolayı planlama ve koruma sorunlarıyla baş başa kalmaktadır. Bölgede
aynı alanlarda 5 farklı kurumun yetkili oluşu uzun bürokratik süreçleri de
beraberinde getirdiğinden kaçak yapılaşmanın artmasına sebep olmaktadır. Son
otuz yıldır yaşanan yapılaşma sorunu ise bölge için başlı başına bir sorundur. 
Bu
kanun teklifiyle alan yönetimi başkanlığı bünyesinde komisyon oluşturup tüm
uygulamaların koordine edilerek tanıtımın gerçekleştirilmesi, gerekli finansman
ayaklarının sağlanması, müze ve ören yerlerinin düzenlenmesinin sağlanacak
olması bölgenin gelişimine olumlu katkı yapacağından İYİ PARTİ olarak bu
teklifi destekliyoruz. Ancak Ihlara Vadisi, Selime ve Güzelyurt bölgesinin
Kapadokya Alanı sınırlarından ayrı tutulma sebebini anlayamıyor ve kabul
etmiyoruz. Dolayısıyla Ihlara Vadisi, Selime ve Güzelyurt bölgesinin de bu
kanunla teklif edilen Kapadokya Alanı sınırları içerisinde yer alması
gerektiğini düşünüyor, bu konunun Genel Kurulda düzeltilmesini istiyoruz.
Değerli
milletvekilleri, 13 Mayıs Türk Dil Bayramı idi. Bu vesileyle millî bütünlüğümüz
ve geleceğimiz açısından en önemli unsur olan Türk dili hakkında da birkaç
kelime etmek istiyorum.
Dil,
bir milletin kimliğinin en önemli temel taşıdır. Türk diline sahip çıkmak da
her Türk’ün en önemli görevidir. Dünyanın en köklü dillerinden olan güzel
Türkçemiz, Karamanoğlu Mehmet Bey'in yedi yüz kırk iki yıl önce yayınladığı
"Bugünden sonra hiç kimse sarayda, divanda, meclislerde ve seyranda Türk
dilinden başka dil kullanmaya." fermanıyla resmiyet kazanmış ve itibarlı
hâle gelmiştir. Bu ferman aynı zamanda Türk milletine dili geliştirerek
muhafaza etmek, millet olarak geleceği de güvence altına almak adına verilmiş
çok büyük bir karardır. 
Türk
milletinin dili Türkçedir. Türkçe varoluşumuzun teminatı, bağımsızlığımızın
güvencesidir. Dil millettir, dil vatandır, dil kültürdür; insanları birbirine
bağlayacak en önemli bağdır. Bu yüzden Türkçe okumak, Türkçe düşünmek ve Türkçe
konuşmak zorundayız. 
Atatürk
de Türk diline ve dilin gelişmesine çok önem vermiştir. Öncelikle Türk Dil
Kurumunu kurdurmuş, “Türk dili, Türk milletinin kalbidir, beynidir. Gençlerimiz
binlerce yıllık miras olan dilimize sımsıkı sarılmalıdır çünkü bizi geleceğe
Türkçe taşıyacaktır.” diyerek Türk diline verdiği önemi gerçekleştirdikleriyle
de açıkça göstermiştir. 
(Mikrofon
otomatik cihaz tarafından kapatıldı)
BAŞKAN
– Toparlayın Sayın Bahşi.
FERİDUN
BAHŞİ (Devamla) - Dünyaya Türkçe bakan, Türkçe düşünüp Türkçe konuşan ve Türkçe
sevdalısı gelecek nesillerin yetişmesi umuduyla Türk milletinin Türk Dil
Bayramı’nı biraz gecikmeli de olsa kutluyorum. Türkçenin gelişmesi için emek
veren, çaba gösteren, bu uğurda hayatını vakfeden kutlu atalarımızın ruhlarına
şadlık diliyor, Türkçe sevdalılarına saygı ve sevgilerimi iletiyorum.
Değerli
milletvekilleri, ülke yangın yeri, ekonomik kriz âdeta insanlarımızı intiharın
eşiğine getirmektedir. Toplumun her kesimi Türkiye Büyük Millet Meclisini kendi
istek ve iradesinin tecelligâhı, kutlu bir yer olarak görmekte ve sorunlarına
bu kutlu çatıdan çözüm beklemektedir. Böylesi zor bir dönemde Meclisin
çalışması aksatılmaktadır. Bu sebeple milletimizin sorunlarının çözüm yeri olan
Gazi Meclisimizin çalışmalarına devam etmesini diliyor, hepinizi saygıyla
selamlıyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
TBMM
Genel Kurulunda görüşülmekte olan 56 sıra sayılı Kapadokya Alanı Hakkında Kanun
Teklifi’nin 2’nci maddesinin (g) bendinin aşağıdaki gibi değiştirilmesini arz
ve teklif ederiz.
“g)
Komisyon: Kapadokya Alanı Komisyonu”
 Tekin
Bingöl Orhan Sümer Faruk Sarıaslan
 Ankara Adana Nevşehir
 Ömer
Fethi Gürer  Fikret
Şahin
 Niğde  Balıkesir
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan.
BAŞKAN
– Önerge üzerinde söz isteyen Niğde Milletvekilimiz Sayın Ömer Fethi Gürer.
(CHP sıralarından alkışlar) 
Süreniz
beş dakika Sayın Gürer.
ÖMER
FETHİ GÜRER (Niğde) – Sayın Başkan, değerli milletvekilleri; Meclisimiz haziran
ayında bir yılı dolduracak. Milletvekili olarak şöyle geriye dönüp baktım “İşçi
için, çiftçi için, esnaf için, emekli için bu Mecliste hangi kanun çıkmış?”
diye, bulabildiğim bir kanun yok. 3600 ek göstergeyle ilgili verilen sözler
var, ne yazık ki onunla ilgili yine erteleme var, verdiğimiz kanun teklifleri
görüşülmüyor. Bunun yanında, emeklilikte yaşa takılanlarla ilgili kanun
tekliflerimiz komisyonlara gitmiyor ya da reddediliyor. İşçiler için taşeronda
düzenlemeyle ilgili verdiğimiz yasa teklifleri ele alınmıyor,
değerlendirilmiyor. Bunun yanında, kültürle ilgili, tarihle ilgili ve gelecekle
ilgili iyi ki bir Kapadokya Alan Başkanlığıyla ilgili kanun teklifi geldi de en
azından o konuya milletvekilleri olarak hepimiz dikkat kesildik.
“Kapadokya”
dediğiniz zaman, Niğde’nin, Kayseri’nin, Aksaray’ın, Nevşehir’in içinde olduğu
ama dünyanın da artık yalnızca Nevşehir’deki peribacalarıyla, yer altı
şehirleriyle tanıdığı çok özel ve önemli bir bölge gündeme geliyor. Kapadokya
Alan Başkanlığının oluşması doğru bir girişim çünkü burada yıllardır meydana
gelen tahribatlarla Kapadokya’da büyük zararlar oluştu. Belediyeler, mevcut
kurullardaki bürokratlar ve bunlara benzer oluşturulmuş yapılar burada
olabilecek doğru işleri dahi sürüncemeye bıraktılar ve bu bölgenin bu anlamda
alacağı hizmetler geride kaldı. On yedi yıllık Adalet ve Kalkınma Partisi
iktidarı döneminde ne yazık ki Kapadokya’nın tahrip edilmesi bir yerde
seyredildi. Bu yapılacak düzenlemeyle bunların önüne geçilebilir mi?
Şimdi,
niyet iyi ama uygulama nasıl olacak? Kapadokya Alan Başkanlığını eğer bir
siyasi ve bürokratik kimlikle yeniden oluşturacaksanız, eğer bu alan
başkanlığında kamunun, özelin, kitle örgütlerinin varlığını sağlamayıp
seçilecek başkanı referandumla seçip genelin değerlendirmesine açık şeffaf bir
yapı kurmayacaksanız, yarın bu yapı da diğerleri gibi bürokratik bir yapıya
dönüşür ve orada amaçlanan gerçekleşmez. Değerlerimizi koruma adına yapılması
gerekenler de doğrular da çalıştaylarla bilim insanları tarafından da gündeme
getiriliyor, bunlarla ilgili önermeler ortaya çıkıyor ama bunlar burada
yasalaştıktan sonra içleri boşaltılıyor. Bir bakıyorsunuz siyasi bir kimlik gelmiş,
geçmiş aranıyor; yağmurdan kaçarken doluya tutulmuş gibi oluyorsunuz. Önemli
olan, uygulayıcının niyeti. Kapadokya’yı geleceğe taşımak istiyorsak, burayı
bugünden yarına var olan sorunlarından arındırmak istiyorsak Kapadokya Alan
Başkanlığı düşüncesini oluşturduktan sonra da bu konuların takipçisi olacak ve
burayı gerçekten amacına hizmet edecek bir konumlandırma içine girdirmemiz
lazım. 
Değerli
arkadaşlar, Kapadokya’da ve bölgede, Niğde de dâhil, artık ekonomik kriz,
kültür ve değerleri korumadan öte eline kazma küreği alanın define avcılığı
yapmaya başladığı bir sürece erdirdi. Onun için tarihî yapılarda büyük tahribat
var. Tarihî yapılardaki bu tahribatın yanı sıra, devlet de yapılan bazı
yanlışlıklara göz yumduğu için Kapadokya gibi tarihin ve kültürün merkezi
yanlış yapılanmalarla anılıyor. Olanaklı olsa o bölgeyi, hani “fanus” derler
ya, onun içine alıp korumak gerekir. Ama yaptığımız işlemlerde küçük çıkarlar
için, rant uğruna, birilerinin elde edeceği fayda için bu değerleri yok
ediyoruz, zarar veriyoruz. 
Örneğin,
bazı vakıflar eliyle onarılan yerler var. Oralara da gidiyorum, içim acıyor.
Atalarımızdan kalan yerleri de aslına uygun onarmıyoruz. Yaptığımız işte mevcut
hâliyle bir inşaat yapar gibi olaya bakıyoruz. Kapadokya gibi yerlerde hangi
konuda yatırım yapıyorsanız oranın tarihini, kültürünü, var olanı geriye
taşıyacak mekanizmaları doğru tespit edip buna göre bir değerlendirme içinde
olmak gerekiyor, vicdani sorumluluk bunu getiriyor. Çünkü bizim bugün bizde
olanları yarına taşıyabilmemiz için yaptığımız işlerin doğru konuşlandırılması
ve doğru sonuçların oluşması önemlidir. 
Kapadokya
Alan Başkanlığı, geçmişte İstanbul’da ve Çanakkale’de yapılan örnekler gibi
amacına hizmet etmeyecek bir yapı olarak doğarsa bu yeni bir bürokratik yapı
olmaktan öteye gitmez ama amaca hizmet ederse, bölgenin korunmasını, bölgenin
gelişmesini, bölgede var olan bürokratik yapıyla gelmesi gereken yatırımların
önündeki engelleri kaldıracaksa o bölgenin geleceği için olumlu bir şeydir.
Önemli olan niyet. Niyetiniz neyse uygulamada yapacağınızda bu şekillenir ve
buna göre de sonuca gidilir.
(Mikrofon
otomatik cihaz tarafından kapatıldı)
BAŞKAN
– Toparlayalım Sayın Gürer.
ÖMER
FETHİ GÜRER (Devamla) – Bu nedenle Kapadokya Alan Başkanlığı kanun teklifiyle
olsun, buraya gelen konuda bölgenin de sorunlarının dikkate alınmasını
diliyorum. 
Kapadokya
dediğiniz Nevşehir ili aynı zamanda patatesin de başkentiydi, aynı zamanda
üzümün de önemli bir merkeziydi. Ne yazık ki toprağa verilen gübresi, getirilen
tohumu o bölgenin bir bölümünün patateste karantina altına alınmasına neden
oldu. Aynı şekilde, kuru üzümle anılan bölge, artık İran’dan gelen kuru üzümün
Nevşehir’de işlendiği duruma düşürüldü. Toprağına zarar verdiğimiz
Kapadokya’nın en azından tarihini kurtaralım diyorum. Kanun teklifi
kanunlaştıktan sonra ülkemize, bölgemize hayırlı olmasını temenni ediyorum.
(CHP ve İYİ PARTİ sıralarından alkışlar)
Teşekkür
ederim Sayın Başkan.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
2’nci
maddeyi oylarınıza sunuyorum: Kabul edenler… Kabul etmeyenler… 2’nci madde
kabul edilmiştir.
3’üncü
madde üzerinde iki önerge vardır, önergeleri aykırılık sırasına göre okutup
işleme alıyorum.
Türkiye Büyük Millet Meclisi Başkanlığına
Görüşülmekte
olan 56 sıra sayılı Kapadokya Alanı Hakkında Kanun Teklifi’nin 3’üncü
maddesinin (2)’nci fıkrasının ikinci cümlesinin madde metninden çıkarılmasını
arz ve teklif ederiz.
 Tekin Bingöl Orhan
Sümer Faruk Sarıaslan
 Ankara Adana Nevşehir
 Ömer Fethi Gürer Fikret
Şahin  Haydar Akar
 Niğde Balıkesir Kocaeli
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan.
BAŞKAN
– Önerge üzerinde söz isteyen Kocaeli Milletvekilimiz Sayın Haydar Akar. (CHP
sıralarından alkışlar)
Süreniz
beş dakika Sayın Akar.
HAYDAR
AKAR (Kocaeli) - Sayın Başkan, değerli milletvekilleri; evet, bugünlerde çok
kötü bir ekonomik problemle karşı karşıyayız. Tabii, İstanbul seçimlerine 6
Mayısta yapılan YSK darbesiyle aslında vatandaşın, Meclisin gündemi olması
gereken ekonomiden hızla uzaklaşıyoruz ve başka şeyler konuşuyoruz, başka
şeyleri tartışıyoruz. Hatta millî damat Trabzon kökenli Berat Albayrak
Trabzon’da yaptığı basın toplantısında şöyle diyordu: “Dolar 5 lira oldu,
artmasını çok beklersiniz.” Hemen peşinden dolar 5,25 oldu; 5,30 oldu; 5,50
oldu, 6 oldu ve 6’yı geçti ve artmasını bekleyenlere şöyle bir ifade
kullanıyordu: “Gara gara düşünüyorlar şimdi.” Millî damat Trabzon kökenli Berat
Albayrak şimdi gara gara düşünüyor; hazine boşalmış, dolar fırlamış, euro
artmış ve vatandaş bir şekilde açlığa mahkûm edilmiş. Bunu da söyleyip
bitirmiyor, başka bir şey daha söylüyor, Türkiye’de istihdamın arttığından
bahsediyor. Sanki on yedi yıllık iktidarları döneminde bir fabrika, bir üretim
tesisi kurmuşlar gibi ya da “kurdurmuşlar” gibi diyelim, üretimin arttığından
bahsediyor. O da yetmiyor “Tünelin ucunda ışık göründü ve dengeledik.” diyor. 
Beyler
farkında mısınız, Türkiye hızla ekonomik çöküşe doğru gidiyor. Tünelin ucunda
ışık değil yeni dramlar var. Bu dram, ekonomik çöküşle beraber gerçekten
milleti perişan etmiş durumda. Bunun en çok hissedildiği kent de Kocaeli. Size
Kocaeli’den bir örnek vermek istiyorum. Türkiye’nin ilk 500 firması içerisinde,
hatta 250 firması içerisinde olan, yüzde 40 ila 50 arasında ihracat yapan,
yaklaşık 570 kadrolu, 110 kadrosuz işçi veya taşeron işçi çalıştıran MDF sunta
yapan Yıldız MDF, fabrika kapılarına kilit vurdu. Öyle bir kilit vurdu ki
işçilerin çıkışını yapabilecek kadar elektrik parasını ödeyemiyor, internet
bağlantısı dahi sağlayamıyor. Bu Yıldız Sunta –işveren- gerçekten iyi niyetli.
“Cebimdeki son 5 kuruşu da işçiye vermek istiyorum.” diyor. İşçi arkadaşlar da
“İşveren kurtarılsın.” diyor, biz de bunu söylüyoruz. Arkadaşlar, evet, yandaş
sermaye var, yandaş işverenler var ama gerçekten de bu duruma düşen, yönetmiş
olduğunuz ekonomik politikalar nedeniyle bu duruma düşen işverenlerin ve
istihdam sağlayan işverenlerin çok hızlı bir şekilde desteklenmesi gerekiyor. 
Bakın,
işçilerimiz bir mektup yazdı, CİMER’e yolladı. Size o mektubu okumak istiyorum:
“Sayın Cumhurbaşkanımız, Yıldız Sunta çalışanları olarak size ulaşmak için
video çektik. Seçimden önce böyle bir çalışma yapmadık, seçimi provoke etmek
anlamına gelmesini istemedik. Altı aydır maaşlarımızı alamadık, altı aydır
üretim yapılmıyor; yine de Allah patronumuzdan razı olsun. Patronumuzun
‘Üretimin olmamasına üzülmüyorum da çocuklarımıza maaş veremiyorum ya ona
üzülüyorum.’ demesi bizi duygulandırdı. ‘Kriz zamanında işçi atmalıyız.’
denildiğinde ‘O işçilerin çocukları, eşleri var.’ diyerek işten çıkarmayı
reddetti.” Altı aydır para alamıyor bu işçiler. Geçen gün sendika ramazan
erzağı dağıttı. 
Sizlerden
dileğim, isteğim, lütfen, Hükûmete, bakanlara ulaşın, Recep Erdoğan’a ulaşın,
bıraksın İstanbul’u ve Türkiye’nin gerçek problemleriyle uğraşsın. 
Bu
da bitmiyor, bununla da bitmiyor. Birkaç tane grev aşamasına gelen, hatta grev
hakkı olmayan ama bu ekonomik durumdan etkilenen vatandaşlarımız -sözleşmeleri
artık son safhaya gelmiş- Yüksek Hakem Heyetine gitme durumuna gelmiş. 
Çıkarmış
olduğunuz iş kanunlarıyla işçinin tüm hakları ellerinden alınmış, sermayeye
karşı savunmasız bırakılmıştır. Verdiğim örnek, Türkiye’nin en büyük
rafinerisi, tekel. Dolara zam geldi, ürüne zam geliyor. Ürünün azalması veya
eksilmesi, satışı konusunda bir eksiklik yok. Geçen yıl Türkiye’nin en çok kâr
eden firmasıydı ama işçilerin haklı taleplerine karşı duyarsız. Niye duyarsız?
Arkasında bir güç var, sizin kanunlarla sağlamış olduğunuz güç var. TÜPRAŞ’tan
bahsediyorum arkadaşlar size. 
4.300
işçi, 4 rafineride sözleşmelerinin bitmesini bekliyor. Efendim, Yüksek Hakem
Kuruluna gitmiş, Yüksek Hakem Kurulu da bütün şeyde olduğu gibi yine sermayenin
lehinde karar verecektir. 
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Akar. 
HAYDAR
AKAR (Devamla) – Bir an evvel bu işçilerimizin desteklenmesi, emeğe saygı
duyarak, onlar aleyhine çıkardığımız kanunları bir an evvel düzelterek,
gerçekten Türkiye’nin kanayan yarası olan emekle ilgili kanunları burada
düzelterek o insanların desteklenmesi gerekiyor. Destekleyelim ki mağdur
ettiğiniz, yoksullaştırdığınız insanların rahat bir nefes almasını sağlayalım. 
Bakın,
açlık sınırı 2.100 TL; Kocaeli kentinde çalışan, sanayinin başkentinde çalışan
insanların yüzde 44’ü asgari ücretle çalışıyor, Türkiye’yi getirdiğiniz durum
bu. Bu durumdan Türkiye’yi çıkarabilmenin tek yolu, Türkiye Büyük Millet
Meclisinin Türkiye’nin gündemine odaklanarak Türkiye’nin gündemindeki
problemleri çözmesidir. 
Burada
sizlerin de bu konulara destek vermenizi diliyor, hepinize sevgiler saygılar
sunuyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Kapadokya Alanı Hakkında Kanun Teklifi’nin 3’üncü maddesinin (1)’inci
fıkrasının birinci cümlesinin teklif metninden çıkarılmasını arz ve teklif
ederim. 
 Fahrettin Yokuş Ayhan
Erel Yasin Öztürk 
 Konya Aksaray Denizli
 Enez Kaplan  Muhammet
Naci Cinisli Aylin Cesur
 Tekirdağ Erzurum Isparta
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan. 
BAŞKAN
– Önerge üzerinde söz isteyen, Isparta Milletvekilimiz Sayın Aylin Cesur. (İYİ
PARTİ sıralarından alkışlar)
Süreniz
beş dakika Sayın Cesur. 
AYLİN
CESUR (Isparta) – Sayın Başkan, değerli milletvekilleri; hepinizi saygıyla
selamlıyorum. 
Bugün
16 Mayıs 2019, Büyük Atatürk’ün Samsun’a Bandırma Vapuru’yla hareket etmesinin
100’üncü yıl dönümü. 19 Mayısı idrak ettiğimiz haftanın 100’üncü yıl dönümünde
tarihî ve çok önemli günler yaşıyoruz. Bunun hissiyatıyla karşınızda olmaktan
dolayı duyduğum mutluluğu ifade etmek istiyorum. 
Bir
başka deyişle, Büyük Atatürk’ün kurduğu cumhuriyetin en çetin günlerini
yaşadığının 100’üncü yılı. Büyük Atatürk, görev bölgesine iç huzuru sağlamak
amacıyla gönderildi ve giderken dedi ki: “Milletimiz yorgun ve fakir. İç huzuru
sağlamamız lazım.” Şimdi, bir yandan, kurduğu cumhuriyetin bu büyük çatısı
altında sizlere hitap etmekten, 100’üncü yılında hitap ediyor olmaktan duyduğum
gururu, bir yandan da maalesef, yüz sene sonra yine iç huzursuzluğun,
milletimizin yoksulluğunun ve aynı zamanda da yorgunluğunun farkında olmaktan
duyduğum üzüntüyü de ifade etmek istiyorum. Kendisini rahmetle, minnetle ve
şükranla anıyorum. 
Bir
başka konuya daha değineceğim. 16 Mayıs 2019’dayız. 16 Mayıs aynı zamanda, yine
bu Türkiye Büyük Millet Meclisi çatısı altında bir Cumhurbaşkanının seçildiği,
9’uncu Cumhurbaşkanı Süleyman Demirel’in Türkiye Cumhuriyeti Cumhurbaşkanı
olduğu tarihin 26’ncı yıl dönümüdür.
Sayın
Cumhurbaşkanı seçilince o zamanki nüfusa bakarak dedi ki: “60 milyonu
kucaklayacağım.” Ve 60 milyonu kucakladı. Daha sonraki dönemlerde, daha önceden
rakibi olmuş kişiler kendisinin Cumhurbaşkanlığı süresinin uzatılmasını istedi.
Devlet adamlığı örneği verdi; halk onu, o halkını kucakladı. Şimdi bugünlere
baktığımızda herkesi kucaklayan, her köşeyi ve her kişiyi kucaklayan Sayın
Cumhurbaşkanımıza Allah’tan rahmet diliyorum ve kendisinin mekânı cennet olsun
diyorum, rahmetle anıyorum. 
Ve
kendisinin bir sözünü yine bugünlere ithafen hatırlatmak istiyorum bu kürsüden.
Demişti ki: “Milletin hür iradesiyle gelip milletin hür iradesiyle giden
iktidarlar ve bunu kucaklayan millet ve sistem mutlaka sahip bulmalıdır.” Evet,
bugün de aynı düşüncelerdeyiz. 
Sayın
Başkan, değerli milletvekilleri; Kapadokya Alanı Hakkında Kanun Teklifi’nin
3’üncü ve daha sonra da 4’üncü maddesi üzerinde verdiğim önergeler üzerine
konuşacağım.
Değişikliğe
bakınca alanda üst ölçekli planlama hazırlama, imar planları uygulama
yetkilerinin idareye ve bakana verildiğini görüyoruz. Oysaki alanında
uzmanlaşmış kişilerden oluşan ilgili kamu kurum ve kuruluşlarının plan teklif
etme ve görüş bildirme yetkisi olmalıdır. 
Değişiklikle
yerel yönetimlerin bu konudaki tüm yetkilerinin kaldırıldığını görüyoruz. Bu
durum ilk bakışta yararlı olarak gözükmekteyse de uygulama sınırları genişletildiğinde
ve kötüye kullanıldığında, özellikle iktidarın elinde olmayan Antalya, Adana,
Aydın, İstanbul, Mersin, Muğla gibi yerlerde Kapadokya Alanı emsal
gösterilerek, aynı uygulamalara bu bölgelerde de gidilerek, yerel yönetimlerin
yetkilerine sınırlamalar getirilerek buradan elde etmiş oldukları gelirlerin
ortadan kalkmasına neden olabilecektir. Belediyeler dâhil birçok ilgili kurum
devre dışı bırakılarak yandaşların ve çıkar gruplarının kendi lehlerine iş
görmesi kolaylaşacaktır ki bu da son dönemdeki uygulamalara baktığımızda çok da
nadir rastladığımız bir durum değil maalesef. 
Şimdi,
konu belediyelere gelince ve kaybettiğiniz belediyeleri bırakmama
hassasiyetinize gelince… Belediyeleri bırakmamak demişken gecelerce bizlere
saydırdığınız sandıklar aklımıza geliyor tabii. Say say bitiremedik, geceler
gündüzlere uzadı, saymaya devam ettik. En sonunda Sayın İmamoğlu seçimi kazandı
ve Yüksek Seçim Kurulu tarafından seçim iptal edildi. Demokrasi sandığa değil,
bu defa toprağa gömüldü ve biz aslında burada, bu kürsüden ve her yerde 24
Hazirandan beri millete sizin söz verip yapmadıklarınızı sayıyorduk yani biz
saymaya devam ediyorduk, siz de saydırmaya devam ediyordunuz. Şimdi, siz bize
saydırdınız, saydırdınız, saydırdınız da…
(Mikrofon
otomatik cihaz tarafından kapatıldı)
BAŞKAN
– Devam edin.
AYLİN
CESUR (Devamla) – Acaba siz mi saymayı unuttunuz düşüncesiyle, ben bugün
hepimizin bildiği temel eğitim yöntemiyle tekrar millete söz verip
yapmadıklarınızı saymaya başlayacağım. Bunu, abaküsü hepiniz hatırlıyorsunuz
zannediyorum. En temelinden başlayalım.
Evet,
AK PARTİ’nin “3Y” vaadi vardı. Bunun birincisi “yolsuzluk” “yoksulluk” ve
“yasaklara karşı mücadele.” “Yoksullukla mücadele edeceğiz.” dediniz, 2003’ten
bugüne gıda fiyatları yüzde 407 arttı, konut yüzde 432 arttı, ulaştırma yüzde
390 arttı. 2003’ten bugüne TÜFE yüzde 310; açık bir ifadeyle, on altı yılda 1
liralık mal ve hizmetler 4,1 lira artmış oldu. 2007’de dünya enflasyon liginde
64’üncü sıraya düştük ve “Enflasyon canavarını yendik.” dediniz ve 2018’de enflasyon
liginde 6’ncı sıraya fırladık yani yükseldikçe çok kötü durumdayız
biliyorsunuz. Yıllık enflasyon yüzde 20’lerde, aslında yüzde 40.
(Mikrofon
otomatik cihaz tarafından kapatıldı)
BAŞKAN
– Sadece o bölümü mü sayacaksınız, hepsini mi?
AYLİN
CESUR (Devamla) – Daha sonra devam edeceğim.
BAŞKAN
– Peki, ilk bölümü tamamlayın isterseniz.
AYLİN
CESUR (Devamla) – Ve işsizlik 2001 krizinin en kötü günlerinde yüzde 11,4’tü;
dün sabah açıklandı, yüzde 14,7. Sadece 2012’den bu yana işsiz sayısı 2,2
milyondan 4,74 milyona çıkarak rekor kırdı. Genç işsizliğiyse yüzde 26,1.
Tüketici
Hakları Derneğinin raporuna göre, Türkiye’de 16 milyon kişi açlık sınırında ve
48 milyon kişi yoksulluk sınırında yani 64 milyon aç değerli milletvekilleri.
2023’e, en büyük 10 ekonomi olma hedefinize dört sene kaldı ancak 2000’de, siz
gelmeden evvel dünyanın 16’ncı ekonomisiyken hâlen 20’nci sıradayız, dört
senemiz var, ilk 10’a sokacaktınız.
Dolar
kuru 2002’de 1,67; bugün 6,06. İki yıllık devlet tahvili faizi 25,71. Kişi
başına düşen millî gelir 12.480 dolardan 9.632’ye yani 2007 seviyesine sadece
son beş yılda düştü.
(Mikrofon
otomatik cihaz tarafından kapatıldı)
AYLİN
CESUR (Devamla) – Devam edeceğim. (İYİ PARTİ sıralarından alkışlar)
BAŞKAN
– Şimdi tekrar davet edeceğim kendisini ama bu abaküsün de sona ermesi için en
az beş önergede söz sahibi olması gerekiyor.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
3’üncü
maddeyi oylarınıza sunuyorum: Kabul edenler… Kabul etmeyenler… 3’üncü madde kabul
edilmiştir.
4’üncü
madde üzerinde iki önerge vardır, aykırılık sırasına göre önergeleri okutup
işleme alacağım.
Türkiye Büyük Millet Meclisi Başkanlığına
Görüşülmekte
olan Kapadokya Alanı Hakkında Kanun Teklifi’nin 4’üncü maddesinin teklif
metninden çıkarılmasını arz ve teklif ederiz.
 Aylin Cesur Fahrettin
Yokuş Enez Kaplan
 Isparta Konya Tekirdağ
 Yasin Öztürk Bedri
Yaşar
 Denizli Samsun
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan.
BAŞKAN
– Önerge üzerinde söz isteyen Isparta Milletvekilimiz Sayın Aylin Cesur. (İYİ
PARTİ sıralarından alkışlar)
AYLİN
CESUR (Isparta) – Sayın Başkan, çok teşekkür ediyorum.
Tabii,
bir abaküs yeter mi bilmiyorum, on yedi yıl boyunca söz verilip yapılmayan çok
şey varmış demek ki.
2023’te
500 milyar dolar olan ihracat hedefiniz 2018 yılında 168 milyar dolar oldu
dolar kuru patlaması avantajınıza rağmen!
Şimdi,
Sayın Mehmet Şimşek 2014’te, Naci Ağbal 2016’da ve Berat Albayrak 2018’de
“Vergi affı olmayacak.” dedi. Hepsi tekrar edildi ve uzatıldı, vergi ödeyen
vatandaş ödediğiyle kaldı. 
“Benzin
zamlarını güncelleme şart.” dediniz, yaptığınız güncellemelerle 1,66 liradan
7,20 liraya çıktı benzinimiz. 
2002’de
cari açık yalnızca 600 milyon dolarken son on altı yılda, her yıl ortalama 36
milyar dolar cari açıkla, sonuçta dış borcu 130 milyar dolardan 445 milyar
dolara çıkardınız.
2006’da
kendi çıkardığınız Tarım Kanunu’na göre gayrisafi millî hasılanın yüzde 1’ini
her yıl tarıma ve çiftçiye verecektiniz, on üç yıldır vermediniz, yüzde 40-60
seviyelerinde seyretti. Çiftçiler Günü’nü kutladığımız bu haftada -bunun bir
kere daha altını çizmek istiyorum- gerçekten, sizden belki de en hızlı, en
derin çözüm bekleyen kesim köylülerimiz ve çiftçilerimiz; artık kıymayalım
onlara diyorum. 
Yasaklara
gelince, artık kimse telefonda konuşamıyor “Acaba dinleniyor muyum?” diyor,
sade vatandaş da buna dâhil. Türkiye, kaygı ve korku ülkesi hâline geldi.
“Ergenekon” dediniz, “Balyoz” dediniz, önce savcısı oldunuz, sonra avukatı
oldunuz desem aslında çok da yanlış bir şey yapmam zannediyorum. 
“2010
Anayasası değişikliğiyle özgürlükler artacak” denilirken toplumdaki toplam
mahkûm sayısı 144 binden 232 bine çıktı. 
Yolsuzluk,
3’üncü “Y”niz. Söyleyecek söz bulamıyorum bu konuda. Konu milletimizce malum,
Allah’a havale ediyorum ancak. 
“Seçim
barajını düzenleyeceğiz.” dediniz, yüzde 10 barajı hâlen yerinde duruyor on
yedi sene geçmesine rağmen. 
Dış
politikaya gelince, Avrupa Birliğiyle vizeleri kaldıracaktınız, gümrük
birliğinin güncellemesi vardı. Avrupa Birliğinden çıkarılmamız tartışılır hâlde
bugünlerde -çok üzülüyorum- ve 2015’te “Amerika’yla ilişkilerimizi
geliştirmeliyiz.” demiştiniz -Brunson, Zarrab, bütün bu isimler size ve
milletimize çok şey ifade ediyor zannediyorum- büyük krizler yaşadık. 
Millî
Eğitim Bakanlığımıza bakalım: “Öğretmenlerin ataması yapılacak.” dediniz, sonra
“Başka bir iş bulun.” dediniz. Bugün atanmayı bekleyen asgari öğretmen sayısı
440 bin, on yedi yıl boyunca yaptığınız atamalar sırasında atanamayan
öğretmenlerle neredeyse 900 bin öğretmen mağdur. 
Eğitimde
kalite endeksi hazırlayacaktınız, kül oldu. Yükseköğrenim çerçeve yasası
hazırlayacaktınız, yok oldu. 2010’da FATİH Projesi kapsamında 10,6 milyon
tablet dağıtma sözü verdiniz; 1,4 milyonda kaldı, masal oldu, üstünü klavyeli
bilgisayarlarla örtmek istediniz, milyarlar israf oldu. Gençlere ücretsiz
internet hayal oldu. 
Ziraat
mühendisleri, gıda mühendisleri ve veteriner hekimler için 10.551 atama sözü
verdiniz, her gün yazıyorlar, çiziyorlar. Buradan bir kere daha altını
çiziyorum: Son iki bakanınız atama sözü verdi ikinci çeyrekte olacağına dair,
ikinci çeyrek bitiyor; her gün hatırlatmaya ve saymaya devam edeceğiz. 
Sağlık
personelinde ihtisaslaşma vadettiniz, meslek yüksekokulları açtınız bol bol;
bugün 40 bin paramedik, 73 bin anestezi teknikeri, 60 bin tıbbi laboratuvar
teknikeri, 15 bin sağlık yönetimi lisansiyeri, 23 bin diyetisyen işsiz hâlde
kadro bekliyor. “SGK eczanelerinde kuyruğa ve ilaç yokluğuna son.” dediniz,
2018’de kur kriziyle ilaç bulamaz hâldeyiz ve en son 143 tanesini SGK yine
ödeme listesinden çıkardı. “Ameliyat yapmayın.” diyen başhekimler ve
yöneticiler cerrahlara mesajlar yolluyor, sosyal medya bunlarla yankılanıyor. 
Ulaştırmaya
gelince, 2014 yılında 2019 için İstanbul raylı sistem hedefiniz 430
kilometreydi, 278 kilometrede kaldı. İstanbul’da Gebze-Halkalı banliyö hattı
2011’de bitecekti, 2019’da ancak açılabildi. İstanbul-İzmir Otoyolu Projesi’ni
2008’de başlatıp 2011’de tamamlayacaktınız, 426 kilometrelik güzergâhın hâlen
168’inci kilometresindesiniz. Osman Gazi Köprüsü’nün de geçişi en ucuz 72 lira.
Üsküdar-Sancaktepe ve Kabataş-Mahmutbey metroları 2017’de tamamen bitecekti;
hâlen ilkinin yalnızca 9 istasyonu açıldı, ikinciden hiç ses yok. 
“2011’den
2015’e kadar 750 kilometre otoyol yapacağız.” dediniz, 42 kilometre yapıldı. 
Aile
Bakanlığı… 2018 seçimlerinde -4 bin- ASDEP yani Aile Sosyal Destek Programı
için personel alımı sözünü tutmadınız.
(Mikrofon
otomatik cihaz tarafından kapatıldı) 
AYLİN
CESUR (Devamla) - Adalet Bakanlığına 15.100 kadro vadettiniz, verilmedi ama
adaletin kendisinin dağıtılmadığı bir yerde kadro vermemeniz tabii çok
şaşırtıcı da değil aslında. 
EYT’liler,
700 bin kişi aileleriyle beraber sizden çözüm bekliyor ama EYT’nin sesine
kulaklarınız tıkalı. 
21
gün askerlik, tek tip askerlik sizden çözüm bekliyor ama bundan dolayı işini
kaybedecek ya da işi olmayıp da işe girecek olanlar intiharın eşiğine gelmiş,
her gün bize yazıyorlar, çiziyorlar, ses yok. 
İktidara
gelince cemevlerine hukuki statü ve ücretsiz elektrik sağlayacaktınız. Elektrik
mahkeme kararlarına rağmen verilmezken -ücretsiz elektrik- hukuki statünün
tanınması da 2018 seçim beyannamesinde tekrarlanan bir vaat olarak kaldı. 
“Terörle
mücadele edeceğiz.” dediniz, “çözüm süreci” dediniz, her şey düğüm oldu.
2002’de sıfır şehit varken 2002-2019 yıllarında güvenlik güçlerimizden 2.620
şehidimiz var.
“Kasım
2015’te temel hak ve özgürlükler konusunda eksiklikleri gidereceğiz.” dediniz.
Avrupa İnsan Hakları Mahkemesi Venedik Komisyonuna uyumu artırma sözü verdiniz,
geldiğimiz durum çorap söküğü. Yama yapma yerine Avrupa Birliği konusunda…
(Mikrofon
otomatik cihaz tarafından kapatıldı) 
AYLİN
CESUR (Devamla) – Son, bağlayacağım Sayın Başkanım müsaadenizle.
BAŞKAN
– Bağlamak için biraz daha zaman var ama ben bir dakika daha ilave edeyim;
onları bir tamamlayın isterseniz, bitirelim.
AYLİN
CESUR (Devamla) – Teşekkür ederim.
Avrupa
Birliği konusuna bütüncül ve kararlı yaklaşmamız gerekiyor değerli
arkadaşlarım. 
“FETÖ’yle
mücadele şart.” dediniz, şartsa az önce, daha biraz önce -defalarca verdik-
verdiğimiz önergeyi yine hep beraber neden reddettiniz? “Hep beraber” derken
iktidar partisi ve ortağından bahsediyorum. 
Değerli
iktidar partisi milletvekilleri, şimdi 23 Hazirana odakladınız her şeyi ve
Meclis de dâhil kamu ve özel kurumlarda hayat sanki durdu ve milyonlarca çözüm
bekleyen vatandaşlarımıza verdiğiniz sözler unutuldu. Biz vicdanlarımızla
sandığa sahip çıktık, millî iradeye sahip çıkmaya devam edeceğiz. O gömdüğünüz
topraktan, millî iradeyi gömdüğünüz yerden çıkaracağız ve milletimiz de bizimle
beraber olacak. Hiç, hiç bundan kuşkunuz olmasın. Biz saymaya devam edeceğiz.
Milletin hür iradesiyle gelip milletin hür iradesiyle giden iktidarlar ve bunu
kucaklayan sistem sahip buluncaya kadar biz saymaya devam edeceğiz.
Hepinizi
sevgiyle saygıyla selamlarım. (İYİ PARTİ ve CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
TBMM
Genel Kurulunda görüşülmekte olan 56 sıra sayılı Kapadokya Alanı Hakkında Kanun
Teklifi’nin 4’üncü maddesinin (5)’inci fıkrasındaki “Kapadokya Alan planı”
ibaresinin “Kapadokya Alanı planı” olarak değiştirilmesini arz ve teklif
ederiz. 
 Tekin Bingöl Orhan
Sümer Faruk Sarıaslan
 Ankara Adana Nevşehir
 Fikret Şahin Ömer
Fethi Gürer Özgür Ceylan
 Balıkesir Niğde Çanakkale
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan. 
BAŞKAN
– Önerge üzerinde… 
ENGİN
ÖZKOÇ (Sakarya) – Gerekçe okunsun Sayın Başkan. 
BAŞKAN
– Gerekçeyi okutuyorum: 
Gerekçe:

Kanunun
adı “Kapadokya Alanı Hakkında Kanun” olarak belirlenmiş olup maddedeki ifadenin
de buna uygun olması gerektiği düşünülmektedir. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
4’üncü
maddeyi oylarınıza sunuyorum: Kabul edenler… Kabul etmeyenler… 4’üncü madde kabul
edilmiştir. 
5’inci
madde üzerinde üç önerge bulunmaktadır. Önergeleri aykırılık sırasına göre
okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan Kapadokya Alanı Hakkında Kanun Teklifi’nin 5’inci maddesinin teklif metninden
çıkarılmasını arz ve teklif ederim. 
 Fahrettin Yokuş Enez
Kaplan Yasin Öztürk
 Konya Tekirdağ Denizli
 Bedri Yaşar  Behiç
Çelik
 Samsun  Mersin
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan. 
BAŞKAN
– Önerge üzerinde söz isteyen Mersin Milletvekilimiz Sayın Behiç Çelik. 
Buyurun
Sayın Çelik. (İYİ PARTİ sıralarından alkışlar) 
BEHİÇ
ÇELİK (Mersin) – Sayın Başkan, değerli milletvekilleri; 56 sıra sayılı Kanun
Teklifi’nin 5’inci maddesine verdiğimiz değişiklik önergesi üzerinde söz aldım.
Konuşmama başlamadan önce Genel Kurulu saygılarımla selamlıyorum. 
Burada
konu tabii ki Kapadokya Alan Başkanlığıyla ilgili. Bölgede birtakım kamu kurum
ve kuruluşlarının uhdesinde bulunan yetki, görev ve hizmetlerin bunlardan
alınıp özel uzmanlık alanı hâline getirilerek daha spesifik oluşturulacak bir
kuruma yani Kapadokya Alan Başkanlığına tevdi meselesi konuşuluyor. Ancak
burada şunu hatırlatmak isterim: Böyle bir kuruma ihtiyaç var mı? Mevcut kamu
kurum ve kuruluşlarıyla bunların yürütülmesi imkânsız mı? Kesinlikle imkân
dâhilindedir, böyle bir kuruma ihtiyaç olduğu kanaatinde değiliz; bunu biraz
sonra arz edeceğim. 
Ancak
şunu da belirtmekte yarar var: Bölgede Kapadokya Alanında belediyeler var, özel
idare var, millî parklar var, sit alanlarıyla ilgili kentsel, doğal, arkeolojik
kararlar var ve bunların yönetimi var, özellikle Kültür ve Turizm Bakanlığı
koruma ve gelişim bölgesi olarak ilan edilen alanlar var. Şimdi bunların
içerisinden birtakım yetkileri alarak tek bir kuruma tevdi meselesi var. Bu o kadar
önemli mi, bu o kadar öncelikli mi; bu doğrudan bir tartışma konusu. Tabii ki
günümüzde ülkemizin en büyük sorunu enflasyonla mücadele olmalı, açlıkla
mücadele olmalı, yoksullukla mücadele olmalı. Şimdi böyle bir ortamda
öncelikler sıralamasında en gerilerde olan Kapadokya Alan yönetimiyle ilgili
niçin Genel Kurul bu kadar meşgul ediliyor, bu da ayrı bir konu tabii. Ama
bunun yanında Türkiye’de birçok kurum ve kuruluş plan yapmakta. Mesela
Şehircilik Bakanlığı plan yapıyor, büyükşehir belediyeleri yapıyor, diğer
belediyeler yapıyor, özel idareler plan yapıyor. Karayolları, Devlet Su İşleri,
organize sanayi bölgesi, Kültür Varlıkları ve Müzeler Genel Müdürlüğü ile Tabiat
Varlıklarını Koruma Genel Müdürlüğü, kalkınma ajansları, TOKİ, hatta
Özelleştirme İdaresi plan yapma yetkisine sahip. Şimdi “plan” bir devletin
bütün işlerinin rantabl yürütülmesi için fevkalade önemli bir kavram. Ama
bunların hepsinin -sadece imar planları değil- genel planlamanın Türkiye'de
önemli bir kurumu vardı arkadaşlar, o da -şunu ifade edeyim size- Devlet
Planlama Teşkilatıydı. Türkiye’de hangi güç, hangi irade, hayati önemi haiz
Devlet Planlama Teşkilatını devlet kurumları içerisinden çıkardı, iptal etti,
ortadan kaldırdı, lağvetti; bunu anlamak mümkün değil. Yani bu devleti yeniden
ayağa kaldıracak, geliştirecek, organlarını daha güçlü kılacak yeni bir
yapılandırma stratejisiyle meselelere bakıp Devlet Planlama Teşkilatını yeniden
oluşturma fevkalade önemlidir. 
Burada
bunu sizlere hatırlatırken özellikle Kapadokya Alan yönetimiyle ilgili de bunu
vurgulamak istiyorum. Türkiye’de Devlet Planlama Teşkilatı kaldırıldı ve bunun
yanında, belediye yasaları çıkarıldı ve 2012 yılında Türkiye Büyük Millet
Meclisinde 6360 sayılı bir Yasa çıkarıldı. Bu yasanın içeriği, büyükşehir
belediyelerini 30 ilde ilin geneline teşmil ederek kendisine bağlı diğer ilçe
belediyelerini tamamen sömüren, onlara baskı uygulayan yeni bir belediye
yönetimi hâline dönüştürdü. İlçe belediyelerinde seçim oluyor, organları
oluşuyor ancak âdeta belediye müdürlükleri gibi çalıştırılıyor, imar yetkileri
büyük oranda ellerinden alındı. 
(Mikrofon
otomatik cihaz tarafından kapatıldı) 
BEHİÇ
ÇELİK (Devamla) – Sayın Başkan, tamamlıyorum.
BAŞKAN
– Buyurun Sayın Çelik.
BEHİÇ
ÇELİK (Devamla) – Dolayısıyla büyükşehir belediyelerinin şu anda Türkiye’de
özellikle daha egemen olması, ilçe belediyeleri üzerinde egemen olması da imar
faaliyetleri açısından ayrı bir sorun olarak karşımıza çıkıyor. 
Tekrar
dönersek, bu planlama faaliyetlerinin tekrar oradaki kurumlar eliyle
yürütülmesinde yarar var. Aslında böyle bir alan yönetimine ihtiyaç olduğu
kanaatinde değiliz arkadaşlar. Onun için, bir de bunun mevcut gündeme sokulması
da anlamlı değil. Burada, söylediğim gibi, ekonomiyi tartışalım, sosyal hayatı
tartışalım, ülkemizin tahrip edilen organlarını, değerlerini tartışalım; bunlar
yok. Ama Cumhurbaşkanı kararnamesiyle ayrıca ne yapıyorlar? Bizim burada
yapacağımız bu yasayla doğrudan örtüştürülerek Kapadokya Alan yönetimi
karşımıza çıkmış olacak. Bu, hiç akıl alabilir bir iş değildir. 
(Mikrofon
otomatik cihaz tarafından kapatıldı) 
BEHİÇ
ÇELİK (Devamla) – Sayın Başkan, toparlıyorum. 
BAŞKAN
– Toparlayın Sayın Çelik. 
Buyurun.

BEHİÇ
ÇELİK (Devamla) – Burada tamamen yapıcı bir şekilde sizlere anlatmak için
eleştirilerimizi özellikle yapıyoruz ve sözüme burada son verirken tekrar Genel
Kurulu saygılarımla selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 56 sıra sayılı Kapadokya Alanı Hakkında Kanun Teklifi’nin 5’inci
maddesinin 1’inci ve 3’üncü fıkralarının madde metninden çıkarılmasını arz ve
teklif ederiz. 
 Tekin Bingöl Orhan
Sümer Faruk Sarıaslan
 Ankara Adana Nevşehir
 Ömer Fethi Gürer Ali
Öztunç Çetin Arık
 Niğde Kahramanmaraş Kayseri
BAŞKAN
- Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan.
BAŞKAN
– Önerge üzerinde söz isteyen, Nevşehir Milletvekilimiz Sayın Faruk Sarıaslan.
(CHP sıralarından alkışlar) 
FARUK
SARIASLAN (Nevşehir) – Sayın Başkan, değerli milletvekilleri; hepinizi saygıyla
selamlıyorum. 
Dün,
5’inci maddeyle ilgili yaptığımız eleştirilerimizi ciddiye alıp
değerlendirdiğiniz için de Komisyona teşekkür ediyorum. Dün, bizim yaptığımız
eleştirilerin aşağı yukarı büyük bir kısmı kabul edilmiş. Bunlarla ilgili tabii,
kabul edilmeyenler de var, onları da söyleyeceğim. 
“Komisyon
aşağıda belirtilen üyelerden oluşur: Üniversitelerin arkeoloji, sanat tarihi,
mimarlık alanında uzman ve en az on yıl deneyime sahip 7 üye, Nevşehir İl Özel
İdaresi Genel Sekreteri veya Nevşehir İl Özel İdaresinde görevli üye, Çevre ve
Şehircilik Bakanlığı Tabiat Varlıklarını Koruma Genel Müdürlüğü, Tarım ve Orman
Bakanlığı, Nevşehir Ticaret ve Sanayi Odası -yani sivil toplum örgütlerinden de
alınmış- görüşülecek konuyla ilgili belediye başkanlıkları -burada herhâlde bir
düzeltme yapılacak anladığım kadarıyla, belediye başkanlığının hangisi, yer
olarak belirtilmemişti, bu konuda da düzeltilme yapılacağı söylendi- Vakıflar
Genel Müdürlüğü ile Vakıf bölge müdürlükleri, komisyonda görüşülecek konunun
niteliğine göre oy hakkı olmamak kaydıyla ilgili kurum ve kuruluşlardan uzman
çağırabilir. Komisyonun gündemiyle ilgili meslek odaları idarenin davetiyle
toplantıya gözlemci olarak katılabilir.” 
Yalnız,
burada, sivil toplum kuruluşlarından da temsilcilerin olması gerekir. Sivil
toplum kuruluşlarından temsilci burada yok. Sivil toplum kuruluşlarından
temsilcinin olmasının en büyük faydası; değerli arkadaşlar, sivil toplum
kuruluşları hiçbir çıkar gözetmeksizin çalıştıkları için onlar eleştirilerini daha
rahat bir şekilde iletebilirler. Sayın milletvekilim de bilir, “Zir Vadisi”
diye bir bölge var. Zir Vadisi’ndeki o bölgeye uyumsuz bir şekilde yapılar
olmuştu, bunu ilk gündeme getirenler oradaki sivil toplum kuruluşları oldu,
daha sonra bu konu düzeltildi. Özellikle sivil toplum kuruluşlarının bunun
içerisine dâhil edilmesi gerektiği kanaatindeyim. 
Şimdi,
burada bir şey daha anlaşıldı: Muhalefet sadece eleştirmek için eleştirmiyor.
Bu 5’inci madde böyle geçmiş olsaydı Meclisin yetkisini tamamen Cumhurbaşkanına
devredecektik -tek bir kişiye- tek bir kişinin söyledikleri olacaktı; oysa
Mecliste tartıştık, bu 5’inci maddenin içerisini doldurduk, olumsuzlukları
anlattık, sizler de bu konuyla ilgili getirdiniz. Teşekkür ediyoruz.
Nevşehir
gündeme gelmişken -o gün söyledim- Kozaklı’daki hastaneyi gündeme getirmiştim,
500 yataklı bir hastane demiştim, milletvekilimiz de “500 yataklı bir hastane
çok büyük.” demişti. Şimdi, Kozaklı’da yapılacak hastanenin şöyle bir özelliği
var: Kozaklı, sıcak sularıyla ünlü bir yer. Bu sıcak su da Alman Kaplıcalar
Birliği sınıflamasına göre sodyum, kalsiyum ve klor içermekte. Burası tamamen
bir fizik tedavi merkezi olarak kullanılabilir, buraya yurt dışından hastalar
gelebilir. Şu an var olan hastaneye altı ay sonrasına sıra veriliyor. Buraya
gelecek hasta, aynı zamanda Kapadokya’nın değişik bölgelerini gezer, değişik
bölgelerini görür. Onun için de buraya acilen… Yatak sayısı 500 olmaz da 300
olur ama ihtiyaç; turizm açısından da ihtiyaç, işsizliğin giderilmesi açısından
da ihtiyaç. 
Hacıbektaş
konusunu, dün gündeme getirmiştim, olumlu olacağı da söylenmişti. Yeniden
söyleyeyim: Hacıbektaş, bizim şu anki konumumuza yakışmıyor, elli yıl öncesinin
görüntüsünü veriyor; buna bir an önce çözüm getirmemiz lazım. 
Yine,
Nevşehir gündemde olduğu için söyleyeyim, Nevşehir’e Rus turistler pek
gelmiyor, nedeni de direkt olarak Rusya’dan uçuş olmadığı için. Oysa Antalya
ile Kapadokya arasında doğrudan uçuş olur ise Rus turistler de Kapadokya
bölgesine gelir. 
Nevşehir’den
bize gelen ikinci talep, Nevşehir çiftçilerinin elektrik borçları her ay
ödenmek üzere geliyor. Oysaki bildiğiniz gibi, çiftçilerin elde ettikleri gelir
hasatın sonunda. Yani, biz bu çiftçilerin borçlarının hasat sonunda ödenmesiyle
ilgili yasal bir düzenleme yapalım, Meclisten bunu da geçirelim ki çiftçiler
biraz rahatlamış olsunlar. 
Şimdi,
değerli arkadaşlar, yine, Niğde milletvekili arkadaşımız söyledi, patatesle
ilgili. Kapadokya bölgesinde özellikle Derinkuyu, patatesiyle meşhurdu ama
üzülerek söylüyorum ki orada patates eskisi gibi yetiştirilemiyor. İşte, oraya
“kanser hastalığı” denildi, değişik nedenlerden dolayı.
(Mikrofon
otomatik cihaz tarafından kapatıldı) 
BAŞKAN
– Sayın Sarıaslan, toparlayın, devam edin. 
FARUK
SARIASLAN (Devamla) - Öncelikle oraya kenevir ekilmesiyle ilgili de bir
düzenleme yapılması gerektiği kanaatindeyim. 
Dinlediğiniz
için teşekkür ediyor, saygılar sunuyorum. (CHP ve İYİ PARTİ sıralarından
alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 56 sıra sayılı Kanun Teklifi’nin 5’inci maddesinin aşağıdaki şekilde
değiştirilmesini arz ve teklif ederiz. 
 Özlem Zengin  Mehmet
Doğan Kubat Muhammed Levent Bülbül 
 Tokat İstanbul Sakarya
 Fehmi Alpay Özalan İsmail
Tamer Kamil Aydın
 İzmir Kayseri Erzurum
  Mustafa
Açıkgöz
  Nevşehir
"MADDE
5- (1) Komisyon aşağıda belirtilen üyelerden oluşur.
a)
Üniversitelerin arkeoloji, sanat tarihi, mimarlık, şehir planlama/şehir ve
bölge planlama, jeoloji ve hukuk ile biyoloji veya kimya bölümlerinden lisans
eğitimlerini tamamlayarak mezun olmuş, Bakanlıkça görevlendirilecek, alanında
uzman ve en az on yıl deneyime sahip yedi üye.
b)
Nevşehir İl Özel İdaresi Genel Sekreteri veya Nevşehir İl Özel İdaresinden
görevlendireceği bir üye.
c)
Çevre ve Şehircilik Bakanlığı Tabiat Varlıklarını Koruma Genel Müdürlüğü ile
Tarım ve Orman Bakanlığı Doğa Koruma ve Milli Parklar Genel Müdürlüğünce
görevlendirilecek, alanlarında uzman birer üye.
ç)
Nevşehir Ticaret ve Sanayi Odasınca görevlendirilecek bir üye.
d)
Görüşülecek konu ile ilgili yer belediye başkanlığından görevlendirilecek bir
temsilci üye.
e)
Görüşülecek konu Vakıflar Genel Müdürlüğü ile ilgili ise Vakıflar Bölge Müdürü
veya Vakıflar Bölge Müdürlüğünden görevlendireceği bir temsilci üye.
(2)
Komisyonda görüşülecek konunun niteliğine göre oy hakkı olmamak kaydıyla ilgili
kurum ve kuruluşlardan uzman çağırılabilir. Komisyonun gündemiyle ilgili meslek
odaları İdarenin davetiyle toplantıya gözlemci olarak katılabilir.
(3)
Birinci fıkranın (a) bendi uyarınca görevlendirilen Komisyon üyelerinin görev
süresi iki yıldır. Yeni üyeler görevlendirilene kadar mevcut üyeler görevine
devam eder.
(4)
Kapadokya Alanında, 2863 sayılı Kanun ile kültür varlıklarını koruma bölge
kurulları ile tabiat varlıklarını koruma bölge komisyonlarına verilen yetki ve
görevler Komisyon tarafından kullanılır. Ayrıca, Komisyon Kapadokya Alanı
içerisinde doğal sit alanlarının tescili, sınır değişiklikleri ve yeniden değerlendirilmesine
yönelik karar almaya yetkilidir.
(5)
Komisyon, Kapadokya Alanında geçiş dönemi koruma esasları ve kullanma şartları
ile meri planlara ilişkin her türlü fiziki ve inşai uygulamaya yönelik karar
almaya yetkilidir.
(6)
2863 sayılı Kanunda ve diğer mevzuatta kültür varlıklarını koruma bölge
kurulları ile tabiat varlıklarını koruma bölge komisyonlarına yapılan atıflar
Kapadokya Alanı bakımından Komisyona yapılmış sayılır.
(7)
Kamu kurum ve kuruluşları, belediyeler ile gerçek ve tüzel kişiler Komisyon
kararlarına uymak zorundadır.
(8)
Komisyonun kuruluşu, görevleri, çalışma usul ve esasları ile komisyon
üyelerinin atanması ve üyeliklerinin sona erdirilmesi Bakanlıkça çıkarılan
yönetmelik ile belirlenir.”
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Takdire bırakıyoruz Sayın Başkan.
MEHMET
DOĞAN KUBAT (İstanbul) – Gerekçe…
BAŞKAN
– Gerekçeyi okutuyorum:
Gerekçe:

Kanun
Teklifinin 5’inci maddesinde, Kapadokya Alan Komisyonunun karar almaya yetkili
olduğu hususlar ile Komisyon kararlarına uyma zorunluluğuna ilişkin hükümler
yer almakta ancak Komisyonun hangi üyelerden oluşacağı ve çalışma usul ve
esaslarına dair hükümler bulunmamaktadır. Kanunda "Kapadokya Alan Komisyonu”
başlıklı maddede boşluk olmaması ve Komisyonun hangi üyelerden oluşacağı
hususunda tereddüde meydan verilmemesi amacıyla bu hususların da bulunması
gerektiği değerlendirilerek Komisyonun hangi üyelerden oluşacağına, konunun
niteliğine göre gerektiğinde oy hakkı olmamak kaydıyla ilgili kurum ve
kuruluşlardan uzman çağırılabileceğine, Komisyonun gündemiyle ilgili meslek
odalarının idarenin davetiyle toplantıya gözlemci olarak katılabileceğine,
Bakanlıkça görevlendirilecek üyelerin görev süresine ilişkin fıkralar ile
maddenin uygulanmasına dair usul ve esasları belirlemek üzere yönetmelik atfı
içeren bir fıkranın eklenmesi teklif edilmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda 5’inci maddeyi oylarınıza sunuyorum: Kabul edenler…
Kabul etmeyenler… 5’inci madde kabul edilmiştir.
Değerli
milletvekilleri, şimdi ikinci bölümün görüşmelerine başlıyoruz. 
İkinci
bölüm, geçici madde 1 dâhil 6 ila 11’inci maddeleri kapsamaktadır.
Şimdi
ikinci bölüm üzerinde söz isteyen değerli milletvekillerimize söz vereceğim.
İkinci
bölüm üzerinde söz isteyen, İYİ PARTİ Grubu adına Adana Milletvekilimiz Sayın
İsmail Koncuk. (İYİ PARTİ sıralarından alkışlar)
Süreniz
on dakika Sayın Koncuk.
İYİ
PARTİ GRUBU ADINA İSMAİL KONCUK (Adana) – Sayın Başkan, değerli
milletvekilleri; yüce heyetinizi saygıyla selamlıyorum.
Öncelikle,
kanun yapma şekli bakımından bu 56 sıra sayılı Kanun Teklifi’nin 5’inci
maddesiyle ilgili muhalefetin getirdiği tekliflerin dikkate alınması son derece
sevindirici bir durumdur. Aslında kanun yaparken ortak aklı harekete geçirmek,
muhalefetin kanunu geliştirecek, daha faydalı hâle getirecek tekliflerini
değerlendirmek herhâlde memleketimizin hem de Türkiye Büyük Millet Meclisinin
menfaatine, hayrına bir durumdur. Bu anlayışın her kanun yapılırken uygulanması
gereken bir anlayış olduğunu düşünüyorum.
Değerli
milletvekilleri, aslında bu kanun teklifi, enteresan bir kanun teklifi. Bunu
devlet yönetme anlayışıyla değerlendirmemiz lazım. Nasıl bir devlet yönetim
anlayışımız var? Bununla paralel yani aslında devlet yönetme tercihimizle
ilgili bir kanun olarak görüyorum ben bu Kapadokya Kanunu’nu. Neden? Burada
aslında bu kanunla valiliğin yetkilerini ortadan kaldırıyoruz, belediyenin yetkilerini
ortadan kaldırıyoruz, Kültür Bakanlığının yetkilerini ortadan kaldırıyoruz,
Tarım Bakanlığının bazı yetkilerini, Tabiat Varlıklarını Koruma Teşkilatının
yetkilerini ortadan kaldırıyoruz. Aslında bizim Türkiye Büyük Millet Meclisinde
konuşmamız gereken en önemli tarafı budur. Dün bir milletvekili, “Ben de
Mezopotamya’yla ilgili bir kanun teklifi istiyorum.” dedi. Şimdi, Kapadokya’yla
ilgili bir özel kanun konuşuluyorsa elbette çıkar biri der ki: “Mezopotamya’ya
da istiyorum.” Ben de Adana Milletvekili olarak Çukurova’yla ilgili bir kanun
teklifi istiyorum. Ayhan Erel de Aksaray’la ilgili bir kanun teklifi ister.
Zaten İstanbul’la ilgili -ben yıllardır duyarım- bir özel kanun gerekmektedir.
İşte buranın Millî Eğitimi vesaire çok farklıdır diye konuşulur bunlar. 
Şimdi,
böyle bir kanun teklifine neden ihtiyaç duyduğumuzu Nevşehir Milletvekili Sayın
Mustafa Açıkgöz geçen anlatmıştı: Bir yetki karmaşası var, bu yetki karmaşası
Kapadokya’yla ilgili ciddi problemler doğuruyor, bunu tek elde toplamamız lazım.
Zannederim Nevşehir CHP Milletvekili Faruk Bey de bu yönüyle doğru buldu
kanunu. Ama peki, bu kurumlar, yetkilerini ortadan kaldırdığımız kurumlar,
Türkiye Cumhuriyeti devletinin kurumları değil mi? Şunu sormamız lazım: Kültür
Bakanlığı neden var? Madem Kapadokya’yla ilgili, idare adı altında yeni bir
kurum oluşturuyorsanız Kültür Bakanlığı neden var; efendim, Tabiat Varlıklarını
Korumu Kurulu neden var? 
Aslında
AK PARTİ Nevşehir Milletvekili bu kanunun partili cumhurbaşkanlığı sistemiyle
uyumlu olduğunu ifade etti. Şimdi, partili cumhurbaşkanlığı sistemi, Kültür
Bakanlığının, birtakım kurum ve kuruluşlarımızın yetkisini ortadan kaldırmayı
gerektiren bir sistem midir, ben bunu anlamakta zorlanıyorum. Bunu, devlet
yönetimi şekli bakımından bu kanunu doğru bulmuyorum. Bu kanun gerekli mi?
Evet, bu kanun gerekli olabilir, bu yönü doğrudur, bunu kabul ediyoruz İYİ
PARTİ Grubu olarak da. Peki, buradaki yetkileri, Kültür Bakanlığı bünyesinde
bir yapı oluşturarak aynı yetkileri o kuruma yani Kültür Bakanlığına yani bu
işleri yapma yetkisi olan Türkiye Cumhuriyeti devletinin Bakanlığına vermek,
devlet yönetimi anlayışımız bakımından daha doğru bir yaklaşım olmaz mıydı?
Şimdi,
enteresan bir durumla karşı karşıyayız. Bizim Adana’da söylerler, sizlerde de
söylenir mi bilmiyorum, bu anlayış, devlet yönetimini edir gudur etme
anlayışıdır; edir gudur yani böyle elimizde tuhaf tuhaf, tuhaf geldi elimize,
edir gudur böyle, pürüzlü… Bu nasıl bir anlayış? Bunu birilerinin izah etmesi
lazım. Yani artık Türkiye Cumhuriyeti devletinin devleti yönetme anlayışı,
Türkiye Cumhuriyeti devletinin bakanlıklarını bir kenara çekerek yönetme
anlayışı olarak mı devam edecektir diye doğrusu ben düşünüyorum. Bu burada
izaha muhtaç bir durumdur. Aslında bunun partili cumhurbaşkanlığı sistemiyle de
ne kadar alakalı olduğunu doğrusu ben merak ediyorum. Dolayısıyla kanun bu
yönüyle kabul edilecek bir kanun değil. Bu yönü dışında buradaki yetkiler
doğrudur. Kapadokya, bizim önemli bir turistik bölgemizdir, bir millî
varlığımızdır, korunması lazım, yok olmasına, talan edilmesine yönelik bütün
tehditlerin ortadan kaldırılması lazım, burada bir tartışma söz konusu değil. 
Mesele,
bu yetkinin yeni bir kurum ihdas edilerek gereksiz bir kuruma verilmesi,
gereksiz bir kurum oluşturulmasıdır. Hani bir zamanlar paralel devlet
yapılanması diye FETÖ’yü falan suçlardınız ya, hepimiz suçlardık gerçi de… Bir
paralel devlet yapılanmasının var olduğunu bugün daha iyi anlıyoruz. Bu da bir
paralel devlet yapılanmasıdır. Kültür Bakanlığınız varken böyle bir kanunu, bu
kanunun yetkilerini Kültür Bakanlığı dışında, Tabiat Varlıklarını Koruma Kurulu
dışında herhangi bir idare yapılanmasına vermek, devlet yönetim anlayışıyla
bağdaşan bir durum değildir. 
Geçen
Komisyon toplantısında da anlattık, değişmediyse buradaki 9’uncu maddede mesela
4/A’lı devlet memurları, bu idarenin memuru hâline geliyor. Ne oluyor biliyor
musunuz? Sözleşmeli oluyor. Bir düzeltme yapıldı mı bilmiyorum, Komisyon burada
ama…
Sayın
Başkanım, bu yönüyle ilgili bir düzeltme yapıldı mı bilmiyorum. Eğer bir
düzeltme yapılmadıysa mutlaka yapılması gerekir çünkü hukuken arızalı bir madde
meydana getiriyorsunuz. 
Değerli
milletvekilleri, 657 sayılı Devlet Memurları Kanunu’nda kamu görevlilerinin
istihdam şekli bellidir; 4/A, 4/B, 4/C, 4/D. Bunun dışında bir istihdam türü
657 sayılı Devlet Memurları Kanunu’nda yoktur. 
Şimdi,
siz bu kanunun 9’uncu maddesiyle ne yapıyorsunuz biliyor musunuz? 4/A’lı olan
bir devlet memurunu alıyorsunuz, iş sözleşmesine tabi bir eleman hâline
getiriyorsunuz. Bu yetkiyi size hangi kanun veriyor? Öyle bir kanun var mı?
Yani size böyle bir yetkiyi veren herhangi bir kanun maddesi varsa lütfen
buradan biri izah etsin. 
Yılların
sendikacısı olarak söylüyorum, bu kanun, 657 sayılı Devlet Memurları Kanunu’yla
örtüşen bir kanun değildir. Ya burada izah edin “Hukuki boyutu şudur.” deyin…
4/A’lı bir memur nasıl sözleşmeli hâle getirilebilir ya? Yok böyle bir şey, yok
böyle bir şey. Biri dava açtığında kökten değişir, değişmek zorundadır. Onun
için, burada -Komisyon da burada- bu yönle ilgili şöyle diyelim: “Kadrosuyla
geçerler.” diyelim. İş sözleşmesiyle değil, kadrosuyla, kadrosu neyse -4/A’ysa
4/A, 4/B’yse 4/B, 4/D’yse 4/D- onunla geçileceğini ifade edelim. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Koncuk. 
İSMAİL
KONCUK (Devamla) – Ben bu düşüncelerle, kanunun milletimize, Kapadokya
bölgemizde yaşayan bütün insanlarımıza hayırlı uğurlu olmasını Yüce Allah’tan
niyaz ediyor, saygılar sunuyorum. (İYİ PARTİ sıralarından alkışlar) 
BAŞKAN
– Teşekkür ederim.
Sayın
Komisyon Başkanının bir söz talebi oldu.
Buyurun.
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Teşekkür ediyorum Sayın Başkan.
Sayın
vekilimizin yapmış olduğu açıklamalarda bir yanlış anlama olmasın diye Genel
Kurula kısa bir bilgi vermek istiyorum. Biliyorsunuz bu çıkan kanunla,
Kapadokya Alan Başkanlığı Kanunu’yla belediye ve valiliğin yetkilerine
dokunulmuyor. Sadece millî parklar ve doğal sitler bakımından Çevre ve
Şehircilik Bakanlığı ve Tarım ve Orman Bakanlığına ait yetkiler alınıyor. Alan
Başkanlığı, Kültür ve Turizm Bakanlığına bağlı olarak görev yapacak, bu kanun
metninde de zaten…
İSMAİL
KONCUK (Adana) – Çoğu yerde bağımsız ama.
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) – Aynen.
Çanakkale’deki, Gelibolu’daki Alan Başkanlığının Kültür Bakanlığına bağlı
olarak çalıştığı gibi bu başkanlık da aynı şekilde çalışacak. Bu konu zaten
Komisyonda da gündeme getirildi ama ısrarla burada tekrar edildiği için bir
yanlış anlama olmasın diye Genel Kurula bilgi veriyorum, bir.
İkinci
bir husus ise bu komisyonda görev alacaklarla ilgili. Bir defa öncelikle bu
görev alma, isteğe bağlı; kimse zorla orada görevlendirilmeyecek. Evet,
sözleşmeli olarak çalışacak çünkü daha cazip şartlar kendilerine sunulduğu için
sözleşmeleri bittiği zaman da bir ay içerisinde kurumlarına geri dönecekler,
orada sınırlama da var, bir ay içerisinde görevlerinin başında olacak. Burada
geçirmiş olduğu yıllar da yine aynı şekilde kıdemine, hizmetine, her şeyine
sayılacak, herhangi bir hak kaybı olmayacak, bilakis bu komisyonda çalışacak
arkadaşları teşvik etmek adına daha cazip şartlar sunabilmek için sözleşmeli
uygulaması yapılıyor. Bunu Genel Kurulun bilgilerine sunuyorum.
Teşekkür
ederim.
BAŞKAN
– Teşekkür ederim.
İSMAİL
KONCUK (Adana) – Sayın Başkanım, bir açıklama yapabilir miyim?
BAŞKAN–
Buyurun Sayın Koncuk.
İSMAİL
KONCUK (Adana) – Şimdi, Kültür Bakanlığına bağlı olacak dedi ama çeşitli
bakanlıkların yetkisi ortadan kalkacak. Şeklen Kültür Bakanlığına bağlı ama bu
yetkileri kullanmakta bağımsız bir yapı oluşturuluyor. İkinci yönü istihdam
türü bakımından, hangi kanuna dâhil ediyorsunuz? Böyle bir kanun yok, böyle bir
kanun yok tamamen ucube bir istihdam türü var ve bu, iç hukukumuza yani
personel rejimimize tamamen aykırı bir durum. Bu düzeltilmezse… Ha, şöyle bir
durum varsa ”Burası arpalık olarak kullanılacak biz istediğimiz adamları
alacağız buraya, aldığı maaşın 2 katını vereceğiz, mevcut mevzuat da buna
engel.” diyorsanız onu tartışmayalım. 
BAŞKAN
– Peki, teşekkür ederim. 
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) – Sayın
Başkanım hemen bir cümle söyleyeyim: Biraz önce 5’inci maddede vermiş olduğumuz
önergede orada teknik bir ekip kuruluyor, dolayısıyla burası bir arpalık değildir,
arpalık da olmayacak. Burada sayın teklif sahiplerinin de teklifi sunarken
gerekçelerini de ortaya koyduğu gibi, bir yetki karmaşası var. Bu karmaşayı
gidermek adına daha önce başarılı bir örneği olan Gelibolu Başkanlığı gibi
Kapadokya’da bir başkanlık kurulması Kapadokya bölgemize hayırlı olsun diyorum.

BAŞKAN
– Teşekkür ederim. 
Şimdi
ikinci bölüm üzerinde söz isteyen Halkların Demokratik Partisi Grubu adına
Diyarbakır Milletvekilimiz Sayın Garo Paylan. (HDP sıralarından alkışlar)
Süremiz
on dakika Sayın Paylan. 
HDP
GRUBU ADINA GARO PAYLAN (Diyarbakır) – Teşekkür ederim Sayın Başkan. 
Değerli
milletvekilleri, hepinizi saygıyla selamlıyorum. 
Değerli
arkadaşlar, Anadolu, medeniyetler beşiği. Biliyorsunuz, Göbeklitepe çok
konuşuluyor, on iki bin yıllık tarihi var arkadaşlar. Yani insanoğlu, tarım
devrimine ilk olarak Anadolu’da geçti ve medeniyetin beşiği olarak da
Anadolu’muz var. On iki bin yıllık medeniyet tarihi arkadaşlar. Bizler
mirasçılarıyız. Ama on iki bin yıllık medeniyet tarihine şu yüz yıl, ihanet
etmiştir arkadaşlar. Hep çok kimlikli, çok renkli, çok kültürlü olmuştur
Anadolu ve bu sayede rengârenk olmuştur ama bu yüz yıllık dönemde baktığımızda,
tekçilik dayatılmıştır ve on iki bin yıllık mirasa da ihanet ettik arkadaşlar.
Şimdi korumaya çalışıyoruz. Sanki koruma kurulları azmış gibi, sanki Kültür
Bakanlığının yetkisi yokmuş gibi, Çevre ve Tabiat Varlıklarını Koruma Kurulları
yokmuş gibi, yasalarımızda ilgili maddeler yokmuş gibi korumaya çalışıyoruz ama
arkadaşlar koruyamıyoruz. Biz ne zaman ki tarihimizle barışırsak, çocuklarımıza
gerçek anlamda bir tarih anlatısı yaparsak, onlara bütün kimliklere, bütün
kültürlerin mirasına ortak olarak sahip çıkabiliriz duygusunu verirsek o zaman
hiçbir kanuna gerek kalmaz arkadaşlar. 
Size
yalnızca bir fotoğraf göstermek istiyorum Kapadokya’dan. Arkadaşlar, bakın, şu
fotoğraf Kapadokya’dan. Hani, Kapadokya’da yüz yıllarca insanlar kaya mezarları
kazmışlar, yüz yıllarca. Neyi görmeye geliyor turistler -hani, turizm odaklı
yapmışsınız ya bu maddeyi- neyi görmeye geliyor? Bu kaya kiliselerini görmeye
geliyor. O elbette doğa harikası ama yüzlerce kaya kilisesi var Kapadokya’da;
Nevşehir vekillerimiz bilir, görenler bilir. Gidin, o kaya kiliselerini gezin;
oradaki bütün azizlerin, Meryem Anaların, İsa’nın gözleri oyulmuştur, üzerleri
çizilmiştir, hakaret ibareleri yazılmıştır. Neden, neden arkadaşlar? Çünkü
“Hristiyanlık kötü bir şeydir.” diye bakılır; Hristiyanlar sanki bu topraklara
ait değilmiş gibi, onların kültürel mirası bizim değilmiş gibi öyle bir öğreti
ortaya konulur ve gider birtakım Vandallar, o kiliselerdeki azizlerin,
Meryem Ana’nın, İsa’nın gözlerini oyar, üzerine çarpılar yazar, küfürler yazar.
Değerli
arkadaşlar, bugün Floransa’ya veya Avrupa’da kendi tarihine sahip çıkan
herhangi bir ülkeye gidin, bakın bakalım, bir pencereyi değiştirmeye kalkın
-gidersiniz, Floransa’da yürürken sanki Orta Çağ’da yürümüş gibi olursunuz- bir
ahşap pencerenin yerine bir pimapen takmaya çalışın bakalım ne oluyor? İlk
olarak o sokaktakiler gelip sizin tepenize biner; koruma kuruluna gerek yoktur,
valilik gelmez, kültür bakanlığı gelmez, böyle kurullara filan ihtiyaç yoktur;
o sokaktakiler gelip tepenize biner, “Sen benim tarihime ihanet edemezsin.” der
çünkü tarihi içselleştirmiştir oradaki insanlar, kendi tarihine, kendi
kültürüne sahip çıkar. Ama Anadolu’yu yalnızca “Müslüman” ve “Türk” parantezine
aldığınız anda geri kalan her şey yağmalanabilir, Vandallığa maruz kalabilir.
Gelin, yapmamız gereken şeyi yapalım arkadaşlar, koruma kurullarını bir kenara
bırakalım; Eğitim Bakanını çağıralım buraya, çocuklarımıza nasıl bir tarih
anlatıyor? Hristiyanlar bu toprakların asli unsurları mı yoksa gönderilmesi
gereken unsurlar mı, gelin bunları anlatalım çocuklarımıza. O kültür
varlıklarına sahip çıkılması mı gerektiğini, yoksa böyle Vandallıklara maruz mu
bırakılması gerektiğini Eğitim Bakanımızla konuşalım, Kültür Bakanımızla
konuşalım. 
ÜMİT
YILMAZ (Düzce) – Ya Avrupa’da bir tane cami bırakmamışlar, minare yok ya,
konuşuyorsun.
GARO
PAYLAN (Devamla) – Değerli arkadaşlar, biz Hitit’iz, Urartu’yuz, Asur’uz,
Likya’yız, Frigya’yız, Roma’yız, Bizans’ız diyemediğimiz sürece, Osmanlı’yız
diyemediğimiz sürece arkadaşlar, maalesef, bu kültürel varlığı da koruyamayız.
ÜMİT
YILMAZ (Düzce) – Avrupa’da bir tane cami bırakmadılar. 
HÜDA
KAYA (İstanbul) – Ne biçim konuşuyorsun sen? Ağzından çıkanı biliyor musun sen?

BAŞKAN
– Sayın Kaya, lütfen, konuşmacınız var, lütfen… 
Değerli
arkadaşlar, lütfen…
GARO
PAYLAN (Devamla) – Değerli arkadaşlar, bakın, bir Trabzon tartışmasıdır gidiyor
değil mi? Trabzon vekillerimiz burada. Bir Trabzon tartışmasıdır gidiyor. Ekrem
İmamoğlu, sevgili Ekrem İmamoğlu Trabzonlu ve Esenler Belediye Başkanı onun
Trabzonlu olduğunu ima ederek ona -hani ima olarak- Rum demek istediğini iddia
ediyorlar, Pontus ve Rum demek istediğini ima ediyorlar. 
ZÜLFÜ
DEMİRBAĞ (Elâzığ) - Sen söylüyorsun onu. Sen söylüyorsun.
BAŞKAN
– Değerli arkadaşlar, konuşmacıyı dinleyin. 
GARO
PAYLAN (Devamla) – Şimdi, arkadaşlar, Esenler Belediye Başkanı, açık bir
ırkçılığa imza atmıştır, ırkçılıktır. 
ZÜLFÜ
DEMİRBAĞ (Elâzığ) – Söyleyen sensin.
GARO
PAYLAN (Devamla) – Ben 1990’lı yıllarda ilk üniversite gençlik koluyla beraber
dağcılık kulübünde Karadeniz yaylalarına çıktım arkadaşlar. Karadeniz
yaylalarında bir baştan başladım ta Artvin’e kadar gittim arkadaşlar iki ay
boyunca, çok şaşırdım. Karadeniz yaylalarına bir çıktım, bir baktım, kadınlar,
erkekler Rumca konuşuyorlar arkadaşlar, Rumca konuşuyorlar, Müslüman kadınlar
Rumca konuşuyorlar, şaşırdım. Bilmiyordum o zamana kadar hâlâ Müslümanlaşmış
Rumlar olup olmadığını bilmiyordum. Ya ne var bunda diyemezsiniz değil mi? Ya
bir Rum kökenli olmak, bir zamanlar Rum olmuş ve Müslümanlaşmış olma iddiasını
neden bir hakaret olarak görüyoruz arkadaşlar, neden? 
Bakın,
daha sonra devam ettim, Hemşin’e gittim, bir kahveye oturdum, baktım, yine
sakallı amcalarımız konuşuyorlar. Ya ben de su içiyorum, baktım konuştukları
dili anlıyorum. Hemşin’de yaylada oturuyoruz, konuştukları dili anlıyorum.
Gittim, “…”(x) dedim
yani “Merhaba” dedim. Onlar da bana “…”(xx)
dediler, konuştuk Ermenice. 
ERKAN
HABERAL (Ankara) – Benim yaylalarımda ne işin var?
GARO
PAYLAN (Devamla) – Ya, dediler ki sonra…
BAŞKAN
– Değerli arkadaşlar, lütfen…
GARO
PAYLAN (Devamla) – “Sen bu Hemşinceyi nereden biliyorsun arkadaş?” diye bana sordu.
“Ya, sen bu Hemşinceyi nereden biliyorsun?” 
ERKAN
HABERAL (Ankara) – Ben Hemşinliyim. 
MAHMUT
TOĞRUL (Gaziantep) – Hatibi dinleyelim. 
BAŞKAN
– Değerli arkadaşlar, lütfen…
GARO
PAYLON (Devamla) - Dedim ki: “Ya, bu, Ermenice arkadaş, bu Ermenice. Ben
Ermenice konuşuyorum.” Yani birbirimizle anlaştık. 
ERKAN
HABERAL (Ankara) – Onlar Ermeni, Hemşinli değil!
MAHMUT
TOĞRUL (Gaziantep) – Hatibi dinleyelim.
BAŞKAN
– Değerli arkadaşlar, lütfen… 
ERKAN
HABERAL (Ankara) – Hemşinliler ne zaman Ermeni oldu?
BAŞKAN
– Sayın Haberal, lütfen… 
GARO
PAYLAN (Devamla) – Demek istediğim şu arkadaşlar: Bir zamanlar Ermeniler bu
topraklardaydı, Rumlar bu topraklardaydı. Buradan sürüldüler ama bazısı da
Müslümanlaştı arkadaşlar. Ekrem İmamoğlu’nun da dedesi Rum olabilir; olabilir,
ne var bunda? Bazılarınızın, pek çoğunuzun Ermeni, Rum akrabası olabilir,
bazılarınız Müslümanlaşmış Rum, Ermeni olabilirsiniz; bu da bir hakaret olamaz.
(Gürültüler)
MAHMUT
TOĞRUL (Gaziantep) – Dinleyin! Ayıp bir şey ya!
BAŞKAN
– Sayın Toğrul, lütfen… 
ZÜLFÜ
DEMİRBAĞ (Elâzığ) – Niye konuşuyorsunuz ya? 
BAŞKAN
– Değerli arkadaşlar, lütfen… 
GARO
PAYLAN (Devamla) – Bakın, şimdi, böyle bir iddia oldu. 
Şimdi,
dediler ki Ekrem İmamoğlu’nun efendim kökeniyle ilgili bir iddiada bulunuldu.
Buna karşı Sayın Lütfü Türkkan ne yaptı? Bir “tweet” attı. Şöyle diyor:
“Trabzonlulara ‘Rum’ diyebilecek kadar alçalmasaydınız keşke.” Yani
“Trabzonlulara ‘Rum’ diyebilecek kadar alçalmasaydınız keşke” diyebilmiş Sayın
Lütfü Türkkan. Yani bir ırkçılığa bir ırkçılıkla cevap vermiş. Ne var yani? Rum
kökenli olmak niye alçalmak olsun arkadaşlar. Bütün kimlikler onurumuzdur. 
BAKİ
ŞİMŞEK (Mersin) - Ne alakası var? 
GARO
PAYLAN (Devamla) – Türk olmak da Kürt olmak da Ermeni olmak da Rum olmak da
onurdur ve bunu böyle görmeliyiz. Böyle görebildiğimiz zaman Sümela’yı koruruz
arkadaşlar. Gidin Sümela’nın hâline bakın. Bütün o freskolar darmaduman
edilmiştir. Koruyamamışız, hepsinin gözlerini oymuşuz Trabzon Sümela’da. Onları
korumanın yolu “Hepimiz, hepimiz bu toprakların asli unsurlarıyız.” demekten
geçer, On iki bin yıllık tarihe sahip çıkmaktan geçer arkadaşlar. 
Bakın,
iki gün önce Gökçeada’da bir nefret cinayetiyle karşı karşıya kaldık, iki gün
önce. Bir nefret cinayeti vardı; ellerini ayaklarını bağlayıp öldürmüşler yaşlı
bir Rum’u. Memlekette 1.500 Rum kaldı arkadaşlar. Memlekette Japon turist
Rumlardan daha fazla. Bir zamanlar bu toprakların yüzde 20’si Rum’du, bugün
1.500 Rum kaldı ve bir tanesi nefret cinayetine maruz kaldı. 
BAKİ
ŞİMŞEK (Mersin) – Girit’te Türk mü kaldı kardeşim ya! Girit’te de Türk kalmadı.

GARO
PAYLAN (Devamla) – Rum olmayı eğer ki aşağılık bir şey olarak koyarsanız haşa,
bakın, nefret cinayetleri devam eder, o bir avuç Rum da bu ülkeden göçer. 
BAKİ
ŞİMŞEK (Mersin) – Mübadele oldu Girit’te de Türk kalmadı. Oradan da Türkleri
gönderdiler. Türk mü kaldı Girit’te?
YAŞAR
KARADAĞ (Iğdır) – Erivan’daki Türkler ne oldu, Erivan’daki Türkler?
GARO
PAYLAN (Devamla) - Ondan sonra bu ülkeye niye turist gelmiyor, niye kültürel
varlığımızı koruyamıyoruz, anlarsınız.
YAŞAR
KARADAĞ (Iğdır) – Karabağ’daki Türkler ne oldu?
BAŞKAN
– Değerli arkadaşlar, sessiz olalım.
BAKİ
ŞİMŞEK (Mersin) – “Girit’te niye Türk yok?” diye bağırsın o zaman. Buradaki Rum
niye gitmiş? Bir gün de onu konuşun. Girit’teki Türkler nerede şu anda? Onu
kurcalamazsınız, gelir bunu kurcalarsınız, her zaman yaptığınız iş.
BAŞKAN
- Değerli arkadaşlar, konuşmak isteyen söz aldığı zaman konuşur. Lütfen, Sayın
hatibi dinleyin.
Buyurun
Sayın Paylan.
GARO
PAYLAN (Devamla) – Bakın, bir örnek daha vereceğim. Dört gün önce Sayın Nihat
Hatipoğlu, sahur programına bir Ermeni çocuğu çıkardı. Yanına aldı ve onu
Müslüman yaptığını iddia etti. “Efendim, televizyona çıkmış, çocuk Müslüman
olmuş.” Ağır bir çocuk istismarına maruz kaldı o çocuğumuz arkadaşlar.
ZÜLFÜ
DEMİRBAĞ (Elâzığ) – Allah, Allah.
GARO
PAYLAN (Devamla) – Çocuk istismarıdır. 13 yaşında bir çocuğu televizyona
çıkarıp istismar etmiştir Nihat Hatipoğlu.
Değerli
arkadaşlar, 13 yaşında bir çocuğu… Annesinin rızası yok. İddia o: “Rızası var.”

BAKİ
ŞİMŞEK (Mersin) – Müslüman, annenin rızasıyla olmaz ya. Annenin rızasıyla olmaz
Müslüman, kabul eder, olur ya. Annenin rızasıyla Müslümanlık olur mu?
GARO
PAYLAN (Devamla) – Rızasının olmadığını net bir şekilde ben konuştum ama rızası
olsa bile 13 yaşında bir çocuğu nasıl televizyonda istismar edebilir? 
(Mikrofon
otomatik cihaz tarafından kapatıldı)
BAŞKAN
– Sayın Paylan, tamamlayalım, selamlayalım.
ZÜLFÜ
DEMİRBAĞ (Elâzığ) – Ya çocukları Kandil’e götürmüyor, alıp Müslüman yapıyor. Ne
istiyorsun?
BAŞKAN
– Değerli arkadaşlar, lütfen…
GARO
PAYLAN (Devamla) – Değerli arkadaşlar, bakın, bir çocuğun 18 yaşını geçtikten
sonra, reşit olduktan sonra hangi inancı seçeceği kendi kararıdır ama empati
kurun, şurada ve Avrupa’nın herhangi bir ülkesinde 13 yaşında bir Müslüman
çocuğu alıp vaftiz etmeye kalkarlarsa ne hissedersiniz? 
ÜMİT
YILMAZ (Düzce) – İncil dağıtılırken hiç sesiniz çıkmıyor!
İSMAİL
TAMER (Kayseri) – Avrupa ülkelerinde bebekler alınıp Hristiyanlaştırılıyor, onu
söylesene! 
GARO
PAYLAN (Devamla) – Böyle bir şeyi kabul edebilir misiniz? Edemezsiniz. 
İSMAİL
TAMER (Kayseri) – Avrupa’da ailelerden zorla alınıyor çocuklar.
GARO
PAYLAN (Devamla) – Bu anlamda Nihat Hatipoğlu’nun yaptığı da suçtur. 
BAKİ
ŞİMŞEK (Mersin) – Papazlara bakın, papazlara.
BAŞKAN
– Sessiz olun değerli arkadaşlar.
GARO
PAYLAN (Devamla) – Bakın, bu akılla devam ettiğimiz sürece biz ne tarihimize
sahip çıkabiliriz ne kültürümüze sahip çıkabiliriz. İstediğimiz kadar koruma
kurulları kuralım tarihimize sahip çıkamayız. 
İSMAİL
TAMER (Kayseri) – Avrupa’daki zorla alınan çocukları söylesene sen,
Hristiyanlaştırılan.
GARO
PAYLAN (Devamla) – Bu ülkenin tarihi arkadaşlar, Rum’dur, Ermeni’dir, Kürt’tür,
Türk’tür. 
MUSTAFA
HİDAYET VAHAPOĞLU (Bursa) – Hadi oradan! Hadi! Hadi!
GARO
PAYLAN (Devamla) - Bütün bu kimliklerin barışmasından geçer, koruma kurullarına
gerek yok, yeter ki tarihimizle barışalım, kimliğimizle barışalım, geçmişimizle
barışalım.
Hepinize
saygılar sunarım. (HDP sıralarından alkışlar) 
YAŞAR
KARADAĞ (Iğdır) – Erivan’ın tarihi ne oldu?
CAHİT
ÖZKAN (Denizli) – Sayın Başkan…
BAŞKAN
– Sayın Özkan, buyurun.
IV.- AÇIKLAMALAR (Devam)
40.- Denizli Milletvekili Cahit Özkan’ın, Diyarbakır
Milletvekili Garo Paylan’ın 56 sıra sayılı Kanun Teklifi’nin ikinci bölümü
üzerinde HDP Grubu adına yaptığı konuşmasındaki bazı ifadelerine ilişkin
açıklaması
CAHİT
ÖZKAN (Denizli) – Sayın Başkan, değerli milletvekilleri…(MHP ve HDP sıraları
arasında karşılıklı laf atmalar)
BAŞKAN
– Değerli arkadaşlar, bir saniye, karşılıklı olmasın. Bakın, bir grup başkan
vekili, söz aldı, lütfen dinleyelim. 
CAHİT
ÖZKAN (Denizli) – Biraz önce hatibin sözde, Anadolu halklarının, aziz
milletimizin tarih boyunca bu coğrafyadaki ortaklıklarına işaret ediyor gibi
gözükerek, inanç, dil, etnik kültür ifadeleri açısından ülkemizde birlik
beraberliğimizi tehdit eder, kin ve düşmanlığa tahrik eder konuşmasını hep
beraber dinledik. 
MAHMUT
TOĞRUL (Gaziantep) – Neyi tehdit ediyor ya!
CAHİT
ÖZKAN (Denizli) – Bir: Öncelikle –bir Müslüman olarak- bu coğrafyada bütün
insanların dinine bizim inancımız, kadim milletimiz, medeniyetimiz sahip
çıkmış, saygı duymuştur. 
Bakınız,
Avrupa’dan örnekler veriliyor. Yahu, Avrupa’ya gitmeye ne gerek var? Bu
coğrafyada, Osmanlı medeniyetinde, beş yüz yıl boyunca Filistin’de bir tek
vatandaşın burnundan kan akmamıştır. Ihlara Vadisi’ndeki kilisedeki, sözde,
Hristiyanların inancının merkezi olan kiliselerdeki İsa figürlerinin ve Hazreti
Meryem figürlerinin gözünün oyulduğundan bahisle Müslüman halka, Anadolu
insanının inancına hakaret içeren ifadeler kullandı.
(Mikrofon
otomatik cihaz tarafından kapatıldı) 
BAŞKAN
– Buyurun Sayın Özkan.
CAHİT
ÖZKAN (Denizli) – Bakınız, bilmek istiyorsanız gelin anlatalım.
ALİ
KENANOĞLU (İstanbul) – Osmanlının Alevi katliamlarını da anlatın!
BAŞKAN
– Değerli arkadaşlar, lütfen karşılıklı değil.
Sayın
Özkan, Genel Kurula hitap edin.
CAHİT
ÖZKAN (Denizli) – Bizim kitabımız Kur’an-ı Kerim’de 98 ayetten oluşan Hazreti
Meryem’in yaşamının ifadesi vardır. Bizim Müslüman olarak bütün dinlere iman,
bütün peygamberlere iman inancımızın olmazsa olmazıdır.
Diğer
taraftan, evet, İstanbul Büyükşehir Belediyesinde yapılan tartışmalar... Yahu,
bir tarafta âdeta 1453’te İstanbul’un fethinin rövanşist bir şekilde geri
alındığını ifade eden bir gazete manşeti var. Bu tarafta da Trabzon gibi,
Anadolu’nun mayası olan, bu milletin bu topraklarda tarih boyunca varlığının
âdeta güvencesi, tapusu olan Trabzonlu hemşehrilerimiz var. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Özkan.
CAHİT
ÖZKAN (Denizli) – İşte, İstanbul Belediyesinde yapılan bu tartışma
Trabzon’un... En güzel cevabı Trabzonlu hemşehrilerimizin vereceğini ifade
ederek Sayın Göksu bir konuşma yapmıştır. İşte biz diyoruz ki: Anadolu’yu
tanıyın, Osmanlı medeniyetini tanıyın. Bu topraklarda farklı din, kültür, etnik
grup, dillerin barış içerisinde yaşamasının en güzel örneğini bizim
medeniyetimiz vermiştir. Avrupa’dan mı örnek veriyorsunuz? Bakınız, 9-10
yaşında çocuklara, 12 yaşında çocuklara “Oruç tutamazsınız.” diyerek;
annelerinin, babalarının inancına sahip çıkmalarının önünde devlet eliyle engel
olmuştur. Ha, sünnet meselesi de… Yahudiler de o inanca sahip olduğu için,
orada siyonist geçmişi, Almanya’nın yaşadığı o 1945’lerdeki Hitler mezalimi
sebebiyle ona şimdilik engel olamamışlardır. 
(Mikrofon
otomatik cihaz tarafından kapatıldı) 
BAŞKAN
– Buyurun. 
CAHİT
ÖZKAN (Denizli) - Ancak, bir Müslüman’ın inancı olsaydı, Batı’nın dünden
bugüne, o çatışmacı geleneğinin, kendi kültürüne, kendi dinine sahip olanlara
dahi yaşama hakkı vermeyen o kültürün, geleneğin bugün dünyada neler yaşattığını
hep beraber biliyoruz.
Bakınız,
Suriye’de yaşanan, orada evlerinden barklarından edilen, Ege Denizi’nde boğulan
o masum insanların yaşadığı bütün dramlar, bütün acılar, o Batı’nın genlerinde
var olan; çatışmacı, farklı din ve kültürlere yaşam hakkı tanımayan bir kanlı,
çatışmalı geçmişinin ürünüdür. Onun için değerlerimize sahip çıkacağız ve
geleceğe yine kadim geleneğimizin, Anadolu irfanının değerleriyle
yürüyeceğimizi ifade ediyor, Genel Kurulu saygıyla selamlıyorum. (AK PARTİ
sıralarından alkışlar) 
BAŞKAN
– Teşekkür ederim. 
Sayın
Bülbül…
41.- Sakarya Milletvekili Muhammed Levent Bülbül’ün,
Diyarbakır Milletvekili Garo Paylan’ın 56 sıra sayılı Kanun Teklifi’nin ikinci
bölümü üzerinde HDP Grubu adına yaptığı konuşmasındaki bazı ifadelerine ilişkin
açıklaması
MUHAMMED
LEVENT BÜLBÜL (Sakarya) – Sayın Başkan, şimdi, ben bugün grup başkan
vekillerine söz sırası verildiğinde bahsetmeyi düşündüğüm bir husus vardı ama
bunu Mecliste dile getirerek ayrıca da reklamını yapmak gibi bir fonksiyonu ifa
etmeyelim diye bundan vazgeçmiştim. Fakat şimdi, HDP’li vekil kürsüde konuşunca
bunu ifade etmek herhâlde gerekli oldu.
Şimdi,
özellikle Karadeniz’deki işte Rum varlığı, orada onların yok edildiği,
Türkiye'de 1.500 kadar Rum kaldığı, sanki onların sistematik bir asimilasyona,
bir eritme politikasına, bir yok edilme politikasına maruz kaldığı gibi
çağrışımlar uyandıracak ifadelerde bulunulması çok manidardır. 
(Mikrofon
otomatik cihaz tarafından kapatıldı)
BAŞKAN
– Buyurun. 
MUHAMMED
LEVENT BÜLBÜL (Sakarya) – Bugün Meclisi açarken birçok sayın milletvekilimiz bu
yüce Mecliste, 16 Mayısın manasını, bu günün önemini, Türk kurtuluş
mücadelesinin başlangıcının, meşalenin yandığı gün olarak ifade ettiği bu
günün, bu süreçte mesela Ankara’da Pontus soykırımının 100’üncü yılının
anılması gibi birtakım programlarla ikame edilmeye çalışıldığı, üstünün
örtülmeye çalışıldığı gibi birtakım meselelerle karşı karşıya kalıyoruz. Tam 16
Mayısta hatibin bu şekilde bir konuşma yapıp da bizim Samsun’a çıkarak kurtuluş
mücadelesini başlattığımız bir günde, sanki bir şeyleri orada yok etmişiz,
asimile etmişiz, soykırım yapmışız gibi bir algılamayla Türk milletini, Türkiye
Cumhuriyeti devletini, tarihimizi, geçmişimizi lekelemeye yönelik sözlerini
şiddetle kınıyoruz, asla ve asla kabul etmiyoruz. 
(Mikrofon
otomatik cihaz tarafından kapatıldı) 
BAŞKAN
– Buyurun. 
MUHAMMED
LEVENT BÜLBÜL (Sakarya) – Burada birilerine sıra geldiği zaman faşizmle,
ırkçılıkla suçlarken, asıl ırkçılığı kendilerinin yaptığını da ifade etmek
istiyorum. Bizler milliyetçilik anlayışımızı mensubiyet şuuruna dayandırırız ve
aynı kültürü, aynı duyguyu tasada, kıvançta paylaşmak olarak tarif ederiz bir
millet olmayı. Bu millet tanımının içerisine ırki mülahazalar dâhil değildir.
Bu memleket içerisinde bir Ermeni bizim üzüntümüzle üzülen, bizim sevincimizle
sevinen bir insan olduktan sonra bizim, bu milletin, Türk milletinin en şerefli
bir ferdidir, bu noktada biz kimseyi ayırmayız. (MHP ve AK PARTİ sıralarından
alkışlar) 
(Mikrofon
otomatik cihaz tarafından kapatıldı)
BAŞKAN
– Buyurun. 
MUHAMMED
LEVENT BÜLBÜL (Sakarya) – Bunun dışında, sayısal birtakım verilerle Türk
milletini tarihi boyunca hiç yapmadığı şeylerle suçluyor olmayı da başka
birtakım sıkıntılarla ifade etmek gerekir. Türkiye'de bu manada bir tek millet
vardır, o milletin adı Türk milletidir ve millet duygumuzun, millet
anlayışımızın temeli, demin ifade ettiğim şeylerdir. Garo Paylan istedi diye
Türkiye, Türk milleti veya Anadolu toprakları Rum toprağı olmayacaktır; Garo
Paylan istedi diye bu memleketin toprakları Ermeni toprağı da olmayacaktır.
Bunun altını çizmek istiyorum. (MHP ve AK PARTİ sıralarından alkışlar) 
BAŞKAN
– Teşekkür ederim, sağ olun. 
Sayın
Oluç, söz talebiniz var.
Bir
toparlama yaparak meramı birazcık daha ifade etmek için size söz veriyorum.
Konuyu ondan sonra kapatalım lütfen.
Buyurun.
42.- İstanbul Milletvekili Hakkı Saruhan Oluç’un,
demokratik bir cumhuriyette, eşit koşullarda, demokratik bir ortamda birlikte
yaşamak istedikleri için mücadele verdiklerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Yani
bu kadar sert bir tartışmaya aslında ihtiyaç yoktu ama belli ki tarihi
tartışmak çok kolay olmuyor eksik tarih bilgileriyle birlikte.
Şimdi,
Vekilimiz Garo Paylan ne tarihi ve geçmişi lekelemek için konuştu ne birlik,
beraberlik duygumuzu tehdit etmek için konuştu, ikisi de doğru değil.
Birincisi, şunu tespit etti -hani, bugün tesadüfen 16 Mayısa geldi Kapadokya
teklifi, biz getirmedik yani buna denk geldi, onun için bugün konuşuyoruz, on
gün sonra olsa on gün sonra konuşulurdu- dedi ki…
(Mikrofon
otomatik cihaz tarafından kapatıldı) 
BAŞKAN
– Devam edin.
HAKKI
SARUHAN OLUÇ (İstanbul) – …“Bu tür kurullar, kanunlar vesaireyle tarihimizi ve
geçmişimizi korumak ve geliştirmekten daha önemlisi, topluma bunun eğitimini
vererek bu coğrafyanın çok kültürlü, çok kimlikli, çok inançlı, çok renkli bir
coğrafya olduğunu tarif ederek, herkesin birbirine saygı duyarak, birbirini
tanıyarak; onun kültürünü, inancını, ana dilini yok saymayarak, onlar üzerinde
üstünlük sağlamayarak, eşitlik içinde demokratik bir ortamda yaşama bilincini
geliştirdiğimiz oranda bu tür tarihî eserlerimizi de geçmişimizi de kültürümüzü
de korumak daha mümkün hâle gelir.” Yani işin toplumsal yanına işaret etti.
Dolayısıyla bu tartışmayı bu şekilde sürdürmek bizce daha anlamlıdır ve
doğrudur. 
(Mikrofon
otomatik cihaz tarafından kapatıldı) 
BAŞKAN
– Devam edin.
HAKKI
SARUHAN OLUÇ (İstanbul) – Yoksa bu coğrafyayı -iddia edildiği gibi- Rum toprağı
yapmak, Ermeni toprağı yapmak, şu toprağı bu toprağı yapmak değil dert. Burası ortak
vatanımızdır; burada demokratik bir cumhuriyette, eşit koşullarda, demokratik
bir ortamda birlikte yaşamak istediğimiz için bu mücadeleyi veriyoruz.
Söylenenler buna dair, dolayısıyla suçlamaları kesinlikle ne vekilimiz adına ne
de grubumuz adına kabul etmiyoruz.
Teşekkür
ederim.
BAŞKAN
– Teşekkür ederim.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Nevşehir Milletvekili Mustafa Açıkgöz ve Adalet
ve Kalkınma Partisi Grup Başkanvekili İstanbul Milletvekili Mehmet Muş ile 65
Milletvekilinin Kapadokya Alanı Hakkında Kanun Teklifi (2/1811) ile Millî
Eğitim, Kültür, Gençlik ve Spor Komisyonu Raporu (S. Sayısı: 56) (Devam)
BAŞKAN
– Söz sırası Cumhuriyet Halk Partisi Grubu adına söz isteyen Muğla
Milletvekilimiz Sayın Suat Özcan’a aittir.
Buyurun
Sayın Özcan. (CHP sıralarından alkışlar) 
Süreniz
on dakika.
CHP
GRUBU ADINA SUAT ÖZCAN (Muğla) – Sayın Başkan, değerli milletvekilleri; Genel
Kurulu saygıyla selamlıyorum.
56
sıra sayılı Kapadokya Alanı Hakkında Kanun Teklifi’yle ilgili söz almış
bulunmaktayım. 
Öncelikle,
Genel Başkanımız Sayın Kemal Kılıçdaroğlu’na, Meclis Başkan Vekilimiz Sayın
Levent Gök’e, milletvekillerine, gazetecilere, yazarlara, doktorlara,
öğretmenlere ve kadınlara yapılan saldırı, linç girişiminin yanı sıra her türlü
terör eylemini, saldırısını lanetle kınıyorum.
Sayın
Başkan, değerli milletvekilleri; Büyük Önder Mustafa Kemal Atatürk’ün Samsun’a
çıkışının 100’üncü yılı nedeniyle Bodrum Belediye Başkanı Sayın Ahmet Aras’ın
desteğiyle Türkiye’nin ilk yelkenli eğitim okul gemisi ve mürettebatı “Ege’den
Karadeniz’e 100’üncü Yılında Gazi’nin İzinde” sloganıyla 7 Mayıs 2019’da
Bodrum’dan yola çıkmış; İzmir, Çanakkale, İstanbul, İnebolu rotası sonucunda 19
Mayıs 2019 günü Samsun’a ulaşacaktır. Bu projeyi destekleyen, katılan herkesi,
tarihe, kültüre, spora ve Ata’mıza gösterdikleri saygıdan dolayı kutluyor,
teşekkür ediyorum.
Değerli
milletvekilleri, Millî Eğitim, Kültür, Gençlik ve Spor Komisyonu üyesi olarak
ben de Kapadokya alanıyla ilgili kanun teklifiyle ilgili görüşlerimi sizlerle
paylaşmak istiyorum.
Genel
gerekçede belirtildiği üzere, yetki karmaşası yaratıldığı, yatırımcı açısından
çok uzun ve ağır bürokratik süreçlerin yaşanmasına sebep olunduğu, kaçak
yapılaşmanın gün geçtikçe arttığı, bu eşsiz mirasın hak ettiği şekilde
korunmasının ve turizmde hedeflenen başarıya ulaşılmasının mümkün olmadığı
gerekçesiyle, mevcut kurullar devre dışı bırakılarak, kanun teklifine göre
Kapadokya alanı açıkça belirtilemeyen bir idareye ve Sayın Cumhurbaşkanına
bırakılacaktır ve dolayısıyla paydaş olan bakanlıklar ve sivil toplum örgütleri
de devre dışı kalmış olacaktır.
Teklifte
alan idaresi kurulunun kimlerden oluşacağı belli değildir. Uzman kişi, kuruluş
ve STK’ler olmadan alanda alınacak kararların yerinde, isabetli olacağı
belirsizdir. Bugüne kadar ağırlıklı olarak 2873 sayılı Millî Parklar Kanunu ve
2863 sayılı Kültür ve Tabiat Varlıklarını Koruma Kanunu ekseninde
koruma-kullanma dengesiyle yönetilen bu nadir turizm bölgesinin, yeni
alan yönetim modeli olarak tam da tarif edilemeyen bir kurum marifetiyle
yönetilmek istendiği anlaşılmaktadır. 
Kapadokya
alanı içerisinde kalan kamu taşınmazlarının idareye tahsisi ile idare
personelinin özlük haklarının düzenlenmesi öngörülmektedir. İdare tarafından
talep edilmesi hâlinde Kapadokya alanı sınırları içerisinde kalan hazinenin
özel mülkiyetindeki veya devletin hüküm ve tasarrufu altındaki taşınmazların,
ormanlar dâhil tahsisli alanların tahsisleri kaldırılarak bu kanunda belirtilen
amaçlara uygun olarak kullanılmak üzere bedelsiz olarak tahsis edilmesi
ormanlık alanlara ve doğaya büyük zarar verebilir.
“Kamu
kurum ve kuruluşlarında istihdam edilen Devlet memurları, kamuda çalışan
sürekli işçiler ile öğretim elemanlarından gerekli nitelikleri taşıyanlar
kendilerinin isteği ve kurumlarının muvafakatiyle İdare kadrolarında istihdam
edilebilir. Bunların kurumlarıyla olan ilişkileri, iş sözleşmesinin
yapılmasıyla son bulur.” denilmektedir. Bu maddeyle, kurulda görev alanların
mevcut personel rejimiyle verilen haklardan yararlanması sözleşme imzalandığı
süreçten sonra aleyhlerine gelişecek, sözleşmeli olarak çalışacaklardır.
Böylelikle, devlet memurları sözleşmeli personel yapılarak iş güvenceleri
ellerinden alınabilir. Kurul üyesi belirlenirken liyakat ve uzmanlık alanları
gözetilecek midir? Sözleşmeden doğabilecek hak kayıplarının olmaması için
tedbirler alınacak mıdır? Daha net bilgilere ihtiyaç vardır.
Sayın
Cumhurbaşkanına Kapadokya alanının sınırlarını belirleme yetkisi tanınmakta
ancak Kapadokya alanıyla ilgili her türlü düzenlemenin kanunla yapılması daha
doğru olacaktır. Kapadokya alanıyla ilgili olarak kanun teklifinde birçok
bakanlık yok sayılmıştır. Kültür ve Turizm Bakanlığı, idarenin hazırladığı üst
ölçek planının onaylanmasıyla yetkilendirilmiştir. Yasanın yürürlüğe girmesiyle
Kapadokya turizm eksenli rant sürecinin başlayacağının gündeme gelebilmesi,
ayrıca bu konuda uzman kişi, kurul ve kuruluşların, STK’lerin teklif edilen
kanun marifetiyle yok sayılacağı görülmektedir.
Kanun
teklifinde, Kapadokya alanını koruyacak, geliştirecek, gelecek nesillere
aktarılmasını sağlayacak alan idaresinin kimlerden kurulacağı belirsizken,
idarenin alanda yeni yatırımları artıracağı, kaçak yapıların yıkılması metinde
yer almış ancak korkarız ki yerlerine yenilerinin yapılmayacağının garantisi de
yoktur. Ayrıca cezalar ve diğer gelirlerden oluşacak bütçenin nerelere
harcanacağından söz edilmemiştir. 
Son
on yedi yılda İstanbul’da, Çanakkale’de, Hasankeyf ve ülkemizin pek çok yerinde
olduğu gibi, seçim bölgem Muğla’da da varlıklarımızı koruduğumuz söylenemez.
Bakanlardan ve makamlardan koruyamadığımız koylarımız var. Ağaçlandırma sözü
verilen ancak yerine oteller dikilen, ranta açık tabiat varlıklarımız var.
“Koruyacağız.” sözüyle gündeme gelen bir talan anlayışı var. 
Kültür
ve Turizm Bakanının şirketinin Gökova ve mavi yolculuğun Bodrum ayağı olan
eşsiz güzellikteki Kissebükü Adalıyalı bölgesinde, inşaata kapalı olmasına
rağmen, yıllardır otel yapma girişimleri gündemdedir. Bu bölge çok önemli
turizm alanı olan mavi yolculuk turunun en önemli uğrak noktasıdır. Bölgede
köylünün tapulu arazileri imara kapalıdır, otel inşaatına açık hâle
getirilecektir bölge. 
Bildiğiniz
gibi, yine 1970’li yıllarda bölgede 88 koy varken günümüzde artık koy sayısı
44’e düşmüştür. 
Marmaris
Okluk Koyu’na yapılan yazlık sarayla Okluk Koyu da mavi yolculuk uğrak
noktalarından biri olmaktan çıkmıştır artık ve doğa, orman, ağaçlar zarar
görmektedir. 
Bu
teklif gündeme gelirken olumlu, mutlaka çıkması gereken kanun olarak gereklidir
ancak belirsizlikleri nedeniyle üzerinde düşünülmesi gereken konular vardır:
Kapadokya kanun teklifinde biraz önce belirttiğim belirsizlikler, paydaş
bakanlıkların devre dışı kalması, güven eksikliği ve alan başkanlığının bütçeyi
nasıl kullanacağı; yine bakanlarla, sivil toplum örgütleriyle, yerel örgütlerle
ortak aklı kullanarak bu kanun teklifinin getirilmeyişi. Eksiklikleri kanun
çıkarken ya da çıktıktan sonra mutlaka tamamlanmalıdır. 
Ümit
edelim ki teklifle ilgili kaygılarımız gerçekleşmez, Kapadokya tarih, kültür,
doğa varlık alanı kanunu bölgeye hayırlı olur diyerek sözlerimi tamamlıyorum. 
Yüce
Meclisi saygıyla selamlıyorum. (CHP ve İYİ PARTİ sıralarından alkışlar) 
BAŞKAN
– Söz sırası Milliyetçi Hareket Partisi Grubu adına Kütahya Milletvekilimiz
Sayın Ahmet Erbaş’a aittir. 
Buyurun
Sayın Erbaş. (MHP sıralarından alkışlar) 
Sayın
Erbaş, aynı zamanda şahıs adına da talebiniz var. Grup ve şahıs adına
taleplerinizi birleştiriyorum, süreniz on beş dakika. 
MHP
GRUBU ADINA AHMET ERBAŞ (Kütahya) – Sayın Başkanım, değerli milletvekilleri;
Kapadokya Alanı Hakkında Kanun Teklifi’nin ikinci bölümü üzerinde Milliyetçi
Hareket Partisi Grubu adına söz almış bulunmaktayım. Yüce heyetinizi saygıyla
selamlıyorum. 
Kapadokya,
şüphesiz, Türkiye'nin dünyaya açılan en önemli kapılarından birisidir. Doğal,
tarihî ve kültürel değerleriyle Türkiye turizminin en gözde merkezlerindendir.
Kapadokya bölgesi, 1985 yılında UNESCO tarafından Dünya Kültür Mirası
Listesi’ne alınmıştır. Kapadokya, mistik havası, enteresan coğrafyası ve çok
kültürlülükten kaynaklanan zengin birikimleriyle başta ülkemiz olmak üzere tüm
dünya turizm çevrelerinin de dikkatini bu bölgeye çekmektedir. 
Saydığımız
tüm bu özellikleri ve daha fazlasını barındıran Kapadokya alanında mevcut
durumda doğal sit alanları, arkeolojik ve kentsel alanlar, kültür ve turizm
koruma ve gelişim bölgesi, millî park gibi pek çok farklı koruma statüsü ve bu
statülerden kaynaklanan farklı kurumlara ve kişilere tanınan idari yetkiler
bulunmaktadır. Bu yetkiler fazlasıyla karmaşaya, yetki tanımlarında yaşanan
problemlere dolayısıyla bölge insanımız ve bölgeye yatırım yapmak isteyen iş
insanları açısından uzun, yorucu, bürokratik süreçlerin yaşanmasına sebep
olmaktadır. 
Aslında,
şu an konuştuğumuz bu konu Türkiye'nin en önemli sorunlarından biridir. Hantal
bürokraside takılan işler, yetki kargaşalarında boğuşulan problemler, ülkemizin
hemen hemen her konusunda ciddi problemler yaşatmaktadır. Bu problemler, işte
Kapadokya gibi eşsiz kültürel bir mirası hak ettiği şekilde korumanın ve turizm
açısından hedeflenen başarıya ulaşmanın önüne geçmektedir. Bu süreçler kaçak
yapılaşmaya neden olmakta, tarihî doku çok ciddi zarar görmektedir. Burada
uygulanan model, daha önce hayata geçmiş olan Gelibolu modelidir. Bu yasayla,
Gelibolu’da uygulamada yaşanılan aksaklıklar giderilmeye çalışılmıştır.
Sayın
Başkanım, değerli milletvekilleri; Kütahya Milletvekili olarak, Kütahya
ilimizin sınırları içinde bulunan Dumlupınar savaş alanı ve Afyonkarahisar
ilimiz sınırları içerisinde bulunan Kocatepe savaş alanı hakkında konuşmak
istiyorum. Kurtuluş Savaşı, sonuçları itibarıyla, Türk milletinin
bağımsızlığının elde edilmesini ve Türkiye Cumhuriyeti’nin kurulmasını sağlayan
destansı bir mücadelenin adıdır. Kurtuluş Savaşı, Atamız Alparslan’ın 1071 yılında
Malazgirt’le başlattığı bu kutlu yolculuğun, Gazi Mustafa Kemal ve silah
arkadaşlarının necip milletimizle verdiği mücadele sonucu Anadolu’ya vurduğu
mühürdür. Çanakkale’de düşmana “Dur.” diyen ecdat, Dumlupınar’da bu düşmana
“Defol, git.” demiştir. Şu an bu Mecliste bu konuşmayı yapabiliyor isek bunun
sebebi Kurtuluş Savaşı’nda verilen mücadelemizdir. 
Fakat
üzülerek görüyoruz ki Kurtuluş Savaşı mücadelemiz gerek gelecek nesillere
aktarılırken gerekse kültürel ve tarihî mirası tanıtılırken zayıf kalıyoruz.
Savaşan ve savaşı yaşayan kuşağın yitip gitmesiyle birlikte, yıl dönümlerindeki
resmî anma törenleri dışında Kurtuluş Savaşı alanları bölgesine, yakın
zamanlara kadar ziyaretçi hareketi ya da bir turizm faaliyeti söz konusu
olmuyordu. Kurtuluş Savaşı coğrafyasını gezmek isteyenler için tarihsel bilgi
kaynakları bulunmakla beraber, coğrafyayı tanıtan yazılı, basılı kaynaklar,
rehber kitaplar ve haritalar çok sınırlıdır. Savaş alanlarının bir rehber
kitabı bulunmamaktadır ve başta Millî Parklar Genel Müdürlüğünün hazırladığı
broşürler olmak üzere, her bölge için ayrı ayrı standartlarda, değişik kişi ve
kurumlarca hazırlanmış kitapçık ve broşürler eksik, yanlış ve yetersizdir. Türk
Kurtuluş Savaşı’nın ana muharebelerinin geçtiği bölgeler -Gordion Antik Kenti,
Frig Vadisi, Seyitgazi Külliyesi, Kütahya, Afyon, Eskişehir eski kent dokuları
gibi- birbirlerine yakın yerlerde bulundukları için, bu bölgeleri ziyarete
gelen yerli ve yabancı turistler savaş anıtlarının bazılarına da zaman
ayırabilirler. 
Tarihî
mirasımıza sahip çıkmaz isek toplum olma, millet olma bilincini kaybederiz. Çok
büyük bir vefasızlık örneği olarak 1.700 şehit, 7 bine yakın kayıp verdiğimiz
Kütahya-Eskişehir Muharebeleri hiçbir şekilde anılmamaktadır. Savaş sadece
zaferlerden ibaretmiş gibi, burada fedakârlık yapmış insanların anısını, ismini
yaşatacak anıt ve şehitliklerden yoksunuz. Savaş alanlarında ve şehitliklerde
bir iki istisna dışında hiçbir şekilde düzenleme yapılmamıştır. Gerek Kütahya
savaş alanları gerek savaş sırasında iç içe geçmiş Afyonkarahisar bölgesi
gerekse de işgal edilen bölgelerde millî mücadelenin verildiği, tarihsel
olayların geçtiği diğer yerler acilen kayıt altına alınmalı, yeni kuşaklara
bilgi ve tanıklık aktaracak şekilde düzenlenmelidir. Bu bölgelerin tarihî alan başkanlığına
ihtiyacı vardır ve mutlaka kurulmalıdır. Bu çalışma Afyonkarahisar’la birlikte
yapılmalıdır. Tarihî alan başkanlığının sınırlarını bu iki il belirlemelidir.
Bu bölgede, tıpkı Gelibolu’da olduğu gibi, açık hava müzesi şeklinde tarihî
doku korunmalı ve şehitlerimize, ecdadımıza saygıyı barındıracak şekilde hem
günümüze hem de gelecek nesillerimize doğru şekilde aktarmalıyız. Bu
düzenlemeler yapılırken genç kuşaklara uzak bir tarihin unutulmuş öyküleri gibi
gelen bu olayların, aslında çok yakın tarihlerde gerçekleştiğini öğretmeli yani
dünü ve bugünü hatırlatmalıyız. Buraya kurulacak panoramik bir müzeyle Mustafa
Kemal Atatürk’ün gözünden savaş meydanı izlenmeli ve tanıtılmalıdır çünkü Millî
Parkların bu kafayla bunu yapması imkânsızdır. Zaten yapsaydı, şimdiye kadar
çoktan yapardı. Bu aziz bölgeyi acilen Millî Parkların hantal yapısından
kurtarmamız gerekmektedir. 
Değerli
milletvekilleri, konu turizm üzerine devam ediyor iken Kütahya’nın en önemli
kazanımlarından ve aynı zamanda da kanayan bir yarası olan Aizanoi Antik Kenti’yle ilgili konuşmak
istiyorum. Dünya tarihi için çok önemli bir bulgu olan Aizanoi binası,
Kütahya’mızın Çavdarhisar ilçesinde bulunmaktadır. Bin yedi yüz elli yıl önce
inşa edilen Aizanoi binasında hem borsa işlemleri yapılmış hem de Roma
İmparatoru Diocletianus, enflasyonla mücadele amacıyla hazırlattığı mal satış
bedellerini taş bloklar üzerinde burada duyurmuştur. Yani dünyanın ilk borsası
Kütahya’da kurulmuştur. Aizanoi Antik Kenti, kültürel yapısı gereği ikinci Efes
olarak tanımlanmakta, dünyanın en iyi şekilde muhafaza edilmiş Zeus Tapınağı,
Roma hamamları ve 200 bin kişiyi içine alacak kapasiteli amfi tiyatrosunu
barındırmaktadır. 
Türkiye’ye
hem turizm hem ekonomik alanda katkı sağlayacağını düşündüğümüz Aizanoi Antik
Kenti’nin tanıtımı için reklamların yetersiz olduğunu düşünmekteyiz. Bu bölge,
yıllarca bir Almanın kontrolü altında kalmış, daha sonra da Pamukkale
Üniversitesinden bir hoca hanımın tekeline terk edilmiştir. Meseleye sadece
bilimsel açıdan değil, aynı zamanda sosyokültürel açıdan yaklaşmalı, tapınağın
ve tiyatronun çevresini konserler ve etkinlikler için uygun duruma
getirmeliyiz. Çavdarhisar nemalanmalı, Kütahya faydalanmalı, Efes’ten daha eski
bir yapı olan bu antik kente yabancı turistler çekilerek Türkiye kazanç elde
etmelidir. 
Sayın
Başkanım, değerli milletvekilleri; son olarak Kuzey Kıbrıs Türk Cumhuriyeti
hakkında konuşmak istiyorum. 
1983
yılında Kuzey Kıbrıs Türk Cumhuriyeti’ni kuran soydaşlarımız, maalesef,
Birleşmiş Milletlerin aldığı kararlarla dünyadan izole edilerek ambargolar
altında ezilmeye devam edilmektedir. Kurulan devletin de soydaşlarımızın da
nefes borusu yalnızca Türkiye Cumhuriyeti’dir. Yakından takip etme imkânı
bulduğum kardeşlerimiz gelinen son noktada KKTC’de büyük bir ekonomik sıkıntı
yaşamakta ve altyapı sorunlarıyla boğuşulmaktadır. Hâlen hayata geçirilemeyen
ekonomik iş birliği anlaşması ve adadaki pound kıskacı ada ekonomisini kıskaca
sokmaktadır. 
Kıbrıs’ta
yüz yılı aşkın varlık mücadelesi veren soydaşlarımız elli yıldır bitmek
bilmeyen bir görüşme süreciyle boğuşmaktadır. KKTC’de artık her şeyi çözüme
odaklı değil, ihtiyaçlara yönelik revize etme zamanı gelmiştir. Ekonomik
tedbirleri almak için adada çözümü beklemek, ne iktisadi ne de siyasi açıdan
doğrudur. El birliğiyle kamuyu bu hantal yapısından kurtarmamız gerekir. Kendi
evimizin içini düzenleyerek KKTC olarak yolumuza devam etmeliyiz. 
Turizm
ve üniversiteler KKTC’nin olmazsa olmazıdır. Turizm ve üniversitelerde
kartelleşmeye izin vermeden teşviklere devam etmeli, uçak seferlerini artırarak
son zamanlarda artan fiyatları da düşürmeliyiz. Bunun yanı sıra, şimdi adaya
ana vatandan su da geldi. Tarım adası olma yolunda da inşallah mücadele
edeceğiz. Geçmişin eleştirilerini yapmak yerine bugüne bakmalı, hep birlikte
KKTC’yi hak ettiği noktalara taşımalıyız. Unutmayalım ki dün olduğu gibi bugün
de yarın da Kıbrıs Türkü kardeşlerimizin davası bizler için siyasetüstü bir
dava olmaya devam edecektir. 
Kıbrıs
Türk toplumunu daha müreffeh bir yapıya kavuşturmak için birlikte adım atmaya
devam edeceğiz. Hiçbir şekilde 1960 anlaşmalarında kazanılmış olan siyasi, eşit
haklardan geriye gidilmesine müsaade etmeyeceğiz. Doğu Akdeniz’de uluslararası
anlaşmalardan doğan egemenlik ve doğal gaz hakları bir oldubittiye getirilerek
Rumlar tarafından gasbedilmek istenmektedir. Buna asla müsaade etmeyeceğiz. 
Kıbrıs
politikası gerek Türkiye gerekse Kuzey Kıbrıs Türk Cumhuriyeti’nin iç
siyasetinden bağımsız bir şekilde, tamamen millî politikalarla oluşturulmalı ve
devlet aklıyla sürdürülmelidir. 
Sayın
Başkanım, değerli milletvekilleri; bu duygu ve düşüncelerle hepinizi saygıyla
selamlıyor, hepinize hayırlı akşamlar diliyorum.
Sağ
olun. (MHP ve AK PARTİ sıralarından alkışlar) 
BAŞKAN
– Teşekkür ederim. 
Değerli
milletvekilleri, ikinci bölüm üzerinde başka söz talebi? Yok. 
Soru?
Yok. 
İkinci
bölüm üzerindeki görüşmeler tamamlanmıştır. 
Birleşime
beş dakika ara veriyorum. 
Kapanma Saati: 19.13
ÜÇÜNCÜ OTURUM
Açılma Saati: 19.15
BAŞKAN: Başkan Vekili Levent GÖK
KÂTİP ÜYELER: Mustafa AÇIKGÖZ (Nevşehir), Şeyhmus
DİNÇEL (Mardin)
----- 0 -----
BAŞKAN
– Türkiye Büyük Millet Meclisinin 79’uncu Birleşiminin Üçüncü Oturumunu
açıyorum.
56
sıra sayılı Kanun Teklifi’nin görüşmelerine devam ediyoruz.
Komisyon?
Yok.
Ertelenmiştir.
Gündemimizde
başka bir konu bulunmadığından, alınan karar gereğince kanun teklifleri ile
komisyonlardan gelen diğer işleri sırasıyla görüşmek için, 21 Mayıs 2019 Salı
günü saat 15.00’te toplanmak üzere birleşimi kapatıyorum. 
Kapanma Saati: 19.16




(x) Bu bölümde hatip tarafından Türkçe
olmayan kelimeler ifade edildi.


(x) 56 S. Sayılı Basmayazı 14/5/2019
tarihli 77’nci Birleşim Tutanağı’na eklidir.


(x) Bu bölümde Hatip tarafından Türkçe
olmayan bir kelime ifade edildi. 


(xx) Bu bölümde Hatip tarafından Türkçe
olmayan bir kelime ifade edildi.




