



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 58’inci
Birleşim
 19
Şubat 2020 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER

I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Batman Milletvekili Mehmet Ruştu Tiryaki’nin, 21
Şubat Dünya Ana Dili Günü’ne ilişkin gündem dışı konuşması
2.- Karabük Milletvekili Niyazi Güneş’in, Karabük ili
Karaağaç köyü Keltepe Kayak Merkezi’ne ilişkin gündem dışı konuşması
3.- Kırıkkale Milletvekili Ahmet Önal’ın, Kırıkkale
ilinin sorunlarına ilişkin gündem dışı konuşması

V.- AÇIKLAMALAR
1.- İstanbul Milletvekili Mehmet Muş’un, Batman
Milletvekili Mehmet Ruştu Tiryaki’nin yaptığı gündem dışı konuşmasındaki bazı
ifadelerine ilişkin açıklaması
2.- Adana Milletvekili Ayhan Barut’un, ekonomik kriz
nedeniyle borç batağına saplanan kesimin hesaplarına bloke uygulamasından
vazgeçilmesi, sicil affı çıkarılması, borçların yeniden yapılandırılması ile
esnaf, sanayici ve çiftçilere destek verilmesi gerektiğine ilişkin açıklaması
3.- Sivas Milletvekili Ulaş Karasu’nun, taşımalı eğitim
sisteminde çocukların ve velilerin yaşadığı mağduriyeti gidermek için herhangi
bir çalışmanın yapılıp yapılmayacağını Millî Eğitim Bakanından öğrenmek
istediğine ilişkin açıklaması
4.- Mersin Milletvekili Hacı Özkan’ın, dünyanın sayılı
kütüphaneleri arasında yer alacak olan Cumhurbaşkanlığı Millet Kütüphanesi’nin
7/24 hizmet vereceğine ilişkin açıklaması
5.- Mersin Milletvekili Ali Cumhur Taşkın’ın, ülkenin
yükselmesinin önüne geçmek isteyen şer odaklarının Taksim Gezi Parkı’nda kaos
ortamı oluşturmak istediğine ilişkin açıklaması
6.- Malatya Milletvekili Mehmet Celal Fendoğlu’nun,
Malatya ve Elâzığ illerinde yaşanan deprem nedeniyle zor durumda olan esnafa
Halk Bankası ve Esnaf ve Sanatkârlar Kredi ve Kefalet Kooperatifi aracılığıyla
kredilerin kullandırılabilmesi için bankaların bir yıllık maliye kaydı şartını
üç aya indirmesi, ipotek taleplerini ertelemesi, kredileri doğrudan
kullandırması gerektiğine ilişkin açıklaması
7.- Antalya Milletvekili Aydın Özer’in, Antalya ili
Serik ilçesi Kadriye ve Belek beldelerindeki günübirlik ve kamping olarak kullanılan
alanların halktan alınıp yandaşlara verilmek istendiğine ve bu konuda
Cumhuriyet Halk Partisi olarak 21 Şubat Cuma günü Serik Belediyesi önünde basın
açıklaması yapacaklarına ilişkin açıklaması
8.- Afyonkarahisar Milletvekili Burcu Köksal’ın,
Afyonkarahisar Tarım İl Müdürlüğüne verilen 176 projeden 73’ünün hibe almaya
hak kazandığına, Afyonkarahisar iline niçin bu kadar az hibe desteği
verildiğini Tarım ve Orman Bakanından öğrenmek istediğine ilişkin açıklaması
9.- Nevşehir Milletvekili Faruk Sarıaslan’ın, Elektrik
Kuvvetli Akım Tesisleri Yönetmeliği’nin 60’ıncı maddesinde “Tüm yüksek gerilim
tesislerinde en az bir teknik işlerden sorumlu elektrik mühendisi
bulunmalıdır.” ifadesinin yer almasına rağmen uygulamada denetleme olmaması
nedeniyle trafo tesislerinin güvensiz şekilde kullanıldığına, bu hususta Enerji
ve Tabii Kaynaklar Bakanını göreve davet ettiğine ilişkin açıklaması
10.- Edirne Milletvekili Okan Gaytancıoğlu’nun, Edirne
ili İpsala ilçesinde yapılan 30 yataklı hastanenin uzman doktor olmadan halka
hizmet vermesinin nasıl beklendiğini Sağlık Bakanından öğrenmek istediğine
ilişkin açıklaması
11.- Mersin Milletvekili Olcay Kılavuz’un, Mersin
Büyükşehir Belediyesi Mersin Su ve Kanalizasyon İdaresi Genel Müdürlüğü tarafından
uygulanan 2020 ücret tarifesinin mağduriyet yarattığına ilişkin açıklaması
12.- Yozgat Milletvekili Ali Keven’in, 2011 yılında
uygulanmaya başlanan sözleşmeli erbaşlardan en az yedi yıl hizmet süresi dolmuş
olanların Sözleşmeli Erbaş ve Er Kanunu’nda belirtilen hakları gereği kamu
kurumlarına atamalarının ne zaman yapılacağını öğrenmek istediklerine ilişkin
açıklaması
13.- Kütahya Milletvekili Ali Fazıl Kasap’ın,
BAŞKENTGAZ, Kızılay ve Ensar Vakfı arasındaki para trafiğine, KYK kredi borçlarını
ödeyemeyen milyonlarca öğrenci varken Amerika’daki 200 öğrenci için sözde
transfer edilen paraların hesabının neden sorulmadığını öğrenmek istediğine
ilişkin açıklaması
14.- Artvin Milletvekili Uğur Bayraktutan’ın, Sarp
Sınır Kapısı’nın yanında alternatif olarak açılması gündemde olan Muratlı Sınır
Kapısı’na ilişkin belirsizliğin devam ettiğine ve bölge halkının taleplerine
rağmen Batum Havaalanı’ndan Ankara’ya uçuşlarla alakalı Türk Hava Yolları
tarafından herhangi bir işlemin gerçekleştirilmediğine ilişkin açıklaması
15.- Muğla Milletvekili Süleyman Girgin’in, deniz
kaplumbağaları hastanesinin İztuzu Plajı’na yapılmak istenmesinin amacının ne
olduğunu ve hastane için Dalyan merkezde bir alanın belirlenmesi yönünde
çalışmanın olup olmadığını Çevre ve Şehircilik Bakanından öğrenmek istediğine
ilişkin açıklaması
16.- Ordu Milletvekili Mustafa Adıgüzel’in, Kanal D’de
yayınlanan “Hekimoğlu” dizisinin tıbbi tanıtım mümessilleriyle ilgili talihsiz,
etik değerlerden yoksun bölümüyle ilgili RTÜK’ü gerekli mevzuatı işletmeye
davet ettiğine ilişkin açıklaması
17.- Kahramanmaraş Milletvekili Sefer Aycan’ın, Sağlık
Bakanlığının açıkladığı gıda denetim sonuçlarının Türkiye’deki sağlıksız gıda
sorununu açık şekilde ortaya koyduğuna ilişkin açıklaması
18.- Mersin Milletvekili Baki Şimşek’in, Rusya’nın
Türkiye’den domates alımını durdurmasıyla yaşanılan mağduriyetin önlenmesi
gerektiğine ilişkin açıklaması
19.- Düzce Milletvekili Ümit Yılmaz’ın, maruz kalınan
ekonomik saldırılar nedeniyle BAĞ-KUR primlerini ödeyemeyen esnafın 2020 yılı
sonuna kadar sağlık hizmetlerinden yararlanmasının sağlanmasının yanı sıra
ilaçlarını da alabilmesi gerektiğine ilişkin açıklaması
20.- Konya Milletvekili Halil Etyemez’in, parlamenter
sistemin siyasi krizler ve yaşanan bu siyasi krizlere bağlı ekonomik belirsizliklere
neden olmasına karşın Cumhurbaşkanlığı hükûmet sisteminin bürokratik oligarşi
ve tüm belirsizlikleri ortadan kaldırmada büyük bir adım olduğuna ilişkin
açıklaması
21.- Kocaeli Milletvekili Tahsin Tarhan’ın, Gümüşhane
ili Şiran ilçesinde gerçekleştirilen madencilik faaliyetleriyle daha ne kadar
doğanın, çevrenin katledilip halkın sağlığının yok sayılacağını öğrenmek
istediğine ilişkin açıklaması
22.- Muğla Milletvekili Burak Erbay’ın, ülkenin tek
ücretli tüneli olan Göcek Tüneli’nden geçişlerin ücretsiz hâle getirilmesini
Muğlalı hemşehrileri adına Ulaştırma ve Altyapı Bakanından talep ettiğine
ilişkin açıklaması
23.- Adıyaman Milletvekili Abdurrahman Tutdere’nin,
Adıyaman ilindeki yatırımlara yeterli ödeneğin neden ayrılmadığı ve kamu
yatırımlarına kaynak almak için daha ne kadar beklenileceğini Cumhurbaşkanından
öğrenmek istediğine ilişkin açıklaması
24.- Mersin Milletvekili Rıdvan Turan’ın, Grup Yorum
üyelerine konser yasaklarının kaldırılması ve adil yargılanma hakkının tanınması
için yetkilileri göreve, halkı da duyarlı olmaya çağırdığına, Gezi davalarının
bitmediğine, tahliye edilen Osman Kavala’nın cezaevinden çıkmadan gözaltına
alınmasının kabul edilemez olduğuna ilişkin açıklaması
25.- Kayseri Milletvekili Dursun Ataş’ın,
Kayseri-Malatya kara yolunun yatırım programına alınarak vatandaşların can ve
mal kaybına uğradığı kazaların önüne geçilmesinin elzem olduğu konusunda
Ulaştırma ve Altyapı Bakanına seslendiğine ilişkin açıklaması
26.- Gaziantep Milletvekili İmam Hüseyin Filiz’in,
elektrik fiyatlarının üreticilerin maliyet sorunlarının başında geldiğine,
tarımdan başka geliri bulunmayan Oğuzeli, Yavuzeli, Araban, Nurdağı, İslahiye,
Karkamış ve Nizip ilçelerindeki çiftçilerin aylık elektrik faturalarını
ödeyemediğine ilişkin açıklaması
27.- Niğde Milletvekili Ömer Fethi Gürer’in,
engellilerin sadaka değil iş istediğine, kamuda engelli istihdamının yüzde
3’ten yüzde 6’ya çıkarılması konusunda kanun teklifi verdiğine, engellilerin
sadece Dünya Engelliler Günü’nde değil yıl boyunca sorunlarıyla ilgilenilmesi
gerektiğine ilişkin açıklaması
28.- Kırşehir Milletvekili Metin İlhan’ın, 2011
yılından beri ülkede yaşanılan mülteci akınlarının salgın hastalıkların
yayılmasında etkili olduğuna ve İdlib’den gelmesi muhtemel 1 milyon mülteci düşünüldüğünde
büyük sorunlar yaşamamak adına ciddi adımlar atılması gerektiğine ilişkin
açıklaması
29.- İzmir Milletvekili Kani Beko’nun, AKP’li Bergama
Belediye Başkanının 3 kadın çalışana sendikalarını değiştirmeleri konusunda
baskı uygulayıp işten çıkarmasının Anayasa’ya aykırı olduğuna ve işçilerin
yanında olduklarına ilişkin açıklaması
30.- Kastamonu Milletvekili Hasan Baltacı’nın,
Kastamonu ilinin hastane ve doktor açığının karşılanması gerektiğine ilişkin
açıklaması
31.- Konya Milletvekili Gülay Samancı’nın, küresel
ekonomideki zayıf seyre rağmen Türkiye ekonomisinin canlanmasının yükselerek
devam ettiğine ilişkin açıklaması

32.- Burdur Milletvekili Mehmet Göker’in, söz isteyen
tüm milletvekillerinin taleplerini karşılama konusunda gösterdiği duyarlılıktan
ötürü Oturum Başkanı TBMM Başkan Vekili Levent Gök’e teşekkür ettiğine, Burdur
Gölü’ndeki çekilmenin boyutları konusunda Çevre ve Şehircilik Bakanlığını
duyarlılığa ve çözüm bulmaya davet ettiğine ilişkin açıklaması
33.- İzmir Milletvekili Dursun Müsavat Dervişoğlu’nun,
Cumhurbaşkanı Recep Tayyip Erdoğan’ın ekonominin kötü gittiği bir dönemde İş
Bankasını olumsuz ithamlarla gündeme getirmesinin borsada manipülasyona sebep
olduğuna, Türkiye Büyük Millet Meclisinin Atatürk’ün vasiyetine sahip çıkma
görev ve sorumluluğu bulunduğuna ve İYİ PARTİ olarak konunun takipçisi
olacaklarını kamuoyuna ilan ettiklerine, Türk Eczacıları Birliğinin birçok
ilacın geri ödeme listesinden çıkarılması ve muadil ilaçlarda geri ödeme
payının düşürülmesinin vatandaşların ilaca erişimini zorlaştıracağı yönündeki
açıklamasını yerinde bir tespit olarak gördüklerine, tıbbi ilaçlara yapılan
yüzde 12 zammın vatandaşların sırtına yüklenen yeni bir külfet olduğuna ve
Hükûmeti bu konuda duyarlı olmaya davet ettiklerine ilişkin açıklaması
34.- Sakarya Milletvekili Muhammed Levent Bülbül’ün,
İdlib’de yaşanan son saldırılardan sonra milyonların Türkiye sınırına doğru
harekete geçmesiyle Türkiye’nin sıkıntılı sonuçlara gebe olduğuna ve
Türkiye’nin Soçi ve Astana Mutabakatlarında tek taraflı olarak yükümlülük
altına girdiğine, stratejik bir mesele hâline gelen İdlib krizinde ciddiyetin
daha fazla sınanmasının muhataplar açısından hayırlı sonuçlar vermeyeceğine,
Çin’in Uygur Türklerine yaptığı baskıları, asimilasyon politikalarını ve
fişleme faaliyetlerini ortaya çıkaran Çin devlet belgelerinin oldukça vahim
hususları ihtiva ettiğine, Fransa Cumhurbaşkanı Emmanuel Macron’un Eylül 2020
itibarıyla Fransa genelinde okullarda yabancı dil ve kültür derslerinin iptal
edileceği yönündeki açıklamasına ilişkin açıklaması
35.- İstanbul Milletvekili Hakkı Saruhan Oluç’un,
ilaçlara yapılacak yüzde 12 zammın hem hastalar hem de emekçiler açısından son
derece vahim bir durum olduğuna, Türk Eczacıları Birliğinin birçok ilacın geri
ödeme listesinden çıkarılacağı ve muadil ilaçlarda geri ödeme payının
düşürüleceği yönündeki açıklamasına, hastalarını ve yurttaşlarını müşteri
olarak gören sağlık anlayışının vardığı bu noktanın kabul edilemez olduğuna,
Mardin Büyükşehir Belediyesine kayyum olarak atanan Mustafa Yaman’ın yaptıklarının
saymakla bitmeyeceğine ve Giresun, Kırklareli, Balıkesir Valiliği yaptığı
dönemde de ciddi sorunlar yaşandığına, beraat eden Osman Kavala’nın gözaltına alındığına,
Cumhurbaşkanı Recep Tayyip Erdoğan’ın “Bir manevrayla beraat ettirmeye
çalıştılar.” ifadesinin yargıya müdahale olduğuna, kuvvetler ayrılığının
kalmadığına ilişkin açıklaması
36.- İstanbul Milletvekili Engin Altay’ın, Büyük
Atatürk’ün vasiyetinin çiğnendiği dönemlerin ya darbe dönemleri ya da tek adam
yönetimlerinin yaşandığı dönemler olduğuna, İş Bankası hisselerinden gelen kâr
payının Türk Dil Kurumu ile Türk Tarih Kurumuna aktarıldığına, Cumhurbaşkanının
İş Bankasına yönelik olumsuz ithamlarından Türk ekonomisi, Türk finans
çevreleri ve finans yaşamının etkileneceğine, yaşanılan ekonomik buhrana bağlı
olarak Tarım Kredi Kooperatifleri ve Ziraat Bankası üzerinden çiftçilere gelen
hacizlerin kabul edilemez olduğuna, çiftçilerin finansal sorunlarının
araştırılarak bu sorunlara ilişkin çözüm önerilerinin tespit edilmesi amacıyla
hazırladıkları Meclis araştırması önergesini Genel Kurul gündemine
getireceklerine, AK PARTİ grup toplantılarının Çarşamba gününe alınmasına, Cumhurbaşkanı
Recep Tayyip Erdoğan’ın AK PARTİ Genel Başkanı sıfatıyla Meclise gelmesi
hâlinde TBMM Koruma Müdürlüğünün devre dışı bırakılarak Cumhurbaşkanlığı Koruma
Müdürlüğünün Meclisin güvenliğine el koymasının kabul edilemez olduğuna ilişkin
açıklaması
37.- İstanbul Milletvekili Mehmet Muş’un, Yunanistan
Cumhurbaşkanı Prokopis Pavlopulos’un Batı Trakya’daki Türklere yönelik
“Müslüman Yunan azınlık” ifadesini kınadıklarına, Türkiye’nin azınlıklara Lozan
Antlaşması’na uygun şekilde statü tanımışken Yunanistan’ın Türklere yönelik
baskıcı tutumunu kabul etmediklerine ve Batı Trakya Türklerinin haklarının
gasbedilmesine yönelik her türlü eylemin karşısında olduklarına ilişkin
açıklaması
38.- Hatay Milletvekili Suzan Şahin’in, AKP’nin yüksek
faiz uygulayan Ziraat Bankasına müdahale etmeyerek çiftçiyi yabancı sermayenin
kucağına atmasının beka sorunu olduğuna, Türkiye topraklarının yabancıların
eline geçmesinin engellenmesi gerektiğine ilişkin açıklaması
39.- Mersin Milletvekili Alpay Antmen’in, Mersin
Milletvekili Olcay Kılavuz’un yaptığı açıklamasındaki bazı ifadelerine ilişkin
açıklaması
40.- Mersin Milletvekili Cengiz Gökçel’in, süt
üreticilerinin zor durumda olması nedeniyle yem başta olmak üzere girdi
maliyetlerini azaltacak tedbirlerin alınması gerektiğine ilişkin açıklaması
41.- Sakarya Milletvekili Muhammed Levent Bülbül’ün,
Tarım Kredi Kooperatiflerince çiftçilere verilmiş olan kredilerdeki yapılandırmaların
düşük faiz oranlarıyla gerçekleştirilmesine ilişkin açıklaması
42.- Denizli Milletvekili Gülizar Biçer Karaca’nın,
Denizli ili Çardak ilçesi Gemiş Mahallesi’nde mermer ocağına izin verilmesinin
ardıç ormanına kıymak anlamına geldiğine ve bu projeden vazgeçilmesi
gerektiğine ilişkin açıklaması
43.- İstanbul Milletvekili Mahmut Tanal’ın, Millî
Sarayların Cumhurbaşkanlığına bağlanmasıyla Meclis bünyesine alınan personelin
bankamatik memuru olarak çalıştırılması konusuna Meclis Başkanının göz
yummasını kabul etmediğine ilişkin açıklaması
44.- Bursa Milletvekili Atilla Ödünç’ün, 19 Şubat
Çanakkale Savaşı’nın 105’inci yıl dönümü vesilesiyle vatan için mücadele eden
tüm şehitleri rahmetle andığına ilişkin açıklaması
45.- Adana Milletvekili Orhan Sümer’in, iflas eden özel
okulların öğrencileri ile öğretmenlerinin durumunun ne olacağını ve konuya
ilişkin mevzuat çalışmalarının ne zaman sona erdirileceğini Millî Eğitim
Bakanından öğrenmek istediğine ilişkin açıklaması
46.- Adana Milletvekili Müzeyyen Şevkin’in,
rehabilitasyon öğretmenlerinin mağduriyetinin giderilmesi için Millî Eğitim
Bakanlığını harekete geçmeye davet ettiklerine ilişkin açıklaması
47.- Kahramanmaraş Milletvekili İmran Kılıç’ın, Kuzey
Kıbrıs Türk Cumhuriyeti’nde kırk altı yıldır kapalı olan Maraş’ın yeniden
turizme açılmasının tüm insanlık için büyük bir kazanım olacağına ilişkin
açıklaması
48.- Hatay Milletvekili Mehmet Güzelmansur’un, en fazla
beyin göçü veren ülkelerden birisi olan Türkiye’de tersine beyin göçünün
sağlanamabilmesi için faiz affının getirilmesi gerektiğine ilişkin açıklaması
49.- Giresun Milletvekili Necati Tığlı’nın, Türkiye
Hentbol Federasyonu Kadınlar Süper Lig’inde Mardin Büyükşehir Başak Spor Kulübü
ile Görele Belediyesi Spor Kulübü arasında oynanan maçta yaşananlara ilişkin
İçişleri Bakanı ile Gençlik ve Spor Bakanından açıklama beklediklerine ilişkin
açıklaması
50.- Osmaniye Milletvekili Mücahit Durmuşoğlu’nun,
Ticaret Bakanlığının attığı adımlarla önemli bir ivme yakalayan ihracatla birlikte
ekonominin canlanarak güçlenmeye devam ettiğine ilişkin açıklaması
51.- Hatay Milletvekili İsmet Tokdemir’in, Hatay ili
Amanos Tüneli Projesi’nin tamamlanarak hem bölgeye hem de ülkeye yeni yatırım
heyecanı yaşatacağını umduğuna ilişkin açıklaması
52.- İzmir Milletvekili Bedri Serter’in, Tarım ve Orman
Bakanı Bekir Pakdemirli’nin “81 ilde altı gün boyunca gıda denetimi yapacağız.”
ifadesine ilişkin açıklaması
53.- Hatay Milletvekili Suzan Şahin’in, seçim vaadi
olarak söz verilen 3600 ek göstergenin tüm kamu personelini kapsayacak şekilde
hayata geçirilmesi ve emeklilikte yaşa takılanların mağduriyetinin giderilmesi
gerektiğine ilişkin açıklaması
54.- Siirt Milletvekili Meral Danış Beştaş’ın, 24
mahpusun Bandırma Cezaevinden Afyon Cezaevine darpla sevk edilmesinin, telefon
haklarının kullandırılmamasının ve hücre cezasına maruz bırakılmalarının kabul
edilemez olduğuna ilişkin açıklaması
55.- Aydın Milletvekili Süleyman Bülbül’ün, Aydın ili
İncirliova ilçesinde ihale edilecek alanı da kapsayan bölgede 2016 yılı Temmuz
ayında çıkan yangın sonrası neden ağaçlandırma çalışmasının yapılmadığını ve
yargının ardından bölgenin maden işletmesine açılmasının tesadüf olup olmadığını
öğrenmek istediğine ilişkin açıklaması
56.- İstanbul Milletvekili Engin Altay’ın, Gezi
davasının sonuçlanmasının ardından Cumhurbaşkanı Recep Tayyip Erdoğan’ın
“Manevralarla beraat ettirdiler.” ifadesine, Hâkimler ve Savcılar Kurulu
Birinci Dairenin beraat kararı veren mahkeme heyeti hakkında inceleme
başlatmasına ve Parlamentonun bu tür gelişmeleri seyretmesinin kabul edilemez
olduğuna ilişkin açıklaması
57.- Siirt Milletvekili Meral Danış Beştaş’ın, hakkında
beraat kararı verilen Osman Kavala’nın cezaevinden çıkamadan gözaltına
alındığına, Hâkimler ve Savcılar Kurulu Birinci Dairenin beraat kararı veren
mahkeme heyeti hakkında inceleme başlatması olayına Meclisin el atması
gerektiğine ilişkin açıklaması
58.- İstanbul Milletvekili Mehmet Muş’un, meseleye
yaklaşımlarının Cumhurbaşkanı Recep Tayyip Erdoğan’ın “Yargının vereceği her
türlü karara da saygılıyız.” ifadesi yönünde olduğuna ilişkin açıklaması
59.- İstanbul Milletvekili Mehmet Muş’un, Muş
Milletvekili Gülüstan Kılıç Koçyiğit’in 176 sıra sayılı Kanun Teklifi’nin
4’üncü maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
60.- İstanbul Milletvekili Mehmet Muş’un, İstanbul
Milletvekili Hakkı Saruhan Oluç’un yaptığı açıklamasındaki bazı ifadelerine
ilişkin açıklaması
61.- Sakarya Milletvekili Muhammed Levent Bülbül’ün,
Diyarbakır Milletvekili Garo Paylan’ın 176 sıra sayılı Kanun Teklifi’nin
10’uncu maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
62.- İstanbul Milletvekili Mehmet Muş’un, Muş
Milletvekili Gülüstan Kılıç Koçyiğit’in 176 sıra sayılı Kanun Teklifi’nin
13’üncü maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
63.- İstanbul Milletvekili Mehmet Muş’un, İzmir
Milletvekili Mahir Polat’ın 176 sıra sayılı Kanun Teklifi’nin 15’inci
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
64.- İstanbul Milletvekili Mehmet Akif Hamzaçebi’nin,
İstanbul Milletvekili Mehmet Muş’un yaptığı açıklamasındaki bazı ifadelerine
ilişkin açıklaması
65.- İstanbul Milletvekili Mehmet Muş’un, İstanbul
Milletvekili Mehmet Akif Hamzaçebi’nin yaptığı açıklamasındaki bazı ifadelerine
ilişkin açıklaması
66.- İstanbul Milletvekili Mehmet Akif Hamzaçebi’nin,
İstanbul Milletvekili Mehmet Muş’un yaptığı açıklamasındaki bazı ifadelerine
ilişkin tekraren açıklaması
67.- Bursa Milletvekili Yüksel Özkan’ın, Bursa ilinde
mevcut bina envanterleri ile yorgun bina stokları çıkarılmamışken ve hasarlı
binalarda eğitime göz yumulurken Bursa Büyükşehir Belediye Başkanlığının “Bursa
depreme hazır.” açıklamasının dehşete düşürdüğüne ilişkin açıklaması
68.- Adana Milletvekili Ayhan Barut’un, Türkiye’nin
birçok bölgesinde görülen uyuz vakalarının halk sağlığını tehdit ettiğine ve
uyuz salgınıyla mücadele için ulusal ölçekli bir plan hazırlanması gerektiğine
ilişkin açıklaması
69.- Zonguldak Milletvekili Deniz Yavuzyılmaz’ın,
depreme dayanıksızlığı nedeniyle yıkılan Zonguldak ili Gazi Ortaokulu öğrencilerinin
mağduriyetinin giderilmesi için Millî Eğitim Bakanlığını verdiği sözü tutmaya
davet ettiğine ilişkin açıklaması

VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Ankara Milletvekili İbrahim
Halil Oral ve 20 milletvekili tarafından, çiftçilerin ekonomik sorunlarının
tespiti ve yüksek faizli borçlarının neden olduğu sıkıntıların çözümlerinin
belirlenmesi amacıyla 12/2/2020 tarihinde Türkiye Büyük Millet Meclisi
Başkanlığına verilmiş olan (10/2520) esas numaralı Meclis Araştırması
Önergesi’nin ön görüşmelerinin, Genel Kurulun 19 Şubat 2020 Çarşamba günkü
birleşiminde yapılmasına ilişkin önerisi
2.- HDP Grubunun, İstanbul Milletvekili Oya Ersoy ve
arkadaşları tarafından, son yıllarda ülkemizde artış gösteren çocuk istismarının
engellenmesi, caydırıcı hukuki düzenlemelerin belirlenmesi amacıyla 18/2/2020
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin, Genel Kurulun 19 Şubat 2020 Çarşamba
günkü birleşiminde yapılmasına ilişkin önerisi
3.- CHP Grubunun, Türkiye Büyük Millet Meclisi
Gündemi’nin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, çiftçilerin finansal sorunlarının araştırılarak bu sorunlara
ilişkin çözüm önerilerinin tespit edilmesi amacıyla verilmiş olan (10/2470)
esas numaralı Meclis Araştırması Önergesi’nin ön görüşmelerinin, Genel Kurulun
19 Şubat 2020 Çarşamba günkü birleşiminde yapılmasına ilişkin önerisi

VII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Aydın Milletvekili Mustafa Savaş ile 88
Milletvekilinin Bankacılık Kanunu ile Bazı Kanunlarda Değişiklik Yapılmasına
Dair Kanun Teklifi (2/2596) ile Plan ve Bütçe Komisyonu Raporu (S. Sayısı: 176)


VIII.- YAZILI SORULAR VE CEVAPLARI
1.- Artvin Milletvekili Uğur Bayraktutan'ın, Kuzey Doğu
Anadolu Bölgesinde coğrafi ve iktisadi şartlar nedeniyle yaşanan mağduriyetlerin
giderilmesi önerisine ilişkin sorusu ve Cumhurbaşkanı Yardımcısı Fuat Oktay’ın
cevabı (7/24157)
2.- Artvin Milletvekili Uğur Bayraktutan'ın, Artvin'de
bir içme suyu kaynağının bulanıklaşmasına ve bir şirkete tahsis edilen içme
suyu kaynağı ile ilgili iddialara ilişkin sorusu ve Cumhurbaşkanı Yardımcısı
Fuat Oktay’ın cevabı (7/24158)
3.- Mersin Milletvekili Cengiz Gökçel'in, son on yılda
ithal edilen atıklar ile bu atıkların denetimine ve plastik çöp miktarına dair
çeşitli verilere ilişkin sorusu ve Cumhurbaşkanı Yardımcısı Fuat Oktay’ın
cevabı (7/24159)
4.- İzmir Milletvekili Bedri Serter'in, İzmir'den son
iki yılda yurtdışına göç edenlere ve göçü önlemek amacıyla alınacak tedbirlere
ilişkin sorusu ve Cumhurbaşkanı Yardımcısı Fuat Oktay’ın cevabı (7/24160)
5.- İstanbul Milletvekili Mustafa Sezgin Tanrıkulu'nun,
demiryolu yolcu taşımacılığının özel sektöre devredileceği iddialarına ilişkin
sorusu ve Cumhurbaşkanı Yardımcısı Fuat Oktay’ın cevabı (7/24161)
6.- İstanbul Milletvekili Mustafa Sezgin Tanrıkulu'nun,
Pir Sultan Abdal Kültür Derneği Cemevi'ne yapılan saldırıya ve faillerine
ilişkin sorusu ve Cumhurbaşkanı Yardımcısı Fuat Oktay’ın cevabı (7/24162)
7.- İstanbul Milletvekili Mustafa Sezgin Tanrıkulu'nun,
2019 yılı Aralık ayında İŞKUR aracılığıyla istihdam edildiği iddia edilen
kişilere ilişkin sorusu ve Cumhurbaşkanı Yardımcısı Fuat Oktay’ın cevabı
(7/24163)
8.- İstanbul Milletvekili Mustafa Sezgin Tanrıkulu'nun,
Kanal İstanbul Projesine ayrılacak finansman ile yapılabilecek kamu hizmetlerine
ilişkin sorusu ve Cumhurbaşkanı Yardımcısı Fuat Oktay’ın cevabı (7/24164)
9.- Trabzon Milletvekili Ahmet Kaya'nın, çiftçilerin
tarımsal kredi kullanımının kolaylaştırılmasına ve kredi borçlarının yapılandırılmasına
ilişkin sorusu ve Cumhurbaşkanı Yardımcısı Fuat Oktay’ın cevabı (7/24165)
10.- İstanbul Milletvekili Mahmut Tanal'ın, Elazığ 2.
Ağır Ceza Mahkemesi'nde görülen bir davaya ilişkin sorusu ve Cumhurbaşkanı
Yardımcısı Fuat Oktay’ın cevabı (7/24368)
11.- Batman Milletvekili Feleknas Uca'nın, 9 Ocak 2013
tarihinde Paris'te 3 kişinin öldürüldüğü olayın soruşturulmasına ilişkin sorusu
ve Cumhurbaşkanı Yardımcısı Fuat Oktay’ın cevabı (7/24369)
12.- Siirt Milletvekili Meral Danış Beştaş'ın, KHK ile
ihraç edilen kişilerin pasaportlarına konan tahditlerin kaldırılmasına ilişkin
sorusu ve Cumhurbaşkanı Yardımcısı Fuat Oktay’ın cevabı (7/24372)
13.- Şırnak Milletvekili Hüseyin Kaçmaz'ın, Munzur
Üniversitesi öğrencisi bir kadının kaybolmasıyla ilgili iddialara ilişkin
sorusu ve Cumhurbaşkanı Yardımcısı Fuat Oktay’ın cevabı (7/24373)
14.- Diyarbakır Milletvekili Hişyar Özsoy'un, DİSKİ'nin
borç miktarı ile su fiyatlarına yapılan zamlara ilişkin sorusu ve Cumhurbaşkanı
Yardımcısı Fuat Oktay’ın cevabı (7/24374)
15.- Ankara Milletvekili Levent Gök'ün, 2002-2019
yılları arasında buğday, un, maya ve ekmek fiyatlarındaki yıllık değişimler ile
iflas eden fırın sayısına ve tüketilen ekmek miktarına ilişkin sorusu ve
Cumhurbaşkanı Yardımcısı Fuat Oktay’ın cevabı (7/24376)
16.- Niğde Milletvekili Ömer Fethi Gürer'in, tarımda
girdi yükünün hafifletilmesi amacıyla elektrik alımı hizmetinin indirimli uygulanmasına,
Çamardı'da yetişen Amasya elmasının coğrafi işaret ve
tescilinin yapılmasına,
Sulama amaçlı kuyu açılmasına ve ruhsatı dondurulan
kuyuların ruhsatının ailede toprağı işleyene devredilmesine yönelik çalışmaların
bulunup bulunmadığına,
Niğde ilinde patates siğili nedeniyle uygulanan
tarımsal karantinaya,
Kaba yem üretimi ve sulu tarım yapan üreticilere
elektrik enerjisinde indirim uygulanması talebine,
Niğde ilindeki kaya oyma depolarının artırılmasına,
Çiftçilerin bankalara olan kredi borçlarının
yapılandırılması talebine,
İlişkin soruları ve Cumhurbaşkanı Yardımcısı Fuat
Oktay’ın cevabı (7/24377), (7/24384), (7/24386), (7/24387), (7/24388),
(7/24389), (7/24390)


17.- Niğde Milletvekili Ömer Fethi Gürer'in,
Nevşehir-Niğde yolunda bulunan Yeşilgölcük çevre yolunun bitümlü sıcak kaplama
olarak yapılması projesinin durumuna,
Niğde-Tepeköy-Çiftlik yolunun yapımına,
Kayseri-Niğde Devlet Yolu yapım çalışmalarına,
Ankara-Niğde otoyol çalışmasının akıbetine,
İlişkin soruları ve Cumhurbaşkanı Yardımcısı Fuat
Oktay’ın cevabı (7/24378), (7/24380), (7/24381), (7/24382)
18.- İstanbul Milletvekili Mustafa Sezgin
Tanrıkulu'nun, doğalgaz fiyatlarına gizli zam yapıldığı iddialarına ilişkin
sorusu ve Cumhurbaşkanı Yardımcısı Fuat Oktay’ın cevabı (7/24383)
19.- Niğde Milletvekili Ömer Fethi Gürer'in, tarımsal
üreticilerin elektrik faturalarının aylık düzenlenmesi uygulamasından vazgeçilmesi
talebine ilişkin sorusu ve Cumhurbaşkanı Yardımcısı Fuat Oktay’ın cevabı
(7/24385)
20.- Niğde Milletvekili Ömer Fethi Gürer'in, özel
eğitim ve rehabilitasyon merkezlerine yönelik vergi muafiyeti ve çalışan maaşlarında
iyileştirme önerilerine ilişkin sorusu ve Cumhurbaşkanı Yardımcısı Fuat
Oktay’ın cevabı (7/24392)
21.- İstanbul Milletvekili Mustafa Sezgin
Tanrıkulu'nun, TÜİK tarafından kullanılmak üzere yapılan ek hizmet binasına
ilişkin sorusu ve Cumhurbaşkanı Yardımcısı Fuat Oktay’ın cevabı (7/24393)
22.- İstanbul Milletvekili Mustafa Sezgin
Tanrıkulu'nun, Kocaeli 1 Nolu F Tipi Kapalı Ceza İnfaz Kurumunda bazı yayın ve
kitapların mahkûmlara verilmediği iddiasına ilişkin sorusu ve Cumhurbaşkanı
Yardımcısı Fuat Oktay’ın cevabı (7/24394)
23.- İstanbul Milletvekili Mustafa Sezgin
Tanrıkulu'nun, Üsküdar Devlet Hastanesinde asansörlerin bozuk olduğu
iddialarına ilişkin sorusu ve Cumhurbaşkanı Yardımcısı Fuat Oktay’ın cevabı
(7/24396)
19 Şubat 2020 Çarşamba
BİRİNCİ OTURUM
Açılma Saati: 14.04
BAŞKAN: Başkan Vekili Levent GÖK
KÂTİP ÜYELER: Emine Sare AYDIN YILMAZ (İstanbul),
Bayram ÖZÇELİK (Burdur)
-----0-----
BAŞKAN
– Türkiye Büyük Millet Meclisinin 58’nci Birleşimini açıyorum. 
Toplantı
yeter sayısı vardır, görüşmelere başlıyoruz.
Değerli
arkadaşlarım, gündeme geçmeden önce 3 değerli milletvekilimize gündem dışı söz
vereceğim. 
Gündem
dışı ilk söz, 21 Şubat Dünya Ana Dili Günü nedeniyle söz isteyen Batman
Milletvekilimiz Sayın Mehmet Ruştu Tiryaki’ye aittir.
Buyurun
Sayın Tiryaki. (HDP sıralarından alkışlar) 
Salondaki
uğultuyu da bir keselim değerli arkadaşlarım. 
Sayın
Tiryaki, sizden önce bir açıklamam olacak.
Değerli
arkadaşlarım, sisteme giren arkadaşlarımızın sistemin aldığı kadarıyla tümüne
söz vereceğim; kimse ayrılmasın yerinden.
Buyurun
Sayın Tiryaki. 
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Batman Milletvekili Mehmet Ruştu Tiryaki’nin, 21
Şubat Dünya Ana Dili Günü’ne ilişkin gündem dışı konuşması
MEHMET
RUŞTU TİRYAKİ (Batman) – Teşekkür ediyorum Sayın Başkan.
Sayın
Başkan, değerli milletvekilleri; 21 Şubat Dünya Ana Dili Günü nedeniyle gündem
dışı söz aldım, hepinizi saygıyla selamlıyorum.
Birleşmiş
Milletler Eğitim, Bilim ve Kültür Örgütü UNESCO, 2000 yılında, 21 Şubat gününü
Dünya Ana Dili Günü olarak kabul etti. UNESCO, yirmi yıldır, dünyada dilsel
farkındalık yaratmak ve çok dilliliği teşvik etmek için 21 Şubat günü bir dizi
etkinlik düzenliyor, Dünya Ana Dili Günü’nü kutluyor.
UNESCO,
Dünya Ana Dili Günü’nü her yıl farklı bir temayla kutluyor. Örneğin geçen yıl
Dünya Ana Dili Günü “dünya yerli dilleri” temasıyla kutlanmıştı, bu yıl da
“sınır tanımayan diller” temasıyla kutlamalar yapılacak.
UNESCO,
haklı olarak, çok dilliliği ve dilsel çeşitliliği sürdürülebilir bir kalkınma
ve kalıcı bir barış için vazgeçilmez görüyor. Bakınız, dünya üzerinde konuşulan
dillerin yüzde 40’ı yok olma tehlikesiyle karşı karşıya. 7 binin üzerinde dil
konuşuluyor ve bunun yüzde 40’ının önümüzdeki yüz yıl içerisinde kaybolup, yok
olup gideceği varsayılıyor. 
“Etnoloji”
adlı internet sitesi, Türkiye’de konuşulmakta olan 39 dilden söz ediyor. UNESCO
Dünya Tehlike Altındaki Diller Atlası’na göre –daha önce bu Atlas’ın ismi Dünya
Tehlike Altındaki Diller Kırmızı Kitabı’ydı- Türkiye’de yok olmuş veya yok olma
tehlikesi altında olan 18 tane dil var arkadaşlar. 3’ü tamamen yok olmuş
durumda, Ubıhça, Mlahso ve Kapadokya Yunancası; Hertevin diliyse yok olmayla
karşı karşıya. Hertevin ve Mlahso, Süryani dilleri arasında. Bir diğer Süryani
dili olan Turoyo da UNESCO listesinde tehlike altında görülüyor.
UNESCO,
tehlike altındaki dillerle ilgili olarak bir ayrım yapıyor. Önce, ülkemizde
konuşulmakta olan son derece tehlike altında olan diller: Hertevin bu
kategoride, Siirt kökenli Kuzeydoğu Arami dillerinden biri. 1999 yılı verilerine göre bu dili konuşan yalnızca bin kişi var.
Ciddi anlamda tehlike altında olan diller var ülkemizde: Gagavuzca, Türkiyeli
Yahudilerin konuştuğu Ladino ve biraz önce söylediğim gibi Süryani dili olan
Turoyo. Kesinlikle tehlike altında olan diller var: Abazaca, Hemşince, Lazca,
Pontus Yunancası, Çingene dilleri –Atlas’a göre Romanice- Süryani dil ailesinde
yer alan Suret dili; yine Atlas’a göre Türkiye’de artık bu dili konuşan kimse
yok, en son konuşanlar da bu ülkeyi terk etti. Güvencesiz durumda olan diller
ise Abhazca, Adigece, Kabar-Çerkez dilleri ve Zazaca. 
UNESCO
birçok ülkede tehlike altındaki dilleri korumak için bir dizi girişimde
bulunuyor, yalnız Türkiye’de uyguladığı hiçbir program yok UNESCO’nun. Kanımca
bunun bir tek nedeni var: Ya Türkiye’nin yok olmakta olan dillerle ilgili
herhangi bir kaygı hissetmediğini düşünüyor ya da Türkiye’de böyle bir program
yürütemeyeceğini düşünüyor. 
UNESCO
yayımladığı Atlas’la birlikte bir de kılavuz yayınlıyor. Bu kılavuzda da bir
dilin yok olmaktan nasıl korunabileceği söyleniyor. Şimdi ben bu kılavuzdan bir
iki cümle okuyacağım. Diyor ki bu kılavuz: “Bir dili yok olmaktan koruyabilmek
için yapılabilecek en önemli şey, insanların o dili konuşabilmesi ve
çocuklarına öğretebilmesi için uygun koşulları yaratmaktır. Bu, genellikle
tehlike altındaki dilleri, azınlık dillerini tanıyan ve koruyan ulusal
politikaların, ana dili eğitimini destekleyen eğitim sistemlerinin, o dili
konuşan topluluk ile dil bilimciler arasında bir yazı sistemi ve biçimsel bir
yapı kazandırmak için yaratıcı bir iş birliğinin var olması gerekir. En
belirleyici etken dili konuşan topluluğun dile yönelik tutumu olduğundan, çok
dilliliği ve azınlık dillerine saygıyı yüreklendiren bir dili konuşmanın ödev
değil, zenginlik olduğunu hissettiren toplumsal ve siyasi bir ortam
yaratmaktır.” Evet, UNESCO’ya göre tehlike altında olan dilleri korumak için
yapılması gerekenler bunlar. 
Hükûmetiniz
döneminde, farklı dönemlerde, farklı dil ve lehçeler konusunda farklı
politikalar uygulandı. Ana dilin korunması, geliştirilmesi, öğrenilmesi ve ana
dilde eğitim çoğu zaman bu ülkede güvenlik sorunu olarak algılandı, temel bir
insan hakkı olarak algılanmadı. Ben Adalet ve Kalkınma Partisi hükûmetlerini
tek başına suçlamak istemem çünkü bu politika, önceki hükûmetler döneminde de
yine bir güvenlik bakışıyla değerlendiriliyordu.
Fakat son dönemde Kürt diline bir saldırı olduğunu ben size birkaç örnekle
söyleyeceğim. 
Bakın,
sadece OHAL döneminden sonra OHAL KHK’leriyle birçok kurumu kapattınız. 
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Tiryaki.
MEHMET
RUŞTU TİRYAKİ (Devamla) - 676 sayılı KHK’yle, Türkiye’de günlük Kürtçe yayın
yapan tek gazete olan Azadiya Welat gazetesini kapattınız. Evrensel gazetesine
bağlı Kürtçe yayın yapan bir dergi vardı, Tiroj dergisi, OHAL KHK’siyle
kapattınız. Kürt Dili Araştırma ve Geliştirme Derneği vardı (Kurdi-Der)
kapattınız. İstanbul’da Kürt Enstitüsü vardı, kapattınız. 
DBP’li
belediyelere bağlı çok dilli eğitim veren, başta 850 öğrencili Ferzad Kemanger
Okulu olmak üzere, 18 okul ve kreşi kapattınız. Diyarbakır Büyükşehir
Belediyesine bağlı Zarokistan ve Xalxalok kreşlerindeki öğretmenlerin
sözleşmesini feshettiniz ve bu kreşlerde tek dile geçtiniz. Yine, DBP’li belediyelere
bağlı çok dilli eğitim veren Aram Tigran Konservatuvarını kapattınız. Cegerxwin
ve Nuda başta olmak üzere pek çok sanat kurumundaki çok dilli eğitime son
verdiniz.
Şimdi
sorsak diyeceksiniz ki: “Kardeşiz, et ve tırnak gibiyiz.” Böyle kardeşlik
olmaz. Kardeş kardeşin dilini inkâr etmez, kardeş kardeşin diline sahip çıkması
için destek sunar, dolayısıyla buna “kardeşlik” denmez.
(Mikrofon
otomatik cihaz tarafından kapatıldı)
MEHMET
RUŞTU TİRYAKİ (Devamla) - İki cümle ekleyeceğim Sayın Başkanım müsaade
edersiniz.
BAŞKAN
– Tamamlayın Sayın Tiryaki.
MEHMET
RUŞTU TİRYAKİ (Devamla) – Kardeşinize bunu yapıyorsunuz da, kendi dilinize mi
sahip çıkıyorsunuz? Ona da sahip çıkmıyorsunuz.
Ben
bu yabancı dille eğitim veren okullardan bahsetmeyeceğim ama hepimizin yakından
tanıdığı bir lise var, Kartal İmam Hatip Lisesi. Kartal İmam Hatip Lisesinde
Millî Eğitim Bakanlığının desteği ve himayesinde 5’incisi düzenlenecek “Model
Birleşmiş Milletler Simülasyonu” kapsamında konferanslar varmış. Bu
konferansların dilleri sizce ne olabilir? Ben söyleyeyim mi? İngilizce, Arapça
ve Osmanlı Türkçesi. İyi mi? Daha ne diyeyim, bilemedim.
Hepinizi
saygıyla selamlıyorum. (HDP sıralarından alkışlar) 
MEHMET
MUŞ (İstanbul) - Sayın Başkan, yerimden kısa bir söz talebim var.
BAŞKAN
– Sayın Muş, söz talebiniz oldu.
Buyurun.
V.- AÇIKLAMALAR
1.- İstanbul Milletvekili Mehmet Muş’un, Batman
Milletvekili Mehmet Ruştu Tiryaki’nin yaptığı gündem dışı konuşmasındaki bazı
ifadelerine ilişkin açıklaması
MEHMET
MUŞ (İstanbul) - Sayın Başkan, değerli milletvekilleri; konuşmacıyı dikkatle
dinledim. Burada bizim ne Kürtçeye ne de başka bir dile, asla ve asla hasmane
bir tutum içerisinde olmamız söz konusu olamaz. Kürtçe de bizim ülkemizin dili,
Türkçe de ve diğer konuşulan diller de; bunların hepsi bu ülkenin
zenginlikleri. Burada verilen örneklerle alakalı “Bunlar Kürtçe olduğu için
kapatıldı.” yaklaşımına katılmadığımızı ifade etmek isterim. Türkçe faaliyette
bulunan başka pek çok dernek de farklı sebeplerden dolayı kapatıldı. Burada
bahsedilen bu derneklerle veya kuruluşlarla alakalı, sırf Kürtçe faaliyet
gösterdiği için kapatıldığını iddia etmek bizim yaklaşımımız açısından doğru
değildir, parti olarak da böyle bir yaklaşımımız olmamıştır. Kaldı ki bizim
iktidarlarımız döneminde, şu anda özel okul açabilirsiniz, kurs açabilirsiniz;
millî eğitimde bununla alakalı hukuki düzenlemeler yapıldı; Televizyon
yayınları var. Bununla alakalı ciddi bir serbestliği zaten AK PARTİ iktidarları
kazandırmıştır ülkeye. Asla ve asla hasmane bir tutum içerisinde olmamız söz
konusu değildir. Kürtçe de bizim dilimizdir.
Teşekkür
ederim.
BAŞKAN
– Peki.
Buyurun
Sayın Oluç.
Talebiniz
nedir?
HAKKI
SARUHAN OLUÇ (İstanbul) – Bu tartışmayı şimdi sürdürmek istemiyorum çok fazla
ama kayıtlara geçmesi için…
Sayın
Muş’un bu söylediklerinden şöyle bir şey çıkarmış oluyorum ben: Yani atanmış
olan kayyumların Kürtçe diline karşı yürüttükleri hasmane tutumları
benimsemiyorlar. Benimsemiyorsanız o zaman önce bu kayyumları atamış olan
İçişleri Bakanlığına bunu anlatacaksınız, sonra da o kayyumların bunu yapmasını
iktidar olarak engelleyeceksiniz.
Teşekkür
ediyorum.
BAŞKAN
– Peki.
IV.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
2.- Karabük Milletvekili Niyazi Güneş’in, Karabük ili
Karaağaç köyü Keltepe Kayak Merkezi’ne ilişkin gündem dışı konuşması
BAŞKAN
– Değerli milletvekilleri, gündem dışı ikinci söz, Karabük Kayak Merkezi
hakkında söz isteyen Karabük Milletvekilimiz Sayın Niyazi Güneş’e aittir.
Buyurun
Sayın Güneş. (AK PARTİ sıralarından alkışlar)
Sonunda
da herhâlde bir davet bekleyeceğiz sizden, değil mi Sayın Güneş?
NİYAZİ
GÜNEŞ (Karabük) – İnşallah Sayın Başkanım.
Sayın
Başkan, değerli milletvekilleri; 2019 yılı sonunda hizmete alınan Karaağaç
Keltepe Kayak Merkezi’yle ilgili gündem dışı söz almış bulunuyorum. Yüce heyetinizi
ve aziz milletimizi saygıyla selamlıyorum.
Sözlerime
başlarken; Elâzığ depreminde, İdlib’de, Van’da ve uçak kazasında yaşamlarını
kaybeden vatandaşlarımıza ve askerlerimize Yüce Rabb’imden rahmet diliyorum,
yaralılarımıza şifalar diliyorum. Ayrıca dün akşam da Manisa’da bir deprem
oldu, Manisalı kardeşlerimize geçmiş olsun dileklerimi buradan iletmek
istiyorum. 
Sayın
milletvekilleri, günümüzde turizm, deniz, güneş, kum, kamp ve ören yerleri gibi
yaz mevsimi temelli yapıdan alternatif turizm türlerini kapsayan bir anlayışa
dönüşmektedir. Özellikle yaz turizmine alternatif olarak tüm dünyada kış turizm
noktaları önemli bir cazibe merkezi hâline gelmektedir. Kış turizm merkezleri,
kayak, kızak, teleferik, doğa yürüyüşü ve tırmanış gibi birçok turizm faaliyetini
bünyesinde bulundurmanın yanı sıra günübirlik ziyaret, konaklama ve dinlenme
gibi hizmetleri de sunmaktadır. Her yaşa hitap eden kayak merkezleri, taşıdığı
coğrafi özellikler bakımından da âdeta bir sağlık ve spor merkezi hâline
dönüşmüştür. Dünyada kış turizmine ilginin artması bu turizme yönelik elverişli
alanları değerlendirme durumunu da beraberinde getirmiştir. Ülkemizde AK PARTİ
hükûmetleri döneminde kış turizmine ve kış sporlarına özel önem verilmiştir. Bu
sayede ülkemizin turizm çeşitliliği daha da zenginleşmiş, kış aylarında
insanlarımıza hem turizmin hem de istihdamın yolu açılmıştır.
Değerli
milletvekilleri, Karabük’ümüzde de uzun süredir gündemde olan Kayak Merkezi
Projesi, 2019 yılının son günlerinde ülkemizin 53’üncü kayak merkezi olarak
nihayete kavuşmuştur. Temeli 2015 yılında atılan kayak merkezimizin bulunduğu
yer, doğası, coğrafyası, manzarası, blok ormanları, gölleri, temiz havası ve
suyuyla nadide bir vatan köşesidir. Karabük il merkezine 29 kilometre mesafede
bulunan kayak merkezimiz, Karaağaç köyü sınırlarında, 2 binli rakımda ve 172
bin metrekarelik alanda inşa edilmiştir. Tesisin bulunduğu noktada karın yerde
kalma süresi yaklaşık yüz yirmi gündür. Bu süre, kış turizmi ve kayakseverler
açısından oldukça iyi bir potansiyeldir. Ayrıca kar kalitesi de Uludağ,
Kartalkaya ve Ilgaz’la eş değere sahiptir. Bu hususlar da bize tesisimizin
geleceği hakkında umut vermektedir. Kayak merkezimizin, özellikle Kuzey Anadolu
kış turizmi koridorunda yer alan Kartepe, Kartalkaya, Esentepe, Ilgaz Kayak
Merkezlerine de iddialı bir alternatif olacağına inanıyoruz. 
Sayın
milletvekilleri, kayak merkezimiz şimdilik günübirlik olarak hizmet vermekte
ise de konaklama tesislerinin yapılmasının akabinde sadece kış aylarında değil,
kongre, fuar, futbol ve gençlik kampları, dağ ve yayla turizmi gibi faaliyetler
çerçevesinde 4 mevsim birçok turizm kolunda hizmet verecek ve katkı sunacak
potansiyele sahiptir. Kayak merkezimizin Karabük’ümüzün turizmine, ekonomisine
ve istihdamına da artı değer katacağı muhakkaktır. Yöre halkımızın beklentisi
de bu doğrultudadır. Açıldığı günden itibaren geçen sürede Karabüklü
hemşehrilerimiz kayak merkezine sahip çıkmış ve her gün yüzlerce insan bölgeye
akın etmiştir. 
(Mikrofon
otomatik cihaz tarafından kapatıldı)
BAŞKAN
– Tamamlayalım. 
NİYAZİ
GÜNEŞ (Devamla) – Değerli milletvekilleri, kayak merkezimizi dünya miras kenti
Safranbolu’muzun sahip olduğu turizm potansiyeliyle birlikte
değerlendirdiğimizde önemi daha da artacaktır. Konaklama tesisleriyle ilgili
çalışmalarımız ve görüşmelerimiz sürmektedir. Bunun yanı sıra, ihtiyaçlarımızı
ve eksikliklerimizi de en kısa sürede tamamlayıp kayak merkezimizi dünya
standartlarında bir tesis hâline getirmek öncelikli görevlerimiz arasındadır. 
AK
PARTİ iktidarında yöremize böyle nitelikli ve nezih bir tesisi kazandırmış
olmanın gururunu ve ayrıca mutluluğunu yaşıyoruz. Geçtiğimiz yıl yolunu sıcak
asfaltla tamamladığımız Karaağaç Keltepe Kayak Merkezi’ne siz değerli
milletvekillerini ve kayakseverleri davet etmekten büyük bir memnuniyet duyuyoruz.

(Mikrofon
otomatik cihaz tarafından kapatıldı) 
BAŞKAN
– Tamamlayın sözünüzü.
NİYAZİ
GÜNEŞ (Devamla) – Son olarak, kayak merkezi fikrinin oluşumundan tamamlanmasına
kadar emeği geçen başta önceki milletvekillerimiz olmak üzere bakanlarımıza,
valilerimize, sivil toplum örgütlerimize ve kamu görevlilerine teşekkürlerimi
sunuyor, Genel Kurulu saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederiz Sayın Güneş. 
Değerli
milletvekilleri, gündem dışı üçüncü söz, Kırıkkale’nin sorunları hakkında söz
isteyen Kırıkkale Milletvekilimiz Sayın Ahmet Önal’a aittir. (CHP sıralarından
alkışlar) 
Sayın
Önal, süreniz beş dakika. 
3.- Kırıkkale Milletvekili Ahmet Önal’ın, Kırıkkale
ilinin sorunlarına ilişkin gündem dışı konuşması
AHMET
ÖNAL (Kırıkkale) – Sayın Başkan, değerli milletvekilleri; Kırıkkale’mizin
sorunları hakkında parti grubum adına gündem dışı söz almış bulunuyorum. Bu
vesileyle, başta hemşehrilerim olmak üzere ekranları başında bizleri izleyen
tüm vatandaşlarımızı ayrı ayrı selamlıyor, saygılarımı sunuyorum. 
Sözlerime
başlarken, vatan savunmasında canlarını feda eden kahraman askerlerimize
Allah’tan rahmet, gazilerimize acil şifalar, milletimize başsağlığı diliyorum. 
Anadolu’nun
tam ortasında yer alan, 42 vilayeti birbirine bağlayan, cumhuriyetle birlikte
kurulan ve gelişen Kırıkkale’miz maalesef eski günlerinden çok uzakta. 2000’li
yıllarda nüfusunun 1 milyonu bulacağı öngörülen Kırıkkale’miz maalesef her gün
küçülüyor, göç veriyor. 
Tüm
Türkiye’de olduğu gibi Kırıkkale’mizin de en önemli sorunu işsizlik ve
yoksulluk. İş bulamayan hemşehrilerimiz Ankara’ya, İstanbul’a göç ediyor.
Sadece Ankara’da yaşayan Kırıkkalelilerin sayısı 200 bini aşmış durumda. 2019
yılında Kırıkkale’nin nüfusu yüzde 1,25 oranında azalmıştır yani sadece geçen
yıl 3.500 Kırıkkaleli Kırıkkale’yi terk etmiştir. 
Yıllarca
Kırıkkale’nin istihdam yükünü tek başına karşılayan Makina Kimya Fabrikaları
küçülmüş, bu fabrikalara bağlı birçok atölye ve entegre tesis kapanmıştır.
MKE’nin “özelleşme” ya da “özerkleşme” adı altında işletme devrinin yapılacağı
söylentileri şehrimizde ciddi endişe doğuruyor. Bunun yanında, MKE’de çalışan
kadrolu işçilerin maaşlarında iyileştirme yapılmamış, ağır işçilik tazminatları
verilmemiş, neredeyse yılın tamamında “yüksek vergi dilimi” adı altında
yaşadıkları haksızlıklar giderilmemiştir. Daha önce yayımlanan 2 tane kanun
hükmünde kararname olmasına rağmen MKE taşeron işçileri kadroya geçememiştir.
Kadro alamayan bazı MKE taşeron işçileri kış günü işten çıkarılmıştır. Makina
Kimyayla ilgili verilen sözlerin hiçbiri tutulmamıştır. 
280
bin nüfuslu Kırıkkale’de emekli sayısı 55 bin, işsiz sayısı 12 bindir, icra
dairelerindeki dosya sayısı 50 bindir. İŞKUR önünde bir umut iş bekleyen
Kırıkkaleliler umutlarını yitirmeye başlamıştır. Çocuğunun okul masraflarını
karşılayamayan, evine erzak alamayan hemşehrilerimiz perişan hâldedir. 
Bakın,
size Kırıkkale’den birkaç fotoğraf göstermek istiyorum. Merkeze bağlı Karşıyaka
Mahallemizde 3+1 müstakil bir eve gelen doğal gaz faturası 750 TL’dir. Yine, bunun
yanında, merkeze bağlı Gürler Mahallemizde ortalama bir eve gelen elektrik
faturası 267 liradır. Dar gelirli yurttaşlarımızın yaşadığı bu mahallelerde
hemşehrilerimizin çoğu ya asgari ücretle çalışmakta ya da evi sadece bir
emeklinin emekli maaşı geçindirmektedir. Değerli milletvekilleri, soruyorum: Bu
elektrik ve doğal gaz faturasını Kırıkkaleliler nasıl ödeyecek?
Yine,
değerli milletvekilleri, size Kırıkkale’den bir tablo daha göstermek istiyorum.
Bu fotoğraf, Kırıkkale’de bir yediemin otoparkında çekilmiştir. Fotoğrafta,
borcunu ödeyemeyen nakliyecinin kamyonunu, esnafın tırını, icralık çiftçinin
traktörünü hep birlikte görüyoruz. Bu fotoğraf, üreticinin, esnafın, çiftçinin
perişan hâlini tek başına ortaya koymaya yetiyor. Bu fotoğrafın başka bir söze
gerek bırakmadığını düşünüyorum. Uyguladığınız yanlış ekonomi politikaları
Kırıkkale’yi ve Türkiye'yi bu hâle getirdi. 
Değerli
milletvekilleri, hemen her gün kapımızı iş bekleyen insanlar çalıyor, iş
istiyor. Bu insanların büyük çoğunluğu üniversite mezunu. İçlerinde ziraat
mühendisleri, makine mühendisleri, öğretmenler, hemşireler, işletme mezunları
var. Pırıl pırıl gençlerimiz kapı kapı iş arıyor. 
Kırıkkale’mizin
sorunları bununla da bitmiyor. Bir süre önce merkeze bağlı Yuva Mahallemizde
TOKİ tarafından evi olmayan emeklilerimiz için 927 adet konut yapıldı ancak
ekonomik kriz gerekçe gösterilerek bu evlerin peşinat, ön ödeme ve taksit
sayıları neredeyse 2 kat artırıldı. Birçok emeklimiz bu zamlardan sonra ev
sahibi olmaktan vazgeçti yani Kırıkkale’de emeklilerin ev hayali başka bahara
kaldı. 
Değerli
milletvekilleri, 17 ve 18 Ocak tarihlerinde Kırıkkale’de meydana gelen bir
olayda Kırıkkale Üniversitesi Tıp Fakültesi Hastanesi Göz Hastalıkları
Polikliniğinde birçok vatandaşımıza “Altuzan” adı verilen ilaçla enjekte tedavi
yapıldı. Yapılan tedavi sonucu birçok vatandaşımızın görme duyularını yitirdiği
basına yansımıştır, bu konu ulusal basında da yer almıştır. 
(Mikrofon
otomatik cihaz tarafından kapatıldı) 
AHMET
ÖNAL (Devamla) – Başkanım, bitiriyorum. 
BAŞKAN
– Tamamlayalım. 
AHMET
ÖNAL (Devamla) – Yaşanan bu olaydan sonra Kırıkkaleli hemşehrilerimiz Ankara’da
tedavi altına alınmıştır. Aslında bu iğne bağırsak kanserinde kullanılan ancak
göz içi hastalıklarda da kullanılmasına müsaade edilen, fiyat olarak da
endikasyonlu diğer 2 ilaca göre maliyeti düşük olan bir iğnedir. “Altuzan” adı
verilen bu ilacın kısa ürün bilgilerinde daha önce göz içi kullanımlara uygun
olmadığı yazılıyken bu yazı Bakanlıkça kaldırılmıştır. Aynı ilacın yurt dışı
versiyonunda bu ilacın göz içi rahatsızlıklarında kullanılamayacağı yazılıdır.
2 tane ruhsatlı ürün varken, maalesef, Sağlık Bakanlığı, hekimlerimizi
ruhsatsız ilaç kullanmaya zorlamıştır. Yani maliyet, hastaların sağlığına
tercih edilmiş; vatandaşlarımız, Sağlık Bakanlığının bu dayatması yüzünden
gözlerini kaybetmiştir. Bu konuda, başta hastalarımız ile hekimlerimizin
mağduriyetini önleyecek gerekli tedbirlerin acilen alınması, yeni yaşanacak
vakaların önüne geçilmesi gerekmektedir. 
Bu
duygu ve düşüncelerle, işsizliğin ve yoksulluğun olmadığı, gençlerimizin
geleceğe umutla baktığı bir Kırıkkale ve Türkiye diliyor, hepinizi saygı ve
sevgilerimle selamlıyorum. (CHP sıralarından alkışlar) 
BAŞKAN
– Teşekkür ederiz.
Değerli
milletvekilleri, şimdi, sisteme giren değerli milletvekili arkadaşlarımıza söz
vereceğim.
Sayın
Barut…
V.- AÇIKLAMALAR (Devam)
2.- Adana Milletvekili Ayhan Barut’un, ekonomik kriz
nedeniyle borç batağına saplanan kesimin hesaplarına bloke uygulamasından
vazgeçilmesi, sicil affı çıkarılması, borçların yeniden yapılandırılması ile
esnaf, sanayici ve çiftçilere destek verilmesi gerektiğine ilişkin açıklaması
AYHAN
BARUT (Adana) – Sayın Başkan, ekonomik krizin darbe vurduğu ülkemizde herkes
borç batağına saplandı, vatandaşlarımız ve esnaflarımız kullandıkları kredileri,
kredi kartlarını, ticari kredileri ve konut kredilerini ödeyemiyor. Sanayici,
iş insanı ve esnaflarımız çekini yazdırdı, yüksek faize maruz kalıp temerrüde
düşenlerin kredi sicilleri bozulmuş oldu. Vatandaşın bankalara ve finans
şirketlerine kredi ve kredi kartı borcu 611 milyarı buldu. Geçen yıl borcunu
ödeyemeyen 1 milyon 403 bin kişi icra takibine takılırken aynı dönemde borcunu
ödeyemeyen 3 milyon 687 bin kişi var. 16 Şubat itibarıyla 1 milyon 180 bin yeni
icra dosyası açıldı. İcra dairelerinde 20 milyon 520 bin dosya derdest
bulunuyor. Bu krize çözüm üretemeyenler şimdi “Müflis tüccar eski defterleri
karıştırırmış.” misali e-haciz sistemiyle esnafından sanayicisine borçlu her
kesimin hesaplarına bloke koyuyor. Bloke uygulamasından vazgeçilmesini, sicil
affı çıkarılmasını, borçların yeniden yapılandırılmasını; esnaf, sanayici,
çiftçi ve yurttaşlarımıza destek verilmesini istiyoruz
Teşekkür
ederim. 
BAŞKAN
– Sayın Karasu…
3.- Sivas Milletvekili Ulaş Karasu’nun, taşımalı eğitim
sisteminde çocukların ve velilerin yaşadığı mağduriyeti gidermek için herhangi
bir çalışmanın yapılıp yapılmayacağını Millî Eğitim Bakanından öğrenmek
istediğine ilişkin açıklaması
ULAŞ
KARASU (Sivas) – Teşekkür ediyorum Sayın Başkan.
Taşımalı
eğitim sistemi, öğrencilerimizi ve ailelerini mağdur etmeye devam etmekte.
Sivas’ın birçok ilçesinde taşımalı sistemle eğitimlerine devam etmeye çalışan
çocuklarımız, mevcut koşullar karşısında zorlanmaktadır. Özellikle kış
aylarında yolların kapalı olduğu, hava muhalefeti nedeniyle okula
gidiş-gelişlerin tehlikeli olduğu ilçelerde eğitime sık sık ara verilmekte,
eğitimde süreklilik ortadan kalkmaktadır. Köylerine 25-30 kilometre uzaklıktaki
okullarına ulaşmaya çalışan öğrencilerimiz gibi velilerimiz de bu sistemden
nasibini almakta, evlatlarını okullara endişe içerisinde göndermektedir.
Zorunlu öğrenim kapsamında ilkokul çağındaki çocuklarımızın taşınması, eğitim
sisteminin en önemli sorunudur. 
Bu
bağlamda, Millî Eğitim Bakanına sormak istiyorum: Taşımalı eğitim sistemiyle
çocuklarımızın ve velilerimizin yaşadığı mağduriyeti gidermek için herhangi bir
çalışma yapacak mısınız?
BAŞKAN
– Sayın Özkan…
4.- Mersin Milletvekili Hacı Özkan’ın, dünyanın sayılı
kütüphaneleri arasında yer alacak olan Cumhurbaşkanlığı Millet Kütüphanesi’nin
7/24 hizmet vereceğine ilişkin açıklaması
HACI
ÖZKAN (Mersin) – Teşekkürler Sayın Başkan.
Yarın
açılacak olan Cumhurbaşkanlığı Millet Kütüphanesi 7/24 hizmet verecek. 125 bin
metrekare kapalı alana sahip, aynı anda 5 bin kişiye hizmet verebilecek
kapasitede. 4 milyon basılı, 120 milyon elektronik yayın, 550 bin e-kitap ve
nadir birçok eser bünyesinde bulunuyor. 
Dünyanın
sayılı kütüphaneleri arasında yer alacak böylesine muhteşem bir eserin ülkemize
kazandırılmasında öncülük eden başta Cumhurbaşkanımız Sayın Recep Tayyip
Erdoğan olmak üzere, yapımında emeği geçen herkese şükranlarımı sunuyor,
milletimize hayırlı olmasını diliyor, Genel Kurulu saygıyla selamlıyorum.
BAŞKAN
– Sayın Taşkın…
5.- Mersin Milletvekili Ali Cumhur Taşkın’ın, ülkenin
yükselmesinin önüne geçmek isteyen şer odaklarının Taksim Gezi Parkı’nda kaos
ortamı oluşturmak istediğine ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
2013
yılı Mayıs ayında, ülkemizin yükselmesinin önüne geçmek isteyen şer odakları,
Taksim Gezi Parkı’nda yaklaşık üç ay sürecek bir kalkışmanın fitilini
ateşleyerek ülkemizde bir kaos ortamı oluşturmak istemişlerdir. Kamu binaları,
MOBESE kameraları, parti binaları ve iş yerleri tahrip edilmiştir; belediye
otobüsleri, özel araçlar, polis araçları ve ambulanslar ise kullanılmaz hâle
getirilmiştir. Gezi olaylarının doğrudan maliyeti 1,4 milyar dolarken dolaylı
maliyeti ise yüzlerce milyar doları bulmuştur.
Gezi
olaylarında, kendilerinin ifadesiyle “Mesele ağaç değildi.” Hedef, askerî
darbelerde, muhtıralarda, FETÖ’nün 17-25 Aralık ve 15 Temmuz darbe
girişimlerinde olduğu gibi devletimizdi, milletimizdi. Gezi olayları bizim
gözümüzde Vandalizmdir, bu konuda durduğumuz yer nettir. 
Gezi
olaylarının aziz milletimizin vicdanındaki yeri mahkûmiyettir diyor, Genel
Kurulu saygıyla selamlıyorum.
BAŞKAN
– Sayın Fendoğlu…
6.- Malatya Milletvekili Mehmet Celal Fendoğlu’nun,
Malatya ve Elâzığ illerinde yaşanan deprem nedeniyle zor durumda olan esnafa
Halk Bankası ve Esnaf ve Sanatkârlar Kredi ve Kefalet Kooperatifi aracılığıyla
kredilerin kullandırılabilmesi için bankaların bir yıllık maliye kaydı şartını
üç aya indirmesi, ipotek taleplerini ertelemesi, kredileri doğrudan
kullandırması gerektiğine ilişkin açıklaması
MEHMET
CELAL FENDOĞLU (Malatya) – Teşekkürler Başkanım.
Malatya
ve Elâzığ’da yaşanan deprem nedeniyle, esnaflarımıza, doğrudan Halkbank ve
Esnaf ve Sanatkârlar Kredi ve Kefalet Kooperatifi aracılığıyla 50 bin TL
faizsiz, beş yıl ödemeli kredi imkânı sağlanmıştır ancak Malatya’da bulunan
Halkbank şubeleri, esnaflarımızdan bir yıllık Maliye kaydı şartı ve ipotek
istemektedir. Kredi alamayanlar esnaf kooperatiflerine yönlenmektedir.
Malatya’da bulunan 20 bine yakın kayıtlı esnafımıza, iki ay içerisinde, sadece
kooperatifler aracılığıyla bu kredinin kullandırılması mümkün değildir. 
Bankaların
bir yıllık Maliye kaydı şartını üç aya indirmesi, ipotek taleplerini ertelemesi
ve kredileri doğrudan kullandırması esnaflarımızın ve esnaf odalarımızın
talebidir.
Teşekkür
ediyorum.
BAŞKAN
– Sayın Özer…
7.- Antalya Milletvekili Aydın Özer’in, Antalya ili
Serik ilçesi Kadriye ve Belek beldelerindeki günübirlik ve kamping olarak
kullanılan alanların halktan alınıp yandaşlara verilmek istendiğine ve bu
konuda Cumhuriyet Halk Partisi olarak 21 Şubat Cuma günü Serik Belediyesi önünde
basın açıklaması yapacaklarına ilişkin açıklaması
AYDIN
ÖZER (Antalya) – Teşekkür ederim Sayın Başkan.
Antalya
Serik’teki turizm merkezimiz Belek’te günübirlik ve kamping olarak kullanılan
180 bin metrekarelik alan ile Kadriye’deki 125 bin metrekarelik alan halktan
alınıp yandaşlara peşkeş çekilmek istenmektedir. Kuş uçuşu 22 kilometrelik
sahil şeridi Belek’te 880 metreden 280 metreye, Kadriye’de 500 metreden 260
metreye düşürülüyor. Bölgedeki bin yataklı orta ölçekli bir otel bile 200, 300
metre sahil şeridi kullanırken halkın uğradığı haksızlığın boyutu ortadadır.
Anayasal hak olan sağlıklı ve dengeli bir çevrede yaşama hakkı halkın
ellerinden alınamaz. 9 Martta söz konusu plan askıdan indirilecek. Bu iş için,
Cumhuriyet Halk Partisi olarak 21 Şubat Cuma günü saat on birde Serik
Belediyesi önünde basın açıklaması yapacağız.
Tüm
halkımızı bu konuya duyarlı olmaya ve hep beraber mücadele etmeye davet
ediyorum. 
BAŞKAN
– Sayın Köksal…
8.- Afyonkarahisar Milletvekili Burcu Köksal’ın,
Afyonkarahisar Tarım İl Müdürlüğüne verilen 176 projeden 73’ünün hibe almaya
hak kazandığına, Afyonkarahisar iline niçin bu kadar az hibe desteği
verildiğini Tarım ve Orman Bakanından öğrenmek istediğine ilişkin açıklaması
BURCU
KÖKSAL (Afyonkarahisar) – Teşekkürler Başkanım.
Afyonkarahisar
Tarım İl Müdürlüğüne verilen 176 projeden sadece 73 proje hibe almaya hak
kazanmıştır. Bu 73 proje de çoğunlukla 2 danışmanlık şirketine ait projedir.
Afyonkarahisar’daki tüm danışmanlık şirketlerinin projelerine onay verilmesinde
maalesef objektif kriterlerin baz alınmadığı, siyasi kriterler ve ahbap çavuş
ilişkilerinin esas alındığı iddiaları ortada dolaşmaktadır. Projelerin onay
almamasından dolayı en çok zararı Afyonkarahisarlı hemşehrim, Afyonkarahisar’a
yatırım yapmak isteyen yatırımcı ve danışmanlık şirketleri görmektedir. 
Buradan
Bakana bir kez daha soruyoruz: Sunulan projelerin yarısı bile onay alamayan
Afyonkarahisar’ımıza niçin bu kadar az hibe desteği verilmektedir? Yıllardır
iktidara hatırı sayılır destek veren Afyonkarahisarlı hemşehrim Adalet ve
Kalkınma Partisi için üvey evlat mıdır?
BAŞKAN
– Sayın Sarıaslan…
9.- Nevşehir Milletvekili Faruk Sarıaslan’ın, Elektrik
Kuvvetli Akım Tesisleri Yönetmeliği’nin 60’ıncı maddesinde “Tüm yüksek gerilim
tesislerinde en az bir teknik işlerden sorumlu elektrik mühendisi
bulunmalıdır.” ifadesinin yer almasına rağmen uygulamada denetleme olmaması
nedeniyle trafo tesislerinin güvensiz şekilde kullanıldığına, bu hususta Enerji
ve Tabii Kaynaklar Bakanını göreve davet ettiğine ilişkin açıklaması
FARUK
SARIASLAN (Nevşehir) – Teşekkür ederim Başkanım.
Elektrik
Kuvvetli Akım Tesisleri Yönetmeliği madde 60 uyarınca “Tüm yüksek gerilim
tesislerinde en az bir teknik işlerden sorumlu elektrik mühendisi
bulunmalıdır.” denilmektedir. Ancak ilimiz Nevşehir genelinde yaklaşık 7 bin
trafo tesisi bulunmakta olup bu trafo tesislerinin 1.200 tanesi dağıtım şirketi
sorumluluğunda, geriye kalan kısım ise özel trafo tesislerindedir. Elektrik
mühendisleri odasından çıkan yüksek gerilim işletme sorumluluğu tescil belgesi
sayısı 2020 yılı itibarıyla 57 adettir. TEDAŞ, MEDAŞ gibi resmî kurum ve
tescillerin görev ihmali yaptığı görülmektedir. Uygulamada denetleme olmadığı
için trafo tesisleri güvensiz bir şekilde kullanılmaktadır. Bu durum ilimiz
genelinde yerel elektrik kesintilerine, tarım arazilerinde yangınlara,
elektrikte kazalara ve hatta ölümle sonuçlanan vakalara neden olmaktadır.
Enerji Bakanlığını bu konuyla ilgili göreve davet ediyorum.
Teşekkür
ederim.
BAŞKAN
– Sayın Gaytancıoğlu…
10.- Edirne Milletvekili Okan Gaytancıoğlu’nun, Edirne
ili İpsala ilçesinde yapılan 30 yataklı hastanenin uzman doktor olmadan halka
hizmet vermesinin nasıl beklendiğini Sağlık Bakanından öğrenmek istediğine
ilişkin açıklaması
OKAN
GAYTANCIOĞLU (Edirne) – Teşekkür ederim Sayın Başkan.
Sağlık
Bakanına buradan bir şey hatırlatmak istiyorum. Pirinciyle meşhur, 28 bin
nüfuslu İpsala ilçemizde Bakanlığınız 30 yataklı yeni bir hastane yaptı; bu çok
güzel. Hastanede bir tane bile uzman doktor yok, sadece haftanın değişik
günlerinde Keşan ilçemizden gününe göre uzman doktor geliyor. İlçemiz hastanesi
yaklaşık beş altı yıl öncesine kadar kadın doğum ünitesi ameliyathanesiyle
insanlarımıza hizmet etmekteyken şu an tahliller Keşan’a gönderilerek
yapılmaktadır. AKP, bina yapmış ama hastane yapamamış. İçinde uzman doktor
olmayan hastaneden halkımıza hizmet yapmasını nasıl beklersiniz? Hastaneleriniz
de adalet saraylarına benzedi. Doktorsuz hastane, adaletsiz adalet sarayları
tam AKP işi. 
Sağlık
Bakanına buradan soruyorum: Eğer kendi hastanelerinizden zaman bulabilirseniz
İpsala’ya ne zaman uzman doktor ataması yapacaksınız? Uzman doktor
göndermeyecektiniz niye hastane yaptınız? Uzman doktorları olmayan bir
hastanenin sağlık ocağından, aile hekimliğinden farkı nedir?
BAŞKAN
– Sayın Kılavuz…
11.- Mersin Milletvekili Olcay Kılavuz’un, Mersin
Büyükşehir Belediyesi Mersin Su ve Kanalizasyon İdaresi Genel Müdürlüğü
tarafından uygulanan 2020 ücret tarifesinin mağduriyet yarattığına ilişkin
açıklaması
OLCAY
KILAVUZ (Mersin) – Sayın Başkanım, Mersin Büyükşehir Belediyesi MESKİ Genel
Müdürlüğü tarafından güncellenerek uygulanan 2020 ücret tarifesi büyük bir
mağduriyet yaratmıştır. İlk defa meskenine su bağlatmak isteyen abonelerden 1
defaya mahsus alınan abonelik ücretlerinde fahiş bir zam uygulamasına gidilmiş
ve vatandaşlarımız bu zamla mağdur edilmiştir. 
Yine
bazı ilçelerde su zammı aşırı miktarda olup kademeli artışlar çok fazla
olmuştur. “Katılım payı” adı altında üst limit olarak meskenin emlak vergi
değerinin yüzde 2’si oranında talep edilen bu miktar, çok yüksek rakamlara
tekabül etmektedir. Hemşehrilerimiz ödemeyi yapamamakta, hanesine su
bağlatamamaktadır. Bakım, depozito ve tesisat ücretleri, su ve kanalizasyon
katılım bedelleri makul seviyelere indirilmeli, zamlı tarife bir an önce geri
çekilmelidir.
Saygılar
sunuyorum.
BAŞKAN
– Sayın Keven…
12.- Yozgat Milletvekili Ali Keven’in, 2011 yılında
uygulanmaya başlanan sözleşmeli erbaşlardan en az yedi yıl hizmet süresi dolmuş
olanların Sözleşmeli Erbaş ve Er Kanunu’nda belirtilen hakları gereği kamu
kurumlarına atamalarının ne zaman yapılacağını öğrenmek istediklerine ilişkin
açıklaması
ALİ
KEVEN (Yozgat) – Sayın Başkan, 2011 yılında uygulanmaya başlanan sözleşmeli
erbaş uygulamasında görev süresi yedi yılı dolup ayrılanlar kanunda belirtilen
hakları olan kamu kurumlarına atamalarının yapılmasını bekliyorlar. Sözleşmeli
Erbaş ve Er Kanunu ek madde 1’de en az yedi yıl hizmet süresi dolmuş olanlardan
nitelik belgesi olumlu olanların kamu kurumlarına atanmasının yapılacağı açıkça
belirtilmiştir. Sözleşmeli erbaşlarımızın terör bölgelerindeki yoğun
mesailerinin sonrası görevlerini tamamladılar ve şimdi kamu kurumlarına
atamalarının yapılmasını beklemektedirler. Binlerce sözleşmeli erbaş bu
doğrultuda kanunda belirtilen hususlara göre atamalarının ne zaman yapılacağıyla
ilgili acil bir duyuru bekliyorlar. 
Saygılarımla.
BAŞKAN
– Sayın Kasap…
13.- Kütahya Milletvekili Ali Fazıl Kasap’ın,
BAŞKENTGAZ, Kızılay ve Ensar Vakfı arasındaki para trafiğine, KYK kredi
borçlarını ödeyemeyen milyonlarca öğrenci varken Amerika’daki 200 öğrenci için
sözde transfer edilen paraların hesabının neden sorulmadığını öğrenmek
istediğine ilişkin açıklaması
ALİ
FAZIL KASAP (Kütahya) – Teşekkürler Sayın Başkan. 
Kızılayı
da arpalık yaptılar. Başkent Doğalgaz, 8 milyon doları, kurumlar vergisi muafiyeti
ve stopaj istinasıyla, hile ve hülle yolunu da kullanarak Amerika’da Ensar
uzantısı bir vakfa transfer etti. Manhattan’da sözde öğrenci odaklı gökdelenler
yapılıyor. Bu etik olmayan hile ve hülle yollarıyla Kızılayın ismi de
karalanmış ve lekelenmiştir, Kızılayı da bu işe alet ettiniz. KYK kredi
borçlarını ödeyemeyen milyonlarca öğrenci varken Amerika’daki 200 öğrenci için
sözde transfer edilen bu paraların hesabını neden sormuyorsunuz, zeytinyağı
gibi sürekli üste çıkıyorsunuz?
Teşekkürler.
BAŞKAN
– Sayın Bayraktutan…
14.- Artvin Milletvekili Uğur Bayraktutan’ın, Sarp
Sınır Kapısı’nın yanında alternatif olarak açılması gündemde olan Muratlı Sınır
Kapısı’na ilişkin belirsizliğin devam ettiğine ve bölge halkının taleplerine
rağmen Batum Havaalanı’ndan Ankara’ya uçuşlarla alakalı Türk Hava Yolları
tarafından herhangi bir işlemin gerçekleştirilmediğine ilişkin açıklaması
UĞUR
BAYRAKTUTAN (Artvin) – Teşekkür ediyorum Sayın Başkanım.
Türkiye’yi
Gürcistan’a bağlayan Sarp Sınır Kapısı’nın yanında alternatif olarak açılması
gündemde olan Muratlı sınır kapısına ilişkin olarak belirsizlik devam
etmektedir. Her iki parlamento arasında milletlerarası anlaşma olarak kabul
edilen ama bugüne kadar herhangi bir çivi çakılmayan bu kapının açılmasına
ilişkin her iki ülke halkının da beklentisi vardır. Bu konuda ilgililerin,
Dışişleri Bakanlığının gerekli duyarlılığı göstermesini istiyorum.
Ayrıca
Batum Havaalanı bilindiği üzere her iki ülkenin ortak kullanımındadır.
Yıllardır dile getirmiş olmamıza rağmen ne yazık ki Batum Havaalanı’ndan
Ankara’ya uçuşlarla alakalı Türk Hava Yolları tarafından herhangi bir işlem
gerçekleştirilmemiştir. Bölge halkı, İstanbul’un tarifeli uçak seferleri
olmasına rağmen başkent ile Batum arasında uçak seferlerinin yapılmasıyla
alakalı talep ve beklenti içerisindedir. Bu konuda Ulaştırma Bakanlığının ve
Türk Hava Yolları yetkililerinin bölge halkının talepleri doğrultusunda gerekli
işlemleri yapmaları konusunda, bu talepleri yerine getirme doğrultusunda
gerekeni yapmaları için bu sorunu bir kez daha Türkiye Büyük Millet Meclisi
gündemine getirdim.
Teşekkür
ediyorum.
BAŞKAN
– Sayın Girgin...
15.- Muğla Milletvekili Süleyman Girgin’in, deniz
kaplumbağaları hastanesinin İztuzu Plajı’na yapılmak istenmesinin amacının ne
olduğunu ve hastane için Dalyan merkezde bir alanın belirlenmesi yönünde
çalışmanın olup olmadığını Çevre ve Şehircilik Bakanından öğrenmek istediğine
ilişkin açıklaması
SÜLEYMAN
GİRGİN (Muğla) – Teşekkürler Başkan.
Sorum
Çevre ve Şehircilik Bakanına: Deniz kaplumbağaları yuvalama alanı olarak
belirlen Dalyan İztuzu Sahili, özel çevre koruma bölgesidir; doğal hayatın
çeşitliliği ve Muğla turizmi için önemli bir zenginliktir. Dalyan İztuzu
Plajı’nda “DEKAMER” adlı, deniz kaplumbağalarına yönelik kurtarma ve
rehabilitasyon hizmeti veren bir merkez bulunmaktadır. Çevre ve Şehircilik
Bakanlığı ve DEKAMER, mevcut deniz kaplumbağa hastanesini yenilemek amacıyla
Dalyan İztuzu Plajı’na yeni tesisler yapmayı planlamaktadır. Bölgenin doğal
dokusuna zarar verebileceği, Kıyı Kanunu’na aykırı olacağı, sahilde başka
yapılaşmaların da önünü açacağı gibi sebeplerle hastanenin plaja yapılmasının
uygun olmayacağı şeklinde yaygın bir görüş vardır. Hastanenin ısrarla İztuzu
Plajı’na yapılmasının amacı nedir? Hastane için İztuzu Plajı yerine Dalyan
şehir merkezinde bir alan belirleme yönünde bir çalışma var mıdır?
Teşekkür
ediyorum.
BAŞKAN
– Sayın Adıgüzel...
16.- Ordu Milletvekili Mustafa Adıgüzel’in, Kanal D’de
yayınlanan “Hekimoğlu” dizisinin tıbbi tanıtım mümessilleriyle ilgili talihsiz,
etik değerlerden yoksun bölümüyle ilgili RTÜK’ü gerekli mevzuatı işletmeye
davet ettiğine ilişkin açıklaması
MUSTAFA
ADIGÜZEL (Ordu) – Sayın Başkan, dün akşam Kanal D’de yayınlanan “Hekimoğlu”
isimli dizide tıbbi tanıtım mümessilleriyle ilgili talihsiz, etik değerlerden yoksun
bir bölüm sahnelenmiştir. Bu durum hem tıbbi mümessil, “represent” mesleğini
bir aşağılama hem de kadın hakları açısından sorunlu bir yaklaşımdır. Dizideki
bu sahnede bir kadın mümessil, mesleğini yaparken bedenini kullanıyor şeklinde
resmedildiği için binlerce tıbbi kadın mümessilin onuru kırılmıştır. Ayrıca tüm
tıp camiasında da yoğun üzüntüye sebep olmuştur. Bu durumu telafi etme adına
ilgili kanalı bu camiadan özür dilemeye ve RTÜK’ü de bu konuda gerekli mevzuatı
işletmeye davet ediyorum. 
Ana
akım medya ekranlarında hakarete uğramayan muhalefet siyasetçisi kalmadı. Kan
gövdeyi götürüyor, kırılmayan kol, bacak, parmak kalmadı, ceza verilmedi; bari
tıbbi mümessillerin bu kırılan onurunu tamir edin.
BAŞKAN
– Sayın Aycan...
17.- Kahramanmaraş Milletvekili Sefer Aycan’ın, Sağlık
Bakanlığının açıkladığı gıda denetim sonuçlarının Türkiye’deki sağlıksız gıda
sorununu açık şekilde ortaya koyduğuna ilişkin açıklaması
SEFER
AYCAN (Kahramanmaraş) – Sayın Başkan, Bakanlık gıda denetimlerinin sonuçlarını
açıkladı. Sonuçlar, Türkiye’de hileli gıda, sağlıksız gıda sorununu açık bir
şekilde göstermektedir. 
Gıda,
insan sağlığını direkt etkiler. Gıdanın yetersizliği sorun olduğu gibi,
sağlıksız olması da sorundur. Fakat Türkiye’de gıda güvenliğinde sorun devam
etmektedir. Bu nedenle, denetimler artırılmalıdır. Sadece şikâyete dayalı
denetim yetersizdir, düzenli denetimler yapılmalıdır, merdiven altı üretim
önlenmelidir. Üretilen her seriden örnek alınmalı, ayrıca piyasa denetimi
yapılmalıdır. Gıda analiz sonuçları açıklanmalı, hileli gıda üretenlere en ağır
cezalar verilmelidir, tekrar gıda üretim işine girmesine izin verilmemelidir.
Gıda üretimi, satışı ve kullanımı sırasında gıda güvenliğine özen
göstermeliyiz; böylece, gıdaya bağlı hastalıkları önleyebiliriz. 
Teşekkürler.

BAŞKAN
– Sayın Şimşek…
18.- Mersin Milletvekili Baki Şimşek’in, Rusya’nın
Türkiye’den domates alımını durdurmasıyla yaşanılan mağduriyetin önlenmesi
gerektiğine ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan. 
Sayın
Başkan, ocak, şubat ayları özellikle seracılık yapan çiftçilerimiz için en zor
aylardır, binbir zorlukla o seralarda soba yakarak, seraları ısıtarak yüksek
maliyette sebze yetiştirmektedirler. Yalnız, Rusya’yla yaşanan sorunlardan
dolayı Rusya şu anda domates ithalatına kota koymuş, gemiyle gönderilen
domatesleri geri göndermiş, şu anda yüzlerce tır domates de gümrük kapılarında
bekletilmektedir. Çağrım Ticaret Bakanınadır: İvedilikle bu soruna bir çözüm
üretilmeli, gümrük kapılarında bekletilen, en azından şu anda oraya kadar
gitmiş olan tırların Rusya’ya girişi mutlaka sağlanmalıdır. Bazı tırlar da
oraya girmek üzere Ukrayna üzerinden yönlendirilmişler, şu anda onları da
almıyorlar. Bu hem iç piyasadaki domates fiyatlarını etkiliyor hem çiftçiyi
perişan ediyor. Bu konuda acil bir çözüm üretilmesini talep ediyor, saygılar
sunuyorum. 
BAŞKAN
– Sayın Kaşıkçı… Yok.
Sayın
Yılmaz…
19.- Düzce Milletvekili Ümit Yılmaz’ın, maruz kalınan
ekonomik saldırılar nedeniyle BAĞ-KUR primlerini ödeyemeyen esnafın 2020 yılı
sonuna kadar sağlık hizmetlerinden yararlanmasının sağlanmasının yanı sıra
ilaçlarını da alabilmesi gerektiğine ilişkin açıklaması
ÜMİT
YILMAZ (Düzce) – Teşekkür ederim Sayın Başkan. 
2018
Ağustosundan itibaren maruz kaldığımız ekonomik saldırılar nedeniyle BAĞ-KUR
primlerini ödemeyen esnafımız sağlık hizmetlerinden yararlanamamışlardır.
Esnafımızın sesini duyan Aile, Çalışma ve Sosyal Hizmetler Bakanı Sayın Selçuk
önce prim borcu olanların 2019 yılı sonuna kadar muayene ve tetkiklerini
yaptırabileceklerini açıklamış, sonra 8 Ocak 2020 tarihinde bu süreyi 2020 yılı
sonuna kadar uzattığını söylemiştir. Bu yapılan uygulamayı desteklemekle
beraber eksik bulduğumuzu ifade etmek istiyoruz. Zira prim borcu olan esnafımız
her ne kadar muayene oluyorsa da altmış günün üzerinde prim borcu olan
esnafımız ilaçlarını alamamaktadır. Hastanın muayene olup ilaçlarını alamaması
hastaya hiçbir fayda sağlayamayacağı göz önünde bulundurularak en azından yıl
sonuna kadar prim borçlu esnafımızın ilaçlarını alabilmesi sağlanmalıdır. 
BAŞKAN
– Sayın Etyemez… 
20.- Konya Milletvekili Halil Etyemez’in, parlamenter
sistemin siyasi krizler ve yaşanan bu siyasi krizlere bağlı ekonomik
belirsizliklere neden olmasına karşın Cumhurbaşkanlığı hükûmet sisteminin
bürokratik oligarşi ve tüm belirsizlikleri ortadan kaldırmada büyük bir adım
olduğuna ilişkin açıklaması
HALİL
ETYEMEZ (Konya) – Sayın Başkan, bugün 19 Şubat. 19 Şubat 2001 tarihinde, bundan
tam on dokuz yıl önce Millî Güvenlik Kurulunda dönemin Cumhurbaşkanı Ahmet
Necdet Sezer’in elindeki Anayasa kitapçığını dönemin Başbakanı olan rahmetli
Bülent Ecevit’in önüne fırlatmasıyla ülkenin, tarihimizin en büyük siyasi ve
ekonomik krizlerinden biri başlamıştır. Yakın geçmişte uygulanan parlamenter
sistemin, koalisyon hükûmetleri, bitmeyen siyasi krizler ve yaşanan bu siyasi
krizlere bağlı ekonomik belirsizliklere neden olması hepimizin hafızalarında
tazeliğini korumaktadır. 
Cumhurbaşkanlığı
hükûmet sistemi, bürokratik oligarşi ve tüm belirsizlikleri ortadan kaldırmada
çok büyük bir adım olmuştur. Yeni sistemle birlikte, ekonomi yönetiminde çok
başlılık ve kurumlar arasındaki uyumsuzluk ortadan kaldırılmaktadır.
Cumhurbaşkanlığı hükûmet sistemi değişikliğiyle “millî iradenin üstünlüğü”
ilkesini demokrasimizin tam merkezine yerleştirdik. Cumhurbaşkanlığı hükûmet
sistemiyle Türkiye’nin kayıplarla geçen yılları tarih olmuştur. 
Genel
Kurulu saygıyla selamlıyorum. 
BAŞKAN
– Sayın Tarhan… 
21.- Kocaeli Milletvekili Tahsin Tarhan’ın, Gümüşhane
ili Şiran ilçesinde gerçekleştirilen madencilik faaliyetleriyle daha ne kadar
doğanın, çevrenin katledilip halkın sağlığının yok sayılacağını öğrenmek
istediğine ilişkin açıklaması
TAHSİN
TARHAN (Kocaeli) – Teşekkür ediyorum Sayın Başkan. 
Gümüşhane’nin
Şiran ilçesinde gerçekleştirilen madencilik faaliyetlerinde tehlike geliyorum
diyor, bölge halkı sesini duyurmaya çalışıyor. Temmuz 2019’da Gümüşhane’nin
Karamustafa köyünde bulunan altın işletmelerinin atık su borularının patlaması
sonucu Midi Deresi’ne siyanür karıştığı ve bu duruma bağlı olarak bölgede ölüme
varan ciddi sağlık sorunları yaşandığı görüldü. Şimdi, yine, Şiran’ın Kırıntı
köyünde maden ocağı için sondaj çalışmaları yapılıyor. Bölge halkı ve çevre
örgütleri siyanür tehlikesi nedeniyle endişeli. 
Sormak
istiyorum: Daha ne kadar doğayı, çevreyi katledip halkın sağlığını yok saymaya
devam edilecek? 
BAŞKAN
– Sayın Erbay…
22.- Muğla Milletvekili Burak Erbay’ın, ülkenin tek
ücretli tüneli olan Göcek Tüneli’nden geçişlerin ücretsiz hâle getirilmesini
Muğlalı hemşehrileri adına Ulaştırma ve Altyapı Bakanından talep ettiğine
ilişkin açıklaması
BURAK
ERBAY (Muğla) - Teşekkür ediyorum Sayın Başkanım.
Muğla’mızda
Türkiye’nin en önemli turizm merkezlerini birbirine bağlayan 950 metre
uzunluğundaki Göcek Tüneli âdeta bir soygun tüneli hâline dönüşmüştür. Bu
tünel, Türkiye’deki 242 tünel içerisinde ilk ve tek ücretli tüneldir. Muğla
halkı devlete tünel yapılsın diye vergi veriyor ama devlet kendisi tünel yapmak
yerine özel şirkete tünel yaptırıyor ve bu şirketlerin de fahiş geçiş ücretleri
uygulayarak vatandaşı soymasına göz yumuyor. Şubat ayında yapılan son zamla
birlikte Göcek Tüneli’nden arabaların geçişi 7 TL’den 9 TL’ye, otobüs ve
kamyonların geçişi 14 TL’den 20 TL’ye, tırların geçişi ise 22 TL’den 30 TL’ye
yükseltilmiştir. Çift taraflı olarak alınan bu ücretler her gün bu tünelden
geçen vatandaşlara, tur otobüslerine ve nakliyeci esnafımıza ağır yük
getirmektedir. Buradan Ulaştırma Bakanına Muğlalı hemşehrilerim adına çağrı
yapıyorum: Türkiye’nin tek ücretli tüneli olan Göcek Tüneli’nden geçişlerin bir
an önce ücretsiz hâle getirilmesini bekliyoruz. 
Teşekkür
ederim.
BAŞKAN
– Sayın Tutdere…
23.- Adıyaman Milletvekili Abdurrahman Tutdere’nin,
Adıyaman ilindeki yatırımlara yeterli ödeneğin neden ayrılmadığı ve kamu
yatırımlarına kaynak almak için daha ne kadar beklenileceğini Cumhurbaşkanından
öğrenmek istediğine ilişkin açıklaması
ABDURRAHMAN
TUTDERE (Adıyaman) – Teşekkür ediyorum Sayın Başkanım. 
2020
Yılı Yatırım Programı 12 Şubat 2020 tarihli Resmî Gazete’de yayımlandı.
Cumhurbaşkanlığı yatırım programına baktığımızda, Adıyaman’ımızın hak ettiği
ödenekleri alamadığını görmekteyiz. Ayrıca, yatırım programında yer alan,
Adıyaman’daki kamu yatırımları için ayrılan ödeneklerin, projelerin
tamamlanması için yetersiz olduğu açıktır. Ayrılan kaynaklarla, yapımı devam
eden kamu yatırımlarının, sulama projelerinin, barajların, yapılması gereken
diğer yatırımların zamanında, süresinde gerçekleşmesi imkânsızdır. Ayrıca,
Adıyaman halkının yapılmasını beklediği yeni projelerin hayata geçmesi de
imkânsızdır. Adıyaman halkı adına Cumhurbaşkanına sormak istiyorum:
Adıyaman’daki yatırımlara hak ettikleri ödenekleri neden ayırmadınız?
Adıyaman’ı neden ihmal ediyorsunuz? Adıyaman kamu yatırımları için, kaynak
almak için daha ne kadar bekleyecek? 
Teşekkür
ediyorum. 
BAŞKAN
– Sayın Turan…
24.- Mersin Milletvekili Rıdvan Turan’ın, Grup Yorum
üyelerine konser yasaklarının kaldırılması ve adil yargılanma hakkının
tanınması için yetkilileri göreve, halkı da duyarlı olmaya çağırdığına, Gezi
davalarının bitmediğine, tahliye edilen Osman Kavala’nın cezaevinden çıkmadan
gözaltına alınmasının kabul edilemez olduğuna ilişkin açıklaması
RIDVAN
TURAN (Mersin) – Teşekkürler Sayın Başkan.
Grup
Yorum defalarca albümleri satış rekoru kıran, ülkemizin en köklü, devrimci
müzik gruplarından biridir. Adil yargılanma hakkı ihlali ve keyfî konser
yasakları sebebiyle iki yüz elli gündür açlık grevinde ve ölüm orucundadır.
Zaman daralmıştır, tıbbi komplikasyonlar başlamıştır; ölüm oruçlarının geri
dönülmez sonuçlar üretmesi an meselesidir. Bu cinayete ortak olmamak için
konser yasaklarının kaldırılması ve adil yargılanma hakkının tanınması için
yetkilileri göreve, halkımızı duyarlı olmaya çağırıyorum. 
Yine,
dün Gezi davası sonuçlandı; bu davada Osman Kavala dâhil tüm sanıklar beraat
etti ancak Gezi davaları bitmedi, hâlâ çok sayıda insan somut herhangi bir
delil olmaksızın Gezi davasından yargılanmaktadır. Diğer davaların da hızla
düşürülmesi elzemdir. 
Diğer
yandan, dün tahliye edilen Kavala’nın, cezaevinden çıkmadan, 15 Temmuz gerekçe
gösterilerek gözaltına alınması kabul edilemez. Bu “Gezi olmadı, darbeden
verelim.” yargısı, adaletten nasip almamış, mafyatik bir teşkilatın yargı
içindeki etkisini göstermesi açısından dikkat çekicidir. Osman Kavala’ya düşman
hukuku uygulanmaktadır. Osman Kavala derhâl serbest bırakılmalıdır.
Teşekkür
ederim.
BAŞKAN
– Sayın Kılıç… Yok.
Sayın
Ataş…
25.- Kayseri Milletvekili Dursun Ataş’ın,
Kayseri-Malatya kara yolunun yatırım programına alınarak vatandaşların can ve
mal kaybına uğradığı kazaların önüne geçilmesinin elzem olduğu konusunda Ulaştırma
ve Altyapı Bakanına seslendiğine ilişkin açıklaması
DURSUN
ATAŞ (Kayseri) – Teşekkürler Sayın Başkan.
Kayseri-Malatya
kara yolunda özellikle Pınarbaşı-Göksun arasında sık sık kazalar olmaktadır;
özellikle kış aylarının bölgede sert geçmesi nedeniyle kazalarda artış
yaşanmaktadır. Birçok can ve mal kaybına yol açan kazaların sıklığı konusunda
Hükûmeti uyarmamıza, ilgili Bakana defalarca sormamıza rağmen herhangi bir adım
atılmamıştır. 
Dün,
yine, saat 23.00 sularında Kayseri-Malatya kara yolunun 120’nci kilometresi
olan Olukkaya mevkisinde kaza meydana gelmiş, 14 kişi yaralanmıştır. Bu son üç
ay içerisinde gerçekleşen 5’inci büyük otobüs kazası oldu. Sayın Ulaştırma
Bakanına bir kez daha sesleniyorum: Batıyı doğuya bağlayan bu önemli ve işlek
kara yolunun proje aşamaları tamamlanmış olup Kayseri-Malatya kara yolunun
artık yatırım programına alınması ve vatandaşlarımızın can ve mal kaybına
uğradığı kazaların önüne geçilmesi elzemdir.
Saygılarımla.
BAŞKAN
– Sayın Filiz…
26.- Gaziantep Milletvekili İmam Hüseyin Filiz’in,
elektrik fiyatlarının üreticilerin maliyet sorunlarının başında geldiğine,
tarımdan başka geliri bulunmayan Oğuzeli, Yavuzeli, Araban, Nurdağı, İslahiye,
Karkamış ve Nizip ilçelerindeki çiftçilerin aylık elektrik faturalarını
ödeyemediğine ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan.
Tarımsal
ve hayvansal üretimde, sulamada, seralarda elektrik önemli bir girdi olduğundan
elektrik fiyatları üreticilerimizin maliyet sorunlarının başında gelmektedir.
Ocak 2018-Ocak 2020 döneminde fiyat artışları yüzde 108’e ulaşmıştır. Girdi
yükünün hafifletilmesi ve üretimin sürdürülebilir kılınması bakımından tarımda
kullanılan elektrikte birim fiyatlar düşürülmeli; yüzde 1 Enerji Fonu, yüzde 2
TRT payı ve yüzde 18 KDV kaldırılmalıdır. Seçim bölgemde tarımdan başka geliri
bulunmayan Oğuzeli, Yavuzeli, Araban, Nurdağı, İslâhiye, Karkamış ve Nizip
ilçelerimizde çiftçilerimiz aylık faturaları ödeyememektedirler. Gerekli
düzenlemeler yapılarak tarımsal sulama abone grubundan elektrik alan
üreticilerimiz için aylık tahakkuk uygulamasından vazgeçilmeli, hasat dönemleri
dikkate alınarak yılda 1 ya da 2 kez ödeme olacak şekilde tahsilat yapılmalıdır
diyor, Genel Kurulu saygılarımla selamlıyorum.
BAŞKAN
– Sayın Gürer…
27.- Niğde Milletvekili Ömer Fethi Gürer’in,
engellilerin sadaka değil iş istediğine, kamuda engelli istihdamının yüzde
3’ten yüzde 6’ya çıkarılması konusunda kanun teklifi verdiğine, engellilerin
sadece Dünya Engelliler Günü’nde değil yıl boyunca sorunlarıyla ilgilenilmesi
gerektiğine ilişkin açıklaması
ÖMER
FETHİ GÜRER (Niğde) – Teşekkürler Sayın Başkan.
Engelli
yurttaşlarımızdan mail ve posta yoluyla mektuplar alıyorum. Cesur kardeşimiz
“Engelliyim, ikiz çocuklarım var, bir buçuk yıldır iş bulamıyorum, evimin
geçimini sağlamakta zorlanıyorum. Hiçbir gelirim yok.” diyor. Mert kardeşimiz
zihinsel ve gözden engelli, annesiyle birlikte geçim sıkıntısını çektiklerini
ifade ediyor. Sinan kardeşimiz ortopedik engelli, babasından kalan engelli
maaşıyla geçinemediklerini, annesinin yatalak olduğunu, vefatı hâlinde ne
yapacağını bilemediğini belirtiyor. Levent kardeşimiz görme engelli olduğunu,
yaşamını çok zor şartlarda sürdürdüğünü belirtiyor; örnekler çok. Engelliler
sadaka değil, iş istiyorlar, devletteki boş olan kadroların bir an önce
engellilerle ilgili doldurulmasını talep ediyorlar. Kanun teklifi de verdim.
Kamuda engellilerin istihdamı yüzde 3’ten yüzde 6’ya çıkarılmalıdır.
Engellilerin sadece Dünya Engelliler Günü’nde değil yıl boyunca sorunlarıyla
ilgilenilmelidir. Engelliler evde yaşamaya mahkûm kılınmamalı, sosyal yaşamın
içine katılmaları için de onlara kamuda mutlaka iş olanağı yaratılmalıdır. Şu
anda engellilerin sorunlarına iktidar ne yazık ki çözüm üretmiyor. Engellilerin
sorunları dikkate alınmalıdır.
BAŞKAN
– Sayın İlhan…
28.- Kırşehir Milletvekili Metin İlhan’ın, 2011
yılından beri ülkede yaşanılan mülteci akınlarının salgın hastalıkların
yayılmasında etkili olduğuna ve İdlib’den gelmesi muhtemel 1 milyon mülteci
düşünüldüğünde büyük sorunlar yaşamamak adına ciddi adımlar atılması
gerektiğine ilişkin açıklaması
METİN
İLHAN (Kırşehir) – Teşekkür ederim Sayın Başkanım.
Ülkemize
2011 yılından beri gerçekleşen mülteci akınlarının salgın hastalıkların
yayılmasında etkisi olduğu tüm kamuoyunca bilinen bir gerçektir. Mevcut savaş
mağduru mültecilerin üçte 1’inin çocuklardan oluştuğu düşünüldüğünde, Sağlık
Bakanlığının bu çocukların başta aşı olmak üzere, diğer sağlık durumlarını
kontrol ve takibinde büyük eksiklikleri bulunduğu ortadadır. Ülkemizde
neredeyse sıfırlanan birçok çocuk hastalığının tekrar ortaya çıkmasında takibi
yapılamayan mülteciler ve değişime uğrayan aşı politikaları birincil sebep
olarak karşımıza çıkmaktadır. Suçiçeği, kızamık, uyuz, menenjit, el ayak
hastalığı gibi Türkiye'de sıfıra yakın oranda olan hastalıkların görülme
sıklığı muazzam ölçüde artmaktadır. Bu konuda maalesef Hükûmetten tatmin edici
adımlar henüz atılmış değildir çünkü Bakanlık verilerine bakıldığında her şey
yolunda gitmektedir. Önümüzde İdlib’den gelmesi beklenen 1 milyon mülteci düşünüldüğünde
bir an önce bu konuda gereken özen gösterilip ileride çok büyük sorunlar
yaşamamak adına ciddi adımlar atılmalıdır.
BAŞKAN
– Sayın Beko…
29.- İzmir Milletvekili Kani Beko’nun, AKP’li Bergama
Belediye Başkanının 3 kadın çalışana sendikalarını değiştirmeleri konusunda
baskı uygulayıp işten çıkarmasının Anayasa’ya aykırı olduğuna ve işçilerin
yanında olduklarına ilişkin açıklaması
KANİ
BEKO (İzmir) – Sayın Başkan, değerli milletvekilleri; tüm çalışanlar için
sendikalaşma hakkı anayasal ve uluslararası sözleşmelerle güvence altına
alınmış sosyal bir haktır ancak İzmir’in Bergama ilçesinde, yine bir AKP
belediyesinde işçilerin, emekçilerin sendikalaşma hakkının engellendiğini
görüyoruz. AKP’li Bergama Belediye Başkanı DİSK GENEL-İŞ Sendikasına üye oldukları
için 3 kadın çalışana mobbing uygulamış, sendikalarını değiştirmelerini
istemiştir, bu yönde baskılar uygulamıştır; işçileri önce farklı birimlere
sürmüş, ardından da işçileri işten atmıştır. Bu, sosyal bir cinayettir ve
Anayasa’ya aykırıdır. Yaşanan baskılara karşı işçi arkadaşlarımın yanında
olduğumu, sorunun derhâl çözülmesi adına gerekli adımların atılması için
çabaladığımızı bir kez de buradan vurgulamak istiyorum. Alev, Gonca ve Nazlı
işçilerimiz yalnız değildir. Atılan işçiler geri alınsın. 
BAŞKAN
– Sayın Baltacı…
30.- Kastamonu Milletvekili Hasan Baltacı’nın,
Kastamonu ilinin hastane ve doktor açığının karşılanması gerektiğine ilişkin
açıklaması
HASAN
BALTACI (Kastamonu) – Teşekkür ederim Sayın Başkan.
Sağlık
Bakanlığı verilerine göre Kastamonu’da ayda ortalama 2.011, günde ise ortalama
67 hasta il dışına sevk edilmektedir. Sevk edilen illerin başında da Karabük ve
Ankara gelmektedir. Geçtiğimiz günlerde Karabük AKP Milletvekili Niyazi Güneş
bir açıklama yapmış, Kastamonu’dan gelen hastalar nedeniyle Karabüklülerin
mağdur olduğunu ve yeni bir hastane çalışması başlattıklarını kamuoyuyla
paylaşmıştır. Bu açıklama, hastane ve doktor yetersizliği nedeniyle aylar
sonrasında tedavi sırası alabilen, bu seçeneği tercih etmemesi hâlinde
cebindeki 3 kuruşu sevk yollarında harcamaya mahkûm bırakılan Kastamonululara
AKP’nin değer vermediğinin itirafıdır. Kastamonu kaderine terk edilemeyecek
kadar değerlidir. Kastamonu’nun hastane ve doktor açığı acilen karşılanmalıdır.

BAŞKAN
– Sayın Samancı…
31.- Konya Milletvekili Gülay Samancı’nın, küresel
ekonomideki zayıf seyre rağmen Türkiye ekonomisinin canlanmasının yükselerek
devam ettiğine ilişkin açıklaması
GÜLAY
SAMANCI (Konya) – Teşekkür ederim Sayın Başkan.
Küresel
ekonomideki zayıf seyre rağmen Türkiye ekonomisinin canlanması yükselerek devam
ediyor. Ekonomiye güvenin artması ve finansman maliyetinin düşmesiyle beraber
yatırım iklimi de yeniden canlanmaya başladı; otomobilden konuta kadar her
sektörde bunun işaretini görüyoruz. Sanayi üretimimiz yirmi bir ay sonra yüzde
8,6’lık bir artışla rekora imza attı, imalat sanayisinde siparişler artıyor, iç
talep güçleniyor.
Buradan
tüm iş dünyamıza seslenerek diyorum ki: Zaman yatırım zamanıdır. Yatırım olacak
ki üretim ve istihdam olsun, ihracat artsın. AK PARTİ Hükûmeti olarak yatırım,
üretim, AR-GE ve istihdam desteklerimiz artarak devam etmektedir, faizler ciddi
manada gerilemiş vaziyette. Açıkça görülmektedir ki Cumhurbaşkanımız Recep
Tayyip Erdoğan liderliğindeki ekonomi yönetiminin almış olduğu kararların olumlu
sonuçlarını görüyoruz.
Genel
Kurulu saygıyla selamlıyorum. 
BAŞKAN
– Sayın Göker…
32.- Burdur Milletvekili Mehmet Göker’in, söz isteyen
tüm milletvekillerinin taleplerini karşılama konusunda gösterdiği duyarlılıktan
ötürü Oturum Başkanı TBMM Başkan Vekili Levent Gök’e teşekkür ettiğine, Burdur
Gölü’ndeki çekilmenin boyutları konusunda Çevre ve Şehircilik Bakanlığını
duyarlılığa ve çözüm bulmaya davet ettiğine ilişkin açıklaması
MEHMET
GÖKER (Burdur) – Sayın Başkanım, öncelikle, söz isteyen milletvekillerinin
tümünün talebini karşılamak konusunda gösterdiğiniz duyarlılık için size şahsım
adına teşekkür ediyorum. 
Bilindiği
üzere, çevre bizim değil, çocuklarımızdan devraldığımız bir mirastır ve bunun
siyaset üstü bir konu olduğu gerçekliği üzerinde konuşmak istiyorum. Bizler
Salda Gölü’nü korumaya çalışırken Burdur Gölü’nü kurtarmayı maalesef göz ardı
ettik çünkü göldeki çekilme ciddi boyutlara ulaşmış ve geri dönüşümü mümkün
olmayan bir boyuta girmek üzeredir. Belediyemizin ve yerel yönetimlerin bu
konuda yapabileceği çabalar bizi aşmaktadır ve etrafta, kuruyan alanlarda
biriken ağır metallerin sağlıkta oluşturduğu sorun ekstra bir sorun olarak
gündemimize yansımaktadır. 
Bu
konuda Çevre Bakanlığını duyarlılığa ve çözüm üretmeye davet ediyor,
saygılarımı sunuyorum. 
BAŞKAN
– Peki.
Değerli
milletvekilleri, teşekkür ediyorum. 
SUZAN
ŞAHİN (Hatay) – Sayın Başkan, söz talebimiz karşılanmayacak mı? 
BAŞKAN
- Söz almak isteyen diğer arkadaşlarımıza gündemimiz ilerledikten sonra söz
vereceğim. 
Başkanlığın
Genel Kurula sunuşlarından önce grup başkan vekillerimize söz vereceğim. 
İYİ
PARTİ Grup Başkan Vekilimiz Sayın Dervişoğlu.
Buyurun
efendim. 
33.- İzmir Milletvekili Dursun Müsavat Dervişoğlu’nun,
Cumhurbaşkanı Recep Tayyip Erdoğan’ın ekonominin kötü gittiği bir dönemde İş
Bankasını olumsuz ithamlarla gündeme getirmesinin borsada manipülasyona sebep
olduğuna, Türkiye Büyük Millet Meclisinin Atatürk’ün vasiyetine sahip çıkma
görev ve sorumluluğu bulunduğuna ve İYİ PARTİ olarak konunun takipçisi
olacaklarını kamuoyuna ilan ettiklerine, Türk Eczacıları Birliğinin birçok
ilacın geri ödeme listesinden çıkarılması ve muadil ilaçlarda geri ödeme
payının düşürülmesinin vatandaşların ilaca erişimini zorlaştıracağı yönündeki
açıklamasını yerinde bir tespit olarak gördüklerine, tıbbi ilaçlara yapılan
yüzde 12 zammın vatandaşların sırtına yüklenen yeni bir külfet olduğuna ve
Hükûmeti bu konuda duyarlı olmaya davet ettiklerine ilişkin açıklaması
DURSUN
MÜSAVAT DERVİŞOĞLU (İzmir) – Çok teşekkür ediyorum Sayın Başkanım.
Genel
Kurulu saygılarımla selamlıyorum. 
Sayın
Cumhurbaşkanımız Recep Tayyip Erdoğan İş Bankası hisselerinin hazineye
devredilmesini bugün tekrar gündeme getirdi. İş Bankasıyla ilgili
söylediklerinden sonra bu hafta İş Bankası borsa hisseleri değer kaybetti.
Sayın Cumhurbaşkanı, ekonominin kötü gittiği bir dönemde İş Bankasını sürekli
olumsuz ithamlarla gündeme getirerek bilerek ya da bilmeyerek borsada bir
manipülasyona sebep olmaktadır. Bu durumdan en büyük zararı da ekonomimiz
görmektedir. Piyasaların rahatlamaya ve güvenceye ihtiyacı olduğu önemli
günlerden geçerken Sayın Cumhurbaşkanının, sözlerine daha da özen göstermesi
gerektiğine inanıyoruz. Konuyla ilgili İYİ PARTİ olarak bu tartışmada gözden
kaçtığını düşündüğümüz ve dikkat çekmek istediğimiz en önemli husus şudur:
Devredilmesi gündemde olan bu hisseler Atatürk’ün Türk Dil Kurumuna ve Tarih
Kurumuna bıraktığı mirastır. Atatürk’ün kurduğu Türkiye Büyük Millet
Meclisinin, Atatürk’ün vasiyetine sahip çıkmak gibi bir görev ve sorumluluğu
vardır. İYİ PARTİ olarak bu konunun takipçisi olacağımızı kamuoyuna ilan
ediyoruz.
Ayrıca,
Sağlık Bakanlığı Türkiye İlaç ve Tıbbi Cihaz Kurumunun 14 Şubat 2020 tarihli
Fiyat Değerlendirme Komisyonunda tıbbi ilaçlara yüzde 12,10 zam yapılmıştır.
Zamlı tarife bugünden itibaren geçerli olacak. Memura, işçiye, emekliye yüzde 5
ila 6 oranında zam verilirken en temel ve en acil ihtiyaç malzemesi olarak
kabul edilen ilaçlara yüzde 12 zam yapılması vatandaşın sırtına yüklenen yeni
bir külfettir.
(Mikrofon
otomatik cihaz tarafından kapatıldı) 
BAŞKAN
– Devam edelim.
DURSUN
MÜSAVAT DERVİŞOĞLU (İzmir) – Diğer yandan, Türk Eczacıları Birliğinin, birçok
ilacın geri ödeme listesinden çıkarılacağına ve muadil ilaçlarda da geri ödeme
payının düşürüleceğine ilişkin bir açıklaması vardır. Yapılan bu açıklama, bu
uygulamanın vatandaşın ilaca erişimini zorlaştıracağı ve yerli ilaca da bir
darbe vuracağı şeklindedir. Türk Eczacıları Birliğinin bu açıklamasını yerinde
ve haklı bir tespit olarak görüyoruz. Artan tıbbi malzeme fiyatları yüzünden
üniversite hastanelerinde yapılacak ameliyatlar için aylar sonrasına randevu
veriliyor, kanser hastalarına bile altı ay sonrası için ameliyat sırası
veriliyor. 
(Mikrofon
otomatik cihaz tarafından kapatıldı) 
BAŞKAN
– Devam edelim Sayın Dervişoğlu.
DURSUN
MÜSAVAT DERVİŞOĞLU (İzmir) – Üstelik belli bir fiyatın üzerinde olan,
üniversite hastanelerinin alım listesinde bulunmayan bazı sarf malzemeleri
yüzünden ameliyatlar için gerekli tıbbi malzemenin çoğu hastalardan isteniyor.
“Sağlıkta devrim yaptık.” demekle devrim yapılmış olmuyor, işte rakamlar ve
işte gerçekler. Hükûmeti bu konuda duyarlı olmaya davet ediyor, Genel Kurulu
saygıyla selamlıyorum. 
Teşekkür
ederim.
BAŞKAN
– Söz sırası, Milliyetçi Hareket Partisi Grup Başkan Vekili Sayın Bülbül’de.
34.- Sakarya Milletvekili Muhammed Levent Bülbül’ün,
İdlib’de yaşanan son saldırılardan sonra milyonların Türkiye sınırına doğru
harekete geçmesiyle Türkiye’nin sıkıntılı sonuçlara gebe olduğuna ve
Türkiye’nin Soçi ve Astana Mutabakatlarında tek taraflı olarak yükümlülük altına
girdiğine, stratejik bir mesele hâline gelen İdlib krizinde ciddiyetin daha
fazla sınanmasının muhataplar açısından hayırlı sonuçlar vermeyeceğine, Çin’in
Uygur Türklerine yaptığı baskıları, asimilasyon politikalarını ve fişleme
faaliyetlerini ortaya çıkaran Çin devlet belgelerinin oldukça vahim hususları
ihtiva ettiğine, Fransa Cumhurbaşkanı Emmanuel Macron’un Eylül 2020 itibarıyla
Fransa genelinde okullarda yabancı dil ve kültür derslerinin iptal edileceği
yönündeki açıklamasına ilişkin açıklaması
MUHAMMED
LEVENT BÜLBÜL (Sakarya) – Teşekkür ederim Sayın Başkan.
Sayın
Başkan, değerli milletvekilleri; Türkiye’nin, rejim güçlerine, İdlib gerginliği
azaltma bölgesinde bulunan gözlem noktalarımızın gerisine çekilmesine dair
vermiş olduğu süre sona ermek üzeredir. Bu süreçte Rusya’yla yürütülmüş olan
heyetler arası görüşmelerden herhangi bir sonuç çıkmadığı gibi, Türkiye’nin
ortaya koyduğu hassasiyetlerin hilafına, sahada Suriye rejim güçleriyle
birlikte milyonlarca sivili hedef alan bir imha harekâtı yürütülmektedir.
İdlib’de yapılan bombardımanlarda, helikopterle atılan varil bombalarında
terörist-sivil ayrımı gözetilmediği herkesçe malumdur. Son saldırılardan sonra
İdlib’de yaşayan milyonlar Türkiye sınırına doğru harekete geçmiştir. Bu durum
Türkiye adına son derece sıkıntılı sonuçlara gebedir. Türkiye, Soçi ve Astana
Mutabakatlarında tek taraflı olarak yükümlülük altına girmemiştir; burada Rusya
ve İran da belli yükümlülükler altındadır. Bu yükümlülüklerden biri de rejim
güçlerinin İdlib’de belirlenen sınırların içerisinde müdahale etmemesidir. Bu
şart, bizzat Rusya’nın teşvikiyle çiğnenmektedir. Rusya’nın kurnazca yürüttüğü bu
siyaset, şartları oldukça zora sokmaktadır. Türkiye adına taktik bir mesele
olmaktan çıkıp stratejik bir mesele hâline gelen İdlib krizinde ciddiyetimizin
daha fazla sınanması muhataplarımız açısından hayırlı sonuçlar vermeyecektir.
Milliyetçi Hareket Partisi ülkemizin bu
meselede atacağı adımların yanındadır; milletimizin duası Mehmetçik’imizle
beraberdir. 
Sayın
Başkan, geçtiğimiz gün uluslararası haber ajansları tarafından duyurulan,
Çin’in Uygur Türklerine yaptığı baskıları, asimilasyon politikalarını, fişleme
faaliyetlerini ortaya çıkaran Çin devlet belgeleri oldukça vahim hususları
ihtiva etmektedir. 
(Mikrofon
otomatik cihaz tarafından kapatıldı) 
BAŞKAN
– Devam edelim. 
MUHAMMED
LEVENT BÜLBÜL (Sakarya) – Sözde eğitim kamplarında binlerce Uygur Türkünün ve
ailelerinin nasıl bir baskı ve zulüm uygulamalarına muhatap olduğunun bir kez
daha ortaya çıktığı yeni bilgiler ışığında, Çin devletinin bu uygulamaya son
vermesini ve Uygur Türklerine yaptığı baskı ve zulümden vazgeçmesi gerektiğini
bir defa daha dile getirirken, Türkiye’de bu kampları köy enstitülerine
benzetip masum göstermeye çalışan Çin muhibi gönüllü ajanları milletimizin takdirine
sunuyorum. 
Sayın
Başkan, Fransa Cumhurbaşkanı Emmanuel Macron yapmış olduğu açıklamada, Eylül
2020 itibarıyla Fransa genelinde okullarda yabancı dil ve kültür derslerinin
iptal edileceğini açıklamıştır. Macron yaptığı açıklamada, yeni bir düzenleme yapılacağını,
bununla dersleri veren öğretmenlerin kontrole tabi tutulacağını, Fransızca
konuşabilen öğretmenlerin bu hususta görevlendirileceğini ve ders müfredatının
kontrol altına alınacağını ifade ederken bu konuda Türkiye’yle
anlaşamadıklarını beyan etmişlerdir. 
(Mikrofon
otomatik cihaz tarafından kapatıldı) 
BAŞKAN
– Devam edelim. 
MUHAMMED
LEVENT BÜLBÜL (Sakarya) – Eğer anlaşma sağlanmazsa da bu derslerin toptan iptal
edileceğini ifade etmişlerdir. Anlaşılan Macron, Türkiye’ye “Kırk katır mı,
kırk satır mı?” demektedir.
Fransa’nın
toptan bir şekilde İslam’ı ve Türkleri hedef alan, antidemokratik ve temel hak
ve özgürlüklere aykırı uygulamalarının sebebini bizler bilmekteyiz. Biz
biliyoruz ki bu uygulamaların kaynağı, Fransa devletinin Türkiye’yle arasında
ortaya çıkan menfaat uyuşmazlığı ve Türkiye’ye karşı hasmane tutumlarıdır.
Fakat ne yazık ki muhatap olarak Türkiye Cumhuriyeti devleti değil, Fransa’nın
içerisinde yaşayan bizim soydaşlarımız ve vatandaşlarımız burada muhatap
alınmaktadır. Bu, büyük bir haksızlıktır. Bunun kabul edilmesi mümkün değildir
diyor, saygılar sunuyorum. 
BAŞKAN
– Söz sırası Halkların Demokratik Partisi Grubu adına İstanbul Milletvekilimiz
Sayın Oluç’ta. 
Buyurun
Sayın Oluç. 
35.- İstanbul Milletvekili Hakkı Saruhan Oluç’un,
ilaçlara yapılacak yüzde 12 zammın hem hastalar hem de emekçiler açısından son
derece vahim bir durum olduğuna, Türk Eczacıları Birliğinin birçok ilacın geri
ödeme listesinden çıkarılacağı ve muadil ilaçlarda geri ödeme payının
düşürüleceği yönündeki açıklamasına, hastalarını ve yurttaşlarını müşteri
olarak gören sağlık anlayışının vardığı bu noktanın kabul edilemez olduğuna,
Mardin Büyükşehir Belediyesine kayyum olarak atanan Mustafa Yaman’ın
yaptıklarının saymakla bitmeyeceğine ve Giresun, Kırklareli, Balıkesir Valiliği
yaptığı dönemde de ciddi sorunlar yaşandığına, beraat eden Osman Kavala’nın
gözaltına alındığına, Cumhurbaşkanı Recep Tayyip Erdoğan’ın “Bir manevrayla
beraat ettirmeye çalıştılar.” ifadesinin yargıya müdahale olduğuna, kuvvetler
ayrılığının kalmadığına ilişkin açıklaması
HAKKI
SARUHAN OLUÇ (İstanbul) – Teşekkür ederim. 
Sayın
Başkan, sayın vekiller; önce, sağlık politikası ve buna bağlı olarak ilaç
sektöründeki gelişmelerle ilgili birkaç söz söylemek istiyorum. Biliyorsunuz,
bugünden itibaren ilaçlara yüzde 12 zam yapılacak ve bu, son derece vahim bir
durum yani hem hastalar açısından hem emekliler, emekçiler açısından son derece
vahim bir durumla karşı karşıyayız. 
Türk
Eczacıları Birliği geçen hafta bir açıklama yapmıştı, o açıklamasında da Sosyal
Güvenlik Kurumunun yaklaşık 130 ilacı geri ödeme listesinden çıkarmayı
düşündüğünü ifade etmişti; ayrıca, eş değer ilaca Sosyal Güvenlik Kurumunun
ödediği farkın da yüzde 10’dan yüzde 5’e çekileceğini belirtmişti. Bir ilacın
geri ödeme listesinden çıkarılması demek, sosyal güvencesi olan hastaların bile
ilaç parasını cebinden ödemesi anlamına geliyor. Özellikle ücretli çalışanlar
açısından, emekçiler, işçiler açısından, emekliler açısından bu son derece
vahim bir durumu gösteriyor. Hangi ilaçlar geri ödeme kapsamında olduğu,
hangilerinin olmadığı bile tam olarak bilinmiyor çünkü listeler Sağlık
Bakanlığı tarafından sürekli olarak keyfî bir biçimde değiştiriliyor. Bu konuda
sıkıntılar çok büyük ve özellikle Sağlıkta Dönüşüm Programı başladığından beri
finansman sıkıntısı yaşandıkça bazı ilaçlar ödeme kapsamından çıkarılıyor.
İşte, hastalarını ve yurttaşlarını müşteri olarak gören sağlık anlayışının
varacağı nokta budur. Bu, kabul edilebilir bir durum değildir, bir kere bunu
vurgulamış olalım. 
İkinci
değinmek istediğim konu şu: Efendim, biliyorsunuz, Mardin'de bir kayyum var,
Mustafa Yaman, vakaları saymakla bitmeyen bir kişi. En son, Mardin Büyükşehir
Başakspor ve Giresun’dan gelen Görele Belediye Spor takımlarının geçen pazar
günü Mardin’de karşılaşmalarını izlerken bir olay yarattı; sahaya indi, rakip
takım oyuncularının, hakemlerin ve teknik ekibin üzerine yürüdü, hakaretler
yağdırdı. 
(Mikrofon
otomatik cihaz tarafından kapatıldı)
BAŞKAN
– Buyurun. 
HAKKI
SARUHAN OLUÇ (İstanbul) – İşte tabii, oyuna kısa bir süre ara verildi. İlginç
olan, rakip takımın teknik direktörü ve eşinin Yaman’ın talimatıyla gözaltına
alınması. Eşinin gözaltına alınma nedeni de kendisinin sahaya indiği sırada
yaptıklarını telefonuyla çekmiş olması esas itibarıyla, görüntüleri silmesi
için kendisine baskı yapıldı. 
Tabii,
burada teknik direktörün ifade ettiği bir cümle var, ona da değinmek istiyorum.
Teknik direktör diyor ki: “Biz, güvenli olduğu için eşimi tribünde, Valinin
hemen arka sırasına oturttuk.” Tabii, Giresun’dan gelince belki bilememiş
olabilir arkadaşlar; Mardin’de valinin arkası değil, halkın içi güvenli
olandır. Çünkü bu Mardin Valisi olan ve kayyum olarak atanmış olan Mustafa
Yaman’ın yaptıkları gerçekten saymakla bitmez. 
(Mikrofon
otomatik cihaz tarafından kapatıldı) 
BAŞKAN
– Devam edelim. 
HAKKI
SARUHAN OLUÇ (İstanbul) – En son, Kent AŞ’nin başına yeğeni Yunus Emre Akça’yı
getirdi ama Yunus Emre Akça nerede yaşıyor? İzmir’de yaşıyor, "home
office" çalışması yapıyormuş. Daha evvel de aynı kişi Belediyede görevlendirilmişti
ve Belediyenin Destek Hizmetleri Daire Başkan Vekili olarak atanmıştı. Bu bir
istismar, bunu bir kenara bırakalım. Şimdi, bu savunulan ve “Çok önemlidir.”
diye ikinci defa atadığınız kayyumdan söz ediyorum, İçişleri Bakanının atadığı
kayyumdan. 
Bakın,
bunun yaptıklarını tekrar hatırlatmak istiyorum; iktidar bunu savunuyor, bu
kişiyi savunuyor iktidar: Bu kişi 2009’da Dersim’de beyaz eşya ve mobilya
dağıttı seçim rüşveti olarak, ceza aldı. Bu kişi Giresun’da Valilik yaptığı
sırada, şu anda FETÖ’den hapiste olan Mehmet Baransu’nun yayınladığı “Mösyö”
kitabını satın alarak halka dağıttı ve çok ciddi tepki topladı. Bu kişi
Kırklareli’de Valiliğe atandı, çok ciddi sorunlar yaşadı. Balıkesir’de Valilik
yaptı, o zaman Balıkesir Büyükşehir Belediye Başkanı olan Adalet ve Kalkınma
Partili Edip Uğur’la sorun yaşadı ve Edip Uğur -bu kişi Balıkesir Valiliği
yaptığı sırada- bu kişi hakkında dedi ki: “Nitelikli dolandırıcılık yapan ve
yatırımları sabote eden bir kişidir.” 
(Mikrofon
otomatik cihaz tarafından kapatıldı) 
BAŞKAN
– Tamamlayalım.
HAKKI
SARUHAN OLUÇ (İstanbul) – Tamamlıyorum efendim. 
Aynı
kişi Ankara'da bir ev satın aldı, büyük bir rezalet ortaya çıkardı; detayları
bende var, istenirse onları da anlatırım. Yani neden bunları söylüyorum? En son
da İçişleri Bakanı, Cumhurbaşkanı ve diğer bazı siyasetçilerle ilgili faturalar
düzenlediği ortaya çıktı, hediye aldığı yüz binlerce liralık faturalar ortaya
çıktı, fotoğraflar ortaya çıktı ve bu fotoğrafların ve faturaların karşılığında
bu kişi hakkında herhangi bir işlem yapılmadı. Yani yolsuzluk, usulsüzlük,
yanlış harcama, hırsızlık, her türlü şey Mardin Belediyesi içinde geçerli hâle
geldi. Bunu bir kez daha dile getirmiş olalım.
Efendim,
son olarak bir konuya değinmek istiyorum, hukukla ilgili olduğu için bunu
konuşmadan yapamıyoruz.
(Mikrofon
otomatik cihaz tarafından kapatıldı) 
BAŞKAN
– Sayın Oluç, bir dakika daha ilave ediyorum, toparlayalım.
HAKKI
SARUHAN OLUÇ (İstanbul) – Tamam, teşekkür ederim.
Osman
Kavala, biliyorsunuz, dün beraat etti ve tahliyesi bekleniyordu ama tahliye
edilmedi, şu anda gözaltında, sorgusu sürüyor. Bunun sonucunu bekleyeceğiz
fakat ben Osman Kavala’nın tahliyesiyle ilgili, söylemekten öte, bir noktaya
değinmek istiyorum. Şimdi, bakın, Cumhurbaşkanı bugün konuşmasında “Bir manevrayla
beraat ettirmeye çalıştılar.” dedi. Yargıya müdahale... Daha önce demişti ki:
“Yargıya gerekli talimatları verdik.” Yine Cumhurbaşkanı bunu söylemişti.
Yargıya müdahale... Daha önce Selahattin Demirtaş konusu olduğunda, Avrupa
İnsan Hakları Mahkemesi kararı gelince demiştir ki: “Karşı hamlemizi yapar, işi
bitiririz.” Yargıya müdahale... Yine Selahattin Demirtaş hakkında dedi ki:
“Bırakamayız.” Yargıya müdahale... 
Şimdi,
Cumhurbaşkanı, yürütmenin başı, her an, her gün, her saat yargıya direktif veriyor
ve müdahale ediyor. Kuvvetler ayrılığı kalmamıştır. İşte, tek kişi yönetimi
budur. Bunu da bir kez daha vurguluyoruz.
BAŞKAN
– Söz sırası Cumhuriyet Halk Partisi Grubu adına Grup Başkan Vekili Sayın
Altay’da.
Buyurun
Sayın Altay.
36.- İstanbul Milletvekili Engin Altay’ın, Büyük
Atatürk’ün vasiyetinin çiğnendiği dönemlerin ya darbe dönemleri ya da tek adam
yönetimlerinin yaşandığı dönemler olduğuna, İş Bankası hisselerinden gelen kâr
payının Türk Dil Kurumu ile Türk Tarih Kurumuna aktarıldığına, Cumhurbaşkanının
İş Bankasına yönelik olumsuz ithamlarından Türk ekonomisi, Türk finans
çevreleri ve finans yaşamının etkileneceğine, yaşanılan ekonomik buhrana bağlı
olarak Tarım Kredi Kooperatifleri ve Ziraat Bankası üzerinden çiftçilere gelen
hacizlerin kabul edilemez olduğuna, çiftçilerin finansal sorunlarının
araştırılarak bu sorunlara ilişkin çözüm önerilerinin tespit edilmesi amacıyla
hazırladıkları Meclis araştırması önergesini Genel Kurul gündemine
getireceklerine, AK PARTİ grup toplantılarının Çarşamba gününe alınmasına,
Cumhurbaşkanı Recep Tayyip Erdoğan’ın AK PARTİ Genel Başkanı sıfatıyla Meclise
gelmesi hâlinde TBMM Koruma Müdürlüğünün devre dışı bırakılarak
Cumhurbaşkanlığı Koruma Müdürlüğünün Meclisin güvenliğine el koymasının kabul
edilemez olduğuna ilişkin açıklaması
ENGİN
ALTAY (İstanbul) – Teşekkür ederim Sayın Başkan. 
Sizi
ve yüce Genel Kurulu saygıyla selamlıyorum. 
Aslında
değinmeyecektim ama Sayın Müsavat Dervişoğlu’nun değinmesi üzerine ben de
kamuoyundaki bu İş Bankası tartışmalarıyla ilgili belki ilk ve son defa bir iki
cümle etmek istiyorum. 
Sayın
Başkan, Büyük Atatürk’ün vasiyetinin çiğnendiği dönemler ya darbe dönemleridir
ya katı tek adam yönetimleri dönemidir. İki defa buna tevessül edilmiş, 1953’te
ve 12 Eylül 1980’de. Her ikisinde de Türkiye’de demokrasi normları
yükseldiğinde Büyük Atatürk’ün vasiyetine uygun bir yasal düzenleme, birinde
Anayasa Mahkemesi marifetiyle, birinde Ankara 3. Ticaret Mahkemesi marifetiyle
sağlanmış ve Büyük Atatürk’e karşı, onun vasiyetine karşı yapılan bu saygısızlık
ve hadsizlik hukuk yoluyla düzeltilmiştir.
Cumhuriyet
Halk Partisi olarak hiç şüphe duymuyoruz ki böyle bir duruma tevessül edilmesi
hâlinde biz, Türkiye’de hukuk devletinin ortadan kalktığı bir dönem
yaşadığımızı düşüneceğiz ve bir an önce Türkiye’de demokrasi standartlarının
yükselmesi ve hukuk devletinin egemen olması için çaba ve gayretimize şüphesiz
devam edeceğiz. 
Özetle
şunu demek istiyorum: Bu yaklaşımın Cumhuriyet Halk Partisine maddi bir zararı
hiç olmaz. Bu yaklaşımın Gazi Mustafa Kemal Atatürk’ün manevi şahsiyetine ve
Anayasa’mızda da öngörülen miras hukukuna ağır, açık bir darbe olduğu
gerçeğiyle toplum da yüzleşir. Bu da bir yana, gerek dış gerek iç finans
çevrelerinde yeni bir panik ve kaos ortamı kendiliğinden oluşur. 
(Mikrofon
otomatik cihaz tarafından kapatıldı) 
BAŞKAN
– Devam edelim…
ENGİN
ALTAY (İstanbul) - Özetle, bu hisselerden dolayı Cumhuriyet Halk Partisi Genel
Merkezine bu vasiyetten itibaren beş kuruş, beş kör kuruş girmemiştir.
Vasiyetin gereği olarak Cumhuriyet Halk Partisinin tayin ve tespit ettiği 4
yönetim kurulu üyesi, sembolik olarak, Mustafa Kemal Atatürk’ün hisseleri adına
orada görev yapmaktadırlar ve bu hisselerin kâr payları da bilindiği gibi Türk
Dil ve Türk Tarih Kurumlarına aktarılmaktadır.
Şimdi,
buradan Sayın Erdoğan ne murat ediyor, ben onu bilmem. Bu, Cumhuriyet Halk
Partisine aba altından sopa göstermekse Cumhuriyet Halk Partisine böyle
numaralar sökmez. Ama Türk ekonomisinin, Türk finans çevrelerinin, finans
yaşamının bundan çok etkileneceği açıktır. 82 milyonun da vicdanının kanayacağı
çok açıktır.
Ben
böyle bir olayın gerçekleşebileceğine ihtimal vermiyorum. Böyle bir olay ancak
ve ancak bir darbe döneminde ya da katı tek adam yönetimlerinde olabilecek
şeylerdir. Sayın Erdoğan’ın da hukuk devletine ve Anayasa’ya sadakatiyle ilgili
önemli bir sınavı, hep beraber göreceğiz. 
Sayın
Başkan, benim bugün Grup Başkan Vekillerinin kullandığı bu hakta asıl bahsetmek
istediğim husus, çok unuttuğumuz, çok unutulan hem yürütme organının hem yasama
organının bir parça unuttuğu Türk köylüsüdür.
(Mikrofon
otomatik cihaz tarafından kapatıldı) 
BAŞKAN
– Devam edelim. 
ENGİN
ALTAY (İstanbul) - Cumhuriyet Halk Partisi Grubu olarak Türk köylüsünün,
çiftçimizin içinde yaşadığı ekonomik buhran ve buna bağlı olarak Tarım Kredi
Kooperatifleri ve Ziraat Bankası üzerinden çiftçimize gelen hacizler kabul
edilebilir sınırların çok üstüne çıkmıştır, sadece Kastamonu ilinin Araç
ilçesinde yüzlerce çiftçinin traktörü haczedilmiştir. Bu sebeple Cumhuriyet
Halk Partimiz -İYİ PARTİ de bu yaklaşımla, tesadüfen böyle denk gelmiş, bence
çok da iyi olmuş- bugün Balıkesir Milletvekilimiz Sayın Ahmet Akın’ın Türk
çiftçisinin Tarım Kredi Kooperatifleri ve Ziraat Bankasıyla ilgili borçlarından
kaynaklı sorunları içeren Meclis araştırması önergesini Genel Kurul gündemine
getirecek. İYİ PARTİ’mizin grup önerisi de benzer mahiyettedir. Burada da
Kastamonu Milletvekilimiz Sayın Hasan Baltacı, benim de biraz önce değindiğim,
Kastamonu’nun başta Araç ilçesi olmak üzere birçok ilçesinde ve Türkiye’nin
birçok ilinde, ilçesinde, köyünde yaşanan, Tarım Kredi Kooperatiflerinin
çiftçimiz üzerindeki icra ve haciz baskılarını gündeme getirecektir.
(Mikrofon
otomatik cihaz tarafından kapatıldı) 
BAŞKAN
– Tamamlayalım, buyurun. 
ENGİN
ALTAY (İstanbul) - Pek kısa, bir hususa da değinmek istiyorum. Sayın Başkan,
sayın milletvekilleri; Sayın Cumhurbaşkanının AK PARTİ Genel Başkanı sıfatıyla
Türkiye Büyük Millet Meclisine gelip grup toplantıları yapmaları çok doğaldır,
tabiidir; buna bir laf edecek hâlim yok. Grup toplantılarının çarşamba gününe
alınmasını da –tabii, kendi takdirleridir- şöyle yorumluyorum: Eskiden biz
Sayın Erdoğan’a cevap yetiştiriyorduk, cevap veriyorduk, belli ki şimdi Sayın
Erdoğan muhalefete cevap yetiştirmek gibi bir zorunluluk hissetmiş. Bu bir
sorumluluk ve güven kaybı işaretidir. Kendisini defans ve savunmaya çekme
noktasına gelmesi, iktidar bakımından uygulamalarının kamu vicdanında,
kamuoyunda çok olumlu karşılanmadığının işaretidir diye yorumlarız. Mesele
kendi takdirleridir ama bir şey bizi rahatsız ediyor, o da şu: Sayın Başkanım,
Türkiye Büyük Millet Meclisinin bir Koruma Müdürlüğü var bildiğim kadarıyla,
Meclisin güvenliğinden de bu Koruma Müdürlüğü sorumlu. 
(Mikrofon
otomatik cihaz tarafından kapatıldı) 
ENGİN
ALTAY (İstanbul) - Çok önemli Sayın Başkan, müsamahanıza sığınıyorum. 
BAŞKAN
– Tamamlayalım. 
ENGİN
ALTAY (İstanbul) - Yalnız, Sayın
Cumhurbaşkanı “AK PARTİ Genel Başkanı” sıfatıyla Meclise geldiği vakit Türkiye
Büyük Millet Meclisi Koruma Müdürlüğü devre dışına çıkarılıyor, Cumhurbaşkanlığı
Koruma Müdürlüğü Meclisin her metrekaresinde, bizim odalarımızın bulunduğu
salonlar dâhil, koruma ve güvenliğe el koyuyor. Sayın Başkan, bu, asla kabul
edilemez. Bu konuda Meclis Başkanlığına yönelik ayrıca girişimlerimiz olacak.
Elbette Sayın Erdoğan’ın koruması en iyi şekilde yapılmalıdır, buna bir
itirazımız olmaz ama Sayın Erdoğan, partisinin 1’inci parti olduğu Meclise
yüzlerce polisle niye girer, ben bunu anlamam. Biz Sayın Erdoğan’ı koruruz,
kılına halel getirtmeyiz, hiç merak etmesin. Sayın Erdoğan’ın Mecliste olduğu
süre içinde Meclisin tepesinde helikopter gezdirilmesi kadar komik ve saçma bir
şey olamaz, ayıp bir şeydir. Yani “Erdoğan yokken Meclise bir şey olursa mesele
değil, Erdoğan varken olmasın.” gibi bir mantıktır. Bu, Meclisi küçümsemektir;
bu, Meclisi aşağılamaktır; bu, Meclise yapılabilecek bir saygısızlıktır. 
(Mikrofon
otomatik cihaz tarafından kapatıldı)
BAŞKAN
– Tamamlayalım.
ENGİN
ALTAY (İstanbul) – Bitiriyorum efendim.
Evet,
Sayın Erdoğan’ın korumaları Erdoğan’ın güvenliğini en iyi şekilde sağlıyor ama
Meclis Koruma Müdürlüğü devreden çıktığı için 600 milletvekilinin güvenliği
tehdit altına giriyor ve hoş olmayan durumlar gelişiyor. Cumhurbaşkanlığı
Koruma Müdürlüğündekiler, tanımadıkları için, bazen kimi –parti ayrımı
yapmıyorum, AK PARTİ milletvekillerine de olduğunu biliyorum-
milletvekillerimize çok saygısız, çok hadsiz, çok kaba ve çok küstah
davranışlar içine giriyorlar. Bu, benim meselem değil; bu, Meclisteki 10 siyasi
partinin de meselesidir, 5 büyük grubun da meselesidir. Bu konuyu Genel Kurulun
ve zatıalinizin dikkatlerine sunmayı da bir görev sayıyorum.
Tekrar
ediyorum: Erdoğan’ın Meclise yüzlerce korumayla gelmesi, hem kendisi için hem
Meclis için bir utanç ve ayıptır.
Teşekkürler.
(CHP ve İYİ PARTİ sıralarından alkışlar) 
BAŞKAN
– Söz sırası, AK PARTİ Grubu adına Grup Başkan Vekili Sayın Muş’ta.
Buyurun
Sayın Muş.
37.- İstanbul Milletvekili Mehmet Muş’un, Yunanistan
Cumhurbaşkanı Prokopis Pavlopulos’un Batı Trakya’daki Türklere yönelik
“Müslüman Yunan azınlık” ifadesini kınadıklarına, Türkiye’nin azınlıklara Lozan
Antlaşması’na uygun şekilde statü tanımışken Yunanistan’ın Türklere yönelik
baskıcı tutumunu kabul etmediklerine ve Batı Trakya Türklerinin haklarının
gasbedilmesine yönelik her türlü eylemin karşısında olduklarına ilişkin
açıklaması
MEHMET
MUŞ (İstanbul) - Sayın Başkan, değerli milletvekilleri; Yunanistan
Cumhurbaşkanının Batı Trakya’yı ziyaretinde Müslüman Türk kardeşlerimizin
kimliğinin önünde kullandığı “Müslüman Yunan azınlık” ifadesini kınıyoruz. Batı
Trakya’daki Müslüman azınlık Yunan değil, Türk’tür. Batı Trakya Türklerinin
millî kimliği asla tartışma konusu yapılamaz, Yunan Hükûmeti Türk kimliğini
reddedemez. Hiç kimse unutmasın ki Batı Trakya Türkleri altı yüzyılı aşkın bir
süredir Balkanlarda bulunan Türk varlığının bir parçasıdır. Yunanistan
Cumhurbaşkanının “Türk” kelimesini ifade etmekten imtina göstermesi, bu tarihî
gerçeği değiştirmez. İnsan hakları konusunda koca koca sözler söyleyen, iddialı
ilkeler ortaya koyan Avrupa Birliğinin bir üyesi olan Yunanistan’ın Türklerin
millî kimliklerini inkâr etmesi, aslında bu değerlerden nasiplerini
almadıklarının ispatı olmuştur. Yunanistan Cumhurbaşkanının İstanbul Rum
azınlığını “Yunan azınlık” olarak nitelendirirken Batı Trakya’daki Türkleri “Yunan
Müslüman azınlık” olarak nitelendirmesi çifte standartlı bakış açısının ikrarı
olmuştur. Türkiye, ülkesinde bulunan azınlıklara Lozan Antlaşması’na uygun
şekilde statü tanımışken Yunanistan’ın Türklere yönelik bu baskıcı tutumunu
kesinlikle kabul etmiyoruz. Türkiye olarak, Batı Trakya Türklerinin yanındayız
ve onların haklarının gasbedilmesine yönelik her türlü eylemin karşısındayız.
Bu minvalde, Yunanistan Cumhurbaşkanının sözlerini bir kez daha en sert şekilde
kınadığımızı ifade etmek isterim.
Genel
Kurulu saygıyla selamlarım. (AK PARTİ ve İYİ PARTİ sıralarından alkışlar) 
BAŞKAN
– Teşekkür ediyorum.
Sayın
Şahin, bir söz talebiniz olmuş, buyurun. 
38.- Hatay Milletvekili Suzan Şahin’in, AKP’nin yüksek
faiz uygulayan Ziraat Bankasına müdahale etmeyerek çiftçiyi yabancı sermayenin
kucağına atmasının beka sorunu olduğuna, Türkiye topraklarının yabancıların
eline geçmesinin engellenmesi gerektiğine ilişkin açıklaması
SUZAN
ŞAHİN (Hatay) – Teşekkürler Sayın Başkan.
Türkiye'de
tarım arazilerinin yaklaşık yüzde 15’i ipotekli ve tapusunun üzerine ipotek
konulan çiftçi sayısı 2 milyona dayanmış durumda. AKP’nin çöken ekonomi
politikaları sonucu, bugün, geliri düşen çiftçinin yatırımının ve ekim alanının
azaldığı, kooperatiflerin de çiftçiye fayda sağlamakta yetersiz kaldığı
raporlara yansımıştır. Çiftçiye kredi vermek üzere görev yapan Ziraat
Bankasının yüksek faiz uygulamasıyla, daha düşük faiz veren yabancı sermayenin
elinde olan özel bankalara yönlenmiş olan yerli çiftçimiz topraklarını
yabancılara kaptırdı ve daha fazlasını da kaptırmak üzere. AKP, yüksek faiz
uygulayan Ziraat Bankasına müdahale etmemiş, bilerek veya bilmeyerek yerli
çiftçiyi yabancı sermayenin kucağına atmıştır. Bu bir beka sorunudur. Ziraat
Bankası derhâl çiftçimize uzun vadeli ve düşük faizli kredi sağlayarak yabancı
sermayeli bankalara olan borçlarının kapanmasını sağlamalı, Türkiye
topraklarının yabancıların eline geçmesini engellemelidir. 
Saygılarımla.
BAŞKAN
– Sayın Antmen, size de söz verelim, bekletmeyelim sizleri de.
39.- Mersin Milletvekili Alpay Antmen’in, Mersin
Milletvekili Olcay Kılavuz’un yaptığı açıklamasındaki bazı ifadelerine ilişkin
açıklaması
ALPAY
ANTMEN (Mersin) – Teşekkür ederim Sayın Başkan.
Biraz
önce Sayın Mersin Milletvekilimiz Mersin’deki MESKİ abonelik ücretlerinden dem
vurarak yüzde 2 katılım payının fahiş olduğunu belirttiler. Ancak burada bir
yanlış bilgilendirme var, bu oran Belediye Gelirleri Kanunu’ndan doğmakta ve
Sayıştayın 2018 Raporu’nda eleştirilerde yer almaktadır. Belediye Kanunu’nun
87, 88 ve 89’uncu maddelerine göre bu para alınmaktadır ve hatta belediyeler,
altyapı masraflarının tamamını aslında kullanıcılara yüklemeleri gerekirken bu
oran yüzde 2’nin üzerinde olduğu için kanun üst limitten alınmasını
istemektedir. Yüzde 25 peşin uygulamasıyla bu oran yüzde 1,5 olarak Mersin’de
tahsil edilmektedir, isteyen de iki yıl vadeyle ödeyebilmektedir. 
Mersin
hizmete açtır. Mersin Büyükşehir Belediyesi çalışmaktadır. Bu nedenle, bu
konuda bir fahiş uygulama olmadığını saygılarımla arz ederim.
BAŞKAN
– Sayın Gökçel, size de söz verelim.
Değerli
arkadaşlar, diğer arkadaşlarıma grup önerileri bittikten sonra söz vereceğim.
Buyurun.
40.- Mersin Milletvekili Cengiz Gökçel’in, süt
üreticilerinin zor durumda olması nedeniyle yem başta olmak üzere girdi
maliyetlerini azaltacak tedbirlerin alınması gerektiğine ilişkin açıklaması
CENGİZ
GÖKÇEL (Mersin) – Sayın Başkan, değerli milletvekilleri; süt üreticileri
perişan. Sektördeki büyük şirketler bir bir iflas ederken küçük ölçekli aile
işletmeleri üretimde kalmak için direniyor. Ülkemizin içinden geçtiği en derin
ekonomik krizde üretimde kalan küçük üreticiler maalesef hak ettikleri şekilde
desteklenmiyor. Süte gelen zam yemdeki artışı karşılamıyor. Süt üreticisi 3 bin
euroya aldığı ithal düveleri çaresizlikten kesime gönderiyor. Bu nedenle,
üretim fazlası olması gereken dönemde süt talebi karşılanamıyor. Krizde bile
üretimde kalan küçük aile işletmeleri doğru bir şekilde desteklenmiyor. 
Destekleme
modelleri değişmeli, yatırım desteklemelerine geçilmelidir. Yem başta olmak
üzere, girdi maliyetlerini azaltacak tedbirler alınmalıdır.
BAŞKAN
– Teşekkür ediyoruz.
Değerli
arkadaşlar, şimdi gündeme geçiyoruz.
Başkanlığın
Genel Kurula sunuşları vardır.
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım.
VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Ankara Milletvekili İbrahim
Halil Oral ve 20 milletvekili tarafından, çiftçilerin ekonomik sorunlarının
tespiti ve yüksek faizli borçlarının neden olduğu sıkıntıların çözümlerinin
belirlenmesi amacıyla 12/2/2020 tarihinde Türkiye Büyük Millet Meclisi
Başkanlığına verilmiş olan (10/2520) esas numaralı Meclis Araştırması
Önergesi’nin ön görüşmelerinin, Genel Kurulun 19 Şubat 2020 Çarşamba günkü birleşiminde
yapılmasına ilişkin önerisi
19/2/2020
Türkiye Büyük Millet Meclisi Başkanlığına
Danışma
Kurulu 19/2/2020 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19'uncu maddesi gereğince Genel Kurulun onayına sunulmasına
saygılarımla arz ederim. 
 Dursun
Müsavat Dervişoğlu
 İzmir
 Grup
Başkan Vekili
Öneri:
Ankara
Milletvekili İbrahim Halil Oral ve 20 milletvekili tarafından, çiftçilerin ve
tarım emekçilerinin ekonomik sorunlarının kaynaklarının tespiti, tarım üreticilerinin
Ziraat Bankası, özel bankalar ve Tarım Kredi Kooperatiflerine olan yüksek
faizli borçlarının yarattığı sorunların çözümü amacıyla 12/2/2020 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin diğer önergelerin önüne alınarak görüşmelerin 19/2/2020 Çarşamba
günkü birleşimde yapılması önerilmiştir.
BAŞKAN
– Şimdi önerinin gerekçesini açıklamak üzere İYİ PARTİ Grubu adına Ankara
Milletvekilimiz Sayın İbrahim Halil Oral konuşacak. (İYİ PARTİ sıralarından
alkışlar)
Süreniz
beş dakika Sayın Oral.
İYİ
PARTİ GRUBU ADINA İBRAHİM HALİL ORAL (Ankara) – Sayın Başkan, kıymetli
milletvekilleri; İYİ PARTİ Grubu önerisi olarak verdiğimiz, görüşülmesini
istediğimiz, çiftçilerin ve tarım emekçilerinin ekonomik sorunlarının kaynaklarının
tespiti, tarım üreticilerinin Ziraat Bankası, özel bankalar ve Tarım Kredi
Kooperatiflerine olan yüksek faizli borçlarının yarattığı sorunların çözümü
hakkındaki araştırma önergesinin gerekçesini açıklamak üzere söz almış
bulunuyorum. Yüce heyetinizi saygıyla selamlıyorum.
Saygıdeğer
milletvekilleri, Türkiye, Birleşmiş Milletler Gıda ve Tarım Örgütü verilerine
göre 23,7 milyar hektarla Avrupa’da en büyük tarım arazisine sahip ülkedir.
1980 yılından bu yana pek çok hatalı politika üretilmiş ve elimizdeki tarım
alanları 5 milyon hektar daralmıştır, tarım ürünlerindeyse ülkemizin ithalatı
almış başını gitmektedir. Yalnızca 5 bitkisel ürün yani buğday, mısır, soya,
ayçiçeği, pamuk, canlı hayvan ve kırmızı et ithalatı için ödenen bedel,
yaklaşık 6,6 milyar dolar yani yaklaşık 30 milyar Türk lirasıdır. Yapılan pek
çok uluslararası anlaşmayla da ülkemize tarım ürünü girişlerindeki gümrük
bedelleri ve vergiler son derece düşürülmektedir. Tohum, ilaç, mazot, elektrik
ve gübre fiyatlarındaki yüzde 100’ü bulan artışlarsa yerli üreticiyi büyük
zorluğa sokmaktadır. Son yedi yılda 3,4 milyon hektarlık alan, çiftçilerimiz
tarafından terk edilmiştir. 
Kısacası,
ülkemiz, tarımda çok büyük potansiyellere sahipken şu an gittikçe kaybeden bir
ülke hâline gelmektedir. Bizim gençlik yıllarımızda, çocuklarımızın ilkokula
başladığı yıllarda okullarda hep şu öğretilirdi: “Türkiye, tarımda kendi
kendine yetebilen 7 ülkeden birisidir.” Bugün geldiğimiz noktadaysa Türkiye,
tarımda bazı ürünlerde yüzde 50’lere varan ithalatla yeterlilik
sağlayabilmektedir. Bu çıkmazdan kurtulmanın yoluysa tarım üreticilerini
desteklemek, tarım üretimini artırmak ve modernleştirmektir.
Kıymetli
milletvekilleri, geçtiğimiz ay Türkiye Ziraat Odaları Birliğine bağlı pek çok
oda başkanımız, Türkiye Büyük Millet Meclisine âdeta çıkartma yaptı. Biz de
Ankara’daki ziraat odaları başkanlarımızı ağırladık. Bize sorunlarından
bahsettiler ve çeşitli raporlar ilettiler. Ben, bugün bu kürsüden aslında
partim adına olmaktan çok, Ankara’daki ziraat odaları başkanları adına söz
almış bulunuyorum diyebilirim. Hiç kendim yorum yapmadan, ziraat odası
başkanlarımızın taleplerini ve şikâyetlerini yüce heyetinize aktarmak
istiyorum. Çünkü, bu mesele, siyasi rant elde edilebilecek bir mesele değildir.
Bir an önce çözüme kavuşturulması gereken gerçek bir beka meselesidir. 
Sayın
milletvekilleri, Bankacılık Düzenleme ve Denetleme Kurulu verilerine göre 2019
Eylül ayı itibarıyla son bir yılda tarım ve balıkçılık sektöründe kullandırılan
kredi miktarı, 101,2 milyar Türk lirasından 104,6 milyar Türk lirasına
ulaşmıştır. Bu dönemde Tarım Kredi Kooperatiflerinin çiftçiye kullandırdığı
kredi miktarı da yüzde 5,6 artışla 8,5 milyar Türk lirasına erişmiştir.
Özellikle Tarım Kredi Kooperatiflerinde yüzde 30’lara, 40’lara varan faizler
oluşmuştur. 
Bunlarda
bazı indirimlere gidilse de borçların çevrilmesindeki büyük zorluklar devam
etmektedir çünkü çiftçiler bu noktada elektrik fiyatlarından da muzdariptir.
Özellikle tarımsal sulamada elektrikli motorların kullanılması ve sulama sistemlerinin
elektrikle çalışıyor olması, sulama noktasında ciddi sorunlar yaratmaktadır. Bu
konuda Sayın Gaziantep Milletvekilimiz İmam Hüseyin Filiz Bey detaylı
açıklamalar yaptı, kendisine teşekkür ederim. 
Ocak
2018 ve Ocak 2020 döneminde yapılan zamlarla fiyat artışları 108,2’ye
ulaşmıştır. Elektrik firmaları ise biriken borçlar sebebiyle çiftçilerin
elektriklerini kesmekte, yeni aboneliklerde veya açtırmalarda yüksek meblağlı
teminatlar istemektedirler. Ziyaret ettiğimiz köylerde, kasabalarda çiftçilerimiz
açıkça şunu söylemektedirler: “Biz köyümüzü satsak dahi bu borçları asla
ödeyemeyiz.” 
(Mikrofon
otomatik cihaz tarafından kapatıldı) 
BAŞKAN
– Devam edelim, tamamlayalım. 
İBRAHİM
HALİL ORAL (Devamla) – Teşekkür ederim Başkanım. 
Buradan
İYİ PARTİ Grubu adına çağrıda bulunuyorum: Gelin, bu konuyla alakalı kalıcı
çözümler üretecek bir araştırma komisyonu kuralım. Türk çiftçisi, Türkiye’nin
geleceğidir, geleceğimizi karartmayalım. Grup önerimize olumlu oy kullanmanız
noktasında görüşlerimi iletiyor, saygılar sunuyorum. (İYİ PARTİ sıralarından
alkışlar) 
BAŞKAN
– Söz sırası, Halkların Demokratik Partisi Grubu adına Mersin Milletvekilimiz
Sayın Rıdvan Turan’da. (HDP sıralarından alkışlar) 
Süreniz
üç dakika Sayın Turan. 
HDP
GRUBU ADINA RIDVAN TURAN (Mersin) – Sayın Başkan, değerli vekiller; hepinizi
saygıyla selamlıyorum. 
Halkların
Demokratik Partisi Tarım Komisyonu olarak bu ay içerisinde çiftçi borçlarıyla
ilgili bir çalışma yaptık, gerçekten ulaştığımız veriler son derece dikkat
çekici. Sadece konu başlıklarından bahsedeyim: AKP döneminde çiftçi borçları 64
kat arttı. Takipteki kredi miktarı 4,3 milyar lira. 8 bine yakın çiftçi,
icralık durumda. Tarımla geçinen 2 milyon işsiz var. 700 bin çiftçi, toprağını
terk etti. Son yirmi yılda tarım alanları yüzde 12 azaldı. 
Şimdi,
genel olarak bakıldığında bu tür eleştirilere AKP cenahından verilen cevap hep
şudur: “Tarımsal gayrisafi millî hasılada Avrupa 1’incisiyiz.” denir. Gerçi, bu
sene, biliyorsunuz Fransa 1’inci oldu ama bu hesaplama yöntemi, doğru bir hesaplama
yöntemi değildir. Avrupa’daki 10 tane ülkenin toplam tarım alanı, Türkiye kadar
değil, düşünün yani eşit olmayanları birbiriyle mukayese etmek, doğru bir
sonuca bizi götürmez. Ayrıca, doğru hesaplama yöntemi bu değildir. Doğru
hesaplama yöntemi, toplamda ihracatın ithalatı karşılama oranıdır. Meseleye
buradan bakıldığında ne yazık ki Türkiye’deki tarım manzaralarının hiç
anlatıldığı gibi ya da arzu ettiğimiz gibi olmadığını görüyoruz. 
Temel
mesele şudur sevgili arkadaşlar: Evet, girdi fiyatları yüksek, mazot pahalı,
zehir pahalı -ne bileyim- diğer girdiler, tohum pahalı, şu pahalı, bu pahalı
ama çiftçimizin temel sorunu, örgütsüzlüğü meselesidir. Uluslararası tarım
tekellerinin karşısında ve onların Türkiye’deki yerli iş birlikçilerinin ya da
ortaklarının karşısında kırsal kesim, yoksulluğa ve yoksunluğa mahkûm edilmiş
durumdadır. 
Kooperatifler
ya da çiftçi sendikalarıyla örgütlenmiş çiftçinin olmadığı yerlerde piyasayı
belirleyecek olan, her zaman uluslararası tarım tekelleri olur. Bunun
karşısında çiftçinin caydırıcı bir gücünün olması, ancak ve ancak çiftçilerin
çiftçi sendikalarında ya da kooperatiflerde örgütlenmesiyle mümkün olur ama
80’den beri gelinen noktada ve AKP’yle şahikasına erişmiş olan noktada görülen
şey, bu kesimlerin örgütlenmesi değil, tam tersine, sermayeye ucuz girdi
sağlaması açısından örgütsüzleştirilmesi olmuştur. Yetmiyormuş gibi, Birleşmiş
Milletlerin karar altına aldığı kırsalda çalışanların haklarına ilişkin karara
Türkiye, çekimser oy kullanmış durumda. Dolayısıyla, meseleye buradan
bakıldığında, tarım sektörünün gelişmesi değil, “Niye sorunları var?” değil,
“Nasıl ayakta duruyor, hâlâ insanlar nasıl üretim yapıyor?” sorusunu sormak
daha doğru bir yaklaşım olacaktır. 
Türkiye
tarımının çok boyutlu sorunları kuşkusuz var.
(Mikrofon
otomatik cihaz tarafından kapatıldı)
RIDVAN
TURAN (Devamla) – Bitiriyorum Sayın Başkanım.
BAŞKAN
– Tamamlayın.
RIDVAN
TURAN (Devamla) – Bunları ortadan kaldırmanın yöntemi, özellikle tarımı,
mücavir bir sektör olarak değil, sanayiyi destekleyecek bir sektör olarak tek
başına bu şekilde görerek değil; tam tersine, tarımı, kırsal kalkınmanın
anahtarı olarak görmek ve ülkenin stratejik bir meselesi olarak görmekle işe
başlamak lazım. Böyle bakıldığında kaçınılmaz olarak kırsal kalkınma için
adımlar atılacaktır, çiftçinin yerinde üretmesi ve doyması için ivedi tedbirler
alınacaktır, böylece de Türkiye tarımının içine düşmüş olduğu derin buhrandan
kurtulması için imkân sağlanmış olacaktır.
Teşekkür
ediyorum. (HDP sıralarından alkışlar)
BAŞKAN
– Öneri üzerinde söz isteyen, Cumhuriyet Halk Partisi Grubu adına Kastamonu
Milletvekilimiz Sayın Hasan Baltacı. (CHP sıralarından alkışlar)
Süreniz
üç dakika.
CHP
GRUBU ADINA HASAN BALTACI (Kastamonu) – Sayın Başkan, değerli milletvekilleri;
Genel Kurulu saygıyla selamlıyorum. İYİ PARTİ’nin vermiş olduğu öneri üzerinde
Cumhuriyet Halk Partisi Grubu adına söz almış bulunuyorum. 
Öncelikle,
basit bir temel gerçeği hatırlatmakla başlamak istiyorum. Dünya üzerinde tarıma
ve tarıma bağlı sanayiye yatırım yapmadan gelişen, büyüyen, kalkınan tek bir
ülke yok, bunun tek bir örneği yok. Olsa olsa bu alana yatırım yapmayanlar, bu
alana yatırım yapan gelişmiş ülkelerin sadece pazarı olabiliyorlar değerli
arkadaşlar; Türkiye’nin de bugün içinde bulunduğu durum bundan farklı değil.
Az
önce Sayın Grup Başkan Vekilimiz Engin Altay bahsetti, “Çiftçinin icra takip ve
ithalat baskısı olmadan üretmesini güvence altına almalıyız.” dedi. Bu grup
önerisi üzerine de sözü ben aldım çünkü Türkiye’de kırsal nüfusun yüzde 44’le
en fazla olduğu bölgelerden birisi de Kastamonu değerli arkadaşlar.
Kastamonu’daki çiftçilerimizden partimize gelen en önemli taleplerden bir
tanesi de bu Tarım Krediye olan borçlar ve Tarım Kredinin yapmış olduğu icra ve
takipler. Bu bakımdan, öncelikle şundan bahsetmek istiyorum: Tarım Kredi
Kooperatiflerinin sitesine girdiğinizde kuruluş amacıyla ilgili “Misyon”
bölümünde şöyle bir şey yazıyor: “Tarım Kredi Kooperatiflerinin misyonu şudur:
Türk çiftçisinin her türlü ihtiyacını karşılamaya dönük mal ve hizmetleri
zamanında, güvenilir, kaliteli ve uygun şartlarda sağlamayı amaç edinir.”
“Vizyon” kısmında da şöyle bir şey söylüyor: “Çiftçilerimizin sosyoekonomik
güvencesi…” diyor, devam ediyor. Peki, durum böyle mi gerçekten? Bir çiftçi,
Tarım Kredi Kooperatifine gittiğinde gerçekten bu misyona uygun bir tabloyla
karşılaşıyor mu? Hayır, karşılaşmıyor. Neyle karşılaşıyor? Mesela gübre almaya
gidecek, torbasını 95 liradan alıyor. Hâlbuki piyasada gübrenin torbası 80
lira. Süt yemi almak için Tarım Kredi Kooperatifine gittiğinde yemin torbasını
85 liradan alıyor hâlbuki piyasada torbası 70 lira değerli arkadaşlar. 
Sayın
hatipler bahsetti, ben de söylemekte yarar olduğunu düşünüyorum: Son bir yılda
Tarım Kredi Kooperatiflerinden çekilen kredi, yüzde 5,1 artmış, 8,5 milyar
liraya yaklaşmış. Değerli arkadaşlar, geçen yıl şubat ayında bir kanun çıktı,
denildi ki: “Bu kredi borçlarının yüzde 10’unu çiftçi karşılasın, yüzde 5’ini
biz karşılayalım, Hazine karşılasın, beş yıl vadeli olarak biz bunu
yapılandıralım.” Fakat şöyle bir sorun var: Yapılandırmaya gittiğinizde
çiftçiden ipotek isteniyor. Şimdi düşünün, çiftçi, bu kadar borç batağı
içerisindeyken tarlasını, traktörünü ipotek vermişken daha bu krediyi
yapılandırmak için hangi ipoteği verebilir? Elinde bir tane canı kalmış,
değerli arkadaşlar. Onun için şöyle bir şeye ihtiyacımız var… Bakın, özellikle
Tarım Kredi Kooperatiflerinde kredi çekmek için kefil isteniyor. Bir kredi için
4 kefil isteniyor. Kastamonu’nun Ağlı ilçesinde 77 kişi icraya verilmiş. 77
kişinin 4 kefilinden hesap ettiğinizde küçücük bir ilçede 308 kişi borçlu,
değerli arkadaşlar.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Baltacı. 
HASAN
BALTACI (Devamla) – Tamamlıyorum Başkanım.
Bunun
gibi Türkiye'de yüzlerce örnek var. Hâlbuki bugün yediğimiz ekmeği, içtiğimiz
sütü, eti, sebzeyi, meyveyi üretenlere karşı borçluyuz; hem onları ayakta
tutmak adına borçluyuz hem de yasal olarak borçluyuz. Tarım Kanunu’nun 21’inci
maddesine göre, ödenmesi gereken 177 milyar lira borç var. Hâlbuki, çiftçinin borcu,
yaklaşık 115 milyar civarında, özel bankalara olan borcunu da sayarsak belki
bunun daha da fazlası. Şimdi, bize düşen görev, bu borçları ödemek değerli
arkadaşlar.
Şunu
iktidar partisine hatırlatmayı da kendime borç biliyorum: Bugüne kadar, on yedi
yıldır iktidarda olmanızın sebeplerinden bir tanesi de kırsal nüfustan almış
olduğunuz oy oranlarıdır. Şimdi, kırsal nüfustan bu kadar oy alıp iktidarda
tutunurken on yedi yılda çiftçinin yaşadığı yıkımı ve hayal kırıklığını görmek
zorundasınız. “Bu borçları biz değil, siz ödeyin.” derseniz, en kısa zamanda,
Cumhuriyet Halk Partisinin iktidarında bu borçları ödemeyi de taahhüt ediyoruz.
Teşekkür
ediyorum. (CHP ve İYİ PARTİ sıralarından alkışlar)
BAŞKAN
– Öneri üzerinde söz isteyen, Adalet ve Kalkınma Partisi Grubu adına Adana
Milletvekilimiz Sayın Tamer Dağlı. (AK PARTİ sıralarından alkışlar)
Süreniz
üç dakika Sayın Dağlı.
AK
PARTİ GRUBU ADINA TAMER DAĞLI (Adana) – Sayın Başkan, değerli milletvekilleri;
İYİ PARTİ Grubu önerisi üzerinde söz almış bulunuyorum. Gazi Meclisimizi ve
aziz milletimizi saygıyla selamlıyorum.
AK
PARTİ hükûmetlerimiz dönemlerinden önce ülkemizde yüzde 59 seviyelerinde olan
tarımsal kredi faiz oranları, yüzde sıfır ile yüzde 9 aralığına düşürülmüştür.
Birçok tarımsal faaliyet, faiz indirimli kredi kapsamına alınmış, çiftimiz,
yüksek faiz yükü altında ezdirilmemiştir. 
Üretimin
önü açılmış, hayvancılık, sulama, sertifikalı tohumluk üretiminde faizsiz
finansman dönemi başlatılmış, kredi faizleri sıfırlanmıştır. 3 Ocak 2020
tarihli Resmî Gazete’de yayımlanan karara göre, tarımsal faaliyette bulunan
çiftçilerimizin 31 Aralık 2019 tarihine kadar olan borçları beş yıla kadar
vadelendirilecek, çiftçilerimizin ödemedikleri ya da ödeyemedikleri tarımsal
borçları yapılandırılacak ve refinansman sağlanarak kapatılıp beş yıl vade ve
yüzde 9 faiz oranı uygulanacaktır. Böylece, doğal afetlerden etkilenen veya
ekonomik sebeplerden dolayı kredi geri ödemelerinde sorun yaşayan tüm tarımsal
faaliyetleri devam eden üreticilerimiz, geçtiğimiz yıllarda olduğu gibi
rahatlayacak ve mevcut borçlarını bir sezonda aldığı tarımsal gelirlerle ödeme
yükünden kurtulacak ve böylece de Ziraat Bankası çiftçilerimizin kredi borç
yükünü üstlenmiş olacaktır. 
Tarım
Kredi Kooperatiflerince 2019 yılında yaklaşık 400 bin üreticiye 8,5 milyar TL
tutarında kredi kullandırılmıştır. TKK tarafından kullandırılan kredilerin
yüzde 75’i, üreticilere ayni olarak kullandırılmakta yani üreticilerimizin
tohum, gübre, zirai ilaç, motorin ve benzeri girdileri, doğrudan Tarım Kredi
Kooperatifleri tarafından kredilendirilmektedir. Tarım Kredi Kooperatiflerince
2019 yılı Ekim ayı itibarıyla tohum, gübre ve yem gibi girdilerin finansmanında
sabit faizli kredi uygulamasına geçilmiştir. Örnek vermek gerekirse,
hâlihazırda, sabit faizli kredi uygulaması kapsamında kredi kullanan bir
çiftçinin, 10 bin TL tutarında gübre alan bir üreticinin bir yılın sonunda
ödeyeceği tutar 10.550 TL olmaktadır. Sabit faizli kredinin Tarım Kredi
Kooperatifleri ortaklarına yıllık maliyet oranı, bugün itibarıyla yüzde 5,5’tir.

Ayrıca,
7166 sayılı Kanun kapsamında Tarım Kredi Kooperatifleri tarafından, ödeme
güçlüğü içindeki 19.663 çiftçinin 883 milyon TL tutarındaki borcu
yapılandırılmıştır. Bu kapsamda, üreticilere yaklaşık 61 milyon TL faiz
indirimi sağlanmış ve üreticilerimizin borçları 5 takside bölünerek
yapılandırılmıştır. 
(Mikrofon
otomatik cihaz tarafından kapatıldı) 
BAŞKAN
– Tamamlayalım. 
TAMER
DAĞLI (Devamla) - Ekonomimiz üzerinde dış odakların “Gerekirse ekonominizi
mahvederim.” ifadesinden sonra, biliyorsunuz, ülkemizde faiz oranları yükselmiş
ve döviz kurlarında bir yükselme görülmüştü. O dönemde faiz oranları, yüzde 30
seviyelerine gelmişti. Bugün ise bu oran, tekrar yüzde 5,5 seviyelerine
düşürülmüştür. Bu tür dış mihraklı güçler ve Gezi Parkı gibi, 15 Temmuz süreci
gibi vesayet odaklı veya darbe niyetli girişimlerin Türkiye'nin büyümesine
engel olamayacağını bir kez daha burada ifade ediyor, hepinizi saygıyla
selamlıyorum. (AK PARTİ sıralarından alkışlar)
BAŞKAN
– Sayın Bülbül’ün bir söz talebi var.
Buyurun
Sayın Bülbül.
V.- AÇIKLAMALAR (Devam)
41.- Sakarya Milletvekili Muhammed Levent Bülbül’ün,
Tarım Kredi Kooperatiflerince çiftçilere verilmiş olan kredilerdeki
yapılandırmaların düşük faiz oranlarıyla gerçekleştirilmesine ilişkin
açıklaması
MUHAMMED
LEVENT BÜLBÜL (Sakarya) – Sayın Başkan, değerli milletvekilleri; bizim
Milliyetçi Hareket Partisi olarak Cumhur İttifakı’nın içerisinde bulunmadığı
grup önerilerine karşı herhangi bir şekilde söz talebimiz olmuyor, kürsüden bu
konuda söz almıyoruz ve siyasi kararımız gereğince hiçbir şekilde de bu grup
önerilerini desteklemiyoruz. Bu meselesinin önemine binaen bizde yerimizden
birtakım düşüncelerimizi ifade etme gereği hasıl olmuştur.
Gerek
bütçe görüşmeleri döneminde, gerekse özellikle şu anda görüşmekte olduğumuz
kanun teklifinin tümü üzerine yapılan görüşmelerde konuşmacımız tarafından da
özellikle Tarım Kredi Kooperatiflerince çiftçimize verilmiş olan kredilerdeki
yapılandırmaların çok daha doğru bir şekilde…
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Bülbül.
MUHAMMED
LEVENT BÜLBÜL (Sakarya) - …daha düşük faiz oranlarıyla gerçekleşmesini ve aynı
zamanda kamu ve özel bankalarında çiftçimize yük olan ve şu an itibarıyla ödeme
güçlüğü içerisine düştükleri kredilerde de bir yeniden yapılandırma imkânının
tanınması noktasında Milliyetçi Hareket Partisi olarak da görüşlerimizi ifade
etmek istiyor, teşekkür ediyorum.
VI.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, Ankara Milletvekili İbrahim
Halil Oral ve 20 milletvekili tarafından, çiftçilerin ekonomik sorunlarının
tespiti ve yüksek faizli borçlarının neden olduğu sıkıntıların çözümlerinin
belirlenmesi amacıyla 12/2/2020 tarihinde Türkiye Büyük Millet Meclisi
Başkanlığına verilmiş olan (10/2520) esas numaralı Meclis Araştırması
Önergesi’nin ön görüşmelerinin, Genel Kurulun 19 Şubat 2020 Çarşamba günkü
birleşiminde yapılmasına ilişkin önerisi (Devam)
BAŞKAN
– Değerli arkadaşlar, öneriyi oylarınıza sunuyorum: Kabul edenler... Kabul
etmeyenler... Kabul edilmemiştir.
Değerli
milletvekilleri, Halkların Demokratik Partisinin Meclis İçtüzüğü’müzün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım: 
2.- HDP Grubunun, İstanbul Milletvekili Oya Ersoy ve
arkadaşları tarafından, son yıllarda ülkemizde artış gösteren çocuk
istismarının engellenmesi, caydırıcı hukuki düzenlemelerin belirlenmesi
amacıyla 18/2/2020 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin ön görüşmelerinin, Genel Kurulun 19 Şubat
2020 Çarşamba günkü birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulu 19/2/2020 Çarşamba günü –bugün- toplanamadığından, Grubumuzun aşağıdaki
önerisinin, İç Tüzük'ün 19’uncu maddesi gereğince Genel Kurulun onayına
sunulmasını saygılarımla arz ederim.
 Hakkı
Saruhan Oluç
 İstanbul
 Grup
Başkan Vekili 
Öneri:

18
Şubat 2020 tarihinde İstanbul Milletvekili Sayın Oya Ersoy ve arkadaşları
tarafından, son yıllarda ülkemizde artış gösteren çocuk istismarının
engellenmesi, caydırıcı hukuki düzenlemelerin belirlenmesi amacıyla Türkiye
Büyük Millet Meclisine verilmiş olan 5390 sıra numaralı Meclis Araştırması
Önergesi’nin diğer önergelerin önüne alınarak görüşmelerinin 19/2/2020 Çarşamba
günkü birleşimde yapılması önerilmiştir. 
BAŞKAN
– Şimdi, önerinin gerekçesini açıklamak üzere, Halkların Demokratik Partisi
Grubu adına Diyarbakır Milletvekilimiz Sayın Dersim Dağ. (HDP sıralarından
alkışlar) 
Süreniz
beş dakika Sayın Dağ.
HDP
GRUBU ADINA DERSİM DAĞ (Diyarbakır) – Sayın Başkan, değerli milletvekilleri;
hepinizi saygıyla selamlıyorum. 
Ülkemizde
yaşanan hak ihlallerinde en büyük mağduriyeti yaşayan, çocuklar olmaktadır.
Kanunlarımız, yasalarımız, çocukları korumayı bir kenara bırakın, onlara karşı
işlenen suçlarda caydırıcılık barındırmadığı için daha çok teşvik etmekte ve
çocukları hedef hâline getirmektedir. Yaşadığımız ülke, öyle bir hâle gelmiş
bulunmaktadır ki her gün çocuklar katledilmekte, yoksulluk ve açlıkla
cebelleşmekte veya istismara uğramaktadır; AKP Hükûmetinin iktidara geldiği
günden bu yana gençler, kadınlar ve çocuklar için yaşanılamaz bir hâle
gelmiştir. Her kesimin yaşam alanına, düşüncesine müdahaleyi bir hak olarak
gören Hükûmetin ülkeyi getirdiği nokta, saray rejimi ve talan edilmiş bir
toplumsallıktır. Yıllardır emrinizdeki yargı, size yaranmaya çalışan yandaş
medya, içini boşalttığınız eğitim sistemi ve izlediğiniz politikalarla ülkeyi
ve toplumu bir çöküntüye götürmektesiniz. 
İstanbul
Esenyurt’ta Belma Barut İlkokulunda yaşanan istismar olayını haberleştirmeye
çalışan muhabir, polis şiddetine maruz kalarak gözaltına alınmaya
çalışılmıştır. Aynı ilkokulda son yedi yılda dört istismar olayının yaşandığını
da bilmekteyiz. Yaşanılan bu olay, istismar vakalarını nasıl örtmeye çalıştığınızın
en açık örneğidir. 
Bu
toplumu ahlaki bir çöküntüye sürüklemenizi birkaç veriyle belirtmek istiyorum:
2006’dan 2019’a kadar olan süreçte cinsel istismar suçlarında 10 kat artış
olmuştur. TÜİK verilerine göre, son altı yılda 142.298 çocuk, çocuk yaşta anne
olmuştur. 15 yaşın altında cinsel istismara uğrayarak doğum yapan çocuk sayısı,
15.937 olarak kayıtlara geçmiştir. 
Türkiye,
çocuğun cinsel istismarında dünya listesinde 3’üncü sıradadır. İşte,
Hükûmetinizin, dünya listelerinde bize kazandırdığı dereceler bunlar; istismar,
yoksulluk, adaletsizlik, işsizlik. Utanç tablosu resmen. Bu rakamlar, bu ülkede
yarattığınız ahlaki çöküntünün resmi niteliğindedir. 
Cinsel
istismar konusunda ülkenin durumu bu iken, bölge illerinde durum çok daha
vahimdir. Birkaç örnekle oradaki durumu da sizlere aktarmak istiyorum.
Diyarbakır’da, 2018-2019 tarihleri arasında 1.116 çocuk, cinsel istismara maruz
kalmıştır. Bu istismara uğrayan 1.116 çocuktan 513’ü, 15 yaşından küçük
çocuklardır. Şanlıurfa’da 2019 yılında 842 çocuk istismara uğramıştır.
Bölgedeki illerde sadece kayıtlara girmiş istismar vakalarının bu denli çok
olması bile korkutucu ve bir an önce acil önlemler alınması gerektiğini açık
bir şekilde ortaya koymaktadır. Belirttiğim gibi, bu vakalar, adli mercilere ve
karakollara yansımış vakalardır, asıl, gerçek sayının katbekat fazla olduğunu
hepimiz çok iyi bilmekteyiz. Ailelerin toplumsal baskı nedeniyle yansıtmadığı
vakalar, bölgede devam eden çatışmalı ortamdan kaynaklı açığa çıkmayan veya
çıkartılmayan istismar vakaları, ülkemizde bulunan binlerce mülteci çocuğun
maruz kaldığı istismarlar ve daha birçok vaka, kayıt altına alınmamıştır. Bu
utanç tablosunun mimarı, AKP Hükûmetidir. Yıllardır izlediğiniz politikaların
ülkeyi getirdiği son nokta işte budur; cinsel istismarda dünya sıralamasında
3’üncü olmak. 
Üniversiteleri
pedofiliyi savunan akademisyenlerle doldurdunuz. Eğitim sistemini laik,
bilimsel, demokratik değerlerden uzaklaştırıp tekçi bir anlayışı hâkim
kıldınız. Eğitim kurumlarını ve yurtları tarikatlara ve dinî vakıflara peşkeş
çekmek durumundasınız. Neredeyse her gün eğitim kurumlarında ve yurtlarda
çocuklar istismara uğramaktadır. Diyanete bağlı müftülükler, açık bir şekilde
fetvalar vermekte, çocuk yaşta evliliği savunmaktan çekinmemektedir. Zaten Hükûmet,
önümüzdeki günlerde Meclise getireceği ikinci yargı paketiyle çocuk yaşta
evliliği yasallaştırmayı planlamaktadır. 
SEMİHA
EKİNCİ (Sivas) – Kandil’dekilerden de bahset.
BAŞKAN
– Hatibi dinleyelim değerli arkadaşlar.
DERSİM
DAĞ (Devamla) – İstismara uğrayan çocuğun, istismarcısıyla evlendirilmesine
yönelik çalışmalarınızın olduğunu bilmekteyiz. Her geçen gün artarak devam eden
istismar vakalarının sonlanması için caydırıcı cezalar verilmesi yerine,
yargıya intikal eden vakalar neredeyse cezasızlıkla sonuçlandırılmaktadır.
SEMİHA
EKİNCİ (Sivas) – Şehitlerden bahset.
ZÜLFÜ
DEMİRBAĞ (Elâzığ) – Cevap vermenize gerek yok, rol yapıyorlar zaten.
BAŞKAN
– Arkadaşlar sessiz olalım lütfen, hatibi dinleyelim.
DERSİM
DAĞ (Devamla) – Bu uygulamalara bir an önce son verilmelidir. Türkiye, tarafı
olduğu Birleşmiş Milletler Çocuk Hakları Sözleşmesi’nin gereklerini yerine
getirmelidir. 
ZÜLFÜ
DEMİRBAĞ (Elâzığ) – Gitsin bunları Diyarbakır Annelerine anlatsın.
DERSİM
DAĞ (Devamla) – Çocuk istismarını dinî ve yasal kılıflarla meşru bir hâle
getirmek yerine, ciddi, caydırıcı önlemler alınmalıdır. (AK PARTİ sıralarından
gürültüler)
GÜLÜSTAN
KILIÇ KOÇYİĞİT (Muş) – Bir dinle, bir dinle, bir dinlemeyi öğren.
SERPİL
KEMALBAY PEKGÖZEGÜ (İzmir) – Yaranız var, değil mi bu konuda?
BAŞKAN
– Lütfen…
DERSİM
DAĞ (Devamla) – Cezasızlık durumuna son verilmelidir. 
(Mikrofon
otomatik cihaz tarafından kapatıldı) 
BAŞKAN
– Devam edin, tamamlayalım.
DERSİM
DAĞ (Devamla) – Bizlerin temel sorumluluğu, çocuklarımıza, gençlerimize
yaşanılabilir, güzel, mutlu yarınlar yaratmaktır. Bu Meclis, mevcut utanç
tablosunu düzeltmek zorundadır. Yoksa bu acı gerçek, vicdanlarınızı ömrünüzün
sonuna kadar sızlatacaktır; tabii, hâlâ bir vicdanınız varsa. (HDP sıralarından
alkışlar, AK PARTİ sıralarından gürültüler)
BAŞKAN
– Değerli arkadaşlar, bir saniye… Her partinin konuşmacıları var değerli
arkadaşlarım. Rica ediyorum… Yerlerinizden niye sataşıyorsunuz?
İYİ
PARTİ Grubu adına söz isteyen, Eskişehir Milletvekilimiz Sayın Arslan
Kabukcuoğlu. (İYİ PARTİ sıralarından alkışlar) 
Süreniz
üç dakika Sayın Kabukcuoğlu.
İYİ
PARTİ GRUBU ADINA ARSLAN KABUKCUOĞLU (Eskişehir) – Sayın Başkan, değerli
milletvekilleri; yüce Meclisi saygıyla selamlıyorum. 
Cinsel
istismar, başkalarınca cinsel olarak kötüye kullanılmaktır. Kişi istemediği
hâlde başkalarının cinsel yönelimlerine hedef olmaktadır. Cinsel istismarın
çocuklar üzerinde görülen belli başlı etkileri, stres bozukluğu, aşırı
alınganlık, panik, unutkanlık, kendine zarar verme, benliğinin zedelenmesi,
depresyon, korku, kızgınlık ve bazen de intihar girişimleridir. Hedef obje,
aciz içinde veya toplumsal baskıyla zedelenmiş kimlikteyse toplumda yer
bulamayacağını düşünerek karşı tarafın saldırısını reddedememekte veya bu
saldırıyı topluma anlatamayacağını düşünüyorsa söyleyememektedir. Cinsel
istismar, aile içinde, iş yerinde, okulda, öğrenci yurtlarında ve arkadaş
çevrelerinde daha sık olarak karşımıza çıkıyor.
İstismar,
tanımadığı çevrelerden veya kişilerden gelince kişinin bunu açığa çıkartması,
ifşa etmesi daha kolayken; tanıdığı kişiden ya da çevrelerden gelirse bunları
açığa çıkartmakta, ifşa etmekte kişi zorlanmaktadır. 
Çocuklar,
cinsel saldırıyla yetişkinlere göre daha zor baş etmektedir. Eğitim ve kişisel
hakların gelişmediği toplumlarda istismar, hem gizli kapaklı kalmakta hem de
bunların açığa çıkması engellenmektedir. Bu durumdaki mağdurlara desteğin
sağlanması, daha büyük zorluklar içermektedir. 
2017
UNICEF verilerine göre, dünyada 1-19 yaş arasındaki 15 milyon kadar kız çocuğu
ömürlerinde en az bir kez cinsel ilişkiye zorlanmışlar ya da saldırıya maruz
kalmışlar. Cinsel şiddete maruz kalan ergen kızların yalnızca yüzde 1’i,
profesyonel yardım alabilmiş. TÜİK verilerine göre, ülkemizde 2017 yılında
18.623 çocuk, cinsel istismara maruz kalmıştır.
Cinsel
istismarı önlemek için neler yapılmaktadır? UNICEF’in önerileri şöyledir: Çocuk
istismarını engelleyecek eğitim, sosyal refah, adalet ve sağlık sistemleri,
toplumla ve çocuklarla iş birliği yapılarak programlanmalıdır. Yetişkin
davranışlarını değiştirecek ekonomik, toplumsal eşitsizlik ile şiddeti mazur
gösterecek toplumsal kültürel normlar düzeltilmeli, yetersiz yasal düzenlemeler
gözden geçirilmeli, şiddetin rahatlıkla dile getirilebileceği ve tespit
edilebileceği eğitimler verilmelidir. 
Arkadaşlar,
bizim Anayasamızın 41’inci maddesinde “Devlet, her türlü istismara ve şiddete
karşı çocukları koruyucu tedbirleri alır.” denilmektedir. Aynı şekilde, Ceza
Kanunu’muzun 103’üncü maddesinde çocuğu cinsel yönden istismar eden kişilere
sekiz ila on beş yıl arasında ceza, çocuğun vücuduna bir organ veya sair
cisimlerin sokulması durumunda on altı yıldan aşağı olmamak üzere hapis cezası,
“Mağdurun on iki yaşını tamamlamamış olması hâlinde verilecek ceza, on sekiz
yıldan az olamaz.” gibi şartlar konulmuştur. Tüm bunlarla görülmektedir ki son
on dört yılda bu suçların 10 misli arttığı dikkate alınırsa…
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Kabukcuoğlu. 
ARSLAN
KABUKCUOĞLU (Devamla) – Ben, sayın milletvekillerine şöyle seslenmek istiyorum:
Çok azınız ebe, dededir; çok azınız da anne baba değildir ama herkes haladır,
dayıdır, teyzedir, amcadır ve bir şekilde, yeğenleriniz vardır, akrabalarınız
vardır. Arkadaşlar, bu suç gittikçe artıyor ve Türkiye Cumhuriyeti’nde bununla
baş edilemiyor. Büyük Millet Meclisinde kurulacak bir araştırma komisyonu,
araştırma müessesesi, yılda 1 çocuğu, 1 ruhu bu saldırıdan kurtarırsa eğer,
değil 1 tane, 10 tane daha, 20 tane daha araştırma komisyonunun kurulması
yerinde olur. 
Saygılarımı
sunuyorum. (İYİ PARTİ sıralarından alkışlar) 
BAŞKAN
– Öneri üzerinde söz isteyen, Cumhuriyet Halk Partisi Grubu adına Mersin
Milletvekilimiz Sayın Alpay Antmen. (CHP sıralarından alkışlar)
Süreniz
üç dakika Sayın Antmen.
CHP
GRUBU ADINA ALPAY ANTMEN (Mersin) – Teşekkür ederim Sayın Başkan.
Değerli
milletvekilleri, cinsel istismar suçlarına dair bilgiler baroların CMK
servisleri tarafından, mağdurlara atanan müdafi sayısı ve daha da acısı, adli tıp
verileriyle vahim bir şekilde karşımıza çıkmakta ve maalesef, her geçen gün,
ülkemizde cinsel istismar suçları ve çocuklara karşı istismar vakaları büyük
artış göstermektedir. 
Özellikle
çocuklara yönelik cinsel istismar suçlarının giderek arttığı günümüzde,
çocukların cinsel istismarı tanımlayabilmesi ve tanıması, vücuduna kendisinden
habersiz kimsenin dokunamayacağı konusunda bilinçlenmesi, karşısındaki kişi
büyük de olsa istemediği durumlarda “Hayır.” diyebileceğini öğrenmesi, tehdit
bile edilse anne babasından saklanacak sırlarının olmaması gerektiğini
öğrenmesi, iyi dokunma ve kötü dokunma arasındaki farkı anlayabilmesi ile
kendini bu eylemlere karşı koruyabilmesi konusunda eğitmek istismar vakaları
için son derece büyük önem taşımaktadır.
Öncelikle,
esas görevlerinden biri de insan haklarını korumak ve kollamak olan
barolarımızın çocuğa karşı işlenen bu tip suçlarda davalara müdahale
taleplerinin kabul edilmesi gerekmektedir. Ancak bazı siyasilerin söylemleri,
medyada kullanılan dil ve laiklikten geri adım atılması çocuk istismarını
artırmaktadır. Kız çocuklarının eve kapatılması, ailelere ve çocuklara yeterli
eğitim verilememesi ve her gün bir adaletsizliğin ortaya çıkması da masumları
sindirirken tacizcileri cesaretlendirmektedir. 
Değerli
milletvekilleri, bu ülkede, 14 yaşındayken 12 kişinin tecavüzüne uğrayan
çocuklara şahit olduk. 13 yaşındaki bir kız çocuğu aralarında kaymakamlık yazı
işleri müdürü, yüzbaşı, muhtar ve korucuların da bulunduğu 28 kişinin cinsel
istismar ve tecavüzüne maruz kaldı, ardından sanıklara rıza indirimi yapıldı
yani neredeyse tecavüze uğrayan kızcağızımızı suçlu çıkaracaklardı. 12
yaşındaki bir evladımız tecavüze uğradı “Rızası var.” denildi, mahkeme
tecavüzcüyü serbest bıraktı. 
Değerli
milletvekilleri, bebekler, evet, bebekler, 3 yaşında, 5 yaşında çocuklarımız
istismara uğruyor. Bu örnekler o kadar çok ki inanın dava dosyalarını okumaya
yüreğiniz yetmez, yüreğiniz kaldırmaz. Çocuklar hepimizin. Çocuklarda siyaset,
din, ırk, mezhep aranmaz, yoktur, onların hepsi masumdur. İstismara uğrayan her
çocuk hepimizin evladıdır. Çocuk istismarı politiktir, bu nedenle çocuk
istismarını önlemenin yolu da politiktir, politikadan geçer.
Bakın
değerli milletvekilleri, yapılması gereken iş, devlet politikası olarak aile
içi şiddet başta olmak üzere kadına ve çocuklara karşı her türlü istismarı
önleyici tedbirleri en doğru ve en hızlı şekilde almaktır. Bu işin siyaseti ve
önlem alınmazsa geri dönüşü yoktur.
Değerli
milletvekilleri, gelin, bu öneriyi kabul ederek çocuklarımız için neler
yapabileceğimizi birlikte araştırıp birlikte çözelim.
(Mikrofon
otomatik cihaz tarafından kapatıldı) 
ALPAY
ANTMEN (Devamla) - Tamamlayayım Sayın Başkan.
BAŞKAN
– Tamamlayın.
ALPAY
ANTMEN (Devamla) – Evet, değerli milletvekilleri, gelin bu öneriyi kabul edin.
Çocuklarımız için neler yapabileceğimizi birlikte araştıralım, birlikte çözüm
önerileri getirelim, bu sorunu birlikte çözelim ve çocuklarımıza hep birlikte
güzel yarınlar hazırlayalım.
Saygılar
sunuyorum. (CHP ve HDP sıralarından alkışlar)
BAŞKAN
– Öneri üzerinde söz isteyen Adalet ve Kalkınma Partisi Grubu adına Bartın
Milletvekilimiz Sayın Yılmaz Tunç. (AK PARTİ sıralarından alkışlar) 
Süreniz
üç dakika Sayın Tunç. 
AK
PARTİ GRUBU ADINA YILMAZ TUNÇ (Bartın) - Sayın Başkan, değerli milletvekilleri;
HDP grup önerisi hakkında AK PARTİ Grubu adına söz almış bulunuyorum. Bu
vesileyle Genel Kurulu saygılarımla selamlıyorum.
Çocukların
cinsel, fiziksel, duygusal istismarı ve çocuk ihmali sadece ülkemizde değil,
Avrupa ülkeleri başta olmak üzere, bütün dünyanın önemli bir sorunu. Çocuklar,
çevresinden gelecek olan tehlikelere karşı en savunmasız toplum kesimi. O
nedenle, çocuklarımızı korumak, başta anne babaların ama en önemlisi de
devletin asli görevi. Bu nedenle çocukların korunması konusunda ülkemizde başta
uluslararası sözleşmeler olmak üzere, yasal mevzuatımızda uygulamaya yönelik
önemli adımlar atıldığını yıllar içerisinde görmüş bulunuyoruz. 1990 Birleşmiş
Milletler Çocuk Hakları Sözleşmesi’ni ilk imzalayan ülkelerdeniz. Çocukların
Cinsel Suiistimal ve Cinsel İstismara Karşı Korunmasına İlişkin Avrupa Konseyi
Sözleşmesi’ni 2007’de imzaladık. Yine, 2005 yılında Türk Ceza Kanunu’nda
çocukların cinsel istismarı suçu düzenlendi ve suçun cezasında Avrupa
ülkelerindeki üst sınır bizim ülkemizde alt sınır. Hatta 2014 yılında
cezalardaki artış nedeniyle bu çocuk istismarına yönelik suçlarda verilecek
cezaların oldukça yüksek olduğunu da akademisyenlerimiz belirtiyorlar. 
Tabii,
sadece cezaların artırılması bu olayların sona erdirilmesine yetmiyor. Evet,
tek bir çocuğun istismara uğraması bile hepimizi derinden yaralıyor. O nedenle,
bu tür hoş olmayan durumları ülkemiz gündeminden kaldırmak için aslında Türkiye
Büyük Millet Meclisi de çalışma yaptı. Yani bu konuda biz komisyon kurduk, işte
komisyon raporu, 2016 yılında, ben de başkanlığını yapmıştım, güzel de bir
çalışma oldu. Burada 11 profesör, çocuk istismarı alanında çalışan 8 sivil
toplum kuruluşu, 13 kurum, 22 uzmanın hazırladığı -hem barolardan hem de
üniversitelerden- 52 adet rapor bu komisyon raporumuza yansıdı. Bu raporda da
88 tane acil somut öneri var. 2016’daki rapordan bu yana hayata geçirilen çok önemli
hususlar var. Bu önerilerden büyük bir kısmı: Yurtların denetimi,
ruhsatlandırılması -özel, kamu- hepsinin Millî Eğitim Bakanlığına verilmesi
gibi. Türk Ceza Kanunu’ndaki 103’üncü maddenin yeniden düzenlenmesi gibi. Yine,
Aile ve Sosyal Politikalar Bakanlığı ile Millî Eğitim Bakanlığının çocuk
istismarı alanında hem çocuklara yönelik hem de anne babalara yönelik eğitimler
vermesi gibi. BTK’nin internette getirdiği sınırlandırmalarla ilgili çok önemli
ilerlemeler gibi. Çocuk izlem merkezlerinin kurulması gibi. Bunlar, bu
uygulamadaki tedbirler alınmaya devam ediyor, daha alınacak birçok tedbir var. 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Tunç.
YILMAZ
TUNÇ (Devamla) – Ve bu Komisyon raporumuz, aslında çocuk istismarı alanında,
ülkemizde iktidarıyla muhalefetiyle milletvekillerimizin de önemli katkısıyla
önemli bir kaynak.
Şurada
şunu düzeltmemiz lazım: Çocuk istismarı, evet, hepimizi derinden sarsar,
önlensin, çocuk istismarının her türüne karşıyız; cinsel istismara da karşıyız,
duygusalına da fiziksel istismarına da karşıyız; çocukların ihmaline de
karşıyız ama dağa kaçırılan kız çocuklarının istismarına da açıkça buradan
karşı koymamız gerekiyor. (AK PARTİ sıralarından alkışlar) 
İstatistiklerle
ilgili de yanlış bilgiler veriliyor, burada yanıltıcı rakamlar veriliyor: İşte
“yüzde bin” diyen var, “yüzde 400” diyen var, bir milletvekilimiz “10 kat
arttı.” dedi. Adalet Bakanlığının resmî istatistikleri. 2002 yılında açılan
dava sayısı 4.988 -gönül isterdi ki hiç olmasın- 2002’den 2008’e baktığımızda
4.988’den 4.061’e düşüyor, 4.061. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Tunç. 
YILMAZ
TUNÇ (Devamla) – Bağlıyorum.
2009’da
UYAP sistemine geçiyoruz ve istatistik yöntemi değişiyor. Burada dava sayısı
değil; karar sayısı, suç sayısı, birtakım değişiklikler nedeniyle istatistiğin
bir anda 2008’de 4.061 iken 2010’da 16.135’e çıktığını görüyoruz. Bu mümkün mü,
4 kat artar mı? Yüzde 400?
GÜLÜSTAN
KILIÇ KOÇYİĞİT (Muş) – Evet. 
YILMAZ
TUNÇ (Devamla) – Artar mı? 
GÜLÜSTAN
KILIÇ KOÇYİĞİT (Muş) – Evet. 
YILMAZ
TUNÇ (Devamla) – Bir yılda?
GÜLÜSTAN
KILIÇ KOÇYİĞİT (Muş) – Evet. 
YILMAZ
TUNÇ (Devamla) – 4 binden 16.135’e? Bu, UYAP sisteminden kaynaklanıyor ve
2010’da 16.135; 2018, en son istatistik 15.560.
GÜLÜSTAN
KILIÇ KOÇYİĞİT (Muş) – UYAP neyi ölçüyor?
YILMAZ
TUNÇ (Devamla) – Tabii, hepimiz bu rakamın daha da aşağıya düşmesi için
çalışmalıyız, hiçbir çocuğumuzun istismara uğramaması için çalışmalıyız. Bu
noktada Hükûmetimizin de çalışmaları devam ediyor. Bu nedenle, bu kurulan
Komisyonun raporunu iyi bir inceleyelim, 88 somut öneriyi de takip edelim. 
Bu
duygu ve düşüncelerle hepinizi sevgiyle saygıyla selamlıyorum. (AK PARTİ
sıralarından alkışlar)
BAŞKAN
– Öneriyi oylarınıza sunuyorum: Kabul edenler… Kabul etmeyenler… Öneri kabul
edilmemiştir. 
Değerli
milletvekilleri, Cumhuriyet Halk Partisi Grubunun İç Tüzük’ün 19’uncu maddesine
göre verilmiş bir önerisi vardır, okutup işleme alacağım ve oylarınıza
sunacağım. 
3.- CHP Grubunun, Türkiye Büyük Millet Meclisi
Gündemi’nin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, çiftçilerin finansal sorunlarının araştırılarak bu sorunlara
ilişkin çözüm önerilerinin tespit edilmesi amacıyla verilmiş olan (10/2470)
esas numaralı Meclis Araştırması Önergesi’nin ön görüşmelerinin, Genel Kurulun
19 Şubat 2020 Çarşamba günkü birleşiminde yapılmasına ilişkin önerisi
19/2/2020
Türkiye Büyük Millet Meclisi Başkanlığına
Danışma
Kurulu 19/2/2020 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Engin
Altay
 İstanbul
 Grup
Başkan Vekili
Öneri:
Türkiye
Büyük Millet Meclisi Gündemi’nin “Genel Görüşme ve Meclis Araştırması Yapılmasına
Dair Öngörüşmeler” kısmında yer alan, çiftçilerin finansal sorunlarının
araştırılarak bu sorunlara ilişkin çözüm önerilerinin tespit edilmesi amacıyla
verilmiş olan (10/2470) esas numaralı Meclis Araştırması Önergesi’nin
görüşmelerinin Genel Kurulun 19/2/2020 Çarşamba günlü (bugün) birleşiminde
yapılması önerilmiştir. 
BAŞKAN
– Şimdi önerinin gerekçesini açıklamak üzere Cumhuriyet Halk Partisi Grubu
adına Balıkesir Milletvekilimiz Sayın Ahmet Akın konuşacaktır. (CHP
sıralarından alkışlar)
Süreniz
beş dakika Sayın Akın. 
CHP
GRUBU ADINA AHMET AKIN (Balıkesir) – Sayın Başkanım, değerli milletvekili
arkadaşlarım; grup önerimiz adına söz aldım. Hepinizi saygıyla selamlıyorum. 
Şimdi
değerli arkadaşlar, “Köylü milletin efendisidir.” Ulu Önder Mustafa Kemal
Atatürk… Bir kere bunu üstüne basa basa söylemek istiyorum. Neden söylemiş? Bu
cümleyi neden bizim çok iyi anlamamız gerekiyor? Şimdi, düşünün, köylü ekmeden,
üretmeden kalkınma olabilir mi? Olamaz. Köylümüz, çiftçimiz, hayvancımız
üretecek ki, kazanacak ki memleket kalkınsın. 
Şimdi
geldiğimiz noktada durum nasıl? İktidarınız bırakın çiftçiyi ürettirmek,
bitirmek için mücadele ediyor. Şimdi bunu söylerken şunu düşünüyor
olabilirsiniz: “Çiftçimiz bitse de olur, biz ithal edelim. Nasılsa biz ithalatı
seviyoruz, ithal ederiz, çiftçimiz de rahat rahat köyünde oturur.” Ama
maalesef, köylerimiz de bomboş duruma geldi. Size bir tavsiyem var değerli
arkadaşlarım. Bakın, Balıkesir Milletvekiliyim. Lütfen, gelin Balıkesir’e
gidelim, Balıkesir’in köylerini bir dolaşın; gelin görün ki oradaki
insanlarımız ne yapıyorlar. Şimdi, tarımla, hayvancılıkla uğraşan insanlarımıza
gidin bir dokunun ama şunu da bilin ki: Bir dokunacaksınız, bin ah
işiteceksiniz çünkü şu anda köylümüz, çiftçimiz bu durumda. (CHP sıralarından alkışlar)
Değerli
arkadaşlar, çiftçimiz kazanamıyor. Kazanamayınca ne yapıyor? Ekemiyor. O zaman
ne yapıyor? Tarımdan vazgeçiyor yani toprağını terk ediyor. Örnek olarak: 2002
yılında 93 milyon dönüm buğday ekilirken bugün 68,5 milyon hektara düşmüş
durumda. Şimdi size soruyorum: Bu çiftçimiz bunu keyfinden mi bıraktı,
keyfinden mi ekmiyor? Ne oluyor sonra? Demin de söyledim, “ithalat” en
sevdiğiniz kelime. İthalata hizmet ediyorsunuz ama maalesef, bizim çiftçimize
hizmet etmiyorsunuz. Bakın, 2018’de 5,6 milyon ton, 2019’da 9,8 milyon ton
sadece buğday ithal ettik. 2019’da da ithalatta şampiyon olduk. Ne şampiyonu
olduk? Türk çiftçisini bitirme, ithal çiftçiyi kazandırma şampiyonu olduk;
sizleri tebrik ediyorum(!) İktidarınız, maalesef, Türk çiftçisine değil, bakın,
Amerika, Rusya, Polonya vesaire ülkelerin çiftçilerine çalışıyor. Hatta,
hatırlayınız, bir bakanınız Fransız çiftçisine destek olduğundan dolayı
madalyayla ödüllendirildi. Ama hiç merak etmeyin, önümüzdeki ilk seçimde Türk
çiftçisi sizin yakanıza madalyayı takacak “Yolcudur Abbas, bağlasan durmaz.”
diyecek. (CHP sıralarından alkışlar)
Değerli
arkadaşlar, politikalarınız gerçek anlamda halktan koptuğu için bitmiş durumda.
Tarımda da aynı şekilde, baştan aşağı yanlış. Balıkesir’den yine bir örnek:
Bakın, başta Bigadiç olmak üzere, Kepsut’ta, Sındırgı’da geçen yıla kadar tam
14 bin dönüm arazide haşhaş ekiliyordu ki o bölgenin haşhaşı afyon değeri en
yüksek olan haşhaş. Şimdi TMO “14 bin değil, biz bunu satamıyoruz, ihraç
edemiyoruz, 3 bin 500 dönüm ekeceğiz.” dedi ve kota getirdi. Ne oldu? Orada
bunu eken çiftçilerimiz zor duruma düştü. Şimdi, ithalatı, maşallah, çok iyi
beceriyorsunuz ama Türk milletinin, Türk çiftçisinin ürününe gelince bizim
çiftçimize diyorsunuz ki: “Ekmeyin, biz satamıyoruz.” Arkadaşlar, o zaman,
satacak insanlara yerinizi bırakın. Alın, burada Cumhuriyet Halk Partisi, Türk
milletinin çiftçisine sonuna kadar sahip çıkar. Hiç merak etmeyin. (CHP
sıralarından alkışlar)
İktidarınız,
çiftçinin dilinden anlamıyor, sözünden anlamıyor. Değerli arkadaşlar, çok basit
-halktan koptunuz- gidin çiftçiye, hayvancıya bir bakın, şu anda size
anlatacaklardır dertlerini. Mazotu, gübreyi, ilacı yabancı şirketlerin
belirlediği fiyatlardan sattırıyorsunuz. Yani ne yapıyorsunuz? Bizim
çiftçimizi, maalesef, yabancı şirketlerin sömürüsüne bırakıyorsunuz. 
Ziraat
odası başkanları ve ekipleri geçen ay Meclisimize ziyarete geldiler, tüm
nezaketleriyle misafir oldular ve tüm milletvekillerini dolaştılar, bana da
geldiler, sizlere de geldiler. Burada nezaketle tepkilerini ortaya koydular,
para istemediler “Borçlarımızı silin.” demediler; istedikleri, çözüm
önerilerini ortaya getirmek. Ama ne yaptınız? Çözüm ürettiniz mi? Hayır.
Aksine, o gün, arkadaşlarımız buradayken bir kararnameyle 45 bin ton çeltik
ithalatı için izin verdiniz. Buna da ancak şu denir: Ayıptır, yazıktır,
günahtır!
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Akın.
AHMET
AKIN (Devamla) – Teşekkür ederim.
Değerli
arkadaşlar, doğrular maalesef acı. Cumhuriyet tarihinin -gelmiş geçmiş-
çiftçisine en çok eziyet eden iktidarı sizsiniz. İktidar, çiftçisini hiçbir
dönemde bu kadar ezmedi, bu kadar yok saymadı. Gerçekten ayıp, yazık, günah! 
Üstüne
üstlük tarım sulama ücretleri var, orada elektrik fiyatları var. İki yılda
elektrik fiyatları yüzde 108 arttı. Elektrikte, mazotta, gübrede, ilaçta,
hepsinde birim fiyatlarını düşürmeniz lazım. Çiftçimizin 1 kuruş ama 1 kuruş
borcu olduğu zaman desteklemelerine el koyuyorsunuz. Bunu da sizin vicdanınıza
bırakıyorum.
Bakın,
hayvancımız, sütçümüz, besicimiz zor durumda. Ya, süt inekleri mezbahaya
gidiyor. Sütçülükle ilgili hiçbir şey bilmiyorsanız, 1 kilo süt 1,5 kilo yem
satın alsın, geri kalanını bizim Türk çiftçisi halleder. 
Değerli
arkadaşlar, bakın, çiftçilerimizin sırtındaki yükü almak zorundayız. Bizim
çiftçilerimiz borçlu, tüccara borçlu, herkese borçlu, bankaya borçlu, sizden
destek bekliyorlar.
(Mikrofon
otomatik cihaz tarafından kapatıldı)
BAŞKAN
– Tamamlayın ve selamlayalım. 
AHMET
AKIN (Devamla) – Sadece Balıkesir için değil, tüm Türkiye’deki çiftçilerimiz
adına diyorum ki: “Gelin birlik olalım, beraber olalım, bu Türk çiftçisine
destek olalım.” Eğer bu işi beceremiyorsanız gidin, zaten en yakın zamanda
iktidardayız, biz gerekli çalışmayı yaparız. 
Hepinize
saygılar. (CHP sıralarından alkışlar) 
BAŞKAN
– Öneri üzerinde söz isteyen İYİ PARTİ Grubu adına Konya Milletvekilimiz Sayın
Fahrettin Yokuş… Yok. 
Değerli
arkadaşlar, devam edelim, siz de bir haber verin arkadaşımıza. 
Söz
sırası Halkların Demokratik Partisi Grubu adına İstanbul Milletvekilimiz Sayın
Erol Katırcıoğlu’na aittir. (HDP sıralarından alkışlar) 
Süreniz
üç dakika Sayın Katırcıoğlu. 
HDP
GRUBU ADINA EROL KATIRCIOĞLU (İstanbul) – Teşekkür ederim. 
Sayın
Başkan, sayın milletvekilleri; hepinize saygılarımı sunuyorum. 
Şimdi,
artık sanırım krizi bir şekilde konuşuyoruz. En azından, krizden çıkma ihtimali
üzerine Sayın Bakan bazı açıklamalarda bulunuyor ki bir krizde olduğumuzu
anlıyoruz, onların da kabul ettiği bir durum olduğunu düşünüyoruz artık. 
Fakat
arkadaşlar, krizler herkesi eşit ve aynı şekilde etkilemezler. Özellikle son
yıllarda, 2018 krizinden sonra iktisatçılar gelir dağılımıyla krizler
arasındaki ilişkiyi araştırıyorlar ve buradan çıkan şey şu, diyorlar ki:
“Krizlerde gelir dağılımının üstünde olanlar yani -tırnak içinde söylüyorum-
varlıklılar, varlıklı kesim, tasarruf edebilen kesim tasarruf yapar ve
bankalara tasarruflarını verirler, böylelikle faiz geliri elde etmeye devam
ederler.” Fakat gelir dağılımında belli bir gelir seviyesinin altında olan insanlar
aksine borçlanırlar arkadaşlar. 
Bakın,
bence, bu, önümüzdeki dönemin en önemli kelimesi ya da kavramı “borçlanmak”.
Özetle, Türkiye en azından üç yıldır ciddi bir kriz altında ve dolayısıyla da
bu kriz, gelir dağılımının altında olan çiftçilerimizi… Ki, bugünkü araştırma
önergesinin konusu bu olduğu için “çiftçiler” diyorum, çiftçilerin dışında
tabii ki toplumun çok çeşitli kesimleri, gelir dağılımının altında olan
kesimleri, yani gelir dağılımında belli bir düzeyin altında olan kesimleri
esasında bu krizden yukarıdakilerden daha fazla etkilenmiş oluyorlar. Şimdi,
çiftçilerin durumuna baktığımızda… Arkadaşlar, “çiftçi” dediğiniz, tarımdan söz
ediyoruz ve geçen sene soğanın peşinde koştuk, patatesin peşinde koştuk ve
iktidarın tarım konusunu özellikle dikkate alması gerektiğini bu Mecliste de
çok kişi ifade etti. Şimdi arkadaşlar, böyle baktığımızda, çiftçilerimiz
gerçekten zor durumda. Bakın, aşağı yukarı 160 milyar Türk lirası borçları var
ve bu borçları herhangi bir yılın hasadıyla ödeyebilecek durumda değiller ve
tarım yapan insanların arazilerinin önemli bir kısmı bankalarca ipotek altında.
Yani, bizim arkadaşlarımızın yaptığı hesaba göre 40 milyon dönüm ipotek altında
özel bankalarla ilgili olarak veya Trakya’da bir özel banka, binlerce, yüz
binlerce diyebilirim, alanı ipotek altına almış durumda. 
(Mikrofon
otomatik cihaz tarafından kapatıldı)
BAŞKAN
– Devam edin. 
EROL
KATIRCIOĞLU (Devamla) – Dolayısıyla da arkadaşlar, önümüzdeki dönemin krizden
çıkmakla ilgili olarak bir anlamı varsa sizler için de, o zaman tarımda güç
durumda olan çiftçilerimizin durumunu iyileştirmeye yönelik bir şeyler yapmamız
lazım ve bu araştırma önerisi bu anlamıyla önemli bir fırsat olabilir
arkadaşlar çünkü çok açık bir şey var, nasıl iktidar sanayicilerin borçlarını
silebiliyorsa, bence yapılması gereken şeylerin başında çiftçilerimizin
borçlarının silinmesi gelmektedir. Dolayısıyla da çiftçilerimizi rahatlatmaya
ve önümüzdeki dönemde de tarımsal üretimin artmasına yönelik olmak üzere bir
inisiyatifi yerleştirmiş oluruz diye düşünüyorum. O sebeple de Cumhuriyet Halk
Partisinin verdiği bu öneriye olumlu baktığımızı ve destekleyeceğimizi
söylüyorum. 
Hepinize
iyi günler diliyorum. (HDP sıralarından alkışlar)
BAŞKAN
– Söz sırası, İYİ PARTİ Grubu adına Konya Milletvekilimiz Sayın Fahrettin
Yokuş’ta. (İYİ PARTİ sıralarından alkışlar)
Süreniz
üç dakika Sayın Yokuş.
İYİ
PARTİ GRUBU ADINA FAHRETTİN YOKUŞ (Konya) – Sayın Başkan, değerli
milletvekilleri; İYİ PARTİ Grubu adına hepinizi saygıyla selamlıyorum.
Çiftçilerimizin
içinde bulunduğu sorunlar defalarca bu kürsüde anlatıldı. Zaman zaman biz de
anlattık. Hafta sonu Konya’da çiftçilerimizle yaptığım görüşmelerde gördüm ki
Konya’da özellikle elektrik parasını ödeyemeyen 4 binin üzerinde çiftçi icralık
olmuş. Konya bazında bu kadar çiftçimiz sadece kuyulardan su çekmek için
kullandığı elektrik borcundan dolayı icralık olduysa, bu çok önemli bir
gösterge olarak ortaya çıkıyor. Yine, çiftçilerimizin en yoğun olduğu köy ve
kasabalara gittiğimizde gördük ki köy ve kasabalarımız ören yerine dönmüş;
artık köylerimizde kala kala 50 yaş üstü çiftçilerimiz kalmış, birçok köy
boşalmış. 
Şimdi,
bu gerçekleri buradan zaman zaman ifade ettiğimizde, “Çiftçiyi ihmal ettiniz.”
dediğimiz zaman, icralardan bahsettiğimiz zaman şöyle bir savunma oluyor: “Efendim,
biz, çiftçimize hak ettiğini verdik.” Efendim, eğer çiftçimize hak ettiğini
vermiş iseniz gayrisafi yurt içi hasılanın yüzde 1’ini hangi yıl verdiniz,
2006’dan bu yana? Vermediğinizi, hatta yarısını verdiğinizi buradan defalarca
anlattık. Eğer zaten o kanun gereği vermeniz gereken hibe ve destekleri
verseydiniz bugün çiftçilerin ne icra meselesini konuşurduk ne Tarım Krediyi
konuşurduk ne Ziraat Bankasını konuşurduk ne de köylerden göçü konuşurduk ama
vermediğiniz haklar yüzünden, zamanında vermediğiniz teşvikler yüzünden,
zamanında vermediğiniz hibeler yüzünden köylerimiz artık boşalmış, çiftçimiz
üretemez olmuş ve sonuçta toprağa küsen çiftçi göç ederek şehirlerde amele
olmaya başlamıştır. 
Buradan
defalarca söyledik; eğer Türkiye bir yerlere varacaksa tarımı ihmal etmememiz
gerektiğini defalarca anlattık; çiftçimizin, hayvancılıkla uğraşanlarımızın
mutlaka ciddi manada gözetilmesi gerektiğini söyledik. 
(Mikrofon
otomatik cihaz tarafından kapatıldı) 
BAŞKAN
– Tamamlayın.
FAHRETTİN
YOKUŞ (Devamla) - Hatta dedik ki: Köylerde hâlen yaşayan, çiftçilik yapan,
besicilik yapan insanlarımızı -inanın, samimiyetle burada ifade ettik- birer
altın madalya takarak ödüllendirseniz -hem de cumhuriyet altını- “Siz bizim
için kıymetlisiniz, siz var olduğunuz sürece Türk milleti, bu millet var olur.
Aman köyünüzü, toprağınızı terk etmeyin, yıllarca biz sizi ihmal ettik ama
bundan sonra etmeyeceğiz, size bakacağız, sizi köylerde huzur içinde
yaşatacağız, mutlu yaşatacağız, hak ettiğiniz değeri vereceğiz.” deseniz inanın
köylü mutlu olur, çiftçi mutlu olur ve artık köyden şehre değil, şehirden köye
göçün yolu açılır diyorum, hepinizi saygıyla selamlıyorum. (İYİ PARTİ
sıralarından alkışlar)
BAŞKAN
– Söz sırası Adalet ve Kalkınma Partisi Grubu adına Kars Milletvekilimiz Sayın
Yunus Kılıç’a aittir. (AK PARTİ sıralarından alkışlar)
Süreniz
üç dakika Sayın Kılıç. 
AK
PARTİ GRUBU ADINA YUNUS KILIÇ (Kars) – Sayın Başkan, saygıdeğer
milletvekilleri; konuşmacılarımızın da ifade ettiği gibi, çiftçi sermaye
yeterliliği en az olan kesim. Elbette ülkede birtakım sıkıntılar olduğu zaman
çiftçi de, zaten meşakkatli bir iş yapmakta olan üretici de ne yazık ki buradan
payına düşeni almak durumunda kalıyor. Hatırlarsanız konuştuklarımız son bir
buçuk yıla ait meseleler. Burada ülkemizin içerisine sokulmaya, çekilmeye
çalışıldığı bu kaos ortamında faiz oranlarının yükselmesi, dövizin artması,
girdi fiyatlarının artmasıyla beraber tabii ki çiftçinin de bizim
hükûmetlerimiz zamanında ulaşımını kolaylaştırdığımız krediye daha yüksek faiz
oranlarıyla ulaşmasına sebep oldu, bu doğru. Yalnız şimdi 31 Ocak 2019
itibarıyla borçlarını çeşitli sebeplerle ödemekte sıkıntı çeken çiftçilerimizin
üzerindeki bu yükü hafifletmek, azaltmak, tekrar üretimde kalabilmelerini
sağlamak adına da çok önemli adımlar atmaya başladık. 
Bunlardan
bir tanesi, Ziraat Bankası, ödemesi gelmiş olan, ödemekte sıkıntı çekilen
borçlarla alakalı beş yıl süreyle yeniden yapılandırma yaptı ve şu anda
çiftçilerimiz bu borçlarını yılda yüzde 9 gibi düşük bir faiz oranıyla beş yıla
yayarak yapılandırma imkânına kavuştu. 
Yine,
en fazla çiftçimize nakdi ve ayni kredi kullandırmakta olan Tarım Kredi
Kooperatifi de -ki 800 binin üzerinde üyesi var- yine aynı şekilde Ziraat
Bankasını takip ederek borçlarını üç yıl vadeyle yapılandırma kararı aldı.
Hatta çok ileri bir karar daha aldı, geçen yıl, evvelsi yıl yüksek faiz
oranlarıyla almış oldukları kredileri ödeme zorluğuna girmiş olan
üreticilerinin, ortaklarının bu kredilerini reel düşük faiz oranlarıyla yeniden
yapılandırma kararı aldı ve bunun Tarım Kredi Kooperatifine yıllık maliyeti 33
milyon liranın üzerinde. Bu şekilde yararlandırmayı düşündükleri üye sayısı 50
binin, yeniden kredilendirecekleri rakamsa 500 milyon liranın üzerinde. 
Saygıdeğer
milletvekilleri -konuşmacıları dinlerken tabii bazı şeylere de duyarsız
kalmamız mümkün değil- bizim, tarımda ithalatçı bir ülke olduğumuzu her çıkan
konuşmacı ısrarla vurguladı. Arkadaşlar, istatistiklere güvenmemiz lazım. Biz,
tarımda, özellikle son on sekiz yıldır, açık ara ihracatçı bir ülke konumundayız;
her yıl ortalama 4,5 milyar dolar ihracatımız ithalatımızdan fazla yani cari
dengeye katkısı olan bir sektör tarım. 
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Kılıç. 
YUNUS
KILIÇ (Devamla) – Teşekkür ederim Sayın Başkan. 
Yine,
konuşmacıların, Ahmet Akın Bey’in ısrarla söylediği buğday ithalatı… Keşke bu
şekilde daha fazla ithalat yapabilsek. Neden biliyor musunuz? Dâhilde işleme
rejimiyle biz bu buğdayı ithal ediyoruz ve bunu katma değerli ürünlere
dönüştürdükten sonra satmamızdan kaynaklı yılda aşağı yukarı en az 800 milyon
dolar ülkemizin ilave bir geliri var. On sekiz yılda Türkiye'ye bu yolla
kazandırılmış döviz miktarı toplam 12 milyar doların üzerindedir. Yani Türkiye
aslında buğdayda rahatlıkla kendine yeten bir ülkedir, hatta 1 milyon ton fazla
üretimi vardır ama almış olduğu buğdayı makarna, bisküvi, irmik gibi katma
değeri daha yüksek ürünlere dönüştürerek dünyaya satmaktadır ve ülkesine ilave
döviz kazandırmaktır. 
Şunu
söylemek gerekirse, biz, çiftçimizin üzerindeki bu yükü azaltmak için on sekiz
yıldır yaptığımızı yapmaya devam edeceğiz. 
(Mikrofon
otomatik cihaz tarafından kapatıldı)
BAŞKAN
– Sayın Kılıç, tamamlayın. 
YUNUS
KILIÇ (Devamla) – Teşekkür ederim Sayın Başkan. 
Çiftçimizin
üzerindeki bu yükü azaltmak için dünya ve Avrupa ortalamalarının üzerinde
-yaklaşık yüzde 1’in üzerinde- yapmış olduğumuz desteklemelerle çiftçimizin
üretimde kalmasını, üretimini sürdürmesini, yükünün hafiflemesini sağlamaya
devam edeceğiz. 2020 yılı da bunun açık bir göstergesi olsa gerek; Tarım
Bakanlığının bütçesi 33 milyardan 40 milyara yükseltilmiş ve Bakanlık bütçesi
içerisindeki çiftçiye verilecek destekleme oranı da yüzde 48’den yüzde 55’lere
yükselmiştir. Bu, çiftçimizin ne kadar yanında olduğumuzu gösteren bir tablodur.
Yine,
konuşmacılardan “Sizin iktidarınız çiftçiyi anlamıyor.” diye bize bir eleştiri
geldi ama hiç merak etmeyin, on sekiz yıldır bizi en iyi anlayan çiftçidir. Biz
çiftçiyi, çiftçi bizi anlamaya devam edecektir diyor, hepinize en derin
saygılarımı sunuyorum. (AK PARTİ sıralarından alkışlar) 
BAŞKAN
– Öneriyi oylarınıza sunuyorum: Kabul edenler… Kabul etmeyenler… Öneri kabul
edilmemiştir.
Şimdi,
değerli arkadaşlarım, sisteme giren arkadaşlarımızdan bir kısmına söz
vereceğim. Sonra kısa bir ara vereceğiz.
Sayın
Girgin… Yok.
Sayın
Serter… Yok.
Sayın
Karaca…
V.- AÇIKLAMALAR (Devam)
42.- Denizli Milletvekili Gülizar Biçer Karaca’nın,
Denizli ili Çardak ilçesi Gemiş Mahallesi’nde mermer ocağına izin verilmesinin
ardıç ormanına kıymak anlamına geldiğine ve bu projeden vazgeçilmesi
gerektiğine ilişkin açıklaması
GÜLİZAR
BİÇER KARACA (Denizli) – Teşekkür ederim Sayın Başkan.
Denizli
ili Çardak ilçesi Gemiş Mahallesi’nde yaklaşık 105 bin metrekarelik bir alanda
maden ocağı işletmesi için işletme izinleri alınmaya başlamıştır. Proje tanıtım
dosyasına baktık, faaliyet sahasının tamamı orman arazisidir ancak proje
tanıtım dosyasını hazırlayan ekipte bir orman mühendisi dahi bulunmamaktadır.
Bahsi geçen alan da 700 yaşından genç olmayan ardıç ağaçlarından oluşan bir ardıç
ormanı durumundadır. Denizli Orman Bölge Müdürlüğü inceleme için Doğa Koruma ve
Milli Parklar Genel Müdürlüğünden ve DSİ’den görüş alınmasını istemiştir ancak
dosyada herhangi bir görüş de bulunmamaktadır. Bu hâliyle bu güzel ormana,
ardıç ormanına kıymak ihanettir ve aymazlıktır diyorum ve bu projeden bir an
önce vazgeçilmesini talep ediyorum. 
BAŞKAN
– Sayın Tanal…
43.- İstanbul Milletvekili Mahmut Tanal’ın, Millî
Sarayların Cumhurbaşkanlığına bağlanmasıyla Meclis bünyesine alınan personelin
bankamatik memuru olarak çalıştırılması konusuna Meclis Başkanının göz
yummasını kabul etmediğine ilişkin açıklaması
MAHMUT
TANAL (İstanbul) – Teşekkür ediyorum Sayın Başkan.
Sizin
vasıtanızla Meclis Başkanlığına soruyorum Değerli Başkanım. Millî Saraylar
Cumhurbaşkanlığı makamına devredildi, Millî Saraylarda çalışan personel ise
Meclisin kadrosunda kaldı ancak Millî Saraylarda bu personel şimdi
çalıştırılmıyor. Bu çalıştırılmayan personelin sayısı takriben 300 kişi.
Bunların çalışacak herhangi bir işleri olmadığı için evlerinde yatıp
kalkıyorlar, işe gitmiyorlar. Bunlar bankamatik kartlı ve bu bankamatik
kartlılar işe gitmediği gibi aynı şekilde Millî Saraylarda bunların yerine de
yeniden personel alınıyor. Yani bu devlet politikası nasıl bir politika? Ya bu
insanlar tekrar orada çalıştırılsın veyahut da bunlar değerlendirilmeyecekse
başka kurumlara gönderilsin. Bu kadar insan boşta gezerken, insanlarımız
açılıktan, yoksulluktan, sefaletten kıvranırken -bankamatik kartla- Meclis
Başkanının buna göz yummasını kabul etmiyorum efendim. 
BAŞKAN
– Sayın Ödünç…
44.- Bursa Milletvekili Atilla Ödünç’ün, 19 Şubat
Çanakkale Savaşı’nın 105’inci yıl dönümü vesilesiyle vatan için mücadele eden
tüm şehitleri rahmetle andığına ilişkin açıklaması
ATİLLA
ÖDÜNÇ (Bursa) – Teşekkür ediyorum Sayın Başkan.
Değerli
milletvekilleri, Çanakkale, aziz milletimizin dirilişi, özgürlük mücadelemizin
destanlaşmış hâlidir. Bu nedenle, Çanakkale, nesillerimize iyi anlatılmalı ve
iyi anlaşılmalıdır. Çanakkale üzerinden İstanbul’u ele geçirmek isteyen itilaf
devletleri, boğazların kontrolünü de elinde tutmayı amaçlamış ve 19 Şubat 1915
tarihinde Çanakkale Savaşı başlamıştır. Çanakkale cephesinin Anadolu halkına
verdiği azim, umut ve kararlılık Kurtuluş Savaşı’nın meşalesini ateşlemiştir.
Çanakkale, Türk milletinin bağımsızlık ve hürriyeti söz konusu olduğunda ne
denli kararlı ve kahraman olduğunu sonsuza dek anımsatacak büyük bir vesikadır.
Çanakkale ruhu bizi bir, iri ve diri kılacaktır. Bu vesileyle, vatan için
mücadele eden tüm şehitlerimizi, gazilerimizi, rahmetle ve minnetle anıyorum. 
Genel
Kurulu saygıyla selamlıyorum.
BAŞKAN
– Sayın Sümer…
45.- Adana Milletvekili Orhan Sümer’in, iflas eden özel
okulların öğrencileri ile öğretmenlerinin durumunun ne olacağını ve konuya
ilişkin mevzuat çalışmalarının ne zaman sona erdirileceğini Millî Eğitim
Bakanından öğrenmek istediğine ilişkin açıklaması
ORHAN
SÜMER (Adana) – Teşekkür ederim Sayın Başkan.
Türkiye
genelinde faaliyet gösteren bir özel okulda öğretmenler aylarca maaşını
alamamış, eğitime ara verilmiş ve binlerce öğrenci büyük bir mağduriyet
yaşamıştı; bu sorun ancak okulun satılmasıyla çözülebilmişti. Bir daha böyle
bir sorun yaşanmaması, çocukların mağdur olmaması için neler yapıldığını Millî
Eğitim Bakanı Sayın Ziya Selçuk’a sorduk, bize “Mevzuat çalışmaları devam
ediyor.” diye cevap verdi. 
Dün
de seçim bölgem Adana’da bir özel okul iflas ettiğini açıkladı. Öğretmenlerin
yaklaşık bir yıldır maaş alamadıkları ortaya çıktı. Yaşananlar, okulları bir
eğitim kurumu olarak değil, ticarethane olarak görmenin bir sonucu.
Öğrencilerin durumunun ne olacağı belli değil. Velilerden peşin olarak alınan
ücretin geri ödenip ödenmeyeceği belli değil. Öğretmenlerin ödenmeyen
maaşlarının ne olacağı belli değil. 
Buradan
yetkililere soruyoruz: Sayın Bakanın konuyla ilgili bahsettiği mevzuat
çalışmaları ne zaman sona erecek? Öğrencilerin ve öğretmenlerin durumu ne
olacak?
Teşekkür
ederim.
BAŞKAN
– Sayın Şevkin…
46.- Adana Milletvekili Müzeyyen Şevkin’in,
rehabilitasyon öğretmenlerinin mağduriyetinin giderilmesi için Millî Eğitim
Bakanlığını harekete geçmeye davet ettiklerine ilişkin açıklaması
MÜZEYYEN
ŞEVKİN (Adana) – Teşekkür ederim Sayın Başkan.
Çok
sayıda sınıf, özel eğitim, okul öncesi, çocuk
gelişimi bölümü mezunu gibi öğretmenler, sertifika programıyla özel rehabilitasyon
merkezlerinde görev yapıyor. Ancak gerek yasal statü gerekse ekonomik
kaygılarından ötürü, maalesef mesleki itibarlarını kaybeden öğretmenler, şoför,
hizmetli, temizlik görevlisi, aşçı ve ortaöğretim diplomasına sahip usta
öğretici gibi değerlendiriliyor. Devlet okullarında öğretmenler birçok sorunla
boğuşurken rehabilitasyon öğretmenleri kamuda görevli olan meslektaşlarından
daha çok sorunla karşılaşıyor. Rehabilitasyon merkezlerince hazırlanan
sözleşmelerin bir yıl gibi süreyle yenilenmesi nedeniyle kıdem tazminatı hakkı
yok sayılabiliyor. Buna benzer onlarca sorundan bahsetmek mümkün. Eğitim ideali
uğruna yıllarını veren rehabilitasyon öğretmenlerimizin statü, özlük hakları ve
çalışma koşulları sorunlarına kulak verilmesini talep ediyoruz, Millî Eğitim
Bakanlığını bu konuda harekete geçmeye davet ediyoruz. 
BAŞKAN
– Sayın Kılıç…
47.- Kahramanmaraş Milletvekili İmran Kılıç’ın, Kuzey
Kıbrıs Türk Cumhuriyeti’nde kırk altı yıldır kapalı olan Maraş’ın yeniden
turizme açılmasının tüm insanlık için büyük bir kazanım olacağına ilişkin
açıklaması
İMRAN
KILIÇ (Kahramanmaraş) – Teşekkür ederim Sayın Başkanım. 
Kahramanmaraş’ımızla
adaş olan Kapalı Maraş, Kıbrıs’ın en önemli bölgesiydi. Yapılan anlaşmalar
sonrası büyük bir kısmı iskâna kapatılmıştır. Çoğu kişinin tatil amacıyla
gittiği bölge, Kıbrıs Harekâtı’ndan sonra birçok önemli olaya ev sahipliği
yapmak durumunda kalmıştır. Maraş, İkinci Kıbrıs Barış Harekâtı sırasında Türk
Silahlı Kuvvetleri tarafından kurtarılmıştır. Maraş, şu sıralar BM tarafından
denetlenen ve adayı ikiye ayıran Yeşil Hat tampon bölgesindedir. Şu anda, Kuzey
Kıbrıs Türk Cumhuriyeti yetkililerinin açıklamaları doğrultusunda, Maraş’ta
öncelikle bir envanter çalışması yürütüleceği ve ardından, şehrin tekrardan
turizme açılacağı bildirilmiştir. Bunun gerçekleşmesi tüm insanlık için büyük
bir kazanım olacaktır. 
BAŞKAN
– Sayın Güzelmansur…
48.- Hatay Milletvekili Mehmet Güzelmansur’un, en fazla
beyin göçü veren ülkelerden birisi olan Türkiye’de tersine beyin göçünün
sağlanamabilmesi için faiz affının getirilmesi gerektiğine ilişkin açıklaması
MEHMET
GÜZELMANSUR (Hatay) – Sayın Başkan, ekonomik kriz, gelecek kaygısı,
özgürlüklerin daralması gibi nedenler iyi eğitimli, nitelikli kesimde beyin
göçü vermemize neden oluyor. Türkiye en fazla beyin göçü veren ülkelerden biri.
Amerika, Almanya gibi gelişmiş ülkeler tersine beyin göçüne teşvik ederken biz
yüksek faizlerle âdeta beyin göçüne yol açıyoruz. Millî Eğitim Bakanlığı… 1416
sayılı Kanun’la, yurt dışına yüksek lisans ve doktora yapmaya giden, öğrenimini
başarıyla tamamladıktan sonra kişisel, ailevi ve diğer nedenlerle yurt dışında
kalan bilim insanlarımıza haksız ve adaletsiz faiz oranları uygulanıyor. Tersine beyin göçü için bu insanlara daha
önce 2006, 2011 ve 2014 yıllarında uygulanan faiz affının getirilmesi
gerekmektedir. Bu konuda gerekli adımlar bir an önce atılmalıdır.
Teşekkür
ediyorum.
BAŞKAN
– Sayın Tığlı…
49.- Giresun Milletvekili Necati Tığlı’nın, Türkiye
Hentbol Federasyonu Kadınlar Süper Lig’inde Mardin Büyükşehir Başak Spor Kulübü
ile Görele Belediyesi Spor Kulübü arasında oynanan maçta yaşananlara ilişkin
İçişleri Bakanı ile Gençlik ve Spor Bakanından açıklama beklediklerine ilişkin
açıklaması
NECATİ
TIĞLI (Giresun) – Teşekkür ederim Sayın Başkanım.
Türkiye
Kadınlar Hentbol Süper Lig’inde mücadele eden Mardin Büyükşehir Başakspor ile
Görele Belediyespor hentbol takımları arasında oynanan maçta yaşananlara
ilişkin iddialar çok vahim. Müsabaka devam ederken Mardin Valisinin 10-15
polisle sahaya indiği, oyuna ara verildiği, Görele Belediyesporlu kadın
oyuncuların, teknik ekibin, hakemlerin ve gözlemcinin üzerine yürüdüğü, tehdit
ve hakaretler yağdırdığı; teknik direktör ve eşinin Vali talimatıyla gözaltına
alındığı, telefonuna el konulan çiftin çektiği görüntülerin zorla silinmesiyle
serbest bırakıldığı belirtilmektedir. Rakip takımın sıcak suyunu kapattırıp
soğuk suyla duş aldırmaksa ayrı bir işkence. 
6222
sayılı Sporda Şiddet ve Düzensizliğin Önlenmesine Dair Kanun’un devleti temsil
eden makamların eliyle ihlal edilmesi ve şikeden kadına yönelik şiddete kadar
dehşete düşüren iddialarla ilgili olarak İçişleri ile Spor Bakanından acil bir
açıklama bekliyoruz.
BAŞKAN
– Sayın Durmuşoğlu…
50.- Osmaniye Milletvekili Mücahit Durmuşoğlu’nun,
Ticaret Bakanlığının attığı adımlarla önemli bir ivme yakalayan ihracatla
birlikte ekonominin canlanarak güçlenmeye devam ettiğine ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkanım.
Ticaret
Bakanlığımızın attığı adımlarla ihracatımız önemli bir ivme yakalamış olup
ekonomimiz canlanarak güçlenmeye devam etmektedir. 2020 yılına, cumhuriyet
tarihimizin en yüksek ocak ayı ihracatını gerçekleştirmenin gururu ve
sevinciyle başladık. 2019 yılında ihracatta yakalanan başarılı yükselişin 2020
Ocak ayında da hızlanarak devam ettiği görülmektedir. Bu yılın ocak ayında
ihracatımız geçen yılın aynı dönemine göre yüzde 6,1 artarak 14,8 milyar dolar
olarak gerçekleşti. On iki aylık ihracatta ise 181,6 milyar dolara ulaştık.
Seçim bölgem Osmaniye, 2019 yılında gerçekleştirdiği 307 milyon dolar ihracatla
iller arasında 31’inci sırada yer alarak önemli bir başarı göstermiştir.
Ülkemizin büyümesine ve güçlenmesine doğrudan katkı sağlayan tüm üretici ve
ihracatçılarımızı bu vesileyle tebrik ediyor, başarılarının devamını diliyor,
Genel Kurulu saygıyla selamlıyorum.
BAŞKAN
– Sayın Tokdemir…
51.- Hatay Milletvekili İsmet Tokdemir’in, Hatay ili
Amanos Tüneli Projesi’nin tamamlanarak hem bölgeye hem de ülkeye yeni yatırım
heyecanı yaşatacağını umduğuna ilişkin açıklaması
İSMET
TOKDEMİR (Hatay) – Teşekkür ederim Sayın Başkan.
Seçim
bölgem olan Hatay ilimizde projesi onaylanan ama bir türlü ihalesi ve inşaatı
başlatılmayan Amanos Tüneli Projesi için bugüne kadar verilen sözlerin hiçbiri
yerine getirilememiştir. İç Anadolu ve Güneydoğu Anadolu Bölgelerini İskenderun
Körfezi’ne bağlayacak olan bu proje, ülkemizin ve bölgemizin ekonomisine büyük
katkı sağlayacaktır; Hassa Organize Sanayi Bölgesi’nin yapımıyla entegre olacak
şekilde planlanması büyük önem arz etmektedir. Görünen o ki Amanos Tüneli,
OSB’ye, bölgeye gerçekten derin bir nefes aldırmakla kalmayacak, bölgenin
geleceğini de şekillendirecek. Umarım, ağırdan alınan yatırım kararı hız
kazanarak hem bölgeye hem de ülkemize son dönemde ihtiyacımız olan yeni yatırım
heyecanını yaşatacaktır.
Teşekkür
ederim.
BAŞKAN
– Sayın Serter…
52.- İzmir Milletvekili Bedri Serter’in, Tarım ve Orman
Bakanı Bekir Pakdemirli’nin “81 ilde altı gün boyunca gıda denetimi yapacağız.”
ifadesine ilişkin açıklaması
BEDRİ
SERTER (İzmir) – Teşekkür ederim Sayın Başkanım.
Tarım
ve Orman Bakanı Pakdemirli’ye “81 ilde altı gün boyunca gıda denetimi
yapacağız.” dediği açıklamasını sormak istiyorum: Bugüne kadar aklınız
neredeydi? Koskoca Türkiye Cumhuriyeti’nin, 82 milyonun gıda denetim işini on
yedi yılda çözemeyip de altı günde mi çözmeyi düşünüyorsunuz Sayın Bakan? Yoksa
halkımıza kötü ve hijyenik olmayan zehirleri satan ve üreten bu türlü firmalara
altı günlük bir zaman mı tanıyorsunuz ya da firmalara “Elindeki kötü ürünleri
bir yerlere depola, altı gün sonra tekrar piyasaya sürebilirsin.” diye mesaj mı
veriyorsunuz? Yaptığınız bu işlem kümülatif yanlıştır. Tarım Bakanlığına bağlı
bulunan, bu tür gıda ve ilgili kontrolleri ve tespitleri yapmakla mükellef
olmasına rağmen bugüne kadar bu işlemleri yapmayan tüm personelinizin işine son
verin. Yepyeni, dinamik, akılcı ve gıda güvenliğinin ve sağlığının ne demek
olduğunun farkında olan işsiz 15 bin gıda mühendisine iş imkânı yaratın.
Sadece…
(Mikrofon
otomatik cihaz tarafından kapatıldı) 
BAŞKAN
– Sayın Şahin…
53.- Hatay Milletvekili Suzan Şahin’in, seçim vaadi
olarak söz verilen 3600 ek göstergenin tüm kamu personelini kapsayacak şekilde
hayata geçirilmesi ve emeklilikte yaşa takılanların mağduriyetinin giderilmesi
gerektiğine ilişkin açıklaması
SUZAN
ŞAHİN (Hatay) – Teşekkür ederim Sayın Başkan.
AKP
ve MHP Genel Başkanları bir buçuk yıl önce meydanlarda seçim vaadi olarak 4
meslek grubunun ek göstergelerini 3600’e yükselteceklerini söylemişti. 3600 ek
gösterge vaadi 4 meslek grubuyla sınırlı kalmamalıdır. 3600 ek gösterge
meselesinin daha fazla uzatılmaması, adaletli ve herkesin üzerinde anlaşma
sağlayabileceği, tüm kamu personelini kapsayacak şekilde hayata geçirilmesi
gerekmektedir. 
Bir
diğer sorun ise emeklilikte yaşa takılanlardır. EYT’lilerin kazanılmış hakları
ellerinden alınmıştır; emekli olamadıkları gibi, başta sağlık olmak üzere,
hiçbir haktan yararlanamamaktadırlar. Emeklilik yaşını beklerken
çalışamayanlar, sağlık hizmetinden faydalanabilmek için her ay genel sağlık
sigortası primi ödemek zorunda kalmakta, EYT’lilerin mağduriyeti daha da
artmaktadır. Çığlıklarını duyun artık. AKP, kendini, yandaşlarını zengin etmek
uğruna, hayalini kurduğu kanallara, inşaatlara değil…
(Mikrofon
otomatik cihaz tarafından kapatıldı) 
BAŞKAN
– Değerli arkadaşlarım, 2 arkadaşım kaldı, lütfen sisteme girmeyelim; ben daha
sonra, günün ilerleyen saatlerinde değerlendirmeler yaparım.
Sayın
Beştaş…
54.- Siirt Milletvekili Meral Danış Beştaş’ın, 24
mahpusun Bandırma Cezaevinden Afyon Cezaevine darpla sevk edilmesinin, telefon
haklarının kullandırılmamasının ve hücre cezasına maruz bırakılmalarının kabul
edilemez olduğuna ilişkin açıklaması
MERAL
DANIŞ BEŞTAŞ (Siirt) – Teşekkürler Sayın Başkan.
Bandırma
Cezaevinden 24 mahpus Afyon Cezaevine, işkence eşliğinde, ters kelepçeyle ve
gerçekten ciddi bir darpla sevk edildi. Aileler aralıksız bir şekilde bizi
arıyorlar. Şu anda hepsi tek kişilik hücrelere konulmuş durumda ve on altı
gündür telefon açmadıkları için aileleri ciddi kaygı içindeler. Özellikle
iktidar partisinin bu konuda gerekli açıklamaları yapmasını ve neden telefon
haklarının kullandırılmadığını, sevklerin bu şekilde neden işkenceyle,
baskıyla, zorla yaptırıldığını ve hücre cezasının gerekçesini öğrenmek isteriz.
Tabii ki bunları kabul edilemez bulduğumuzu, ceza infaz sistemi açısından ve
anayasal açıdan reddettiğimizi de beyan etmek istiyorum.
Teşekkürler.
BAŞKAN
– Sayın Bülbül…
55.- Aydın Milletvekili Süleyman Bülbül’ün, Aydın ili
İncirliova ilçesinde ihale edilecek alanı da kapsayan bölgede 2016 yılı Temmuz
ayında çıkan yangın sonrası neden ağaçlandırma çalışmasının yapılmadığını ve
yargının ardından bölgenin maden işletmesine açılmasının tesadüf olup
olmadığını öğrenmek istediğine ilişkin açıklaması
SÜLEYMAN
BÜLBÜL (Aydın) – Teşekkür ederim Sayın Başkan.
Aydın’da
geçen ay açıklanan 3.783 hektarlık maden arama ve işletme ihalesinden sonra
yine, 3 ayrı ilçede yapılacak 110 hektarlık bir ihale de var. İhaleye çıkarılan
110 hektarlık arazinin birinci sınıf tarım arazisi kapsamında olup olmadığı
konusunda şüpheler var. Orman arazisi var mıdır, yok mudur; bu konuda da
şüphelerimiz var. Aydın, çevre katliamı ve doğa katliamı açısından maden arama
ve işletme ihalelerinin olduğu bir yer hâline geldi. JES’lerden sonra artık
Aydın madenlerle anılan bir şehir hâline geldi.
Bu
nedenle Sayın Bakana sormak istiyorum: İncirliova ilçesinde ihale edilecek
alanı da kapsayan bir bölgede 2016 yılı Temmuz ayında bir yangın çıkmış ve
yaklaşık 80 dekarlık bir alan söz konusu yangından zarar görmüştür. Zarar gören
alanda neden ağaçlandırma çalışması yapılmamıştır? Yangının ardından bölgenin
maden işletmesine açılması bir tesadüf müdür? 
Teşekkür
ederim.
BAŞKAN
– Değerli milletvekilleri, birleşime on dakika ara veriyorum.
Kapanma Saati: 16.47
İKİNCİ OTURUM
Açılma Saati: 17.05
BAŞKAN: Başkan Vekili Levent GÖK
KÂTİP ÜYELER: Şeyhmus DİNÇEL (Mardin), Barış KARADENİZ
(Sinop)
-----0-----
BAŞKAN
– Değerli milletvekilleri, Türkiye Büyük Millet Meclisinin 58’inci Birleşiminin
İkinci Oturumunu açıyorum. 
Gündemin
“Kanun Teklifleri ile Komisyonlardan Gelen Diğer İşler” kısmına geçiyoruz.
1’inci
sırada yer alan, Aydın Milletvekili Mustafa Savaş ile 88 Milletvekilinin
Bankacılık Kanunu ile Bazı Kanunlarda Değişiklik Yapılmasına Dair Kanun Teklifi
ile Plan ve Bütçe Komisyonu Raporu’nun görüşmelerine kaldığımız yerden devam
edeceğiz.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Aydın Milletvekili Mustafa Savaş ile 88
Milletvekilinin Bankacılık Kanunu ile Bazı Kanunlarda Değişiklik Yapılmasına
Dair Kanun Teklifi (2/2596) ile Plan ve Bütçe Komisyonu Raporu (S. Sayısı: 176)
(x)
BAŞKAN
– Komisyon? Yerinde.
Dünkü
birleşimde İç Tüzük’ün 91’inci maddesine göre temel kanun olarak görüşülen 170
sıra sayılı Kanun Teklifi’nin birinci bölümünde yer alan 1’inci maddenin önerge
işleminde kalınmıştı.
Şimdi
kaldığımız yerden devam ediyoruz.
Değerli
milletvekilleri, 1’inci madde üzerinde aynı mahiyette 3 önerge vardır,
önergeleri aykırılık sırasına göre okutup birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 176 sıra sayılı Kanun Teklifi’nin 1’inci maddesinin kanun teklifi
metninden çıkarılmasının arz ve teklif ederiz.
 Gülüstan
Kılıç Koçyiğit Mehmet Ruştu Tiryaki Mahmut
Celadet Gaydalı
 Muş Batman Bitlis
 Kemal
Bülbül  Meral
Danış Beştaş
 Antalya  Siirt
Aynı
mahiyetteki diğer önergenin imza sahipleri:
 Cavit
Arı Abdüllatif Şener Neslihan
Hancıoğlu
 Antalya Konya Samsun
 Atila
Sertel Sibel Özdemir Mahmut
Tanal
 İzmir İstanbul İstanbul
 Emine
Gülizar Emecan
 İstanbul
Aynı
mahiyetteki diğer önergenin imza sahipleri:
 Dursun
Müsavat Dervişoğlu Mehmet Metanet Çulhaoğlu Şenol
Sunat
 İzmir Adana Ankara
 Ümit
Beyaz Feridun Bahşi Ayhan
Altıntaş
 İstanbul Antalya Ankara
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ SAMİ ÇAKIR (Kocaeli) – Katılamıyoruz Sayın Başkanım.
BAŞKAN
– Aynı mahiyetteki önergeler üzerinde söz isteyen Batman Milletvekilimiz Sayın
Mehmet Ruştu Tiryaki. (HDP sıralarından alkışlar)
MEHMET
RUŞTU TİRYAKİ (Batman) – Teşekkür ediyorum Sayın Başkan.
Sayın
Başkan, değerli milletvekilleri; Bankacılık Kanunu ile Bazı Kanunlarda
Değişiklik Yapılmasına Dair Kanun Teklifi’nin 1’nci maddesiyle ilgili
eleştirilerimi sizinle paylaşmaya çalışacağım. Öncelikle hepinizi saygıyla
selamlıyorum.
Başka
konularda söz aldığımda da elimden geldiğince dile getirmeye çalıştım, tekrar
edeceğim. Şimdi, insanoğlunun son iki yüz yıllık, üç yüz yıllık serüveninde bu
kadar büyük bir atılım gerçekleştirmesinin temel nedeni şu: İnsanoğlu üç yüz
yıldır bilmediğini biliyor, bilmediği konularda araştırma yapıyor ve elbette
bunun yanında düşüncesini özgürce ifade edebiliyor. Bütün bunlar bizim iki yüz
yıllık, üç yüz yıllık hikâyemizin bu kadar gelişkin olmasını sağladı. 
Şimdi,
yalnız, Türkiye’de durum böyle mi? Türkiye’de düşünce, ifade özgürlüğü tehdit
altında. Gerçekten temel hak ve özgürlükler bir bütün olarak tehdit altında ama
en önemlisi de düşünce ve ifade özgürlüğü tehdit altında. Daha önce de
söyledim, tekrar edeyim yine: Avrupa İnsan Hakları Mahkemesinin yakın tarihli
kararlarında yaşam hakkından sonra gördüğü en önemli temel hak düşünce ve ifade
özgürlüğü. Neden? Nedeni şu, Avrupa İnsan Hakları Mahkemesi diyor ki: “Eğer bir
yerde düşünce ve ifade özgürlüğü yoksa orada esasen toplantı ve gösteri
yürüyüşü hakkı yoktur çünkü toplantı ve gösteri yürüyüşü hakkı dediğiniz şey
insanların kolektif olarak ortaklaşa düşüncelerini ifade etmesidir.” Yine,
Avrupa İnsan Hakları Mahkemesi diyor ki: “Eğer bir ülkede düşünce ve ifade
özgürlüğü yoksa esasen orada örgütlenme ve dernek kurma hakkı da yoktur. Neden?
Çünkü örgütlenme özgürlüğü dediğimiz şey, dernek kurma hakkı dediğimiz şey aynı
düşünceye sahip insanların ortaklaşa bir örgüt kurmasıdır. Eğer düşünce ve
ifade özgürlüğü yoksa o ülkede örgütlenme özgürlüğü de yoktur, dernek kurma
özgürlüğü de yoktur.” Yine, Avrupa İnsan Hakları Mahkemesi diyor ki: “Eğer bir
ülkede düşünce ve ifade özgürlüğü yoksa esasen orada din ve vicdan özgürlüğü de
yoktur, çünkü insanlar ne dinlerini özgürce yaşayabilirler ne de vicdani
kanaatlerini açıkça dile getirebilirler.” Tabii, “Türkiye’de düşünce ifade özgürlüğü
tehdit altındadır.” derken esasen kastettiğim şey iktidarı rahatsız eden
düşüncelerdir. Yoksa, iktidarın hoşuna giden düşünceleri dile getirdiğiniz
zaman tam tersine muteber bir vatandaş oluyorsunuz ve taltif ediliyorsunuz.
Örnek vermek gerekirse: Bakın, barış istediği için bu ülkede insanlar,
akademisyenler yargılandılar, cezaevlerine atıldılar, işlerinden oldular ama
barış isteyenleri “Kanlarında yüzeceğiz.” diye tehdit edenler bu ülkede
aklandılar, savcılar bu kişiler hakkında takipsizlik kararı verdi, mahkemeler
de bunu düşünce ve ifade özgürlüğü kapsamında değerlendirdi. Şimdi, iktidar
kendisine muhalif olan herkesi teröristlikle suçluyor. Biz burada bunun çok
canlı tanığıyız. Hangi konuda konuşursak konuşalım iktidar adına, birinci parti
adına birisi cevap verirse iki cümlesinden biri mutlaka bizi terörist olarak
suçlamak. 
Dündü
sanırım, Adalet ve Kalkınma Partisinin sözcüsü bir açıklama yaptı, dedi ki:
“Seçilmiş makamlarda olanları, seçilmiş organları teröristlikle suçlarsanız
büyük bir haksızlık yapmış olursunuz.” Yani sanki biz seçimle gelmedik de bu
Meclise gelmek için tombala çektiler, biz de oradan milletvekili olduk.
İktidarı teröristlikle suçlamak, seçme ve seçilme hakkına saygısızlık, bu
kurumlara saygısızlık ama muhalefet milletvekillerine gece gündüz “terörist” demek
serbest; iktidar açısından bunun ismi de düşünce ve ifade özgürlüğü. 
Şimdi,
niye bunu söylüyorum? Teklifin 1’inci maddesiyle, Bankacılık Kanunu’nun 26’ncı
maddesinde bir değişiklik yapıyorsunuz. Bankacılık Kanunu’nun 26’ncı maddesi
şöyle bir sınırlama getiriyor, diyor ki yasa: “Kanunun 8’inci maddesinde
sayılan koşulları taşımayanlar, bankalarda genel müdür, genel müdür yardımcısı
veya imzaya yetkili kişi olamazlar. Eğer olursa bu koşulları taşımayanlar,
derhâl görevden alınır ve imza yetkileri iptal edilir.” ya da “Denetim
sonucunda bu kanunu veya diğer kanunları ihlal ettiği tespit edilenler,
bankanın güvenilir şekilde çalışmasını tehlikeye düşürdüğü tespit edilenler ve
bir de hakkında kovuşturma başlatılanlar da görevden alınır ve bunların imza
yetkisi iptal edilir.”
Şimdi,
yasa hükmü imza yetkisinin hangi hâllerde iptal edileceğini tek tek, açıkça ve
anlaşılır bir şekilde düzenlemiş. 
(Mikrofon
otomatik cihaz tarafından kapatıldı) 
MEHMET
RUŞTU TİRYAKİ (Devamla) – Bitiriyorum Sayın Başkan. 
BAŞKAN
– Sayın Tiryaki, bitirelim. 
MEHMET
RUŞTU TİRYAKİ (Devamla) – Peki, şimdi siz ne yapmak istiyorsunuz bu yasa
değişikliğiyle? Diyorsunuz ki: “Yalnız bankayı değil, bankacılık sistemini
tehlikeye düşürecek söylemde bulunan kişi de görevden uzaklaştırılır.” Bu
“bankacılık sistemi” çok geniş bir kavram, bankanın herhangi bir imza yetkilisi
-genel müdürü veya herhangi bir bankanın genel müdürü, genel müdür yardımcısı-
bu sisteme ilişkin bundan sonra hiçbir eleştiride bulunamayacak. 
Bir
düzenleme daha yapıyorsunuz, yasa diyor ki: “Hakkında kovuşturma başlatılanlara
görevden el çektirilebilir.” Diyorsunuz ki “Hakkında soruşturma başlatılanlar
için de aynı hüküm uygulanır.” Bu ülkede savcıların ne kadar geniş bir
soruşturma yetkisine sahip olduğunu buradaki herkes biliyor. Sırf soruşturma
başlatıldı diye bir kimse bu görevlerden uzaklaştırılmamalı, imza yetkisi
elinden alınmamalı diyorum, hepinizi saygıyla selamlıyorum. (HDP sıralarından
alkışlar) 
BAŞKAN
– Aynı mahiyetteki önerge üzerine söz isteyen, Antalya Milletvekilimiz Sayın
Cavit Arı. (CHP sıralarından alkışlar) 
Süreniz
beş dakika Sayın Arı. 
CAVİT
ARI (Antalya) – Sayın Başkanım, değerli milletvekilleri; 176 sıra sayılı
Bankacılık Kanunu ile Bazı Kanunlarda Değişiklik Yapılmasına Dair Kanun
Teklifi’nin 1’inci maddesi üzerine söz almış bulunmaktayım. Öncelikle Genel
Kurulu ve bizi izleyen değerli vatandaşlarımızı saygıyla selamlıyorum. 
Düzenlemenin
1’inci maddesinde değerli arkadaşlar, birtakım değişiklikler yapılmakta, bazı
hususlar maddeye ilave edilmekte ve bir husus da değiştirilmekte. 
Şimdi
“Bankanın emin bir şekilde çalışmasını tehlikeye düşürdükleri tespit edilen ve
haklarında kanuni kovuşturma talep edilen” denir iken aynı şekilde buraya
“bankacılık sistemini” ilave edilmekte yani bu durumda “bankacılık sistemini ve
bankanın emin bir şekilde çalışmasını tehlikeye düşüren” olarak anlaşılacak
bundan sonra. Burada bir değişiklik yapılarak “kanuni kovuşturma talep edilen”
şeklinde bir düzenleme var iken “cumhuriyet başsavcılığına yazılı başvuruda
bulunulan” olarak değişiklik talep edilmekte. Böyle bir kişi kimdir? Bunlar
bankanın mensupları. İşte, Kurul tarafından bu durumda olanlar hakkında yani
cumhuriyet başsavcılığına kendisi hakkında müracaatta bulunulan kişi Kurul
kararıyla o görevden alınmakta, geçici olarak sözde. Bundan kim etkileniyor?
Değerli arkadaşlar, bankaların personeli etkilenmekte. Bu durumda aslında, esas
itibarıyla bankacılık sektörü içerisinde yer alan kişiler artık bankacılık
sistemiyle ilgili en küçük eleştirisel bir değerlendirmede bulunmasının,
sistemle ilgili en küçük eleştiri içerisinde bulunmasının önüne geçilen bir
durum yaratılmakta yani esasen bir gözdağı verilmekte yargı aracı kullanarak. 
Değerli
arkadaşlar, bakın, daha önceki düzenlemede “kanuni kovuşturma talep edilen”
denilmekte. Şimdi, “kanuni kovuşturma” nedir, “soruşturma” nedir? Değerli
arkadaşlar, bakın, soruşturma, bir kişi hakkında cumhuriyet savcılığına
şikâyette bulunulur ve cumhuriyet savcılığı o kişi hakkında gerek kendisi
gerekse kolluk kuvvetleri tarafından değerlendirme, inceleme, yerine göre
bilirkişi incelemesi yapar ve o kişi hakkında dava açmaya gerek görür ise
iddianame tanzim eder; gerek görmezse takipsizlik kararı verir. Bugün ülkemizde
cumhuriyet savcılıklarına yapılan şikâyetlere hemen hemen neredeyse yüzde 70
oranında takipsizlik kararı verilmekte; yüzde 30 dava açılmakta hemen hemen. 
Şimdi,
değerli arkadaşlar, kişi hakkında iddianame düzenlenir ve o iddianame
düzenlenmiş olsa dahi daha kovuşturma aşamasına geçilmez, o iddianamenin ilgili
mahkeme tarafından kabulü gerekir. İşte, eğer bu aşamaya kadar gerçekleşmişse
kovuşturma evresine geçilmiş olur.
Şimdi,
bu düzenlemeyle siz ne yapmaya çalışmaktasınız? Bir kişi hakkında bir dilekçe
cumhuriyet savcılığına verilsin yani ilgili hakkında müracaatta bulunulsun,
hemen o kişinin tüm yetkileri, çalışma hayatı Kurul kararıyla askıya alınsın.
“Geçici olarak.” denmekte. Değerli arkadaşlar, bakın, bugün bir cezai
soruşturmanın gerek şikâyet aşaması gerek iddianame düzenlenme aşaması gerek ceza
yargılama sürecinin devamı yıllar almakta. Yani siz bir kişinin çalışma hak ve
özgürlüğünü yıllar sürebilecek bir yargılama süreci boyunca elinden alma
tehdidi altında bırakmaktasınız. İşte, burada, sizin düzenlemeniz kanuna uygun
olabilir yani siz bu kanunu bu şekilde düzenlersiniz “Kanuna uygun yaptık.”
dersiniz ama evrensel hukuk kaidelerine uygun bir düzenleme olmuyor değerli
arkadaşlar. Yani, bakın, bir kişiyi suçlu sayabilmemiz için hakkında
kesinleşmiş bir mahkûmiyet kararı olması gerekir. Önceki düzenlemede bu da yok
yani bir mahkûmiyet kararı yok ancak en azından bir iddianamenin kabulü aşaması
süreci var. Yani ilgili hakkında cumhuriyet savcılığı soruşturma açmış,
inceleme yapmış, değerlendirme yapmış ve sonrasında bir iddianame hazırlamış ve
bu iddianame mahkeme tarafından kabul edilmiş; aşamaları var.
(Mikrofon
otomatik cihaz tarafından kapatıldı)
CAVİT
ARI (Devamla) – Toparlıyorum Başkanım.
BAŞKAN
– Lütfen, toparlayın.
CAVİT
ARI (Devamla) – Yani en azından bu aşamaları geçirmiş. Yani en azından hukuki
olarak da birtakım belgeler ve deliller temin edilmiş. İşte, önceki
düzenlemede, bu aşamada ilgili görevden alınabilmekte; şimdiyse, bir dilekçe
ver, Kurul görevden alsın. Yani bu, çalışma hak ve özgürlüğünü tamamen ortadan
kaldıran, meslek hayatını ve çalışma hayatını tehdit eden, Demokles’in kılıcı
gibi bir tehdittir. Dolayısıyla, bu, genel hukuk kaidelerine uygun bir
düzenleme kesinlikle değildir. Bu düzenlemeden vazgeçilmesi gerektiğini ifade
ediyor, hepinizi saygıyla sevgiyle selamlıyorum. 
Çok
teşekkür ederim. (CHP sıralarından alkışlar) 
BAŞKAN
– Aynı mahiyetteki önerge üzerinde söz isteyen Ankara Milletvekilimiz Sayın
Ayhan Altıntaş. (İYİ PARTİ sıralarından alkışlar)
Süreniz
beş dakika Sayın Altıntaş. 
AYHAN
ALTINTAŞ (Ankara) – Sayın Başkan, değerli milletvekilleri; Genel Kurulu
saygıyla selamlıyorum. 
Kanun
teklifinin 1’inci maddesi üzerine söz almış bulunuyorum. Bu maddede, AK
PARTİ’nin kanun tekliflerinde hep karşılaştığımız gibi bir belirsizlik, bir
muğlaklık var. Belirsiz, muğlak ifadelerle kanun teklifleri yapıp yorumlama
hakkını saklı tutarak, tehdit unsuru olarak kullanıyorsunuz. Keşke aynı
başarıyı dış politikada da görebilseydik. 
Bu
madde ne içeriyor? Mevcut mevzuatta yer alan “Bankanın emin bir şekilde
çalışmasını tehlikeye düşüren ve haklarında kovuşturma talep edilen kişilerin
imza yetkisinin kısıtlanması…” hükmüne eklemeler yapılıyor. 
Birinci
eklemeyle, imza yetkisinin kısıtlanmasına bankacılık sistemini tehlikeye
düşürmek de gerekçe yapılmış yani artık bankacılar bankacılık sistemi hakkında
konuşamayacaklar. Bakınız, olumlu da olsa konuşamayacaklar. Çünkü bankacılık
sistemini neyin tehlikeye düşüreceğine dair somut ölçütler yok. İkinci
eklemeyle de imza yetkisinin iptali için BDDK’nın cumhuriyet başsavcılığına
müracaatı yeterli görülüyor. Bu değişiklikler bankacılara karşı ciddi bir baskı
unsurudur. 
Bu
düzenlemeyle, BDDK’den cumhuriyet başsavcılığına yazılı bir başvuruyla,
kovuşturma açılması bile beklenmeden banka yöneticilerinin imza yetkisi geçici
olarak kaldırılabilecek. Bu ifadelerle özel bankaları ve serbest piyasayı
zapturapt altına almayı amaçlamışsınız. Anlaşılıyor ki ekonomik tedbirleriniz
krizi önlemekte yetersiz kalmış, işi tehditle hâlletme noktasına gelmişsiniz. 
Bankacılar
sistemin içindeki en önemli unsurlardır. Sistemdeki aksamaları görecek olan da
olanlardır. Siz, yorum ve görüş beyanı yetkisini ellerinden alırsanız sağlıklı
geri bildirim alamazsınız, aksamaları fark edemezsiniz. Sistem önce içindeki
insanları korumalıdır, insanlar özgürlük içinde kanaatlerini ifade ettikçe
sistem ve düzen gelişecektir.
Değerli
arkadaşlar, “Devlet hayatında samimi eleştiri şarttır. Eleştirisiz devlet kısa
zamanda çöker.” Bu sözler Sayın Cumhurbaşkanının sık sık alıntı yaptığı,
konuşmalarında sık sık şiirlerini kullandığı değerli şairimiz Sezai Karakoç’a
ait. Biz bu söze tamamen katılıyoruz ama siz söylenenleri işitmiyorsunuz,
işittiklerinizden ders çıkarmıyorsunuz.
Bir
türlü kabul etmediğiniz ekonomik kriz nedeniyle ülkede para kalmadı, insanlar
yoksul ve işsiz. Siz ise ülkede artık para edecek ne varsa el koymaya
bakıyorsunuz, en son İş Bankası aklınıza geldi.
Arkadaşlar,
teşbihte hata olmaz, değerli bir köşkte yaşayan mirasyedi gibisiniz. Önce,
köşkte para edecek ne var ne yok sattınız, ayrıca konu komşudan bol bol da borç
aldınız. Aldığınız paranın çok azını ev halkına dağıtıp tabiri caizse
ağızlarına bir parmak bal çaldınız. Ama paranın çoğunu hovarda arkadaşlarınıza
yedirdiniz, maşallah onlar da çok sayıda, en bilinenleri 5 tane. Ama paralar
yine bitti, son çare olarak köşkün kapısını, penceresini söküp satmaya
çalışıyorsunuz. 
Geçtiğimiz
günlerde İstanbul Bahçelievler’de bir bina çöktü, Allah’tan bina daha öncesinde
risk nedeniyle boşaltılmıştı, can kaybı yaşanmadı. İddialara göre, bu binanın
çökmesinin esas nedeni kolonlardaki demirlerin satılmak için alınmasıydı.
Binanın ayakta durmasını sağlayan kolonları keserek para kazanma ve günü
kurtarma derdine düşmüşler. Türk ekonomisi de bu durumda, çökmek üzere, tedbir
alınması gerekiyor. Biz binada güçlendirme beklerken resmen kolonlardaki
demirler satılmaya başlandı. İş Bankasına el koymak budur, Türk ekonomisinin
kolonlarındaki demirleri satmaktır. 
CHP'nin
İş Bankasına ortaklığı seksen yılı geçti, 1 kuruş gelir almıyorlar, neyi yanlış
yaptılar da miras hukukunu hiçe sayarak el koymaya kalkıyorsunuz? Aksine, İş
Bankası çok sayıda iştirakiyle bugün neredeyse 100 milyar dolarlık bir ekonomik
büyüklüğe ulaştı. Böyle güzel çalışan bir bankayı bozarsanız yabancılar Türkiye
İş Bankasını İngilizce olarak “…”(x)
olarak okuyacaklardır yani “Türkiye iflas etti.” diye okuyacaklardır.
Değerli
milletvekilleri, Bankacılık Kanunu’nda iyileştirmeler yapılmasına karşı değiliz
ama bu iyileştirmelerin istişareyle yapılması, finansal sistemde istikrarın
sağlanması hedeflenmelidir. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
AYHAN
ALTINTAŞ (Devamla) - Bankaların işlem masrafı, komisyon ve benzeri ücretlerinin
sınırlandırılmasına, kredi ve diğer finansal enstrümanların maliyetlerinin
azaltılmasına taraftarız ancak bu maddedeki gibi, serbest piyasayı tehdit eden,
banka yöneticilerine baskı yapılmasını amaçlayan düzenlemelere karşıyız. Bu
nedenle bu maddeye olumlu bakmadığımızı belirtir, yüce heyetinizi saygılarımla
selamlarım. (İYİ PARTİ ve CHP sıralarından alkışlar) 
BAŞKAN
– Aynı mahiyetteki önergeleri oylarınıza sunuyorum: Kabul edenler... Kabul
etmeyenler... Aynı mahiyetteki önergeler kabul edilmemiştir. 
1’inci
maddeyi oylarınıza sunuyorum: Kabul edenler... Kabul etmeyenler... 1’inci madde
kabul edilmiştir.
Değerli
arkadaşlarım, 1’inci madde görüşülürken diğer maddelere baktım konuşmacıların
sayısını saptamak açısından, her maddede aşağı yukarı 3 ya da 4 arkadaşımızın
önergesi ve konuşmaları var. Bu nedenle, bundan sonra konuşacak
arkadaşlarımızın konuşmalarını beş dakika içerisinde toparlamalarını
kendilerinden rica edeceğim çünkü çok sayıdaki konuşmacıyı da dinlemek
gerekiyor. Zamanı ekonomik kullanalım.
Değerli
arkadaşlarım, 2’nci madde üzerinde 4 önerge bulunmaktadır, önergeleri aykırılık
sırasına göre okutup işleme alacağım. 
Türkiye Büyük Millet Meclisi Başkanlığına
Görüşülmekte
olan 176 sıra sayılı Kanun Teklifi’nin 2’nci maddesinin kanun teklifi metninden
çıkarılmasını arz ve teklif ederiz. 
 Gülüstan
Kılıç Koçyiğit Erol Katırcıoğlu Mahmut
Celadet Gaydalı
 Muş İstanbul Bitlis
 Meral
Danış Beştaş Kemal Bülbül Mehmet
Ruştu Tiryaki
 Siirt
 Antalya Batman
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ SAMİ ÇAKIR (Kocaeli) – Katılamıyoruz Sayın Başkanım.
BAŞKAN
– Önerge üzerinde söz isteyen İstanbul Milletvekilimiz Sayın Erol Katırcıoğlu.
(HDP sıralarından alkışlar) 
Süreniz
beş dakika Sayın Katırcıoğlu.
EROL
KATIRCIOĞLU (İstanbul) – Teşekkür ederim Sayın Başkan.
Sayın
vekiller, hepinizi saygıyla selamlıyorum.
Teklifin
2’nci maddesi, kalkınma ve yatırım bankaları ile katılım bankaları arasındaki
farklılığı gidermek ve böylelikle, daha önce faizsiz bankacılık olarak kabul
edilen katılım bankacılığına açık olan bazı yöntemlerin kalkınma ve yatırım
bankaları tarafından da kullanılmasını temin etmek fakat buradaki sorun
-aslında Bankacılık Yasası’nda bu tür işlemlerle ortaya çıkan varlıkların kredi
olarak kabul edileceği yazıyor- bu teklifle getirilen farklılık, neyin kredi
sayılacağıyla ilgili olarak Bankacılık Düzenleme ve Denetleme Kuruluna bir
yetki verilmiş olması. Yani bu yetkiyi nasıl kullanacak, nasıl bir yönetmelik,
nasıl bir tüzük ortaya çıkacak, bilmiyoruz. Doğrusunu isterseniz, esasında bu
teklifle ilgili olarak çok fazla bir şey bilmiyoruz, öyle söyleyeyim size.
Çünkü bu teklif garip bir şekilde getirildi Plan ve Bütçe Komisyonuna, kırk
sekiz saat önce olması gerekiyor ki bunu hafta sonuna getirdikleri için
getirmiş gibi yapıyor Plan ve Bütçe Komisyonu fakat sonuç olarak, herhangi bir
şekilde, ciddi bir şekilde inceleme imkânı vermiyor bizlere ve böylelikle, Plan
ve Bütçe Komisyonunda -işte, teklifi getiren o arkadaşlar en az üç ay çalışmış
oluyorlar- bizler bir kere dahi yasayı okuma fırsatı bulmadan teklif üzerine
konuşmak zorunda kalıyoruz.
Şimdi,
arkadaşlar, bu düzenlemeler önemli. Bu düzenlemeler neden önemli biliyor
musunuz? Bunu açıklamaya çalışayım size: Şimdi, Türkiye'de var olan sistem bir
ekonomik kriz yaşıyor ve bu krizi aşmanın yolu olarak da çeşitli yöntemler
üretmeye çalışıyor iktidar; doğrusunu isterseniz biraz el yordamıyla bazı düzenlemeler
yaparak, geçici de olsa bazı rahatlamalar sağlayarak yürümeye çalışıyor. Fakat
bu yasayla getirilmiş olan tedbirleri, esas itibarıyla, biraz daha yapısala
yönelik olan tedbirler diye düşünmek mümkün. 
Şöyle
ki daha önce bankaların… Ki biliyorsunuz, Bankacılık Yasası 2001 krizinden
sonra bayağı ciddi bir düzenlemeyle belli limitler içinde iş yapar hâle
getirildi. Bir anlamda kendi holding şirketlerine kredi verme imkânlarından
yoksun hâle getirildi vesaire ve biraz daha kurallı çalışan bir bankacılık
sektörümüz var. Fakat bu bankacılık sektörü benim anladığım kadarıyla iktidarın
istediği gibi çalışmıyor. Zaten Sayın Cumhurbaşkanı da zaman zaman kredi
genişlemesi talebiyle yükseltirken sesini, bankalara da çatmaktan kendini
alıkoyamıyor bir bakıma. Bunda belli haklılığı da olabilir ama sonuç olarak
“bankacılık sistemi” denilen sistem, belli bir finansallaşmaya imkân veriyor.
Onun ötesinde, iktidarın istediği, talep ettiği bir likiditeyi sağlamak, bir
kredi genişlemesini sağlamaktan yoksun. 
Şimdi,
bu sebeple, benim anladığım kadarıyla bu tedbirler -bu yasayla getirilen
tedbirler- bankacılık sektörü içinde kalkınma ve yatırım bankaları ile katılım
bankalarının diğer bankalar karşısında güçlenmelerini sağlayarak yeni kredi
imkânları oluşturabilecekleri düşüncesiyle gündeme getiriliyor. 
Şimdi,
sayın vekiller, şunu söyleyeyim: Deminki konuşmamda da esasında altını çizmeye
çalıştım. Yaşadığımız iktisadi olaylar geçmişte bildiğimiz yöntemlerle, politik
önlemlerle giderilebilecek gibi değil. Burada iktisat teorisi de çok yardımcı
olmuyor, dolayısıyla da bir el yordamıyla gidiş hâli var.
Fakat
çok kabaca da baktığımızda şunu söyleyebiliriz: Üretimin ima ettiği finansman
imkânlarının ötesinde bir finansman tabii ki özellikle kriz anlarında
ekonominin genişlemesi için gerekiyor fakat arkadaşlar, aynı şey, yani
“finansallaşma” dediğimiz hadise, aynı şekilde, özellikle yoksulların,
çalışanların daha fazla kredi kullanımına yol açıyor ve maalesef bu “kredi
kullanımı” dediğimiz, özellikle yoksul kesimlerin geri ödeyememe hâli ortaya
çıkıyor. Deminki maddeyi konuşurken, Cumhuriyet Halk Partisi önergesini
konuşurken de söylemiştim; örneğin çiftçiler hakikaten bir kredi batağına
girmiş durumdalar, 160 milyar Türk lirası kredileri var, bu kredilerin bir
şekilde ödenmesi lazım ve o imkânlara sahip değiller ama tamamen tüketici
kesimleriyle ilgili olarak baktığımızda da benzer bir hadiseyi, hatta aynı şeyi
görmemiz mümkün. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Katırcıoğlu. 
EROL
KATIRCIOĞLU (Devamla) – Bugün, kredi kartı borcu olan çok sayıda yurttaşımız
var ve bu yurttaşların gerçekten var olan sorunlarını çözmek için de bu
önerilen yasa herhangi bir şekilde yardımcı olmayacaktır diye düşünüyorum. 
Hepinize
saygılar sunuyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Bankacılık Kanunu ile Bazı Kanunlarda Değişiklik Yapılmasına Dair Kanun
Teklifi’nin 2’nci maddesinin aşağıdaki şekilde yeniden düzenlenmesini arz ve
teklif ederiz. 
“Madde
2- 5411 sayılı Kanunun 48 inci maddesinin ikinci fıkrasında yer alan
‘bankalarının finansal kiralama yöntemiyle sağladığı finansmanlar’ ibaresi
‘bankaları’ şeklinde, ‘benzer’ ibaresi ‘Kurul tarafından belirlenecek diğer’
şeklinde değiştirilmiştir.”
 Dursun
Müsavat Dervişoğlu Ümit Beyaz Feridun
Bahşi
 İzmir İstanbul Antalya
 Şenol
Sunat  Mehmet
Metanet Çulhaoğlu 
 Ankara
  Adana

BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ SAMİ ÇAKIR (Kocaeli) – Katılamıyoruz Sayın Başkanım.
BAŞKAN
– Önerge üzerinde söz isteyen Antalya Milletvekilimiz Sayın Feridun Bahşi. (İYİ
PARTİ sıralarından alkışlar) 
Süreniz
beş dakika Sayın Bahşi. 
FERİDUN
BAHŞİ (Antalya) – Sayın Başkan, değerli milletvekilleri; 176 sıra sayılı Kanun
Teklifi’nin 2’nci maddesi üzerine söz aldım. Hepinizi saygıyla selamlıyorum. 
Değerli
milletvekilleri, Gezi davası sonucunda çıkan karar, adalet adına umut vermekle
birlikte, cezaya dönüşen uzun tutuklulukların nasıl mağduriyet yarattığını
ortaya çıkarması bakımından da ibret vericidir. Ayrıca, Osman Kavala’nın tekrar
gözaltına alınmasını da anlamak mümkün değil. Evrensel ceza hukukunun en önemli
ilkelerinden biri olan masumiyet karinesi Anayasa ve yasalarımızda da garanti
altına alınmıştır. Yargı bağımsızlığının sağlandığı, adalete güvenin yeniden tesis
edildiği bir Türkiye özlemiyle, bu yönde atılmış bir adım olmasını diliyorum.
Ancak umudum var mı? Tabii ki yok. Sayın Cumhurbaşkanı önce, verilen mahkeme
kararıyla ilgili “Bir manevrayla beraat ettirmeye kalktılar.” deyip sonra,
gözaltı kararıyla ilgiliyse “Bu karara saygı duymak lazım.” demiştir. Tanrı’m,
aklıma mukayyet ol, diyorum; bu kadar çelişki… 
Değerli
milletvekilleri, teklifin 2’nci maddesinde görüleceği üzere, faizsiz finansman
yöntemlerinin çeşitlendirilmesi için Bankacılık Düzenleme ve Denetleme Kuruluna
yetki verilmektedir. Sadece nakdî kredi kullanan müşteriler tarafından sağlanan
fonlara ilave olarak, gayri nakdî kredi kullanmışsa eğer, onları da sağlamış
olduğu fonların mevduat sayılmaması hüküm altına alınmak istenmektedir.
Genelinde ise bankacılık sektöründe ve sermaye piyasalarında idari, hukuki ve
cezai yaptırımlar söz konusudur. 
Sayın
Başkan, değerli milletvekilleri; bankalarla ilgili olarak en çok tartışılan
konulardan biri de malumlarınız, ücret ve komisyonlardır. Bankaların kâr zarar
tablosuna bakıldığında, 2019 yılında toplam faiz gelirlerinde yüzde 14’lük bir
artış olduğu görülmekte, kredilerden alınan ücret ve komisyonlardaki artış ise
yüzde 34,4’tür. Bankacılık hizmetleri gelirlerinde dosya parası olarak
bildiğimiz hususta ise yüzde 34,6’lık bir artış meydana gelmiştir.
Vatandaşımızın çaresizce, mecbur bırakılarak ödemek zorunda kaldığı dosya
ücretlerine ve komisyona bir standart getirilmeli. Evine ekmek götürmekte
zorlanan dar gelirli işçi, memur, emekli, çiftçi ve esnaf için bu önemli,
arkadaşlar.
Diğer
bir husus da vatandaşlarımızın acil sicil affı beklentisi. Malumunuz, kredi taksitini,
çekini ödeyemeyen bir kişi, risk merkezi kayıtlarında, diğer bir deyimle kara
listede yer alıyor. Borcunu ödese bile beş yıl boyunca kredi kullanamıyor.
KOBİ’lerde de çok sıkıntı var. KOBİ kredilerinde takipteki kredi oranı yüzde
10,14; genel ortalamanın 2 katı olmuş. Küçük ölçekli işletmeler borcunu
ödeyemiyor, bunun için de takibe uğruyor. Bunun için finansal yapılandırmanın
acil olarak gerçekleştirilmesi gerekmektedir. Küçük ve orta ölçekli esnaf ve
işletmelerin durumu ortada, siftahsız kepenk kapatıyor, işçilerin maaşlarını
ödeyemiyorlar. Çiftçimizin hâli perişan, sıkıntı içindeler. Ziraat Bankasının
tarım kredi borçlarını uygun şartlarda ödeyebilecekleri miktarda ve uzun vadede
yapılandırmasını bekliyorlar. Çiftçilerimiz nefes almak istiyor. Mevcut
yapılandırmanın hiçbir cazibesi kalmadığı için çiftçilerimizi rahatlatacak acil
bir yapılandırma modeline gidilmeli.
İşsizliğe,
mutfaktaki yangına kulak tıkayan AK PARTİ’nin bu teklifteki proje finansmanını
Kanal İstanbul için düzenlemek istediğini biliyoruz. Kanal İstanbul Projesi’nin
bir devlet projesinden çok, yandaş yerli ve yabancı şahıslara ve firmalara rant
kapısı olacağı aşikârdır.
Benim
bölgem Antalya’daki EYT’lilerin beklentileri var. Kapanan fabrika ve iş
yerlerindeki işsiz kalan vatandaşların iş beklentisi var, akşam olduğunda
evlerinin kapısından ellerinde ekmekle girmek isteyen insanlarımız var. 3600 ek
göstergeyi de unutmayalım. Hani “Yasa hazırlıyoruz.” diyorsunuz ya, ne oldu?
Bizim hazırladığımız yasa tekliflerini Genel Kurula getirmiyorsunuz,
önergelerimizi reddediyorsunuz. Hazırlayacağınız yasa teklifini bekliyor,
hepinizi saygıyla selamlıyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 176 sıra sayılı Bankacılık Kanunu ile Bazı Kanunlarda Değişiklik
Yapılmasına Dair Kanun Teklifi’nin 2’nci maddesinin aşağıdaki şekilde
değiştirilmesini arz ve teklif ederiz.
Saygılarımızla.
MADDE
2- 5411 sayılı Kanunun 48 inci
maddesinin ikinci fıkrasında yer alan “bankalarının finansal kiralama
yöntemiyle sağladığı finansmanlar” ifadesi "bankaları” şeklinde,
"benzer” ifadesi "Kurulca belirlenecek diğer” şeklinde değiştirilmiştir.

 Cavit
Arı Abdüllatif Şener Neslihan
Hancıoğlu
 Antalya Konya Samsun
 Sibel
Özdemir Atila Sertel Emine
Gülizar Emecan
 İstanbul İzmir İstanbul

  Mahmut
Tanal
  İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ SAMİ ÇAKIR (Kocaeli) – Katılamıyoruz Sayın Başkanım.
BAŞKAN
– Önerge üzerine söz isteyen, Samsun Milletvekilimiz Sayın Neslihan Hancıoğlu.
(CHP sıralarından alkışlar) 
Süreniz
beş dakika Sayın Hancıoğlu. 
NESLİHAN
HANCIOĞLU (Samsun) – Sayın Başkan, değerli milletvekilleri; Bankacılık Kanunu
ile Bazı Kanunlarda Değişiklik Yapılmasına İlişkin Kanun Teklifi’nin 2’nci
maddesi üzerine Cumhuriyet Halk Partisi Grubu adına verdiğimiz önergeye ilişkin
söz almış bulunuyorum. Genel Kurulu saygı ve sevgiyle selamlıyorum. 
Teklifteki
maddeyle, kalkınma ve yatırım bankalarının farklı yöntemlerle sağladıkları
finansmanlar kredi olarak kabul edilir hâle getirilecek. Oysa şimdiye kadar bu
tür finansman yöntemleri sadece isimlendirilen katılım bankaları için kredi
olarak kabul edilmekteydi. Bu madde, teklifin 5’inci maddesiyle birlikte
okunduğunda finans sektöründeki diğer aktörler arasındaki dengeleri bozma
tehlikesi doğuracağı görüşündeyiz. 
Değerli
milletvekilleri, bankacılık ve finans sektöründe uzun yıllar çalışmış bir
arkadaşınız olarak, ülkemizde bankacılık ve finans sektörünün yapısal anlamda
büyük sorunlar yaşadığını, ilgili mevzuatın tepeden tırnağa yeniden kaleme
alınması gerektiğini savunanlardan biriyim. Fakat şu an önümüze getirilen
metin, bankacılık ve finans sektörünün değil, iktidarın acil siyasal
ihtiyaçlarını karşılamak üzere hazırlanmış bir tekliftir. İktidar, şu anda,
kendi yarınını öngöremez durumdadır ve bugününü kurtarma telaşı içindedir ve
çok daha vahimi, iktidar, kendi belirsizliğine Türkiye'nin tamamını da ortak
etme gayreti içindedir. 
Değerli
milletvekilleri, yanlışa “yanlış” demek bizim görevimiz; aynı görev ve
sorumluluğun, ekonomi eğitimi almış, bu alanda geçmişte devlet tecrübesi
bulunan değerli bürokratlarımızın ve bilim insanlarımızın da sorumluluğunda
olduğunu biliyoruz. Şimdi, önümüze getirilen bu teklif “Ekonomi yanlış
yönetiliyor, şu yanlış işler yapılıyor, bunun sonu felakettir.” diyenleri de
suçlu ilan etme telaşının bir ürünüdür. Miting meydanlarında kürsülerde
vatandaşa “Dövizlerinizi satın.” deyip bir yandan da yandaşına piyasadan ucuz
döviz toplama ortamı yaratanlar manipülasyon yapmamış sayılacak ama “Bu
borçlanma politikası, Merkez Bankası üzerindeki siyasi baskılar, kamu
bankalarına dayatılan politikalar ekonomide kaos yaratacak, kuru ve faizleri
yükseltecek.” diyen finansal analistler, ekonomistler suçlu ilan edilecek. Yok
böyle bir şey. Bu milletin iktidara verdiği yetki ülkeyi yönetme yetkisidir;
vatandaşını Pollyanna masalıyla uyutma, uyutamadığını da cezalandırma yetkisi
değildir. (CHP sıralarından alkışlar)
Sayın
Başkan, değerli milletvekilleri; adına “Cumhurbaşkanlığı hükûmet sistemi”
denilen sistemde yaklaşık iki yılımızı geride bıraktık. Biz, tek adam rejimi
kaos yaratacak, devleti felç edecek, ekonomiyi belirsizliklere sürükleyecek,
dedik ve şimdi bütün söylediklerimiz tek tek yaşanıyor. Özellikle ekonomideki
tahribat çok daha ağır. Üretim darboğazında bulunan küçük ve orta ölçekli
işletmeler, kredi darboğazındaki firmalar, ödeme güçlüğü çeken ve çarşı-pazar
enflasyonu altında ezilen memur, küçük esnaf, işçi, çiftçi ve milyonlarca
işsizimiz bu yıkıntının altında âdeta kendileri terk edilmiş durumdadır.
Bugün
iktidardaki anlayış, gelir yaratacak, üretimi artıracak, istihdam yaratacak
politikalara sırt çeviren bir yönetim anlayışıdır. Saray iktidarının tuttuğu
yol; rantı kollamak ve öncelemek, tüketimi körüklemek, gelir yaratamadığı için
çok borçlandırılan, aşırı finansallaşan bir ekonomi modeli yoludur. Ülkemizde
yaşanan ekonomik felaketin en temel sebebi de budur. Bugün finansal piyasaların
etkin işlememesi ve kaynakların verimli kullanılmamasının sebebi finansal araç
eksikliği değildir; bunun nedeni kuralsızlıktır, keyfîlik düzenidir. Bu
teklifin kuralsızlığı ve keyfîliği daha da artıracağını düşünüyor, Genel Kurulu
saygıyla selamlıyorum. (CHP sıralarından alkışlar)
ENGİN
ALTAY (İstanbul) – Karar yeter sayısı…
BAŞKAN
– Önergeyi oylarınıza sunacağım, karar yeter sayısı arayacağım. 
Önergeyi
kabul edenler… Kabul etmeyenler…
Karar
yeter sayısı yoktur. 
Birleşime
on dakika ara veriyorum. 
Kapanma Saati: 17.46
ÜÇÜNCÜ OTURUM
Açılma Saati: 17.58
BAŞKAN: Başkan Vekili Levent GÖK
KÂTİP ÜYELER: Emine Sare AYDIN YILMAZ (İstanbul), Barış
KARADENİZ (Sinop)
-----0-----
BAŞKAN
– Sayın milletvekilleri, Türkiye Büyük Millet Meclisinin 58’inci Birleşiminin
Üçüncü Oturumunu açıyorum. 
176
sıra sayılı Kanun Teklifi’nin 2’nci maddesi üzerinde Samsun Milletvekili Sayın
Neslihan Hancıoğlu ve arkadaşlarının önergesinin oylamasında karar yeter sayısı
bulunamamıştı. 
Şimdi,
önergeyi tekrar oylarınıza sunacağım ve karar yeter sayısı arayacağım. 
Önergeyi
kabul edenler… Kabul etmeyenler… Önerge kabul edilmemiştir, karar yeter sayısı
vardır. 
176
sıra sayılı Kanun Teklifi’nin görüşmelerine devam ediyoruz. 
Komisyon
yerinde. 
Madde
üzerindeki diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 176 sıra sayılı Kanun Teklifi’nin çerçeve 2’nci maddesinde geçen
“şeklinde” ibaresinin “olarak” biçiminde değiştirilmesini arz ve teklif ederiz.

 Ali
Muhittin Taşdoğan Baki Şimşek Esin
Kara
 Gaziantep Mersin Konya
 İbrahim
Ethem Sedef  Ümit
Yılmaz
 Yozgat  Düzce
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ SAMİ ÇAKIR (Kocaeli) – Katılamıyoruz Sayın Başkanım.

(Uğultular)
BAŞKAN
– Değerli arkadaşlarım, salonda bir uğultu var; rica ediyorum arkadaşlarımıza,
o uğultuyu bir keselim çünkü bir konuşmacıyı davet edeceğiz. 
Önerge
üzerinde söz isteyen, Gaziantep Milletvekilimiz Sayın Ali Muhittin Taşdoğan.
(MHP sıralarından alkışlar)
Süreniz
beş dakika Sayın Taşdoğan. 
Biraz
sessiz olalım değerli arkadaşlarım. 
ALİ
MUHİTTİN TAŞDOĞAN (Gaziantep) – Sayın Başkan, sayın milletvekilleri; dünya
genelinde yaşanan ve küresel ölçekte sorunlara neden olan çoğu ekonomik
sıkıntıların gerekçesi bankacılık sisteminde ortaya çıkan eksiklikler olarak
tanımlanmıştır. Küreselleşen dünya ekonomik sisteminin kaçınılmaz sonucu olarak
sermaye hareketliliğinin artmasıyla birlikte bankalar klasik bankacılık
yapısından uzaklaşmış ve operasyonel risk tanımları değişmiştir. Bu noktada,
artık sorunlar ortaya çıkmadan tedbirlerin alınması gerektiğine dair genel bir
uzlaşı oluşmuştur. 
Malum
olduğu üzere, bankacılık faaliyetleri arttıkça risk alanları da artmaktadır.
Küresel ekonomik sistem, sürekli genişleyen kredi hacmine ve çeşitlenen
finansal araçların oluşturduğu risklere karşı küresel ölçekte düzenlemeler
oluşturmaya çalışmaktadır. Bu kapsamda ilk olarak 1988 yılında Uluslararası
Takas Bankası bünyesinde Basel Bankacılık Denetim Komitesi kurulmuştur. Basel 1
olarak bilinen ilk kriterler yayımlanmış ve devamında, yeni sorunların ortaya
çıkmasıyla birlikte Basel 2 ve Basel 3 kriterleri ilan edilmiştir. Görüldüğü
gibi, gelişen ekonomik sistem ve artan riskler karşısında elde edilen
deneyimlere dayanılarak küresel ölçekte düzenlemeler yapılmaktadır. Hâl böyleyken
5411 sayılı Bankacılık Kanunu’nun bazı maddeleriyle ilgili değişiklikler
gelişen piyasalar ve ortaya çıkan riskleri önleme bakımından önemli hususlar
içermektedir.
Sayın
milletvekilleri, görüşülen söz konusu düzenlemeyle bankaların “risk grubu” tanımının
yeniden belirlenmesiyle kredi hacminin genişletilmesi, kalkınma ve yatırım
bankalarının fon kaynaklarının genişletilmesi, bankaların mali sorunlarla
karşılaşmadan önce önlem planı hazırlanması, finansal istikrarı sağlamak için
spekülatif ataklara neden olan işlemlerin düzenlenmesi, kalkınma ve yatırım
bankaları ile katılım bankalarının farklılığının dikkate alınarak mevduat
bankalarına uygulanan sınırlamaların bunlara da uygulanmasının sakıncalarına
vurgu yapılması gibi önemli değişiklikler yapılmaktadır. Bilindiği üzere,
Türkiye’de katılım bankaları, esas itibarıyla, mevduat bankalarıyla benzer
koşullarda rekabet etmektedirler. Faizsiz bankacılık sisteminin dahi kendi
içinde ciddi farklılıklar içerdiği bir durum varken ticari bankalarla benzer
kısıtlamalara tabi olmaları bu alternatif fon kaynağının gelişimini
engellemektedir. Keza vatandaşlarımızı yakından ilgilendiren bankaların
uyguladıkları komisyon, ücret ve masrafların tek elden belirlenmesiyle ilgili
yapılan değişiklik, bankacılık sistemindeki adil rekabetin sağlanmasını ve
mudilerin bankacılık sistemine olan güvenini de artıracaktır. Ayrıca,
bankacılık sisteminde güveni ortadan kaldıracak işlemler karşılığında
uygulanacak para cezalarının güncellenmesinin sistemde ortaya çıkacak risklerin
azaltılması bakımından yararlı olacağı düşünülmektedir. Ezcümle, yapılan
değişikliklerle, ülkemizde ortaya çıkan ve çıkması muhtemel bankacılık sistemi
risklerinin azaltılması hedeflenirken diğer taraftan da sistemin kredi
genişlemesi yapabilmesine imkân tanınmaktadır. 
Sayın
milletvekilleri, küresel kaynakların azaldığı ve ülkelerin daha fazla fon elde
edebilmek için rekabet ettiği bir ekonomik ortamda ülkemizin küresel fon
arzından daha fazla faydalanmasının ve bunu sağlarken de kendi koşullarımıza
bakarak riskleri minimize etme çabalarının yapılan değişikliklerin esasını
oluşturduğunu düşünmekteyiz. Bankacılık sisteminde ortaya çıkacak problemlerin
reel sektör de dâhil olmak üzere tüm ekonomi için büyük bir tehdit olduğunu
belirtmek isterim. Reel sektörüyle göz dolduran, 180 ülkeye yaptığı ihracatla
küresel bir şehre dönüşen Gaziantep’in Vekili olarak, bankacılık sistemindeki
risklerin her sıkıntılı ortamda reel sektörü ve üretim potansiyelini erittiğini
defalarca gördüğümüzü tekraren hatırlatmak isterim. Gaziantep’in üretim gücünün
bankacılık sisteminden kaynaklanabilecek risklere karşı korunmasının
Türkiye’nin üretim ve ihracat gücünün korunması olduğunun bilinmesini isterim. 
Gaziantep’in
adaşı olan Gazi Meclisimizi saygıyla selamlarım. (MHP ve AK PARTİ sıralarından
alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
2’nci
maddeyi oylarınıza sunuyorum: Kabul edenler... Kabul etmeyenler... 2’nci madde
kabul edilmiştir.
ENGİN
ALTAY (İstanbul) – Sayın Başkan...
BAŞKAN
– Buyurun Sayın Altay.
ENGİN
ALTAY (İstanbul) – Efendim, 60’a göre, pek kısa bir söz talebim vardır.
BAŞKAN
– Buyurun.
V.- AÇIKLAMALAR (Devam)
56.- İstanbul Milletvekili Engin Altay’ın, Gezi
davasının sonuçlanmasının ardından Cumhurbaşkanı Recep Tayyip Erdoğan’ın
“Manevralarla beraat ettirdiler.” ifadesine, Hâkimler ve Savcılar Kurulu
Birinci Dairenin beraat kararı veren mahkeme heyeti hakkında inceleme
başlatmasına ve Parlamentonun bu tür gelişmeleri seyretmesinin kabul edilemez
olduğuna ilişkin açıklaması
ENGİN
ALTAY (İstanbul) – Teşekkür ediyorum.
Sayın
Başkan, biz şimdi “tek adam” deyince, “diktatör” deyince bu Tayyip Bey kızıyor;
kızıyor da bunu söylememiz için de elinden geleni yapmaya devam ediyor. Dün
sonuçlanan Gezi davasından sonra kendisi bugün “Manevralarla beraat
ettirdiler.” diye bir açıklama yapmıştı. Üstelik dün danışmanı da “Bu bir
mahkeme kararıdır, saygı duyuyoruz.” mealinde bir söz etmişti. Şimdi, biraz
önce, Hâkimler ve Savcılar Kurulu Birinci Dairesi Gezi duruşmalarını yürüten
mahkeme heyeti hakkında inceleme başlatmış. Şimdi, hakikaten, burada, gelip
işte “Kuvvetler ayrılığı asıl bu sistemde var, yasama, yürütme, yargı…”
(Mikrofon
otomatik cihaz tarafından kapatıldı)
BAŞKAN
– Buyurun. 
ENGİN
ALTAY (İstanbul) - Sayın Başkan, değerli arkadaşlar; bir ülkede yürütmenin
başı, işine gelmediği, onu mutlu etmeyen her karardan sonra o kararı veren
mahkeme heyeti hakkında HSK yoluyla, Adalet Bakanlığı yoluyla inceleme
başlatıp, soruşturma başlatıp onları sürgün ederse, görev yerlerini
değiştirirse bu ne demek? Bu şu demek: Hitler’in adamı nasıl, gitmişti,
mahkemelere, karar verirken “Bu kararı verirsem Hitler nasıl düşünür, nasıl
sevinir, buna göre karar verin.” talimatı vermişti, şimdi Türkiye bunu yaşıyor.
Beraat kararı verildi. Efendim, bu, bir manevraymış! Sana ne, ona ne? Yani
Cumhurbaşkanı mısın, Anayasa Mahkemesi Başkanı mısın, Yargıtay Başkanı mısın?
Bu, kabul edilemez Sayın Başkan. Bu Parlamentonun bu tür gelişmeleri seyretmesi
de kabul edilemez. 
(Mikrofon
otomatik cihaz tarafından kapatıldı)
BAŞKAN
– Buyurun. 
ENGİN
ALTAY (İstanbul) – Bu, Parlamentonun varlık sebebini inkârdır, bunu şiddetle
reddediyorum. “Bu konuda yürütmenin kamuoyunu tatmin edici bir açıklama
yapmasını…” diyeceğim; hayır, yapamaz; yapamaz çünkü niyet belli. Yani kin
bürümüş Sayın Erdoğan’ın gözünü. Bu Osman Kavala’yla bir husumet mi, ne var
bilmiyorum. Bırak, mahkeme kararını versin. 
Dün
de İstanbul Cumhuriyet Başsavcısının beraat kararının hemen peşinden “Efendim,
bunun 15 Temmuz davasında da adı vardı, ben buna şimdi gözaltı kararı
veriyorum.” demesi… Türkiye’de artık, monokrasi var ama, bir monarşi var ama
şöyle bir şey var: Sabah monarşi, öğleden sonra jüristokrasi, olmayan tek şey
demokrasi. Biz Parlamentodayız, demokrasiyi savunmak zorundayız Sayın Başkan.
Buna isyan ediyorum. (CHP sıralarından alkışlar) 
MERAL
DANIŞ BEŞTAŞ (Siirt) – Sayın Başkan…
BAŞKAN
– Buyurun Sayın Beştaş. 
57.- Siirt Milletvekili Meral Danış Beştaş’ın, hakkında
beraat kararı verilen Osman Kavala’nın cezaevinden çıkamadan gözaltına
alındığına, Hâkimler ve Savcılar Kurulu Birinci Dairenin beraat kararı veren
mahkeme heyeti hakkında inceleme başlatması olayına Meclisin el atması
gerektiğine ilişkin açıklaması
MERAL
DANIŞ BEŞTAŞ (Siirt) – Teşekkürler Sayın Başkan. 
Biz
de aynı konuda haberi şimdi okuduk, çok vahim bir gelişme gerçekten. Dünden bu
yana, Gezi olayları olarak bilinen davada mahkeme heyeti Osman Kavala ve diğer
yargılananlar hakkında beraat kararı verdi ve iki buçuk yıldır cezaevinde olan
Kavala her nasılsa dün başsavcılığın aklına geldi ve cezaevinden dışarı
çıkarılmadan, çıkamadan, açıkça bir hürriyeti tahdit suçu işlenerek gözaltına
alındı ve Vatan Caddesi’ndeki Emniyet Müdürlüğünde hâlâ tutuluyor ve dün en çok
tartışılan mesele buydu tabii ki. İki buçuk yıl harekete geçmeyen savcılık
neden tahliye olduğu gün gözaltı kararı verir? Zaten elinin altında, istediği
zaman gidip onun ifadesini tespit edebilir, kovuşturma başlatır ya da
takipsizlik kararı verir ama işlemi yürütebilir. 
(Mikrofon
otomatik cihaz tarafından kapatıldı) 
BAŞKAN
– Tamamlayın. 
MERAL
DANIŞ BEŞTAŞ (Siirt) – Ama bugün grup toplantısında bunun sebebini öğrendik.
AKP Genel Başkanı grup konuşmasının önemli bir bölümünü Gezi direnişine
ayırarak ne kadar kötü olduğunu, görseller eşliğinde, ne kadar vahim olduğunu,
bir kalkışma olduğunu anlatarak yargıya meydan okudu aslında, hukuk devletinin
temellerine meydan okudu, tehdit etti, beraat kararı veren mahkeme heyetini
tehdit etti ve gözaltı kararının kendisi tarafından verildiğini bütün dünyaya
ilan etti. Hatta yanılmıyorsam şöyle bir cümle kurdu: “Beraat kararı vermeye
kalkıştılar.” gibi, mealinde bir söz. Beraat kararını zaten cumhurbaşkanları
vermez, beraat kararını Türkiye Büyük Millet Meclisi vermez, beraat kararını
siyaset kurumu vermez, beraat kararını yargı makamı verir. Yargı, iki buçuk
yıldır bir kovuşturma yaptı ve beraat kararı verdi.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Beştaş. 
MERAL
DANIŞ BEŞTAŞ (Siirt) – Tamamlıyorum. 
Şimdi,
son gelen haberle, bu grup konuşmasından sonra HSK de üstüne düşeni yapmış, bu
talimatı vazife kabul etmiş ve başsavcı, haksız yere gözaltı kararı veren
başsavcılık yerine mahkeme heyeti hakkında inceleme başlatmıştır. Bu, çok çok
vahim bir gelişmedir, Türkiye’de yargı erkinin açıkça baskı, tehdit ve baskı
tehdidiyle yönetildiğinin ilanıdır. Demirtaş kararında da bunu görmüştük;
olmayan bir soruşturmadan tutuklama kararı verildi ve ertesi gün aynı Erdoğan
“Biz onları bırakamayız.” dedi. Bu işe derhâl Meclisin el atması gerekiyor. 
Teşekkür
ediyorum. 
BAŞKAN
– Sayın Muş, buyurun. 
58.- İstanbul Milletvekili Mehmet Muş’un, meseleye
yaklaşımlarının Cumhurbaşkanı Recep Tayyip Erdoğan’ın “Yargının vereceği her
türlü karara da saygılıyız.” ifadesi yönünde olduğuna ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; bu Gezi meselesiyle
alakalı değerlendirmelerimizi dün yaptık, aynı konuya girmeyeceğim. Dün bu
karar açıklandığı zaman da biz yaklaşımımızı ortaya koyduk. Ha, biz, Gezi’ye
nasıl baktığımızı söyledik ama mahkemenin verdiği karara da saygılı olduğumuzu
söyledik. Ne karar verirse, yargı sistemiyle alakalı buradan bizim bir
yönlendirme yapmamız söz konusu olamaz veya yargı kararlarıyla alakalı müdahale
yapmamız söz konusu olamaz. Kendi içerisinde vereceği kararlarla alakalı ortaya
çıkacak olan sonuçlara saygılıyız. Dün ne karar verdiyse bugün başka bir karar
verir ama bizim burada müdahil olma gibi bir durumumuz söz konusu olamaz. Dün
buradaki yaptığım konuşmada da biz bunu ifade ettik. Şimdi, sürekli bir tarafa çekiliyor,
kaldı ki Sayın Cumhurbaşkanımız konuşmasının sonunda da “Yargının vereceği her
türlü karara da saygılıyız.” dedi. Dolayısıyla meseleye yaklaşımımız budur, ben
de bunun Genel Kurul tarafından bilinmesini istedim. 
Teşekkür
ederim. 
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Aydın Milletvekili Mustafa Savaş ile 88
Milletvekilinin Bankacılık Kanunu ile Bazı Kanunlarda Değişiklik Yapılmasına
Dair Kanun Teklifi (2/2596) ile Plan ve Bütçe Komisyonu Raporu (S. Sayısı: 176)
(Devam)
BAŞKAN
– Değerli milletvekilleri, 3’üncü madde üzerinde 4 önerge bulunmaktadır,
önergeleri aykırılık sırasına göre okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 176 sıra sayılı Kanun Teklifi’nin 3’üncü maddesinin kanun teklifi
metninden çıkarılmasını arz ve teklif ederiz. 
 Gülüstan
Kılıç Koçyiğit  Serpil Kemalbay Pekgözegü  Mahmut
Celadet Gaydalı 
 Muş
 İzmir  Bitlis
 Meral
Danış Beştaş  Kemal Bülbül  Mehmet
Ruştu Tiryaki
 Siirt
 Antalya  Batman

BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ SAMİ ÇAKIR (Kocaeli) – Katılamıyoruz Sayın Başkanım.

BAŞKAN
– Önerge üzerinde söz isteyen İzmir Milletvekilimiz Sayın Serpil Kemalbay. (HDP
sıralarından alkışlar) 
Süreniz
beş dakika Sayın Kemalbay. 
SERPİL
KEMALBAY PEKGÖZEGÜ (İzmir) – Değerli halklarımızı saygıyla selamlıyorum. 
Değerli
arkadaşlar, Türkiye halkları ağır bir ekonomik kriz içerisindeyken biz,
bankaların ve sermayeye fon aktarmanın tartışmasını yapmak durumunda kalıyoruz.
Varlık Fonu, kamusal fonların sarayın kişisel hesabına dönüştürülmesinin
paravanıdır. Kamu bankaları -Ziraat, Vakıf ve Halk Bankası- Varlık Fonuna
devredilerek keyfî işlemlerin daha kolay yapılmasının yolu açılmıştı; şimdi de
bu yasa teklifiyle Ziraat Bankası, Vakıfbank ve Halk Bankasının risk grubunu
genişleten düzenlemeler yapılmak isteniyor. Yani ne istiyorsunuz? Sınırsız
borçlanabilmek istiyorsunuz. 
Bu
yasayla, halkın bütçe hakkının tamamen gasbedildiğine şahitlik ediyoruz. Kanal
İstanbul gibi, doğmamış çocuklarımıza borç ve büyük bir ekolojik yıkım
getirecek olan projeleri bu yetkilerle ihya etmek istiyorsunuz. Sınırsız bir
borçlanma yetkisi getirmek, halkın bütçesine sınırsız bir soygun getirmektir.
“Tüm görev zararlarımızı nasıl olsa hazine ödeyecek.” diyerek bu borçlanma
haklarınızı, yetkilerinizi genişletmek istiyorsunuz. Yani, bu hazine ödemeleri
nasıl olacak? Halk tarafından ödenecek.
Kamu-özel
iş birliği anlaşmaları, halkın parasıyla, yandaş inşaat şirketlerine servet
aktarma iş birliği hâline gelmiştir. Parası olmayan şirkete halkın parasını
verip 5 liralık işi 25 liraya yaptırarak “Yol, köprü, baraj yaptırıyorum.”
diyorsunuz ve halkımızı ömür boyu borçlandırıyorsunuz. Halkın alın terini,
yoksulun, yetimin hakkını Cengize, Koline, Limaka peşkeş çekiyorsunuz.
Açıkçası, sarayın Varlık Fonu halkın yokluk fonudur, işsiz gençlerin çalınan
geleceğidir. Bakın, Türkiye’de saraylar, saltanatlar büyürken, hanedan peşinde
koşulurken, yandaşlarınız, hısım akrabalarınız zenginleşirken halkın işi,
ekmeği kalmadı. 
İstanbul
Üniversitesi öğrencisi Hakan Taşdemir iş arıyordu bir süredir, intihar etti.
Bugün, İstanbul Üniversitesinden arkadaşları protesto ediyorlardı ekonomik
krizi ve Hakan Taşdemir’in intiharına sebep olan tabloyu; intiharları değil
öğrencileri durdurdunuz ve polis şiddeti uygulattınız. 
Yine,
Konya’da bir tır şoförü, Mevlüt Çankaya yaşamına son verdi, bankalara ve
çevresine borcuyla biliniyordu ve tır şoförü olan Mevlüt Çankaya kamyonuna
kendisini asarak yaşamına son verdi. 
“Bütün
bu sorunların hangisine çözüm arıyoruz?” diye baktığımızda, hiçbirine çözüm
aramıyoruz; tam tersine, halkın sofrasından, geleceğinden çalan bu yasaları
konuşuyoruz. Diyoruz ki halkın sofrasından, geleceğinden, hayatından, canından
artık ellerinizi çekin; bu, sermayeye, yandaşa, para babalarına kıyak yasa
tekliflerini geri çekin. Gelin, gençlerin işsizliğini konuşalım, intiharları
konuşalım, ekonomik krizi konuşalım. 
Değerli
arkadaşlar, Türkiye Varlık Fonu Anonim Şirketi, bugüne kadar memleketin en
büyük halka ait kârlı şirketlerini bünyesinde topladı; PTT’den ÇAYKUR’a kadar,
bütün bu şirketler kâr ederken büyük zararlar edilmeye başlandı. Örneğin ÇAYKUR
bir yıl önce kâr ederken 2019’da ve Varlık Fonuna devredildiğinden beri
toplamda 1 milyara yakın zarar etti. Bankaların eş dost kapitalistlere şüpheli
krediler vererek soyulduğuna tanıklık ediyoruz, sonra “Bunlar görev zararı.”
deyip hazineden ödeniyor.
Değerli
arkadaşlar, “Kaynak yok.” diyerek yap-işlet-devret adrese teslim ihaleler
yapıyorsunuz ve yine hazineyi kefil yaparak buradan zenginlere, yandaşlara,
sermayedarlara para aktarıyorsunuz. Sermayeye para aktarmak için girişilen bu
işlemlerin tamamı toplumun yararına değildir, toplumun çıkarına değildir;
sermayeye para aktarmak için girişilen bu işlemler halkın faydasına değildir. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Kemalbay lütfen.
SERPİL
KEMALBAY PEKGÖZEGÜ (Devamla) – Halkı bankalara şirketlere, şirketokrasiye kul
köle yapan bu sisteme artık bir son vermeliyiz. Bu sistemi kabul etmiyoruz; bu
yasayı kabul etmiyoruz.
Teşekkürler.
(HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 176 sıra sayılı Bankacılık Kanunu ile Bazı Kanunlarda Değişiklik
Yapılmasına Dair Kanun Teklifi’nin 3’üncü maddesinin aşağıdaki şekilde
değiştirilmesini arz ve teklif ederiz.
Saygılarımızla.
MADDE
3 - 5411 sayılı Kanunun 49 uncu maddesinin ikinci, beşinci, altıncı ve yedinci
fıkraları aşağıdaki şekilde değiştirilmiştir.
“Bir
banka ile bankanın nitelikli pay sahipleri, banka yönetim kurulu üyeleri, genel
müdürü, genel müdür yardımcıları ile başka unvanlarla istihdam edilseler dahi
yetki ve görevleri itibarıyla bunlara denk veya daha üst konumlarda görev yapan
yöneticileri ile bunların eş ve çocukları, birlikte veya tek başına, doğrudan
ya da dolaylı olarak kontrol ettikleri ya da sınırsız sorumlulukla katıldıkları
veya yönetim kurulu üyesi ya da genel müdürü oldukları ortaklıklar, bankanın
dahil olduğu risk grubunu oluşturur."
"Sermayesinin
çoğunluğu ayrı ayrı veya birlikte Hazineye, Özelleştirme İdaresi Başkanlığına,
veya merkezî yönetim kapsamındaki kamu idarelerine ait bankaların her biri,
doğrudan veya dolaylı olarak kontrol ettikleri ortaklıklar ile birlikte ayrı
bir risk grubu oluşturur.
Kamu
iktisadi teşebbüsleri ile hisselerinin çoğunluğu Özelleştirme İdaresi
Başkanlığının elinde bulunan diğer kamu kurum ve kuruluşlarının her biri, sermaye,
yönetim ve denetimlerine hâkim oldukları bağlı ortaklık, iştirak ve müesseseler
ile birlikte ayrı bir risk grubu oluşturur.
Bu
maddenin uygulanmasına ilişkin usûl ve esasları belirlemeye Kurul yetkilidir.”
 Cavit
Arı Abdüllatif Şener Neslihan
Hancıoğlu
 Antalya Konya Samsun
 Mahmut
Tanal Sibel Özdemir Atila
Sertel
 İstanbul
 İstanbul İzmir
 Emine
Gülizar Emecan  Selin
Sayek Böke
 İstanbul  İzmir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ SAMİ ÇAKIR (Kocaeli) – Katılamıyoruz Sayın Başkanım.
BAŞKAN
- Önerge üzerinde söz isteyen İzmir Milletvekilimiz Sayın Selin Sayek Böke.
Süreniz
beş dakika Sayın Böke. 
Buyurun.
(CHP sıralarından alkışlar) 
SELİN
SAYEK BÖKE (İzmir) – Başkanım, çok teşekkür ediyorum.
Değerli
milletvekilleri, Genel Kurulu saygıyla selamlıyorum. 
Konular
değişiyor, sorunlar büyüyor ama değişmeyen tek bir şey var, o da düzen.
Değişmeyen bir şey daha var, o da düzenin ortaya çıkardığı kriz ve o krizi
görmeyen iktidar. Bir kez daha, tam da böyle bir yasayla karşı karşıyayız. 
Şimdi,
bu krizi aşmanın bir tek yolu var artık, düzenin değiştirilmesi gerekiyor ama
iktidarın varlığı bu düzene bağlı olduğu için iktidarın düzeni değiştirmesi
mümkün değil. “Değiştiremez.” demiyorum “Değiştirmez.” diyorum çünkü bu düzen ancak,
bu iktidarı ayakta tutar. Tam da bu nedenle, işte böyle, ancak günü kurtaran
yasalar geliyor karşımıza ve üstelik de öyle yasalar ki Türkiye’nin bugününü de
yarınını da ipotek altına alıyor, yani hepimizi hep beraber batıran yasalarla
karşı karşıyayız; bu yasa da öyle bir yasa. 
Bu
kanun günü kurtarmak için getirilmiş ama krizi derinleştirmeyi vadediyor.
“Neden?” derseniz, çok açık; şimdi, kanun şöyle bir iddia koyuyor, diyor ki:
“İki şey yapacağım; finansal piyasaları derinleştireceğim, finansal piyasaları
etkinleştireceğim.” O zaman şu soruyu sormak gerekiyor: Neden etkin değil de
bir yasaya ihtiyaç var, neden derin değil de bir değişikliğe ihtiyaç var?
Yanıtını verelim: Finansal piyasalar derin ve etkin değil çünkü artık Türkiye
ekonomisine kimse güvenmiyor. (CHP sıralarından alkışlar) Güvenin olmadığı
yerde finansal piyasaların derinleşmesi mümkün değil. 
Hikâyeyi
anlatalım: Kuralların yerine keyfîliği koyarsanız, kurumların yerine şahısları
geçirirseniz güven ortadan kalkar. Güvenin olmadığı yerde herhangi bir ekonomik
karar alınamaz; ne tüketebilirsiniz ne yatırabilirsiniz ne de finansal
araçlarla herhangi bir işlem yaparsınız çünkü öngörü ortadan kalkar. Öngörünün
olmadığı yerde de finansal piyasaların ne etkinliği ne derinliği ne de bir
ciddiyeti kalır. 
Güvenin
olmadığını 2 veride çok net görüyoruz. CDS risk primimiz, Rusya’nın 4 katı,
Meksika’nın 3 katı, Brezilya’nın 2 katı. İnsanlar Türkiye ekonomisine dışardan
baktığında riskli görüyorlar. İkinci veri, mevduatların içerisinde yabancı para
cinsinden olan mevduatların oranı, yüzde 52’ye ulaşmış vaziyette. Türkiye
içerisinde parası olan kendi parasına yatırmaktan kaçınıyor, güven ortadan
kalkmış vaziyette. 
Şimdi,
güvenin olmadığını tespit ediyorsak, o zaman “Bu yasa güveni sağlar mı,
sağlamak için ne gerekiyor?” sorusunu sormak gerekiyor. Önce güvenilir olmak
gerekiyor. Milyonlar ekonomik krizin pençesindeyken, insanlar intihar ederken
bunlar yokmuş gibi davranmamak gerekiyor; krizin var olduğunu her şeyden önce
kabul etmek gerekiyor. Gerçekleri yazana “terörist”, uyduruktan haber yazan
yandaşa “gazeteci” dememek gerekiyor. (CHP sıralarından alkışlar) Bunu
dediğiniz zaman güven ve güvenirlilik ortadan kalkıyor. Mesela özgürlükleri
sağlamak gerekiyor. Aynı şeye bakıp farklı bir şey görebilecek kadar özgür
hissetmeli insanlar. Gerçeğin kantarını tekeline almaması gerekiyor iktidarın.
Gerçeği gören gözlerin o gerçeği farklı yorumlamasına izin vermesi gerekiyor.
Şimdi, bu yetkiyi kime veriyor, gerçeğin tekel kantarını? Dönüyor, BDDK’ye
veriyor. O BDDK ki “Kriz var.” diyen gazeteciyi, sanatçıyı, ekonomisti mahkeme
salonlarında süründürüyor. 
Peki,
başka ne gerekiyor? “Mali disiplin” deyip sonra denetimsiz, şeffaf olmayan,
paranın üzerine konmak için kurulmuş olan paralel bir hazineyi yani Varlık
Fonunu kapatmak gerekiyor. Düzenlemek değil, buradaki gibi yetki alanını
genişletmek değil, Varlık Fonunu kapatmak gerekiyor. Kapatmadığınız zaman güven
ortadan kalkıyor. 
Şimdi,
öyle adımlar atıyoruz ki hiçbir güvencesi olmayan, şeffaf olmayan, hiçbir
denetime tabi olmayan, hazinenin zaten bütün kaynaklarına el koymuş olan ipotek
fonu Varlık Fonuna bu sefer de sınırsız kredi alma, borçlanma yetkisi
getiriyorsunuz. Hiç kimse denetleyemeyecek; ne için kullanıldığını hiç kimse
görmeyecek. Ne için kullanılacak? İktidarı ayakta tutmak için kullanılacak.
Bunu yapmamak gerekiyor. “Kanunla belirlenmiş risk gruplarını, ayrı ayrı alt
fonlarının her birini ben ayrı sayarım, bunlara kredi imkânı sağlarım."
diye cinliklerin peşinde koşmamak gerekiyor. Bunu yaptıktan sonra da dönüp
Varlık Fonunun altında, istediğiniz zaman istediğiniz kadar alt fon açmamak
gerekiyor.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Böke.
SELİN
SAYEK BÖKE (Devamla) – Teşekkür ederim Başkanım.
Yani
bu yasada yapıyor olduklarınızı yapmıyor olmak gerekiyor. Bunlar yapıldığı için
kriz çıkıyor. Bu düzen sizin değiştirmeyeceğiniz bir düzen, tekrar ediyorum,
değiştiremeyeceğiniz değil, değiştirmeyeceğiniz bir düzen ama biz mutlaka bir
gün değiştireceğiz.
Hepinizi
saygıyla selamlıyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Bankacılık Kanunu ile Bazı Kanunlarda Değişiklik Yapılmasına Dair Kanun
Teklifi'nin 3’üncü maddesinin aşağıdaki şekilde yeniden düzenlenmesini arz ve
teklif ederiz.
"MADDE
3- 5411 sayılı Kanunun 49 uncu maddesinin ikinci, beşinci, altıncı ve yedinci
fıkraları aşağıdaki şekilde değiştirilmiştir.
‘Bir
banka ile bankanın nitelikli pay sahipleri, banka yönetim kurulu üyeleri, genel
müdürü, genel müdür yardımcıları ile başka unvanlarla istihdam edilseler dahi
yetki ve görevleri itibarıyla bunlara denk veya daha üst konumlarda görev yapan
yöneticileri ile bunların eş ve çocukları, birlikte veya tek başına, doğrudan
ya da dolaylı olarak kontrol ettikleri ya da sınırsız sorumlulukla katıldıkları
veya yönetim kurulu üyesi ya da genel müdürü oldukları ortaklıklar, bankanın
dâhil olduğu risk grubunu oluşturur.’
‘Sermayesinin çoğunluğu ayrı ayrı veya birlikte
Hazineye, Özelleştirme İdaresi Başkanlığına, Türkiye Varlık Fonu Yönetimi
Anonim Şirketine, Türkiye Varlık Fonuna veya bunların sahip olduğu fonlara veya
merkezî yönetim kapsamındaki kamu idarelerine ait bankaların her biri, doğrudan
veya dolaylı olarak kontrol ettikleri ortaklıklar ile birlikte ayrı bir risk
grubu oluşturur.
Kamu
iktisadi teşebbüsleri ile hisselerinin çoğunluğu Özelleştirme İdaresi
Başkanlığının, Türkiye Varlık Fonu Yönetimi Anonim Şirketinin, Türkiye Varlık
Fonunun veya bunların sahip olduğu fonların elinde bulunan diğer kamu kurum ve
kuruluşlarının her biri, sermaye, yönetim ve denetimlerine hâkim oldukları
bağlı ortaklık, iştirak ve müesseseler ile birlikte ayrı bir risk grubu
oluşturur.
Bu
maddenin uygulanmasına ilişkin usûl ve esaslar Kurul tarafından belirlenir.’”
 Şenol
Sunat Mehmet Metanet Çulhaoğlu Feridun
Bahşi
 Ankara Adana Antalya
 Ümit
Beyaz  Dursun
Müsavat Dervişoğlu
 İstanbul  İzmir
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ SAMİ ÇAKIR (Kocaeli) – Katılamıyoruz Sayın Başkan. 
BAŞKAN
– Önerge üzerinde söz isteyen Ankara Milletvekilimiz Sayın Şenol Sunat. (İYİ
PARTİ sıralarından alkışlar) 
Süreniz
beş dakika Sayın Sunat. 
ŞENOL
SUNAT (Ankara) – Sayın Başkan, değerli milletvekilleri; 176 sıra sayılı Kanun
Teklifi’nin 3’üncü maddesi üzerine İYİ PARTİ Grubu adına söz almış
bulunmaktayım. Yüce Meclisi saygıyla selamlarım. 
Sayın
milletvekilleri, bilindiği üzere, Merkez Bankası, Toplu Konut İdaresi
Başkanlığı ve Özelleştirme İdaresi Başkanlığı kredi sınırlanmasına tabi olmayan
işlemler kapsamında yer almaktadır. Bu teklifle artık Türkiye Varlık Fonu ve
bunlara bağlı alt fonlar da kredi sınırlanmasına tabi olmayacaktır.
Peki,
sayın milletvekilleri, bu ne anlama geliyor? Hâlihazırda zaten denetlenemeyen,
paralel bir hazine mantığıyla ve kayınbaba-damat ikilisi olarak aile şirketi
gibi yönetilen Varlık Fonuna sınırsız bir finansman yetkisi veriliyor. Bu
fondaki kurumlar ve gelirleri rehin gösterilerek dış borç almak
kolaylaştırılıyor.
Peki,
sakıncaları neler? Mali disiplin iyice bozulacaktır. Varlık Fonunun finansal
denetimi ve kontrolü tamamen imkânsız hâle gelecektir. Var olan ekonomik kriz
daha da derinleşecektir yani hoş geldin
Düyun-ı Umumiye. 
AK
PARTİ iktidarı neden bu düzenlemede ısrar ediyor? İktidarın, Kanal İstanbul
gibi akla ziyan, hayalî projeleri hayata geçirebilmesi ve rant düzenini devam
ettirebilmesi için Varlık Fonuna ihtiyacı vardı ve Varlık Fonunu kurdu ama
Varlık Fonuna para dayanmıyor, krediler yetmiyor. Bu düzenlemeyle hem
bankaların kredi verme limitleri zor da olsa artırılacak hem de bankaların
yasal bir bahane sunması engellenecektir. Sonuç olarak ne olacak sayın
milletvekilleri? İktidar, akla ziyan projelerini yapmaya devam edecek; şehir
hastanelerinde, üçüncü köprüde, yeni havalimanında ve birçok projede olduğu
gibi yap-işlet-devret yöntemiyle doğal kaynaklarımız ve milletimizin hakkı
hukuku yandaşlara peşkeş çekilecektir. Aynen “Deli Dumrul” hikâyesinde olduğu
gibi, milletimiz hiç kullanmadığı köprülere, yollara, hastanelere ve birçok
yeni projeye yıllarca vergi ödemeye devam edecektir. 
Değerli
milletvekilleri, bugün milletimizin derdi çılgın projeler değil, her gün hızlı
bir şekilde artan işsizliktir, milletimizin derdi hızla artan yoksulluktur.
Vatandaşlarımız çaresizdir, içlerinde, eve ekmek götüremediği için tek çareyi
intihar etmekte görenler vardır. Dün Cizre’de 4 çocuk babası vatandaşımız kendi
canına kıydı, fark ettiniz mi sayın milletvekilleri? Hatay’da kendini yakan
babayı gördünüz mü? Kendini kamyonuna asan babanın isyanını duydunuz mu?
Mecliste intihara kalkışan kişinin derdini anladınız mı? İş bulamadığı için
intihar eden 2 gencecik evladımızın isimlerini hatırlıyor musunuz sayın
milletvekilleri? Evet, ülkeyi yönetenler bu manzarayı gördüklerinde üzülüyor ya
da vicdanları sızlıyor mu? Sızlamıyor. Vicdanlar sızlasa her gün yoksulluktan
intiharların yaşandığı bir ülkede Cumhurbaşkanı sarayının bahçesindeki
inşaatlara 2 milyar 845 milyon lira, sarayların sadece bakım ve onarımına 610
milyon lira harcanmaz; milletini seven bir insan, vatandaşı açlıktan inim inim
inlerken saraylarda yaşamaz, yeni saraylar yaptırmaz, milyonlarca lirayı
şatafata harcamaz; bazı iktidar yöneticileri “Kimse açlıktan kendini yakmaz.
Öyle olsaydı Afrika ülkelerinde insan kalmazdı.” diye hadsiz cümleler kuramaz. 
Değerli
milletvekilleri, öğrencilerimiz aldıkları öğrenim kredilerini dahi
ödeyemiyorlar; vatandaşlarımız doğal gazını açamıyor, elektrikten tasarruf
ediyor, karanlıkta oturuyor; esnaf kan ağlıyor; memur ay sonunu getiremiyor;
emeklilerimiz Allah’a emanet yaşıyor; gençlerimiz işsiz, esnafımız mutsuz,
çocuklarımız umutsuz.
(Mikrofon
otomatik cihaz tarafından kapatıldı) 
ŞENOL
SUNAT (Devamla) – Sayın Başkanım, bitiriyorum.
BAŞKAN
– Tamamlayalım Sayın Sunat.
ŞENOL
SUNAT (Devamla) – “Dicle’nin kenarında kurdun kaptığı bir koyun bile benim
mesuliyetim altındadır.” diyen Hazreti Ömer’i örnek aldıklarını iddia edenlere
sesleniyorum: Saraydan dışarı çıkın, zırhlı araçlarınızdan inin, halkın içine
girin ve görün gerçekleri; bakın bakalım kenar Dicle’de koyun mu kalmış, bu
topraklarda adalet mi kalmış.
Hepinizi
saygıyla selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
4’üncü
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 176 sıra sayılı Kanun Teklifi’nin çerçeve 3’üncü maddesiyle 5411 sayılı
Kanun’un 49’uncu maddesinin değiştirilen beşinci fıkrasında yer alan "veya
bunların sahip olduğu fonlara” ibaresinin madde metninden çıkarılmasını ve
değiştirilen altıncı fıkrasında yer alan “,Türkiye Varlık Fonunun veya bunların
sahip olduğu fonların” ibaresinin "veya Türkiye Varlık Fonunun” şeklinde
değiştirilmesini arz ve teklif ederiz.
 Mehmet
Muş Mehmet Doğan Kubat Mustafa
Demir
 İstanbul İstanbul İstanbul
 Muhammed
Fatih Toprak  Recep Özel Oğuzhan
Kaya
 Adıyaman Isparta Çorum
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ SAMİ ÇAKIR (Kocaeli) – Takdire bırakıyoruz Sayın
Başkanım.
BAŞKAN
– Önerge üzerinde…
MEHMET
DOĞAN KUBAT (İstanbul) – Gerekçe…
BAŞKAN
– Gerekçeyi okutuyorum:
Gerekçe:

Önergeyle,
Türkiye Varlık Fonuna ait alt fonların kontrol ettikleri ortaklıklarıyla ayrı
bir risk grubu oluşturmasına ilişkin düzenlemenin madde metninden çıkarılması
öngörülmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda 3’üncü maddeyi oylarınıza sunuyorum: Kabul edenler…
Kabul etmeyenler… 3’üncü madde kabul edilmiştir. 
Değerli
milletvekilleri, 4’üncü madde üzerinde 3’ü aynı mahiyette olmak üzere 5 önerge
bulunmaktadır, önergeleri okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 176 sıra sayılı Kanun Teklifi’nin 4’üncü maddesinin kanun teklifi
metninden çıkarılmasını arz ve teklif ederiz. 
 Gülüstan
Kılıç Koçyiğit  Mahmut Celadet Gaydalı  Kemal
Bülbül
 Muş Bitlis Antalya
 Mehmet
Ruştu Tiryaki  Meral
Danış Beştaş
 Batman  Siirt
Aynı
mahiyetteki diğer önergenin imza sahipleri:
 Cavit
Arı Abdüllatif Şener Sibel
Özdemir
 Antalya Konya
 İstanbul
 Neslihan
Hancıoğlu Atila Sertel Mahmut
Tanal
 Samsun İzmir İstanbul
 Emine
Gülizar Emecan Bülent
Kuşoğlu
 İstanbul Ankara
Aynı
mahiyetteki diğer önergenin imza sahipleri:
 Dursun
Müsavat Dervişoğlu Şenol Sunat Ümit
Beyaz
 İzmir Ankara İstanbul
 Mehmet
Metanet Çulhaoğlu İsmail Koncuk Feridun
Bahşi
 Adana Adana Antalya
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ SAMİ ÇAKIR (Kocaeli) – Katılamıyoruz Sayın Başkanım.
BAŞKAN
– Aynı mahiyetteki önergeler üzerinde ilk söz Muş Milletvekilimiz Sayın
Gülüstan Kılıç Koçyiğit’e aittir. (HDP sıralarından alkışlar) 
Süreniz
beş dakika Sayın Koçyiğit.
GÜLÜSTAN
KILIÇ KOÇYİĞİT (Muş) – Sayın Başkan, değerli milletvekilleri; Meclisi saygıyla
selamlıyorum. 
Tabii,
yine bir torba kanunla karşı karşıyayız. Bu, AKP’nin geleneksel Meclisi
çalıştırma yaklaşımının bir yansıması. Bunu sürekli yapıyorlar ve torba
kanunlarla aslında getirip paket paket çıkarmaya çalışıyorlar.
Bugün
üzerinde konuştuğumuz teklifin kendisi gerçekten bu ülke için ihtiyaç mıdır,
gerçekten böyle bir düzenlemeye ihtiyaç var mı? Buna iki açıdan bakmak
gerekiyor. Eğer ezilenler cephesinden, halklar cephesinden, Türkiye işçi sınıfı
cephesinden bakarsak, hayır, böyle bir düzenlemeye ihtiyaç yoktur ama AKP’nin
cephesinden bakarsak, evet, bu düzenlemeye çok fazla ihtiyaçları vardır ve bu
düzenleme, şu anda onlar için neredeyse olmazsa olmaz minvalinde bir
düzenlemedir. Neden? Çünkü 2001 krizinden sonra iktidara gelen AKP, Kemal
Derviş programını devraldı, buradan hiçbir sapma aslında yaşamadı,
özelleştirme, serbestleştirme, piyasalaştırma ve kuralsızlaştırma meselesinde
oldukça ileri adımlar attı ve buna rağmen, aslında bütün o krizin yükünün halka
ödetilmesine rağmen, sermaye lehine birçok düzenleme yapılmış olmasına rağmen,
şimdi, biz, yeni bir ekonomik krizin içerisindeyiz. Neden? Çünkü bu ülkede
demokrasi yok, bu ülkede bir siyasi kriz var, bu ülkede bir rejim krizi var, bu
ülkede bir demokrasi krizi var, bu ülkede insan hakları krizi var ve bütün bu
krizlerin müsebbibi de AKP iktidarından başkası değildir.
2002
yılında ileri demokrasi, Avrupa Birliği, Kopenhag Kriterleri diye yola
çıkanlar, bu ülkedeki mazlumları ağlatmayacağını iddia edenler, bugün, her gün
mazlumların göz yaşlarının üzerinde zevküsefa içerisinde yaşıyorlar. Bunu açık
ve net bir şekilde söyleyelim.
Halkımız
gerçekten, açlıktan ve yoksulluktan inim inim inlerken, insanlar yoksulluk
nedeniyle yaşamlarına son verirken AKP neyin peşinde? AKP aslında “mega”
“çılgın” “büyük” diye tariflediği Kanal İstanbul Projesi’nin finansmanı için
arayışlara girmiş durumda. 
Şimdi,
biz şuna alışığız: İşte, biliyorsunuz, normalde, klasik anlamda baktığınızda, bir kapitalist düzenlemede, bir serbest
piyasa düzenlemesinde aslında bu tarz uygulamalar olmaz ama AKP’nin derdi bu
değil ki. AKP, kapitalizmi de kendisine uydurmak istiyor yani kendisi açısından
da otoriter bir kapitalizmi, otoriter bir piyasa sistemini hayata geçirmek
istiyor ve bugünkü düzenleme de aslında bunun yansıması değerli arkadaşlar.
Şimdi, kamu fonlarını, kamunun bütçesini, kamu bankalarını -zaten yeterince
içini boşalttılar- işlevsizleştirdiler ama yetmiyor çünkü gerçekten, açık çok
büyük, çünkü AKP’nin zevküsefası için, çılgın projeleri için bu ülkenin
kaynaklarını bırakın, bütün ülkelerin kaynaklarını toplasanız aslında
yetişemeyecek. Bu da çok açık ve net. 
Peki,
aslında sadece bankacılık sisteminde mi bir otoriter eğilim beliriyor? Hayır,
AKP bütün alanlarda bir otoriter konsolidasyon peşinde. Ne yapıyor? Bir
taraftan bekçilik yasası getirerek kendisine bağlı yasallaşmış –tırnak
içerisinde- bir güç oluşturmaya çalışıyor, bir taraftan bankacılık üzerindeki
düzenlemelerle özel bankalar üzerinde sonuna kadar yetki kullanmaya çalışıyor
ama bir taraftan da STK’leri, yargıyı, demokratik düzeni ve Parlamentoyu
işlevsizleştirerek kendi otoriter konsolidasyonu için bir araç hâline
getiriyor. Bunun yansımaları mı? İşte, dünden beri takip ettiğimiz Gezi
duruşması bunun en tipik örneğidir. Osman Kavala niçin hâlâ gözaltındadır?
AKP’nin bu sorunun cevabını vermesi gerekir. Bugün AKP’nin Genel Başkanının
çıkıp “Birileri Gezi’yi beraat ettirmeye çalıştı.” demesi yargıya müdahale
değil de nedir? Ya da birilerinin saraydaki görevlendirmeleri nedeniyle kendi
nüfuzunu kullanıp İran’ın Escobarı’nı, bir cinayet zanlısını arayıp da serbest
bırakmasını neyle ifade edeceğiz? Ya da eski dönem Eş Genel Başkanımız Sayın
Demirtaş’ın, Sayın Yüksekdağ’ın duruşmalarındaki tutumlarını, yaklaşımlarını
neyle açıklayacağız? Her biri işte bu otoriter konsolidasyonun birer parçasıdır
ve ne yazık ki yargı da bunun için araçsallaştırılmıştır. 
Şimdi
soruyoruz: Demokratik bir ülkede yargı
kumpas kurar mı? Demokratik bir ülkede yargı şantaj yapar mı? Demokratik bir
ülkede yargı aslında tuzak kurar mı? Hayır. Demokratik bir ülkede hiçbiri olmaz
ve mahkemeler serbesttir.
(Mikrofon
otomatik cihaz tarafından kapatıldı)
BAŞKAN
– Tamamlayın, buyurun.
GÜLÜSTAN
KILIÇ KOÇYİĞİT (Devamla) – Mahkemeler özgür iradeleriyle, kanunlar, hukuk
doğrultusunda karar verirler ve bu verdikleri karar neticesinde de bir
soruşturmaya tabi tutulmazlar.
Peki,
az önce arkadaşlarımızın ifade ettiği dünkü mahkeme kararını veren heyete HSK’nin
soruşturma açmasını nereye koyacağız? Hani yargı bağımsızdı? Hani mahkemelerin
kararları mahkemeleri bağlardı? Siz bütün iktidarınızı bugün yargı eliyle
ayakta tutmaya çalışıyorsunuz. Muhalifleri bastırmak için yargıyı
araçsallaştırdınız ve bugün de işte bankaların içini boşaltmak, aslında özel
bütün teşebbüsleri, bütün finans kaynaklarını toparlamak için yine Meclisi
araçsallaştırmaya çalışıyoruz. 
Biz
bu Meclise halkın haklarını, ezilenlerin hakkını, işçinin hakkını savunmak için
geldik. Sizler finanssınız, sizlerin rant politikalarınız için burada değiliz.
Bunu da sonuna kadar ifade edeceğiz. 
Bu
uygulamaya da sonuna kadar karşı olduğumuzu ifade ediyor, hepinizi saygıyla
selamlıyorum. (HDP sıralarından alkışlar)
MEHMET
MUŞ (İstanbul) - Sayın Başkan…
BAŞKAN
– Sayın Muş, buyurun.
V.- AÇIKLAMALAR (Devam)
59.- İstanbul Milletvekili Mehmet Muş’un, Muş
Milletvekili Gülüstan Kılıç Koçyiğit’in 176 sıra sayılı Kanun Teklifi’nin
4’üncü maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
MEHMET
MUŞ (İstanbul) - Sayın Başkan, değerli milletvekilleri; yasal düzenlemeyle
alakalı eleştirileri takip ediyoruz biz de. Tabii, bunlar her siyasi partinin
ekonomiye yaklaşımıyla alakalı eleştiriler olabilir, ona bir itirazımız olmaz.
Fakat burada bazı ithamları kabul etmediğimizi ifade etmek isterim. Bu yasal
düzenlemenin “bankaların içini boşaltmak için getirildiği” gibi bazı ithamlar
ortaya atılıyor. Bunlar doğru değil, bunlara katılmıyoruz. Bankaların nasıl
yönetileceği, ne şekilde faaliyet göstereceği Bankacılık Kanunu’nda mevcut.
Bankalar kredi verecekleri zaman teminatsız, ipoteksiz kredi veremezler. Bu
kurallar, Türkiye'nin 2001’de yaşadığı bankacılık krizinden sonra çok net
şekilde, çok katı şekilde tayin edilmiş, belirlenmiş ve dolayısıyla buradaki
yöneticilerin vermiş oldukları kredilerle alakalı zaten sorumlulukları var,
kılı kırk yararak hareket etmek zorundalar.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Muş.
MEHMET
MUŞ (İstanbul) – Şimdiye kadar da -yakında yine açıklayacaklardır- kamu
bankaları bizim dönemlerimizde zarar yapmadılar yani kâr açıkladılar ve en son
2019’la alakalı yine kâr açıkladılar ve kârları da bankacılık sektöründeki
diğer bankalarla mukayese edildiği zaman hayli yüksek. Demek ki kamu bankaları
piyasaya uygun şekilde hareket edebiliyor. Yani bu kamu bankaları talimatla,
emirle ya da rasyonel olmayan krediler vermiş olsalardı, bu oranda bir kârlılık
açıklamaları mümkün olmazdı. 
Dolayısıyla,
biz halkımızın şundan emin olmasını özellikle istirham ediyoruz: Bu kuruluşlar,
bu kamu bankaları piyasada piyasanın gereklerine göre hareket eden birer
finansal kuruluştur. İlgili kanunlarımız da zaten bunu teyit etmektedir.
Teşekkür
ederim.
Kanunumuz
hayırlı olsun.
BAŞKAN
– Peki, sağ olun.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Aydın Milletvekili Mustafa Savaş ile 88
Milletvekilinin Bankacılık Kanunu ile Bazı Kanunlarda Değişiklik Yapılmasına
Dair Kanun Teklifi (2/2596) ile Plan ve Bütçe Komisyonu Raporu (S. Sayısı: 176)
(Devam)
BAŞKAN
– Aynı maliyetteki önerge üzerinde söz isteyen Ankara Milletvekilimiz Sayın
Bülent Kuşoğlu. 
(Uğultular)
BAŞKAN
– Değerli arkadaşlarım, biraz sessiz olabilir miyiz, yine salondan bir uğultu
duyuyorum. Rica ediyorum değerli arkadaşlar, lütfen konuşmaları kulislerde
yapalım.
Buyurun
Sayın Kuşoğlu. (CHP sıralarından alkışlar)
Süreniz
beş dakika.
BÜLENT
KUŞOĞLU (Ankara) – Teşekkür ederim Sayın Başkan.
Sayın
Başkan, değerli arkadaşlarımız; söz aldığım madde bu teklifin en önemli
maddelerinden bir tanesi, 4’üncü madde. 
4’üncü
maddeyle 5411 sayılı Bankacılık Kanunu’nun “Kredi sınırlamalarına tâbi olmayan
işlemler” başlıklı maddesini düzenliyoruz. Burada, mevcut durumda, kredi
sınırlamasına tabi olmayan işlemler 9 madde hâlinde sayılmış. Biz (b)
fıkrasında sayılan Hazine Müsteşarlığı, Merkez Bankası, Özelleştirme İdaresi
Başkanlığı ve Toplu Konut İdaresi Başkanlığına ilaveten Türkiye Varlık Fonunu
da kredi sınırlamasına tabi olmayan işlemleri yapan kurumlar arasında
sayıyoruz. 
Şimdi,
Türkiye Varlık Fonu, kurulumu gereği bir Hazine Müsteşarlığı gibi ya da
Özelleştirme İdaresi Başkanlığı gibi, Toplu Konut İdaresi gibi bir kamu kurumu
değil, özel hukuka tabi bir kurum da değil. Yani Varlık Fonu ne olduğu tam belli
olmayan, farklı bir kamu kuruluşu -muhakkak öyle- ama kamu kuruluşlarının tabi
olduğu esaslara tabi olmayan, daha farklı mahiyette bir kuruluş. Varlık Fonunu
da buraya almakla biz… Sanırım biraz sonra verilecek bir önergeyle “bunlara ait
fonlar” ibaresi çıkarılacak ama Varlık Fonu bu hüküm içerisinde yer alacak
sınırlamalara tabi olmayan kuruluşlardan bir tanesi olacak ama biraz önce
söylediğim gibi, Varlık Fonu kamu kuruluşu değil. 
Varlık
Fonu neden kuruldu? Varlık Fonu, kredi bulabilsin, finansman bulabilsin diye
kuruldu, bu ülkeye kredi bulabilsin diye kuruldu. Varlık Fonu kamu bankalarının
fonlarını kullanacaksa, kredilerini kullanacaksa -ki buna göre öyle- neden var,
neden kuruldu? Ve “bunlara ait fonlarla” ibaresi vardı, şimdi onu
çıkarttırıyoruz inşallah dediğim gibi verilecek önergeyle. Sınırsız bir şekilde
olacaktı, şu anda da sınırlamaya tabi olmadan borçlanabilecek. Varlık Fonunu
biz kredi bulsun diye, Türkiye’ye finansman sağlasın diye kurduysak –ki öyle
oldu- bu ne perhiz bu ne lahana turşusu? Ne anlamı kaldı bunun kurulmasının,
Varlık Fonunun kurulmasının? Yani bu Bankacılık Kanunu’na getirilen bu
hükümlerle, Türkiye Varlık Fonunun buraya ilave edilmesiyle, hem 3’üncü maddeye
hem de 4’üncü maddeye ilavesiyle aslında Varlık Fonunun kurulma amaçlarının
ortadan kalktığını, Varlık Fonunun iflas ettiğini kabul etmiş oluyoruz. Varlık
Fonu, kuruluş amaçlarına uygun hareket etmemiştir, iflas etmiş vaziyettedir. 
Değerli
arkadaşlarım, devlette kurallar var. 4749 sayılı Kanun’un 5’inci maddesine göre
hazine yani devlet borçlanırken belli sınırlara tabi. Bütçenin başlangıç
ödenekleri ile başlangıçta gösterilen giderler arasında yani bütçe açığı kadar
en fazla, başlangıçtaki bütçe açığı kadar borçlanabilir devlet, hazine. İlave
olarak bir yüzde 5, bir yüzde 5 de Cumhurbaşkanının iradesiyle borçlanabilir,
ilave yüzde 10. Hazineye bile, devlete bile borçlanmada sınır getirirken Varlık
Fonunu devreye sokup sınırsız borçlanma imkânı getirmemiz, Varlık Fonu gibi,
kamu kurumu mudur, özel hukuka tabi bir kurum mudur, ne olduğu belli olmayan
bir kurum yaratmamız, devleti altüst etmemiz, devlet varlığını altüst etmemiz
doğru mudur, doğru olması mümkün müdür? 
Bakın,
Varlık Fonu 2016’nın ortasında kuruldu, 2016 ve 2017’yi zar zor denetledik,
daha doğrusu 2 kere toplandık Plan ve Bütçe Komisyonunda, yapılan denetimleri
gözden geçirdik. 2020’deyiz, 2018 yılı hâlâ denetlenmiş değil. Faaliyetleri
bile doğru dürüst denetlenemeyen bir kuruma şimdi de borçlanma yetkisi
veriyoruz. Nereye kadar ve niçin? Hani bu Fon Türkiye’ye finansman
sağlayacaktı, kredi bulacaktı altında bulunan büyük varlıklı, kârlı
kuruluşlarla? Ki en büyük, en varlıklı kuruluşları, kurumları Varlık Fonunun
altına verdik. 
(Mikrofon
otomatik cihaz tarafından kapatıldı)
BAŞKAN
– Tamamlayalım.
BÜLENT
KUŞOĞLU (Devamla) – Teşekkür ederim Sayın Başkan. 
Türkiye’ye
hiçbir kısıtlamaya tabi olmadan kredi getirecekti; hiçbir şekilde kredi
getiremedi, hiçbir şekilde kredi temin edemedi -bir de o zamandan beri yapılan
masrafları var, sıkıntıları var- tam tersine, götürdü. Yani ne olduğu belli
olmayan bir kurum oluşturduk, devleti, devlet kurallarını, hiyerarşisini altüst
ettik ve amacına da ulaşamadı, ulaşılamadı. Varlık Fonunun hakikaten
kapatılması lazım, derhâl kapatılması lazım. Sadece götürüyor, getirdiği bir
şeyi yok, amacına ulaşılamamıştır. Ülkenin finans penceresinden bakıldığında
devlet yönetimi için Varlık Fonu bir sorundur artık. Bu konunun düzeltilmesi
lazım. Bu vesileyle, bunları anlatmak istedim. 
Çok
teşekkür ediyorum, saygılar sunuyorum. (CHP ve İYİ PARTİ sıralarından alkışlar)
BAŞKAN
– Aynı mahiyetteki önergeler üzerinde söz isteyen, Antalya Milletvekilimiz
Sayın Feridun Bahşi. (İYİ PARTİ sıralarından alkışlar) 
Süreniz
beş dakika Sayın Bahşi. 
FERİDUN
BAHŞİ (Antalya) – Sayın Başkan, değerli milletvekilleri; 176 sıra sayılı Yasa
Teklifi’nin 4’üncü maddesi üzerine söz aldım. Hepinizi saygıyla selamlıyorum. 
Değerli
milletvekilleri, günün mana ve ehemmiyeti bakımından Türkiye’de adalet ve yargı
bağımsızlığından biraz bahsedeceğim. “Demokrasi” kavramı yasama, yürütme ve
yargı organları arasındaki bir denge ve denetleme mekanizmasından ibarettir.
Yasama, yürütme ve yargı her siyasi rejimde vardır ancak denge ve denetleme
mekanizmaları sadece ve sadece demokrasilerde vardır. Bu denge ve denetim
mekanizmalarıyla kuvvetler arasında -birbirleri arasında- bir uyum içerisinde
gerçekleştirilen güçlerin denetlenmesi sadece yargı organı marifetiyle
yapılmaktadır. Dolayısıyla Anayasa Mahkemesi, Yargıtay ve Danıştay rejimle,
hukukun üstünlüğüyle ve hukuk devletiyle doğrudan bağlantılı ve günlük siyasi
hayatımızı doğrudan etkileyen 3 önemli kurum hâline gelmektedir. 
Yasama
organını Anayasa Mahkemesi, yürütme organını ise Danıştay ve idare mahkemeleri
dengeler ve denetlerken, tarihi içerisinde ciddi sorunlarla karşı karşıya
kalmış Yargıtayı da ilave ettiğimiz zaman yargı sistemimiz bütünüyle sorunlar
yumağı hâline dönüşmüştür ve Türkiye’nin önünde çözüm bekleyen en ciddi sorun
olarak bulunmaktadır. Bu kapsam içerisinde değerlendirdiğimizde, AK PARTİ on
sekiz yıl içerisinde temel sorunlara çözüm olacak yetki ve imkâna sahipken
yargının sorunlarına çözüm bulmak yerine, yeni sorunlar eklemiştir.
Bilindiği
gibi, 2002 yılından beri sayısını unuttuğum kadar yargı reform paketi
açıklandı. Daha geçenlerde yeni bir paket daha açıklanmışken bir yenisinin de
yolda olduğunu biliyoruz. İktidara geldiklerinde yüzde 80’lerde olan yargıya
güven, onca reform paketine rağmen günümüzde yüzde 20’lere düşmüştür. Adliye
sarayları inşa etmekle, yargı reform paketi çıkarmakla adalet ve adalete güven sağlanamazmış!

Değerli
arkadaşlar, ülkemizde yaşanan hukuksal sorunlar, atamalar, KHK’ler, torba
yasalar, hukuksal dayanaktan yoksun seçim yenilemeleri, parlamenter sistemden
ayrılarak bu ucube sisteme geçiş ve tek kişinin elinde bulunan güç, hukukun
üstünlüğünü yok etmiştir. Demokrasi, hukukun üstünlüğü ve yargı bağımsızlığı
ile insan hakları ancak kuvvetler ayrılığı ilkesinin uygulandığı yönetim
sistemlerinde gerçek anlamına kavuşur. Bugün ülkemizin içinde bulunduğu durum
hukukun üstünlüğünü ve yargı bağımsızlığını sorgular hâle getirmiştir. Yargıdan
hep şikâyet ettik. Ben de bir yargı mensubu olarak bu şikâyetlere yakından
şahidim ve zamanında ben de çok şikâyet ettim. Yargıdan öncelikle Adalet ve
Kalkınma Partisi şikâyetçiydi ve yargıyı hedef hâline getirdi. Şimdi ise
yargıya onlardan başka güvenen yok çünkü yargıyı siyasallaştırdılar.
Siyasallaşan yargıyı silah olarak kullanmaya başladılar. İktidarları süresince
yargı üzerine bu kadar titrememiz veya yargı üzerine bu kadar oynamanızın
sebebi elbette vardı. On sekiz yıllık süre içerisinde yandaş sermaye
yarattınız, yandaş basın yarattınız; yandaş olmayan basını korkuttunuz. On
sekiz yıllık iktidarınızda yandaş bürokratlar devleti ele geçirdi. Yine bu süre
içerisinde yargı yargıyla korkutuldu; hâkimler korkutuldu, Yargıtay üyeleri
korkutuldu, savcılar korkutuldu, kâtipler korkutuldu, sanıklar korkutuldu,
müdahiller korkutuldu, mübaşirine kadar yargının her kademesi korkunun esiri
hâline getirildi. Sonuç itibarıyla Türkiye'nin demokrasi ve hukuk devleti açısından
en ciddi, en temel sorununu siz yarattınız.
Değerli
milletvekilleri, bu çerçeve içerisinde, bu kadar, rejimle, demokrasiyle, hukuk
devletiyle ilgili sorunlar yaratırken yargı mensuplarının çözüm bekleyen
sorunlarının da hiçbirine çare getirmediniz. Yargının iş yükünü azaltacak,
yargıya teknolojik destek sağlayacak, yargı personelini işe motive edecek…
Yargı mensuplarının iş riski, adalet tazminatı, teknik hizmet tazminatı, fazla
mesai ücreti, servis ve kreş hizmeti gibi sorunları dağ gibi büyüdü.
(Mikrofon
otomatik cihaz tarafından kapatıldı)
BAŞKAN
– Buyurun.
FERİDUN
BAHŞİ (Devamla) – Değerli milletvekilleri, işsizlerin arttığı, fabrikaların
kapandığı, kendi doğal kaynaklarımızın yabancılara peşkeş çekildiği,
ormanlarımızın yok edildiği, doğanın katledildiği, çocukların, kadınların ve
hayvanların maganda ve ruh hastaları tarafından tecavüz edilip öldürüldüğü,
hukukun ve temel insan haklarının ihlal edildiği bir süreçten geçtiğimiz
bugünlerde çözümsüz bırakılan sorunlar, sadece yargının sorunları değil yargıdan
hizmet bekleyen vatandaşların da temel sorunları hâline geldi. Çünkü yargının
sorunu, sadece yargı mekanizmasının değil yargı hizmetini bekleyen milletimizin
de sorunudur yani tüm Türkiye’nin sorunudur. 
Bir
an önce bu sorunların çözüme kavuşturulmasını diliyor, Gazi Meclisi ve büyük
Türk milletini saygıyla selamlıyorum. (İYİ PARTİ sıralarından alkışlar)
BAŞKAN
– Aynı mahiyetteki önergeleri kabul edenler… Kabul etmeyenler… Önergeler kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 176 sıra sayılı Kanun Teklifi’nin 4’üncü maddesinde yer alan “Türkiye
Varlık Fonu veya bunların sahip olduğu fonlarla” ibaresinin “Türkiye Varlık
Fonu ya da bu Fonun sahip olduğu fonlar ile” olarak değiştirilmesini arz ve
teklif ederiz.
 Sefer
Aycan Nevin Taşlıçay Metin
Nurullah Sazak
 Kahramanmaraş Ankara Eskişehir
 Ümit
Yılmaz  Olcay
Kılavuz
 Düzce Mersin
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ UĞUR AYDEMİR (Manisa) - Katılamıyoruz Başkanım.
BAŞKAN
– Önerge üzerinde söz isteyen Mersin Milletvekili Sayın Olcay Kılavuz.
OLCAY
KILAVUZ (Mersin) – Sayın Başkan, değerli milletvekilleri; hepinizi saygıyla
selamlıyorum. 
Bundan
tam beş yıl önce, 20 Şubat 2015’te Ege Üniversitesinde bölücü terör örgütü
mensuplarınca şehit edilen Fırat Yılmaz Çakıroğlu’yla ilgili söz almış
bulunmaktayım. Şehidimizi rahmetle, minnetle ve özlemle anıyorum. Cenab-ı Allah
ruhunu şad, makamını cennet eylesin.
Fırat,
ülkücü hareketin ve büyük Türk milletinin gönlünde bir bayrak olmuştur. Onun
mübarek kanı tıpkı şehit dedeleri gibi vatan toprağına karışmış, aziz hatırası
milletimizin hafızasındaki ve tarihten bugüne dek uzanan şehitler kervanındaki
yerini almıştır. Fırat Yılmaz Çakıroğlu, merhum şairimiz Dilâver Cebeci’nin
ifadesiyle “Oğuz mayasıyla gök ışığın eri, ülkü çağının bahadır meleği”ydi.
“Dudaklarında soylu sevda türküleri ve saçlarında kurt nefesi rüzgârlar”la
aramızdan ayrıldı. 
Şimdi,
onun ülkü edindiği, uğruna şehit olduğu yolda nice Fıratlar yetişmekte ve
“Fırat Yılmaz Çakıroğlu” ismi dilden dile, gönülden gönüle, nesilden nesile bir
bayrak gibi aktarılmaktadır. Ölümlü bedeni ebediyete intikal etmiş ama
fikirleri, mücadelesi ve emanetleri ilelebet yaşayacaktır. Doğan her Türk
çocuğunun göz bebeğinde, gençlerimizin Türklükle çarpan kalbinde,
büyüklerimizin dualarında, evlatlarımızın dudaklarında bir destan gibi
anlatılacak ve yaşatılacaktır.
Değerli
milletvekilleri, ülkücü hareket, 4 Ocak 1968’de şehit olan Ruhi Kılıçkıran
ağabeyden Fırat Yılmaz Çakıroğlu’na binlerce şehidi ve gazisiyle Türklük
yolunda, İslam uğruna, millet hizmetinde, vatan nöbetinde “Ezan dinmesin,
bayrak inmesin.” diyerek toprağın kara bağrında sıra dağlar gibi duran, bir gül
bahçesine girercesine kara toprağa girenlerin otağıdır. 
Fırat
Yılmaz Çakıroğlu, yüksek ahlaka sahip, asil, dürüst, çalışkan ve eğitim
hayatında başarılı bir Türk genciydi. Kardeşimiz Ege Üniversitesinde tarih
öğrencisiydi. Eğer bölücü örgütün aşağılık militanlarınca katledilmiş olmasaydı
bugün tarih öğretmeni olarak çok sevdiği memleketine ve milletine hizmet
edecekti. Gülümseyen yüzü, umut saçan çehresiyle aramızda bulunacaktı. Ancak
gözlerini kan bürümüş caniler, öğrenci kılıklı teröristler, barış, kardeşlik,
özgürlük gibi kavramların arkasına sığınan, demokrasi, adalet, eşitlik gibi
sözlerle kendini maskeleyen cinayet şebekeleri Fırat Yılmaz Çakıroğlu’nu şehit
etmiştir. 
Gençlerimiz,
geleceğimizin teminatı, aydınlık yarınlarımızın mimarlarıdır. Onların
güvenliğini sağlamak, huzur içerisinde eğitim almalarını temin etmek
devletimizin öncelikli görevidir. Bu konuda son yıllarda gösterilen
hassasiyetten dolayı memnun olduğumuzu belirtmek isterim. Devletimiz bu konuda
gereken iradeyi gösterecek kudrete, mücadele için gereken donanıma ve bilgiye
fazlasıyla sahiptir. Milletimiz bu konuda devletimizin sonuna kadar yanında ve
arkasındadır. Kaybedecek bir Fırat’ımız daha yoktur. Ercesine, yiğitçesine,
mertçesine duruş sergileyen, vatan, millet, bayrak sevdalısı Fırat Yılmaz
Çakıroğlu kardeşimiz sonsuza kadar kalbimizde yaşayacaktır. Bu vesileyle
Başbuğ’umuz Alparslan Türkeş, ülkücü şehitlerimiz ve Fırat Yılmaz Çakıroğlu
kardeşimizin aziz hatıraları önünde saygıyla eğiliyorum. Özlem annemiz, Fuat
babamız ve camiamız başta olmak üzere sevenlerinin acılarını yürekten
paylaşıyorum. Milliyetçi, ülkücü hareketin başı sağ olsun. Yolun, yolumuz;
davan, davamız; kavgan, kavgamız; emanetlerin namusumuzdur. 
Sözlerimi
şu dizelerle bitirmek istiyorum:
“Buradan
uğurlarken onu binlerce bozkurt,
Orada
karşılayan binlerce alperen var.
O
gün Tanrı Dağı'nda tan ağardığı çağda,
Dediler
Oğuz Han’ın otağına giren var.
Töredir,
konan göçer, doğan gün batar elbet,
Tanrı
zeval vermesin; devlet, din ve Kur'an var.”
Hepinizi
saygıyla selamlıyorum. (MHP, AK PARTİ ve İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 176 sıra sayılı Kanun Teklifi’nin çerçeve 4’üncü maddesinde yer alan “,
Türkiye Varlık Fonu veya bunların sahip olduğu fonlarla” ibaresinin “veya
Türkiye Varlık Fonuyla” şeklinde değiştirilmesini arz ve teklif ederiz.
 Mehmet
Muş Mehmet Doğan Kubat Ramazan
Can
 İstanbul İstanbul Kırıkkale
 Mustafa
Demir Recep Özel Oğuzhan
Kaya
 İstanbul Isparta Çorum
  Fehmi
Alpay Özalan
  İzmir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ UĞUR AYDEMİR (Manisa) – Takdire bırakıyoruz Başkan.
MEHMET
DOĞAN KUBAT (İstanbul) – Gerekçe...
BAŞKAN
– Gerekçeyi okutuyorum:
Gerekçe:

Önergeyle,
kredi sınırlamalarına tabi olmayan işlemler arasında yer alması öngörülen
Türkiye Varlık Fonuna ait alt fonlarla yapılan işlemlerin bu kapsamdan
çıkarılması amaçlanmaktadır.
III.- YOKLAMA
(CHP
sıralarından bir grup milletvekili ayağa kalktı)
ENGİN
ALTAY (İstanbul) – Yoklama istiyoruz Sayın Başkan.
BAŞKAN
– Önergeyi oylarınıza sunacağım ancak bir yoklama talebi var, bu yoklama
talebini yerine getireceğim.
Sayın
Altay, Sayın Şevkin, Sayın Hamzaçebi, Sayın Sancar, Sayın Karaca, Sayın Hancıoğlu,
Sayın Arı, Sayın Girgin, Sayın Tığlı, Sayın Gaytancıoğlu, Sayın Bülbül, Sayın
Özkan, Sayın Karabat, Sayın Sümer, Sayın Barut, Sayın Köksal, Sayın Tokdemir,
Sayın Zeybek, Sayın Kaya, Sayın Kaboğlu, Sayın Yüceer, Sayın Ünlü.
Yoklama
için iki dakika süre veriyorum değerli arkadaşlar.
(Elektronik
cihazla yoklama yapıldı)
BAŞKAN
– Değerli milletvekilleri, toplantı yeter sayısı yoktur.
Birleşime
on dakika ara veriyorum.
Kapanma Saati: 19.09
DÖRDÜNCÜ OTURUM
Açılma Saati: 19.21
BAŞKAN: Başkan Vekili Levent GÖK
KÂTİP ÜYELER: Bayram ÖZÇELİK (Burdur), Rümeysa KADAK
(İstanbul)
-----0-----
BAŞKAN
– Sayın milletvekilleri, Türkiye Büyük Millet Meclisinin 58’inci Birleşiminin
Dördüncü Oturumunu açıyorum. 
III.- YOKLAMA
BAŞKAN
– 176 sıra sayılı Kanun Teklifi’nin 4’üncü maddesi üzerinde İstanbul
Milletvekili Mehmet Muş ve arkadaşlarının önergesinin oylamasından önce istem
üzerine yapılan yoklamada toplantı yeter sayısı bulunamamıştı.
Şimdi
yoklama işlemini tekrarlayacağım. 
Yoklama
için iki dakika süre veriyorum ve yoklama işlemini başlatıyorum. 
Değerli
arkadaşlar, pusula gönderen arkadaşlarımız lütfen ayrılmasınlar, hepsine tek
tek bakacağım. 
(Elektronik
cihazla yoklama yapıldı) 
BAŞKAN
– Emine Yavuz Hanım burada mı? Burada. 
Emine
Zeybek Hanım burada mı? Burada. 
Sayın
Hacı Turan burada mı? Burada. 
Sayın
Yakup Taş burada mı? Burada. 
Değerli
milletvekilleri, toplantı yeter sayısı vardır.
Değerli
milletvekilleri, 176 sıra sayılı Kanun Teklifi’nin görüşmelerine devam
ediyoruz.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Aydın Milletvekili Mustafa Savaş ile 88
Milletvekilinin Bankacılık Kanunu ile Bazı Kanunlarda Değişiklik Yapılmasına
Dair Kanun Teklifi (2/2596) ile Plan ve Bütçe Komisyonu Raporu (S. Sayısı: 176)
(Devam)
BAŞKAN
– Komisyon? Yerinde. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmiştir. 
Kabul
edilen önerge doğrultusunda 4’üncü maddeyi oylarınıza sunuyorum: Kabul
edenler... Kabul etmeyenler... 4’üncü madde kabul edilmiştir. 
5’inci
madde üzerinde 3 önerge bulunmaktadır, önergeleri okutup aykırılık sırasına
göre işleme alıyorum.
Türkiye Büyük Millet Meclisi Başkanlığına
Görüşülmekte
olan 176 sıra sayılı Kanun Teklifi’nin 5’inci maddesinin Kanun Teklifi
metninden çıkarılmasını arz ve teklif ederiz. 
 Gülüstan
Kılıç Koçyiğit Kemal Bülbül Mahmut
Celadet Gaydalı
 Muş Antalya Bitlis
 Meral
Danış Beştaş  Mehmet
Ruştu Tiryaki
 Siirt  Batman
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ UĞUR AYDEMİR (Manisa) - Katılamıyoruz Başkanım.
BAŞKAN
– Önerge üzerinde söz isteyen, Antalya Milletvekilimiz Sayın Kemal Bülbül.
Buyurun.
(HDP sıralarından alkışlar)
Süreniz
beş dakika Sayın Bülbül.
KEMAL
BÜLBÜL (Antalya) – Teşekkür ediyorum.
Sayın
Başkan, değerli Genel Kurul; düzenlemeyle, kalkınma ve yatırım bankalarının,
BDDK tarafından belirlenecek esaslar çerçevesinde, tüm kredi müşterilerinden
sağlayacakları fonların da mevduat olarak değerlendirilmesi amaçlanmaktadır.
Düzenlemeyle, kalkınma ve yatırım bankaları, bankalara faizsiz fon
kullandırabilecektir. Teklifin 5’inci maddesinde, kalkınma ve yatırım
bankalarının BDDK tarafından belirlenecek esaslar çerçevesinde tüm kredi
müşterilerinden sağlayacakları fonların mevduat olarak değerlendirilmesiyle
ilgili değişiklik teklifinin etki analizi yapılmadığı için düzenlemeyle
birlikte kalkınma ve yatırım bankalarının gelişmesinde pozitif bir etki oluşup
oluşmayacağı öngörülememektedir. Aslında dünden beri yasanın tümü üzerinde ya
da maddeler üzerinde yapılan konuşma, yorum ve önerilerde tıpkı eğitimde
bağımlılık, ekonomide bağımlılık, yargıda bağımlılık arayışları gibi
bankacılıkta da bir bağımlılık arayışı ve giderek bağımlılığı da ortadan
kaldıran bir bağlılık, bir bağlama çalışması söz konusu. Bunu, bugün ve dün, en
güzel, Gezi eylemleri üzerinden yapılan yorumlarda, Gezi eylemleri üzerinden
yapılan grup konuşmalarında, Gezi eylemleri üzerinde yapılan çeşitli yargı
kararı girişimlerinde gördük. 
Gezi
eylemi meşru, demokratik bir halk hareketi olup Türkiye'de demokrasinin tüm
kurum ve kuruluşlarıyla yerleşmesini sağlayan ve bu amaçla meşru, demokratik
hakkını kullanan bir halk hareketi iken, Gezi’de Berkin Elvanlar, Gezi’de Ali
İsmail Korkmazlar katledilmişken, Gezi’de Berkin Elvanların anneleri
meydanlarda yuhalatılmışken, bu duruma “Vandallık” tanımı getiren ama
barbarlığı bir yana bırakmayana herhâlde Mahzuni baba olsaydı şöyle diyecekti:
“Ey erenler gözüm yaşı/Gizli bir seyhana benzer/Hâli haktan ayrı kişi/Dil bilen
hayvana benzer/Kamil söyler arif dinler/Kendini bilmez hainler/Yetim hakkını
yiyenler/Gül yüzlü şeytana benzer.” Bu da yetmeyecekti; Reyhani babanın
tabiriyle “Sırtıma verdiler sitem yükünü/Yel devirsin sebeplerin kökünü.”
pozisyonu ortaya çıkacaktı.
Şimdi,
meşru demokratik bir eylemi, ülkesinden, doğasından, ağacından, insanından,
demokrasisinden, kamusal yaşamından, sosyal, kültürel, inançsal yaşamından
sorumluluk duyan bir hareketi “Vandallık” diye tasvir etmek ve buna dair
verilmiş yargı kararı üzerinde tahakküm oluşturup bağlı bir yargı oluşturmak, bununla
da yetinmeyip talimat vermek ortadayken, hâlâ Gezi eylemleri sırasında
katledilen çocuklarımız suçlu sayılırken, Gezi eylemleri sırasında
katledilenler sanki kendi kendini katletmişler gibi bir vahamet söz konusuyken,
bu saldırının, bu katliamın, bu faşizmin sebebini sorgulamak gibi ahlaki,
insani, vicdani bir görev varken Gezi’yi “Vandallık” diye tabir etmek ve Osman
Kavala hakkında bunları yapmak akılla açıklanacak bir şey değil.
Bir
başka şey: Bakınız, önceki gün daha önce Parlamentoda da vekillik yapmış,
burada bulunmuş Sevgili Mahmut Alınak arkadaşımıza barbarlığın da ötesine
geçen, 68 yaşında, suçu sadece kitap yazmak olan ve hakkında yargı kararı
yürütülürken halkın, ailesinin, çocuklarının önünde zorla kelepçelenmek
suretiyle Vandallık uygulanan bir durum karşısında Gezi’yi güncellemek, Gezi’yi
yeniden yapmak, yeniden alanlarda meşru, demokratik hakları savunmak, kamusal
yaşamın yaşanabilir olmasını savunmak artık bir hak olmuştur ve bu hakkı
oluşturabilmek için bir tek çare vardır: Bu hakka engel olan faşizmi itlaf
etmek gerekir.
Teşekkür
ediyor, saygılar sunuyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 176 sıra sayılı Bankacılık Kanunu ile Bazı Kanunlarda Değişiklik
Yapılmasına Dair Kanun Teklifi’nin 5’inci maddesinin aşağıdaki şekilde
değiştirilmesini arz ve teklif ederiz.
Saygılarımızla.
MADDE
5 – 5411 sayılı Kanunun 60’ıncı maddesinin dördüncü fıkrası aşağıdaki şekilde
değiştirilmiştir. 
“Kalkınma
ve yatırım bankalarının Kurulca finans sektöründeki diğer aktörler de dikkate
alınarak belirlenecek usul ve esaslar çerçevesinde kredi müşterileri,
ortaklıkları ve ortaklarından sağlayacakları fonlar ile bankalardan, para
piyasaları, sermaye piyasaları ve organize piyasalardan kullanacakları fonlar
bu Kanun uygulamasında mevduat sayılmaz.”
 Cavit
Arı Abdüllatif Şener Neslihan
Hancıoğlu
 Antalya Konya Samsun
 Sibel
Özdemir Atila Sertel Emine
Gülizar Emecan
 İstanbul İzmir İstanbul
 Mahmut
Tanal
 İstanbul
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan. 
BAŞKAN
– Önerge üzerinde söz isteyen İstanbul Milletvekilimiz Sayın Sibel Özdemir.
Süreniz
beş dakika. 
Buyurun.
(CHP sıralarından alkışlar) 
SİBEL
ÖZDEMİR (İstanbul) – Teşekkür ederim Sayın Başkan.
Değerli
milletvekilleri, ben de görüştüğümüz kanun teklifinin 5’inci maddesi üzerine
söz aldım. Genel Kurulu saygıyla selamlıyorum. 
Teklifin
5’inci maddesiyle Bankacılık Kanunu’nun 60’ıncı maddesinde önerilen
değişiklikle, aslında mevduat toplama yetkileri olmayan kalkınma ve yatırım
bankalarının fon, bir tür mevduat toplayabilecekleri alan genişletilmektedir. Teklifteki
bu düzenlemeyle, söz konusu bankalar BDDK’nin yapacağı düzenlemeye bağlı
olmakla birlikte kredi müşterilerinin tüm fonlarını mevduat gibi kabul
edebileceklerdir. 
Değişiklik
önergemizde de ifade ettiğimiz üzere, söz konusu düzenlemeyle Bankacılık
Düzenleme ve Denetleme Kuruluna verilmiş bulunan yetkinin finans sektöründeki
diğer aktörler de dikkate alınarak dengeleri ve kurumlar arası rekabeti bozucu
tarzda kullanılmaması gerekmektedir. 
Değerli
milletvekilleri, teklifin geneline baktığımızda bankacılık ve finans sektörüne
kaynak yaratmak ve bazı ihtiyaç duyulan teknik düzenlemeler, düzenleyici ve
denetleyici kurumların görev ve yetkilerine ilişkin bazı tartışmalı
düzenlemeler dikkat çekmektedir. 
Teklifin
gerekçesinde ve teklif sahibince de ileri sürüldüğü gibi ekonomik büyümeyi
sağlamaya yönelik düzenlemeler olduğuna ilişkin tez, ülkenin şu an içinde
bulunduğu ekonomik darboğazdan çıkması noktasında çözüm bekleyen yapısal
sorunları çözmekten çok uzaktır. Ulusal ve uluslararası yatırımcılara güven ortamını
tesis eden, ekonomi ve finans alanındaki belirsizlikleri ve kırılganlıkları
ortadan kaldıran, özellikle de bunun için hukuk, adalet, yargı bağımsızlığı,
kuvvetler ayrılığı ve en önemlisi, kurumsal yapıların özerk ve bağımsızlığının
güvence altına alındığı yasal düzenlemeler ve uygulamalar asıl önceliğimiz
olmalıdır. Bu temel yapısal sorunlar ortadayken finans sektörü ve Bankacılık
Kanunu’nda yapılacak olan düzenlemeler gerekçenizde savunduğunuz gibi güçlü ve
büyüyen bir ekonomi için yeterli olmayacaktır. Bu temel sorun alanlarına çözüm
üretilmedikçe ekonomideki olumsuz gidişat maalesef daha da derinleşecektir.
Bundan önce ve bu kanun teklifinde de görüldüğü üzere değerli milletvekilleri,
günübirlik, kısa vadeli kaynak yaratmaya dönük çözümlerle enflasyon, döviz
kuru, faiz sarmalı, işsizlik, geçim sıkıntısı, ekonomik darboğaz gibi temel
sorunlara çözüm üretilmemiştir.
Sayın
Başkan, değerli milletvekilleri; bir diğer önemli konu olarak, bu kanun da
hızlıca Plan ve Bütçe Komisyonunda görüşüldü. Sevk edilen tali komisyonların
görüş ve değerlendirmelerine ilişkin bir rapor dahi Komisyona sunulmadı. Daha
da önemlisi, açıkçası bu değişikliklere baktığımız zaman kanunun ilk çıkış
noktası Avrupa Birliği normlarına uyum kapsamındaydı ve bu kanun teklifinde benim
de üyesi olduğum ve gerçekten yasaların Avrupa Birliği müktesebatına uyumunu
görüşmek olan Avrupa Birliği Uyum Komisyonunun görüşü dahi alınmadı. Oysaki
teklifin gerekçesinde uluslararası kuruluşların değerlendirmelerinin dikkate
alındığı belirtiliyor. Ancak son yayınlanan Avrupa Birliği Türkiye raporunda
ekonomi ve finans alanında ciddi uyarılar var ve bu uyarıların hiçbiri dikkate
alınmadı. Şöyle ki: Raporda, ülkemizin Kopenhag siyasi kriterlerindeki
gerilemelerinin ardından ekonomik kriterlerde de ciddi gerilemeler yaşandığı
ifade edilmektedir. Özellikle raporda, bu kanunun da kapsamında olan BDDK,
Merkez Bankası, SPK gibi özerk ve bağımsız olması gereken düzenleyici ve
denetleyici kurumlara yapılan atamalar, yönetimlerinin belirlenmesi, görev ve
yetkileriyle ilgili düzenlemelerin güven vermediği tespiti yapılmaktadır ve
Türkiye'de bu özerk kurumların yapısının yanında bağımsız işleyen piyasa
ekonomisinde ciddi geriye gidişler yaşandığı belirtilmekte ve özellikle de yeni
sistemle birlikte Cumhurbaşkanının özerk olması gereken düzenleyici ve
denetleyici kurumlar üzerindeki etkisinin arttığı, kurumların ve kararlarının
siyasallaştığı ve şahsileştiği uyarısı yapılmaktadır. Ama bu yasal düzenlemeyle
bu uyarı ve önerilerin karşılanması mümkün olmadığı gibi, ekonomideki bu önemli
kurumlar için yeni, muallak ve daha geniş yetki alanları yaratmakta,
ekonomimizdeki belirsizlik ve güvensizliği daha da artırmaktadır. 
Sonuç
olarak, görüştüğümüz ve Meclisten geçirilen bu yasalarla, bu düzenlemelerle
ekonomi başta olmak üzere, temel sorunlara kalıcı çözümler üretilmediği
ortadadır. İşte, son açıklanan işsizlik rakamları: Resmî olmayan verilere göre
8 milyonu aşan işsizlik var ve giderek her geçen gün artan işsiz sayımız. Aylık
geliri 673 liranın altında olan vatandaşımızın sayısı 8 milyonu aşmıştır.
Enflasyon yüzde 15 seviyesine ulaşmıştır. Kredi kartı ve tüketici kredisi
borçlarını ödeyemeyen 1 milyon 400 bini aşan ve bankalar tarafından icra
takibine alınan vatandaşlarımız vardır.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Özdemir.
SİBEL
ÖZDEMİR (Devamla) – Teşekkür ederim Sayın Başkan.
Ürettiğinin
karşılığını alamayan çiftçinin borcunun on altı yılda 48 kat arttığı bir
tabloyla karşı karşıyayız.
Değerli
milletvekilleri, bugün gençlere, üniversite mezunlarına, iş arayan milyonlara,
emekliye, esnafa, çiftçiye bir gelecek sunamayan, üretimi, istihdamı teşvik
etmeyen bu kanun teklifinin de ülkemizin ve halkımızın öncelikli sorunlarını
çözmekten uzak olduğunu ben tekrar ifade ediyor, Genel Kurulu saygıyla
selamlıyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Bankacılık Kanunu ile Bazı Kanunlarda Değişiklik Yapılmasına Dair Kanun
Teklifi'nin 5’inci maddesinin aşağıdaki şekilde yeniden düzenlenmesini arz ve
teklif ederiz.
"MADDE
5- 5411 sayılı Kanunun 60 ıncı maddesinin dördüncü fıkrası aşağıdaki şekilde
değiştirilmiştir.
Kalkınma
ve yatırım bankalarının Kurul tarafından belirlenecek usul ve esaslar
çerçevesinde kredi müşterileri, ortaklıkları ve ortaklarından sağlayacakları
fonlar ile bankalardan, para piyasaları, sermaye piyasaları ve organize
piyasalardan kullanacakları fonlar bu Kanun uygulamasında mevduat sayılmaz.” 
 Dursun
Müsavat Dervişoğlu Mehmet Metanet Çulhaoğlu Feridun
Bahşi
 İzmir Adana Antalya
 Şenol
Sunat Ümit Beyaz Arslan
Kabukcuoğlu
 Ankara
 İstanbul Eskişehir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önerge üzerine söz isteyen Eskişehir Milletvekilimiz Sayın Arslan
Kabukcuoğlu. (İYİ PARTİ sıralarından alkışlar) 
Süreniz
beş dakikadır. 
ARSLAN
KABUKCUOĞLU (Eskişehir) – Sayın Başkan, değerli milletvekilleri; görüşülmekte
olan Bankacılık Kanunu ile Bazı Kanunlarda Değişiklik Yapılmasına Dair Kanun
Teklifi’nin 5’inci maddesi üzerine İYİ PARTİ Grubu adına söz almış bulunuyorum.
Hepinizi saygıyla selamlarım.
Kalkınma
bankaları küçük ve büyük ölçekli firmalara uzun vadeli finansman sağlar.
Yalnızca kâr getirebilecek fikirleri değil, aynı zamanda topluma yararlı olacak
projelerin de gerçekleşmesine ve girişimciliğe de destek olur. Uzun vadede
belirsizlikler karşısında yatırımların devamlılığını sağlar. Kalkınma
bankaları, şirketlere pazar araştırması, yabancı ortaklık ve benzeri konularda
teknik destek vererek hata payını minimuma indirmeyi hedefler. Gelişmiş
ülkelerin hemen hepsi kalkınma süreçleri boyunca kalkınma bankalarından
yararlanmışlardır.
5’inci
madde, finans aktörleri arasındaki dengeyi bozacak bir düzenlemedir. Bu kanun
teklifinin asıl amacı ve bu amaca hizmet eden 5’inci madde Kanal İstanbul
Projesi’ne finans sağlama çabasının bir parçasıdır. Rant modeline dayanan ekonomik
anlayışın neticesinde bugün vatandaşlarımızın yaşadığı ağır bunalımlara Kanal
İstanbul gibi yeni bir rant modeliyle çözüm aramak akla ve mantığa zarardır.
Türkiye,
orta gelir tuzağına takılıp kalmıştır. Bu problemleri çözmek için, bu tuzaktan
çıkmak için köklü yapısal değişikliklere ihtiyaç var; ahlaken, eğitim olarak,
adalet olarak, fikir hürriyeti olarak, liyakat olarak yeniden tesis
edilmelidir. 
On
sekiz yıllık AK PARTİ hükûmetlerinin ortadan kaldırdığı orta direk, her ülkenin
eğitim, fikir hürriyeti, adalet, asayiş ve sağlık kaygılarını taşıyan ve
bunları takip eden toplum katmanlarıdır. İkili bir toplumsal yapı oluşmuştur.
Bir tarafta iktidarın kendisinin de yarattığı yüzde 5’lik bir eli yağda bir eli balda olan kesim, bir tarafta geçimle
boğuşan, günlük sorunlardan kafasını kaldıramayan insanlar; dengeyi sağlayacak,
ülke gelişimini yakından takip edecek orta direk ise yoktur. 
Yoksulluk
toplumun birinci sorunudur. Gençlerimizin yüzde 29’u çalışmıyor ve herhangi bir
okula gitmiyor, yüzde 27’siyse iş arıyor. PISA ve üniversiteye giriş
sınavlarında gençlerimizin eğitim açısından ne kadar donanımsız bırakıldığı
ortadadır. Şirket CEO’larının yüzde 24’ü aradıkları nitelikte elaman
bulamadıklarından şikâyetçidir. Bulunmasında zorluk gösteren meslek yazılımcı,
tasarımcı değildir, işçi ve kalifiye işçi başta olmak üzere mühendislerdir. Bir
tarafta iş arayanlar, bir tarafta işçi arayanlar… Bunlar, çözüm üretemeyen tek
adam yönetiminin Türkiye'ye kazandırdıklarıdır. 
İşsizlik,
yoksulluk bizi toplumsal cinnetin eşiğine getirdi. Ekonomik sıkıntılar yüzünden
toplu intiharlar, “Evlatlarım aç.” diye kendini yakanlar, Cumhurbaşkanının
kulağının dibinde “Ben işsizim.” diye bağıran insanlar var. 610 milyara ulaşan
kredi borçları, 20 milyonu geçmiş icra dosyalarıyla çıkmaza girmiş insanların;
mazotun, gübrenin pahalılığından tarlasını ekip işleyemeyen çiftçilerin; doğal
gaz, elektrik, okul masraflarını nasıl öderim diye düşünen, günü kurtarmaya
çalışan vatandaşlarımızın feryatları ülkemizin rutinlerindendir. Toplumsal sorunlar
artık “iç, dış düşman” “beka sorunu” gibi mazeretlerle geçiştirilemeyecek
boyutlara ulaşmıştır.
Kalkınma
bankacılığı toplumun öncelikli sorunlarına çare aramalıdır, Kanal İstanbul
tarzı rantlara değil. 
Yüce
Meclisi saygıyla selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
5’inci
maddeyi oylarınıza sunuyorum: Kabul edenler... Kabul etmeyenler... 5’inci madde
kabul edilmiştir. 
Değerli
milletvekilleri, birleşime on beş dakika ara veriyorum. 
Kapanma Saati: 19.44
BEŞİNCİ OTURUM
Açılma Saati: 20.08
BAŞKAN: Başkan Vekili Levent GÖK
KÂTİP ÜYELER: Bayram ÖZÇELİK (Burdur), Rümeysa KADAK
(İstanbul)
-----0-----
BAŞKAN
– Değerli milletvekilleri, Türkiye Büyük Millet Meclisinin 58’inci Birleşiminin
Beşinci Oturumunu açıyorum. 
176
sıra sayılı Kanun Teklifi’nin görüşmelerine devam ediyoruz.
Komisyon
yerinde.
Değerli
milletvekilleri, 6’ncı maddeyi görüşeceğiz.
6’ncı
madde üzerinde 4 önerge bulunmaktadır. Önergeleri okutup aykırılık sırasına
göre işleme alacağım.
İlk
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 176 sıra sayılı Kanun Teklifi’nin 6’ncı maddesinin kanun teklifi metninden
çıkarılmasını arz ve teklif ederiz. 
 Filiz
Kerestecioğlu Demir Mehmet Ruştu Tiryaki Gülüstan
Kılıç Koçyiğit
 Ankara Batman Muş
 Mahmut
Celadet Gaydalı  Kemal
Bülbül
 Bitlis  Antalya
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İSMAİL GÜNEŞ (Uşak) – Katılamıyoruz Başkanım.
BAŞKAN
– Önerge üzerinde söz isteyen, Ankara Milletvekilimiz Sayın Filiz
Kerestecioğlu.
Buyurun
Filiz Hanım. (HDP sıralarından alkışlar) 
Süreniz
beş dakika. 
FİLİZ
KERESTECİOĞLU DEMİR (Ankara) – Sayın Başkan, değerli milletvekilleri;
Erdoğan’ın Gezi direnişiyle ilgili sözleri açıkça yargıya müdahale ve yargıyı
baskı altında bırakarak cezalandırmaya teşviktir. Bakın, ne diyor Erdoğan?
“Kimin ne olduğunu bilmeniz açısından bu çok önemli. Bakınız, bunlar masum bir
ayaklanma hadisesi değildir. Ciddi anlamda, Soros türü, bazı ülkeleri
ayaklandırmak suretiyle oraları karıştıran tipler vardır; onun da Türkiye
ayağı, malum, içerideydi. Bir manevrayla onu dün beraat ettirmeye kalktılar.”
Evet “Bir manevrayla onu dün beraat ettirmeye kalktılar.” Bu sözler resmen Erdoğan
yargılı infazdır. Devam ediyor: “Toplumumuzu bölmeyi amaçlayan Gezi olaylarını
ülkemize yönelik her olay gibi milletimizle omuz omuza bitirdik. Gezi
olaylarını milletimizle omuz omuza vererek bitirdik.” Milyonlarca insan millet
değil miydi peki? Ve milletle omuz omuza filan değil; gazlarla, mermilerle,
plastik mermilerle, ölümle bitirdiniz aslında Gezi’yi. Gezi zamanı 8 gencimiz
hayatını kaybetti, onlarca kişi yaralandı, plastik mermilerle gözlerini
kaybetti. “Vandallık” diyorsunuz ya işte Vandallık budur aslında. 
Ve
tabii ki bir başka şey daha var. Diyor ki: “Her kim ‘masum çevre hareketi’
diyorsa ya gafildir ya da bu milletin düşmanıdır. Adaletin tecellisi için son
ana kadar takip edeceğiz.” Şimdi, bunlar mı yargı kararına saygı? Yani
“Adaletin tecellisi için son ana kadar takip edeceğiz.” diyor bir Cumhurbaşkanı
ve “Bir manevrayla onu dün beraat ettirmeye kalktılar.” diyor. Ve bunun hemen
arkasından bugün öğreniyoruz ki Gezi davasının mahkeme üyelerine HSK’den
soruşturma izni veriliyor. Şimdi, hangi hâkim kendisini güvencede hissedebilir?
Bu hâkimler ya sürülecekler ya başka bir şey gelecek başlarına ve ondan sonra
siz beraat kararı vermesini bekleyeceksiniz hâkimlerden. Evet, Erdoğan yargıya
müdahale edemez. Bu yaptıkları açıkça yargıya baskı ve müdahaledir. Türkiye,
artık, bu kutuplaştırıcı, bu düşman ceza hukuku yüklü siyasetten yılmış ve
usanmıştır. 
Sayın
Başkan, değerli milletvekilleri; isterseniz konuya dönelim, dönebiliyorsak
gerçekten. Mahmut Alınak 68 yaşında cezaevinde. 50 kişilik sanki bir savaş
güçleri ordusu gibi kendisini almaya gidenler. Mahmut Alınak her gün ortalıkta
dolaşan bir insanken -bir siyasetçi, Kürt siyasetçi- alınıyor ve şu anda
cezaevinde. Osman Kavala tahliye oldu, aynı şekilde 15 Temmuz davasından tekrar
gözaltında, şu anda Vatan Emniyet Müdürlüğünde ve biz isterseniz gündemimize
devam edelim.
Evet,
bankalardan konuşalım. Artık, parası olanın fabrika açması, istihdam yaratması
yerine, para üzerinden para kazananların düzeninden konuşalım bakalım.
Türkiye’de bu politikaların etkisini rakamlarla ele alalım. Bireysel kredi
kullanan kişi sayısı son bir yılda 600 bin artarak 31,9 milyona çıktı. Aralık
ayında 388 bin kişi ilk kez kredi kartı, 147 bin kişiyse ihtiyaç kredisi
kullandı. Son altı ayda tüketici kredisi borcu 401,5 milyar liradan 483,9
milyar liraya tırmandı. Kredi borcunu ödeyemeyenlerin sayısı 1 milyona
yaklaştı. Türkiye 82 milyon, nüfus artmaya devam ediyor fakat ülke ekonomisi
istihdam yaratamıyor. Kış ayında ısınma giderlerinin de artmasıyla yoksulluk
daha da derinleşti, özellikle faizlerin de düşmesiyle yurttaşlar ihtiyaçlarını
dahi borçlanarak karşılıyorlar ve insanlar doğal gaz faturası ödemek için kredi
çekiyorlar. 
Peki,
bu borçlar nasıl ödeniyor? Ödenemiyor. 2019 yılında 952.405 kişi bireysel kredi
borcunu ödeyememiş durumda. Evet, 2019 yılında 952.405 kişi bireysel kredi
borcunu ödeyememiş durumda. Bankalar ise insanların bu eğilimine yönelik her
gün yeni ürünler üretiyor. Gelirlerinin büyük kısmını zaten bankalar kredi
kartı ve ihtiyaç kredilerinden sağlıyor. 
(Mikrofon
otomatik cihaz tarafından kapatıldı)
BAŞKAN
– Tamamlayalım. 
FİLİZ
KERESTECİOĞLU DEMİR (Devamla) – Tamamlıyorum Sayın Başkan.
Değerli
arkadaşlar, bugün, gencecik üniversite öğrencileri, iş isteyen insanlar
yaşamlarına son verme noktasına gelmişken bu Meclisin istihdam yaratmayı,
üretim ve dağıtım politikalarındaki adaletsizliği önlemeyi konuşması gerekirdi;
tabii ki hepsinden önce de insan hak ve özgürlüklerini, demokrasiyi çünkü onlar
olmadan da üretim ve dağıtım
politikalarındaki adaletsizliği gidermek, ekonomiyi düzeltmek mümkün değil.
Fakat açık ki sizin gündeminizde bu sorunlar yok. Ancak halkın sorunlarına
yanıt bulamayan, çözüm bulmayan iktidarların halkın ilgisine uzun süre mazhar
olmayacağını bilmek için de sadece temel bir tarih bilgisi bilmek yeterli
arkadaşlar. 
Saygılar
sunuyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Bankacılık Kanunu ile Bazı Kanunlarda Değişiklik Yapılmasına Dair Kanun
Teklifi'nin 6’ncı maddesinin aşağıdaki şekilde yeniden düzenlenmesini arz ve
teklif ederiz.
“MADDE
6- 5411 sayılı Kanuna 66 ncı maddesinden sonra gelmek üzere aşağıdaki 66/A
maddesi eklenmiştir.
‘Bankalarca
hazırlanacak önlem planı
MADDE
66/A- Kurul tarafından sistemik önemli olarak belirlenen bankalar, Kanun ve
Kanuna istinaden çıkarılan düzenlemelerde yer alan koruyucu hükümlere
uyumsuzluk nedeniyle veya sair suretle mali bünyelerinde bozulma yaratacak
hâllerden herhangi birinin görülmesi veya görülme ihtimalinin ortaya çıkması
hâlinde alınacak tedbirlerin önceden belirlenmesi maksadıyla, Kurul tarafından
belirlenecek usul ve esaslar çerçevesinde önlem planı hazırlamak ve Kuruma
göndermekle yükümlüdür.
Bu
bankalar, konsolide veya konsolide olmayan bazda yaptıkları değerlendirmeler
sonucunda, mali bünyelerinde bozulma yaratacak hâllerden herhangi birinin
gerçekleşmesi veya gerçekleşme ihtimalinin ortaya çıkması durumlarında, önlem
planında yer alan konsolide veya konsolide olmayan bazda uygulanacak tedbirleri
almak ve ivedilikle Kuruma bilgi vermekle yükümlüdür.
Kurum
tarafından konsolide veya konsolide olmayan bazda yapılan denetimler sonucunda
mali bünyede bozulma meydana getirecek hâllerin gerçekleştiğinin veya gerçekleşme
ihtimalinin tespit edilmesi hâlinde Kurum, bankadan önlem planında yer alan
tedbirlerden birini veya birkaçını almasını isteyebilir. Bu maddenin
uygulamasına ilişkin usul ve esaslar Kurulca belirlenir.’”
 Dursun
Müsavat Dervişoğlu Aylin Cesur İsmail
Tatlıoğlu
 İzmir Isparta Bursa
 Şenol
Sunat Ümit Beyaz Feridun
Bahşi
 Ankara İstanbul Antalya

 Mehmet
Metanet Çulhaoğlu
 Adana

BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ İSMAİL GÜNEŞ (Uşak) – Katılamıyoruz Başkanım. 
BAŞKAN
– Önerge üzerinde söz isteyen Isparta Milletvekilimiz Sayın Aylin Cesur.
Süreniz
beş dakika Sayın Cesur.
AYLİN
CESUR (Isparta) – Sayın Başkan, değerli milletvekilleri; Genel Kurulu saygıyla
selamlıyorum.
Bugün
19 Şubat 2020. Yeni Türkiye'nin sorunlarının ilk defa tartışıldığı İzmir
İktisat Kongresi’nin 97’nci yılını iki gün evvel geride bıraktık. Kongreyi
anarak sözlerime başladım; Büyük Atatürk’ün ileri görüşlülüğünün en önemli
örneklerinden olduğu için ve savaşta bile ekonominin devletin can damarlarından
biri olduğunun hatırlatılması için. Savaştan çıkmış, yanmış yıkılmış ve
küllerinden doğan bir Türkiye. O dönemde dahi sorunlarını hızla idrak ederek,
hızla çözüm önerilerini gündeme koyan bir yönetim. Bugünse içine düştüğümüz
krizden çıkaramayan bir iktidar ve demokrasiyi, hakkı, hukuku boş vermiş bir
yönetim. Piyasanın doğasında bulunan akılcı ve özgürlükçü ruh ise her fırsatta
ihlal edilmiş. 
Türkiye
ekonomisinin büyük badirelerden geçtiği şu dönemde Bankacılık Kanunu’nun revize
edilmesi çok yerinde ve gerekli. 2005 yılından kalma hükümlerin günümüz
konjonktürüne uygun olarak yeniden düzenlenmesi, ekonomide iyileşmenin
sağlanması, şeffaf ve kalıcı reformlarla ekonominin ayağa kaldırılması
Hükûmetin önemli önceliklerinden biri olmalı, olmalı da bu teklif, maalesef
bunu karşılamadığı gibi, zaman kaybı ve içinde “acaba”larla, bunların bolca yer
almasıyla derinleşen kötüye gidişe ilaç da olamayacak. 
Küreselleşen
dünyada diğer devletler de acil önlem planları aramakta. 2011’deki Paris G20
Zirvesi’ne baktığımız zaman önlem programlarının hazırlanması önerileri var ve
bunlar bankalar için tavsiye niteliğinde. Bu tavsiyelerin, Bankacılık Kanunu’na
adaptasyonun hızla yapılması gerekli. Türkiye'nin içinde bulunduğu ekonomik
kriz acil durum planlarının gerekliliği için sinyal vermiyor, artık itfaiye
sinyali veriyor. Yanlış ekonomi yönetimi ve israfla gelinen nokta, sıradanlaşan
her şey gibi her gün artan ve artık maalesef sıradanlaşmaya yüz tutan,
parasızlıktan intihar vakaları. Birilerinin her an atacağı bir “tweet”le,
labilitesi yüksek iniş çıkış oynaklığına mahkûm edilmiş doların durumuyla
bitmeyen depremler ülkesi hâline gelmiş ülkemizde, bu kanundaki gibi küçük
reformlar yerine, köklü reformlara ihtiyaç var. 
Dünyada,
özellikle Suriye’de yaşanan gelişmelerden fazlasıyla etkilenen Türkiye,
ekonomik darboğazını ancak akılcı adımlarla yok edebilir. Bu konuda kısıtlı
hâle getirdiğiniz kaynaklarımızı en uygun şekilde kullanma konusunda Hükûmetin
üstüne düşen görevler var: İsrafa son vermek, bir numaralı görev. Bu görevlerin
yapılmadığı, enflasyon ve büyüme rakamlarıyla göz önünde maalesef. 
Sizin
ya da -size haksızlık etmeyeyim- sizin düşünmeden ellerinizi kaldırarak
desteğinizi sunduğunuz ekonomi yönetimleriniz diyelim, şifreyi göremiyor
değerli arkadaşlarım. Öyle dedim de siz de temize çıkmıyorsunuz, olanların
vebaline ortaksınız, bunu da eklemem lazım. 
Bizi
buraya getiren milletimiz için şifreyi veriyorum, not edin. Bakarken
göremediğiniz, duyarken artık tıkanmış kulaklarınızla duyamadığınız ve
ellerinizi yardıma uzatmak gerekirken daha da derin krizler için kaldırdığınız
hâlde, size oy veren ve sizin temsil ettiğiniz milletimizin de hakkı için
şifreyi veriyorum: Şifre demokraside; demokrasinin, güvenliğin, şeffaflığın ve
özgürlüğün yeniden kol kola dolaştığı bir Türkiye’de; milletin vekillerinin
sözde değil, özde temsil ettiği bir parlamenter sistemde; laik ve demokratik
yeni bir anayasanın oluşturulmasında ve hukuk devletinde; güvenlik ortamının
sağlanmasında; ekonomimizin uzun zamandır aradığı istikrar ortamına tekrar geri
dönmesini sağlayacak uygulamalarda yani. Sağlam bir demokrasi ve hukuk
devletinin en büyük dayanağı, sağlam bir ekonomi olmalı. En başta da söylediğim
gibi, Türkiye Cumhuriyeti’nin yüz yıla yakın devlet geleneğinde de ekonomik
bağımsızlık en önemli konularımızdan biri. 
Burada
söylenenlere arkanızı dönmeyiniz değerli arkadaşlarım. Bakınız, basketbolda
Türkiye: THY Avrupa Ligi’nde Anadolu Efes deplasmanda Barcelona’yı 86-82 yendi.
Oyun devam ederken 2 teknik faul alan koç Ergin Ataman diskalifiye edildi,
sonra kulübün resmî internet sitesinde şunları söyledi: “Son çeyrekte
oyuncularımız oyundan düştü, ben de 2 teknik faul aldım. Böylelikle onları
motive ettim, bir şeyleri değiştirmek zorundaydım ve maçı kazandık.”
(Mikrofon
otomatik cihaz tarafından kapatıldı)
BAŞKAN
– Tamamlayın.
AYLİN
CESUR (Devamla) – Teşekkürler Sayın Başkan.
Kendilerini
tebrik ediyorum, doğru yapmışlar. 
Değerli
arkadaşlarım, siz hep teknik faul alıyorsunuz burada ve bu, bir basket maçı
değil. Ergin Ataman’ın yaptığı taktik burada işe yaramıyor maalesef. Bu kanunla
da aldınız ve sonunda siz temelli diskalifiye edileceksiniz. (CHP sıralarından
alkışlar) 
Hep
maçı kazanacaksınız zannetmeyin, kaybedeceksiniz; kaybettiniz hatta, benden söylemesi.
Bu hususta ben herkesi sağduyuya, cumhuriyetimizin gerçekten ihtiyacı olan
köklü, siyasi ve ekonomik reformlara destek vermeye ve bunun için kenetlenmeye
çağırıyorum.
Genel
Kurulu saygıyla selamlıyorum. (İYİ PARTİ ve CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 176 sıra sayılı Bankacılık Kanunu ile Bazı Kanunlarda Değişiklik Yapılmasına
Dair Kanun Teklifi’nin 6’ncı maddesinin aşağıdaki şekilde değiştirilmesini arz
ve teklif ederiz.
“MADDE
6 - 5411 sayılı Kanuna 66’ncı maddesinden sonra gelmek üzere aşağıdaki 66/A
maddesi ilave edilmiştir.
‘Bankalarca
hazırlanacak önlem planı
MADDE
66/A - Kurulca sistemik önemli olarak belirlenen bankalar, Kanun ve Kanuna
istinaden çıkarılan düzenlemelerde yer alan koruyucu hükümlere uyumsuzluk
nedeniyle veya sair suretle mali bünyelerinde bozulma yaratacak hâllerden
herhangi birinin görülmesi veya görülme ihtimalinin ortaya çıkması hâlinde
alınacak tedbirlerin önceden belirlenmesi maksadıyla, Kurulca belirlenecek usul
ve esaslar çerçevesinde önlem planı hazırlamak ve Kuruma göndermekle
yükümlüdür.
Bu
bankalar, konsolide veya konsolide olmayan bazda yaptıkları değerlendirmeler
sonucunda, mali bünyelerinde bozulma yaratacak hâllerden herhangi birinin
gerçekleşmesi veya gerçekleşme ihtimalinin ortaya çıkması durumlarında, önlem
planında yer alan konsolide veya konsolide olmayan bazda uygulanacak tedbirleri
almak ve ivedilikle Kuruma bilgi vermekle yükümlüdür.
Kurumca
konsolide veya konsolide olmayan bazda yapılan denetimler sonucunda mali
bünyede bozulma meydana getirecek hâllerin gerçekleştiğinin veya gerçekleşme
ihtimalinin tespit edilmesi hâlinde Kurum, bankadan önlem planında yer alan
tedbirlerden birini veya birkaçını almasını isteyebilir. Bu maddenin
uygulanmasına ilişkin usul ve esaslar Kurulca belirlenir.’”
 Cavit
Arı Emine Gülizar Emecan Mahmut
Tanal
 Antalya İstanbul İstanbul
 İbrahim
Özden Kaboğlu Atila Sertel Neslihan
Hancıoğlu
 İstanbul İzmir Samsun
 Abdüllatif
Şener
 Konya
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ İSMAİL GÜNEŞ (Uşak) – Katılamıyoruz Başkanım.
BAŞKAN
– Önerge üzerinde söz isteyen İstanbul Milletvekilimiz Sayın İbrahim Özden
Kaboğlu. 
Süreniz
beş dakika Sayın Kaboğlu. (CHP sıralarından alkışlar)
İBRAHİM
ÖZDEN KABOĞLU (İstanbul) – Sayın Başkan, Divan, değerli milletvekilleri; 176
sayılı Yasa Teklifi’nin 6’ncı maddesi üzerinde konuşacağım ama konuşmam daha
çok anayasallığı üzerine yoğunlaşacak. 6’ncı madde konusunda, örneğin,
“Sistemik önemli banka nedir?” bunun bile tanımı yapılmamış bulunuyor. Tabii,
bunun nedeni, torba yasa olması ve esasen işe İç Tüzük madde 38’e aykırı bir
biçimde başlamış olmamızdan kaynaklanıyor. Bu nedenle, anayasasızlaştırma
sürecine yasasızlaştırma da eklenmiş bulunuyor. Bunun sonucu, iktisadi düzen
bakımından istikrarsızlık, bunalım ve belki de çöküş tehlikesi diyebiliriz. 
Şimdi,
bu yasa açısından iki önemli kurum öne çıkmakta: Birincisi, Bankacılık
Düzenleme ve Denetleme Kurulu; ikincisi, Türkiye Varlık Fonu. Ama Anayasa
maddeleri açısından özellikle çalışma ve sözleşme özgürlüğü, piyasaların
denetimi, ifade özgürlüğü ve Cumhurbaşkanının statüsü öne çıkmaktadır.
Bankacılık Düzenleme ve Denetleme Kurulu bir bağımsız idari otorite olarak
özerk ve uzman birim şeklinde 1999’da kurulmuş, 2005’te statüsü korunmuş,
2011’de geriletilmiş ama bu yasayla hemen hemen tamamen bağımsız bir birim
hâline getirilmektedir. 
Türkiye
Varlık Fonuna gelince, Türkiye Varlık Fonu aslında sadece Anayasa’ya aykırı
olmakla sınırlı kalmıyor, hukuk düzenini ve devlet yapısını sorgulayan bir fon
veya kurum biçiminde düzenleniyor. “Bu bir anonim şirket, özel hukuk
hükümlerine tabi.” deniliyor fakat hukukta -kamu hukukunda ve özel hukukta-
böyle bir kategori yer almamaktadır. Şöyle ki: Devletin başı, Cumhurbaşkanı,
Devlet Başkanı, Başkomutan olan kişi bu şirketin başında yer alıyor. Ticaret
Kanunu’ndan muaf, tescil bakımından, denetim bakımından tamamen ayrık ve
kamufle edici hükümler getirilmiş bulunuyor. Bu bakımdan, Anayasa hukuku
açısından olduğu gibi ticaret hukuku açısından da herhangi bir statüye sahip
değildir.
Şimdi,
devletin Başkanı, tüzel kişilerin tüzel kişisi, bir anonim şirketin başında;
seçilmiş olan Devlet Başkanı fakat onun atadığı kişi en az 4 unvan
kullanabiliyor: Cumhurbaşkanı, Devlet Başkanı, devletin başı ve Başkomutan.
Monokrasiye geçileli iki yıl oldu ama iki ay süreyle Türkiye’yi vekâleten bu
kişi yönetti, bu da tabii ki derin bir çelişki. 
Fakat
esasen bir başka çelişki var ki bu çelişki de bankalar ve Varlık Fonu
arasındaki ilişkiler çerçevesinde ortaya çıkıyor. Biraz önce konuşuldu, risk
grubu tanımlanmış; bankalarda akrabalık ilişkileri. Fakat bankalar bankası olan
Varlık Fonunun Başkanı ile Başkan Vekili arasındaki ilişki kayınpeder ve damat
ilişkisi. Şimdi, risk grubu bankalar için öngörülmüşse böyle bir ilişki üst
kurul için öngörülebilir mi? 
Bunun
ötesinde, esasen, tabii bu bağımsız idari otoriteler olarak yapılandırılmış
bulunan Bankacılık Düzenleme ve Denetleme Kurumu, aslında bu uzman ve özerk
kuruluşlar anayasa hukukunda dördüncü erk olarak nitelendiriliyor fakat bu,
bağımlı hâle getirildiği gibi, esasen tek kişi yönetimi yani monokrasi,
monokratik yönetim yasama, yürütme ve yargı üzerindeki etkisiyle birinci boyut;
ikinci boyut, yerel yönetimler üzerindeki vesayet ve kayyum yetkisiyle;
Türkiye'nin çevresel ve ülkesel doğal değerleri üzerindeki yetkisiyle üçüncü
boyut ve şimdi finansal anlamda tek kişiye yönelik yetkilerin merkezîleştirilmesiyle
bir tür dördüncü erk yerine iktidarın kişiselleştirilmesinin dördüncü boyutuna,
dördüncü eşiğine ulaşmış bulunuyoruz. Bu açıdan, aslında düşünce ve ifade
özgürlüğü açısından gerçeğe aykırı bilgiler yayma yoluyla, manipülasyon
birincisi; ikincisi, Anayasa ve hukuk dışı yollarla merkezîleşme dikkate
alındığı zaman devletin özellikle…
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Kaboğlu.
İBRAHİM
ÖZDEN KABOĞLU (Devamla) – Teşekkür ederim Sayın Başkan. 
Anayasa
madde 48’deki devletin, özel teşebbüslerin millî ekonominin gereklerine ve
sosyal amaçlara uygun yürümesini, güvenlik ve kararlılık içinde çalışmasını
sağlama ve para, kredi, sermaye, mal ve hizmet piyasalarının sağlıklı ve
düzenli işlemelerini sağlama ve geliştirme yükümlülüğüyle tamamen
çelişmektedir. Yani bu 2 maddeyi bu düzenleme askıya almaktadır.
Özetle,
ekonomik kamu hukukunun düzenleme, denetleme ve yaptırım mekanizmaları bu
düzenlemeyle askıya alınmakta ve iktisadi liberalizmin yok olması bir yana, esasen
bir tür iktisadi totalitarizmden söz edilebilir fakat tabii ki bundan daha çok
bu düzenleme tarzı, Varlık Fonu’nun 15 Temmuz ürünü olduğunu dikkate alırsak,
monokratik yönetimin yine 15 Temmuz ürünü olduğunu dikkate alırsak esasen
Anayasa ve hukuk yerine kişisel tercihlerin öne çıktığı bir yönetim tarzı
olarak tam da bu düzenlemede somutlaştırılmaktadır. 
(Mikrofon
otomatik cihaz tarafından kapatıldı) 
BAŞKAN
– Tamamlayalım.
İBRAHİM
ÖZDEN KABOĞLU (Devamla) – Bu bakımdan nedir tek kişi yönetimi? İşte monokrasi
budur diyebiliriz. Bu yasa bunu teyit etmektedir. Bu açıdan bakıldığı zaman
-ben özel hukuk uzmanlarına da ticaret hukuku uzmanlarına da sordum Türkiye
Varlık Fonunu nasıl anlamlandırıyorsunuz diye- Türkiye Varlık Fonunun Anayasa
hukukumuzda yeri olmadığı gibi özel hukukta da yeri bulunmamaktadır, tamamen
bir muvazaa düzenlemesidir. Bu bakımdan, eğer biz Türkiye Cumhuriyeti’nin
sürekliliğini savunuyorsak -Anayasa madde 1 ve 2- Varlık Fonuna derhâl son
vermemiz gerekir. Varlık Fonu var olduğu sürece, bu tür korsan düzenlemeler
için Meclis araçsallaştırıldığı sürece zannediyorum, biz saygınlığımızı daha
çok kaybedeceğiz. Yasama, yürütme, yargı ayrılığını düzenlerken, ararken
ülkemizi kaybetme tehlikesiyle karşı karşıya bulunuyoruz. Devletimiz için, ülkemiz
için, toplumumuz için bunları aşalım, geride bırakalım diyorum. 
Teşekkür
ederim. 
Hepinizi
saygıyla selamlıyorum. (CHP ve HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 176 sıra sayılı Kanun Teklifi’nin 6’ncı maddesinin son cümlesinde yer alan
“Kurulca” ifadesinin “Kurul tarafından” şeklinde değiştirilmesini arz ve teklif
ederiz. 
 İsmail
Özdemir Erkan Haberal Tamer
Osmanoğlu
 Kayseri Ankara İzmir
 Ahmet
Özyürek  Arzu
Erdem
 Sivas  İstanbul

BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İSMAİL GÜNEŞ (Uşak) – Katılamıyoruz Başkanım.
BAŞKAN
– Önerge üzerine söz isteyen Kayseri Milletvekilimiz Sayın İsmail Özdemir. (MHP
sıralarından alkışlar)
Süreniz
beş dakika.
İSMAİL
ÖZDEMİR (Kayseri) – Sayın Başkan, değerli milletvekilleri; seçim bölgem olan
Kayseri, 1 milyon 400 binden fazla olan nüfusu ve 3 organize sanayi bölgesi, 4
üniversitesiyle Orta Anadolu’nun sanayi, ticaret, eğitim, sağlık, aynı zamanda
turizm merkezidir. Bu potansiyeliyle Kayseri, etrafında bulunan komşu ve hatta
civar illerimiz açısından da merkez konumundadır. Özellikle, ticaret mevzubahis
olduğunda Kayseri’nin kendisine bakıp tahlil yapmak bölge illeri açısından da
önemli olacaktır. Bu sebeple, Gazi Meclisimizin dikkatini Kayseri’de sektörel
bazda kullanılan kredilere ve bu kredilerin takibe düşen oranlarına çekmek
istiyorum. Bankacılık Düzenleme ve Denetleme Kurumunun açıklamış olduğu
verilere göre, Kayseri Aralık 2019 tarihi itibarıyla ziraat ve balıkçılık
sektöründe 1 milyar 888 milyon 813 bin liralık kullanılan krediyle bu sektörde
ilk sırada yer almaktadır. Gıda, meşrubat ve tütün sektörü ise 1 milyar 849
milyon 718 bin lirayla 2’nci sırada, toptan ticaret ve komisyonculuk sektörü
ise 1 milyar 525 milyon 605 bin lirayla 3’üncü sırada yer almıştır. Aynı
dönemde inşaat sektörü 245 milyon 592 bin liralık takipteki krediyle ilk sırada
dikkatleri çekerken toptan ticaret ve komisyonculuk sektörü 177 milyon 283 bin
liralık takipteki kredi oranıyla 2’nci sırada, ziraat ve balıkçılık sektörüyse
74 milyon 265 bin lirayla 3’üncü sıradaki yerini korumuştur. Yüzdelik olarak
baktığımızda, bu takipteki kredi oranı verilerine göre inşaat sektörü yüzde
30,78’le ilk sırada bulunurken turizm sektörü yüzde 21,10’la 2’nci sırada,
toptan ticaret ve komisyonculuk sektörüyse yüzde 11,62’yle 3’üncü sırada yer
almıştır. Bu rakamlar göz önünde bulundurulduğunda, Kayseri’de inşaat, turizm
ve toptan ticaret ile komisyonculuk anlamında faaliyet gösteren Kayserili iş
insanlarımızın sorunlarının giderilmesi için hem genelde hem de yerel düzeyde
önlemlerin acilen alınması gerekiyor. 
Bu
kapsamda, yakın bir zaman öncesinde yapılan düzenlemeyle bankalarca ticari
müşterilerden alınabilecek ücretlere ilişkin usul ve esaslarda değişiklik
yapılması pek tabii yerinde olmuştur. Böylelikle, ticari kredilerde hâlen yüzde
2 ila yüzde 6 aralığında belirlenen erken ödeme komisyonu yeni düzenlemeyle
kalan vadesi iki yıla kadar olanlarda yüzde 1’e, vadesi iki yıldan uzun
olanlardaysa yüzde 2’ye düşürülmüştür. Temennimiz, Kayseri örneğinde Gazi
Meclisimizin dikkatine arz ettiğimiz gibi, acil çözüm bekleyen sektörler
açısından da yine sektörel bazlı olmak üzere hassas yaklaşımların bundan sonra
da sergilenmesidir. Bu durum sadece iç piyasamızı rahatlatmakla kalmayacak,
aynı zamanda Kayseri gibi ihracatta öne çıkan illerimize katkı sağlayacağı için
de yine ülkemizin küresel rekabetteki gücüne de katkı sağlayacaktır. 
Sayın
Başkan, değerli milletvekilleri; mevzubahis Kayseri olduğunda bir konuya daha
dikkatinizi çekmek istiyorum. Kayseri’nin toplam nüfusunun yaklaşık yüzde 70
ila 75’i merkezde yaşamaktadır. TÜİK tarafından açıklanan adrese dayalı nüfus
kayıt sistemi sonuçlarına göre Kayseri ilimizde İncesu, Talas, Melikgazi,
Kocasinan ve Develi haricindeki diğer ilçelerimizde nüfus sürekli azalmakta,
merkeze göç sürmektedir. Bu durum sorun arz eden iki sonucu da beraberinde
doğurmaktadır. Birincisi: Merkezde yeteri kadar istihdam yaratamama, buna bağlı
olarak yine kamu hizmetlerinin kalitesinin de sorgulanmasıdır. İkincisi ise
bilhassa ilçelerimizde tarımsal faaliyetlerin azalmasıdır. Dolasıyla Kayseri
örneği başta olmak üzere daha verimli bir ekonomi, tarım ve sosyal
politikaların yürütülebilmesi için ülkemizin sürdürülebilir yerel kalkınma
çalışmalarını tamamlayıp hayata geçirmesi gerekiyor. OECD tarafından açıklanan
bir raporda 2050 yılında merkez illerin nüfusunun yüzde 70’i aşacağının
beklendiği ifade edilmektedir. Henüz bu tarihe ulaşmadan, Kayseri’nin yaşamış
olduğu bu sıkıntıya baktığımızda bu tarih gelmeden ve hatta yaklaşmışken bir an
evvel kırsal kalkınmada model çözümlerin uygulamaya konulmasının elzem olduğu
gerçeği de karşımızda bulunuyor.
Bu
vesileyle sözlerime son verirken Gazi Meclisimizi sevgi ve saygılarımla
selamlıyorum. (MHP ve AK PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
6’ncı
maddeyi oylarınıza sunuyorum: Kabul edenler.. Kabul etmeyenler… 6’ncı madde
kabul edilmiştir.
7’nci
madde üzerinde 3 önerge bulunmaktadır. Önergeleri okutup aykırılık sırasına
göre işleme alıyorum.
Türkiye Büyük Millet Meclisi Başkanlığına
Görüşülmekte
olan 176 sıra sayılı Kanun Teklifi’nin 7’nci maddesinin kanun teklifi metninden
çıkarılmasını arz ve teklif ederiz.
 Gülüstan
Kılıç Koçyiğit Mahmut Celadet Gaydalı Kemal
Bülbül
 Muş Bitlis Antalya
 Mehmet
Ruştu Tiryaki  Meral
Danış Beştaş
 Batman  Siirt
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İSMAİL GÜNEŞ (Uşak) – Katılamıyoruz Başkanım.
BAŞKAN
– Önerge üzerinde söz isteyen Siirt Milletvekilimiz Sayın Meral Danış Beştaş.
(HDP sıralarından alkışlar)
Süreniz
beş dakika.
MERAL
DANIŞ BEŞTAŞ (Siirt) – Sayın Başkan, değerli milletvekilleri; evet, Bankacılık
Kanunu üzerindeki görüşmelerimiz sürüyor. Aslında hiçbir gereği yokken, acelesi
yokken, ülkenin gündemi çok daha farklıyken önümüze kondu. Biz de
itirazlarımızı, muhalefetimizi tabii ki yapmaya devam edeceğiz.
Evet,
bu düzenleme Genel Kuruldan geçerse ne olacak? Hani, iktidar partisi,
çoğunluğuyla maalesef, bütün muhalefete rağmen, olumlu bütün önerilerimize
rağmen, diğer bütün kanunlarda olduğu gibi, ısrarında devam ediyor. Bizde hani
şu anki hâliyle bir hızlandırma baskısı, basıncı da var açıkçası. Ne olacak?
Mesela bu gece çalışıyoruz, dışarıda çok farklı bir dünya devam ediyor;
insanların, yurttaşların gündemi ayrı ama biz burada Bankacılık Kanunu’nu
konuşuyoruz. Ne demiştik? Kriz kanunları konuşuyoruz, bu da bir kriz kanunu. 
Ne
olacak? Belli başlı bankalar -bu geçerse- yani iktidara yakın olan bankalar
korunacak, iktidarın sevmediği sermayedarlar, bankalar risk altında olacak. Bu
açık ama bundan daha önemli bir şey var: Daha yasa Genel Kurula gelmeden HSBC
Bank Türkiye’den çekilme kararı aldı. Parasını kurtaran diğer bankaların,
yabancı sermaye gruplarının da böylelikle Türkiye’den çekilmesi an meselesi, bu
hiç de ihtimal dışı bir mesele değil. Peki, bunun sonucunda ne olacak? Ciddi
bir finans krizi doğacak aslında ve bu finans krizi kimi vuracak? Tabii ki
-tahmin edeceğiniz gibi- iktidarı ya da sarayı vuracak hâli yok. Kimi vuracak
en çok? Hatırlarsınız, Demirören çok ileri tarihli bir kredi çekmişti ve Ziraat
Bankasından çekmişti bu krediyi. Ne yapmıştı? Doğan grubunu almıştı. Tabii ki
Demirören grubu da bu finans krizinden etkilenmeyecek. Yoksullar, emekçiler,
işçiler, memurlar, orta sınıf hatta beyaz yakalılar yani kısacası ücretli
çalışanlar bu krizden en çok etkilenen kesim olacak yine. Bu kriz, AKP’nin
zenginlerini değil, tüm ülke halklarını çeşitli aşamalarda, çeşitli biçimlerde
vuracak; bunu üzülerek tespit ediyoruz. 
Bir
de başka bir mesele var. Bu pencereye nereden baktığınıza bağlı yani bu
ekonomik kriz, demokrasi ilişkisini çok güçlü kurmamız lazım. Başka bir vekil
de galiba söyledi. Demokrasinin olmadığı yerde, güven ortamının bozulduğu bir
ülkede tabii ki ekonomik kriz olur, dünyanın her yerinde bu bilinen bir
gerçektir. Şimdi, insanlar neye güvenini yitirdi? Yargı en temel kurumlardan
biri değil miydi? Yargıya güven yok artık. Vatandaşa soruyorsunuz, bütün
anketlerde yargıya olan güven diplerde. Bugüne kadar yargı dışında en çok güven
duyulan kurumlarda da -sayacak zamanım yok- yine sıfırlanıyor. İnsanlar
düşüncelerini söyleyemiyor, şimdi, bu yasa teklifiyle bu sefer ekonomi
konusunda da düşüncelerini söylemekten men edilecek, diyecek ki vatandaşa: “Sen
ne yaşıyorsan yaşa, bunu söyleyemezsin çünkü sen manipülasyon yapabilirsin.” En
büyük manipülasyonu zaten iktidar yapıyor. 
Bir
de halkın gündemine dair sadece bir rakamı vereceğim size. Demokrasi, ekonomi
ilişkisini; hak, hukuk, adalet, özgürlük ilişkisini doğru kurmazsak bu ülke
düze çıkmayacak ve bir yönetememe krizi de almış başını gidiyor. Şimdi,
saraydan bakınca rakamlar çok janjanlı ama gelin, bir hesap yapalım: Evli ve 3
çocuklu bir işçi için asgari ücret neymiş? Geçim indirimi dâhil 2.479 lira ve
21 kuruşu da var. Doğal gaz faturası -bu gerçek hayattan aldım- en az 600 lira,
elektrik en az 120 lira, su en az 80 lira, ev kiraları en az bin TL, dolmuş
ücreti –gidiş geliş- en az günlük 6 TL. Bunu hesaplayalım, üstüne giyimi,
mutfağı, çocuk eğitimini, çocuk kıyafetini koymadım. Vatandaş bunu yaşıyor,
asgari ücretle karnını doyurmayı düşünüyor ve her gün ekmekle doyan aile sayısı
yüz binlerle ifade ediliyor. Her gün bulgur yemek zorunda olan, çorba içmek
zorunda olan milyonlarca yurttaş var bu ülkede ama bu iktidarın gündemi
olamıyor. Bizim gündemimizle halkın gündemi…
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Beştaş.
MERAL
DANIŞ BEŞTAŞ (Siirt) – Bitiriyorum zaten, uzatmayacaktım, hiç uzatmayayım.
BAŞKAN
– Rica ederim, buyurun.
MERAL
DANIŞ BEŞTAŞ (Siirt) – Çok teşekkür ediyorum, zamanı almak istemiyorum, sağ
olun. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum.
Türkiye Büyük Millet Meclisi Başkanlığına
Görüşülmekte
olan Bankacılık Kanunu ile Bazı Kanunlarda Değişiklik Yapılmasına Dair Kanun
Teklifi'nin 7’nci maddesinin aşağıdaki şekilde yeniden düzenlenmesini arz ve
teklif ederiz. 
“MADDE
7- 5411 sayılı Kanunun 67 nci maddesinin birinci fıkrasına aşağıdaki bent
eklenmiştir.
h)
66/A maddesi kapsamında önlem planında öngörülen tedbirleri derhal almaması,
alınan tedbirlere rağmen sorunların giderilemediğinin belirlenmesi veya
tedbirlerin alınması durumunda dahi sonuç alınamayacağının belirlenmesi,”
 Dursun
Müsavat Dervişoğlu  Mehmet Metanet Çulhaoğlu  Feridun
Bahşi
 İzmir
 Adana  Antalya
 Şenol
Sunat  Ümit Beyaz  Yasin
Öztürk
 Ankara
 İstanbul  Denizli
 Hasan
Subaşı   Aylin
Cesur
 Antalya
  Isparta
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İSMAİL GÜNEŞ (Uşak) – Katılamıyoruz Başkanım.
BAŞKAN
– Önerge üzerinde söz isteyen Antalya Milletvekilimiz Sayın Hasan Subaşı. (İYİ
PARTİ sıralarından alkışlar)
Süreniz
beş dakika.
HASAN
SUBAŞI (Antalya) – Sayın Başkan, değerli milletvekilleri; Genel Kurulu saygıyla
selamlıyorum.
176
sıra sayılı Yasa Teklifi hakkında söz aldım. Yine, bir torba yasa ve bu
torbanın içine ekonomik çöküşün sonucunda nasıl düzeltiriz… Hemen hemen her gün
düşünülüp karşımıza bir torbayla çıkılıyor ama şu yaşadığımız süreçte, bu
torbaların içine ne koyarsanız koyun ekonomide bir karşılığı olacağını
sanmıyorum. Çünkü neden “yaşadığımız süreç” diyorum? Türkiye hukuk güvencesini
kaybetmiştir. Bakın, ben 19 Aralık 2019 tarihinde şu konuşmayı yapmışım:
“Avrupa İnsan Hakları Mahkemesinin Osman Kavala hakkında derhâl salıverilmesine
ilişkin kararı uygulanmadığı gibi, sanıyorum uymamak için bağlayıcı kararı
dolanma yolları aranmaktadır.” Böyle demişim 2020 Yılı Merkezî Yönetim Bütçe
Yasa Teklifi’nde. Bunu söylemişim ama ben diyorum ki: Dolanmak değil, bugün
Cumhurbaşkanını dinledikten sonra, dolanmak ne kelime, tam bodoslama “Hukuk beni
bağlamaz, ben ne dersem o.” denmiştir. Yani bugün Türkiye farklı bir dönemece
girmiştir. “Hukuku tanımıyorum, Avrupa İnsan Hakları Mahkemesini tanımıyorum,
Ağır Ceza Mahkemesinin Gezi süreciyle ilgili verdiği beraat kararını
tanımıyorum.” diyebilmiştir ve bunu da bütün dünyanın gözü önünde yapmıştır.
Gezi’yi sadece Cumhurbaşkanı tanımlamıştı, 2013 yılında, onun dışında da “Bu
bir terör eylemidir, Hükûmeti devirmeye dönük bir eylemdir.” diyen olmamıştı.
Bugün aynı sözleri hem İnsan Hakları Mahkemesinin hem de Ağır Ceza Mahkemesinin
kararlarına karşı diyebilmiştir, açıkça dünyaya da ilan etmiştir. Artık
Türkiye’de hukuk güvencesini aramak son derece zordur, bu tür torba yasalarla
da ekonomiyi düzeltmek neredeyse mümkün değildir. Vahim bir tabloyla bugün… Vahim
tablo ilerliyordu ama bu kadar açık ve vahimini, yargı kararlarına karşı
bodoslama “Beni bağlamaz.” dendiğini hiç duymamıştık; asla kabul edilemez ve
şahsım adına şiddetle kınıyorum.
Gezi
sosyal bir olay. Sosyal olaylarda, hele böyle geniş katılımlı olaylarda devlet,
eğer yatıştırıcı önlemler alamazsa, süreci doğru yönetemezse bu ülkede terörist
barındığını biliyoruz, anarşist barındığını da biliyoruz tam da onların aradığı
iklim hâline gelir. 
Osman
Kavala çağırıldığında yurt dışından çıkıp gelmiş bir iş insanıdır; devletine
güvenmiştir, “Mademki çağırıldım, ifademi vermeye geliyorum.” demiştir ama
Sayın Cumhurbaşkanının dediği gibi, ne otobüs yakmıştır, otobüs yakan barbarlar
içindedir ne de kaldırım taşlarını sökerek saldıranlardandır. Hukuk bunlarla ilgili
irtibat ve delil arar; yargı demek ki bulamamış ki beraat kararı vermiş.
Bunları tekrarlayarak, ilan ederek bu vahim tabloyla karşılaşmamız gerçekten
son derece yanlış olmuştur. 
Geçenlerde
hemşehrilerimiz Finike portakalı göndermişler, hep birlikte tattık. Finike
portakalını gönderen Belediye Başkanımız Mustafa Geyikçi’ye hepimiz adına
teşekkür ediyorum ama ayrıca…
(Mikrofon
otomatik cihaz tarafından kapatıldı) 
HASAN
SUBAŞI (Devamla) – İzin verirseniz, önemli olduğu için bir iki cümleyle
toparlayayım. 
BAŞKAN
– Buyurun, tamamlayın lütfen.
HASAN
SUBAŞI (Devamla) – O portakal paketlerinin içinde, Finike Meyve Üreticileri
Tarımsal Birliği Başkanı Fahrettin Çağlayan Bey’in ve Finike Ziraat Odası
Başkanı Halil Sarıçobanoğlu’nun da bir mektubu ve bilgi notu var. “Finike gibi
dünyanın portakal konusunda en iyi iklimine sahip, en leziz portakalını üreten
bu ovanın ortasından geçirilecek yol çok ciddi tehlike arz etmekte.” Bunu
koymuşlar mektup olarak ve haritalarıyla. Oysa bugün sahildeki yolun yıllar
önce yapılmaması için çok direnilmişti “Bu kadar büyük yol yapılmasın.” diye. Binlerce
dönüm narenciye bahçesi zayi olmuştu. Yine, bu ortadan giden yol iklimi de
değiştirecek bir tehlike arz etmekte. 
Vaktim
bittiği için ben bu konuyu sonrasında da tekrar gündeme getireceğim.
Saygılar
sunuyorum. İyi akşamlar diliyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 176 sıra sayılı Bankacılık Kanunu ile Bazı Kanunlarda Değişiklik
Yapılmasına Dair Kanun Teklifi’nin 7’nci maddesinin aşağıdaki şekilde
değiştirilmesini arz ve teklif ederiz.
Saygılarımızla.
Madde
7- 5411 sayılı Kanun’un 67’nci maddesinin birinci fıkrasına aşağıdaki bent
ilave edilmiştir.
“h)
66/A maddesi kapsamında önlem planında öngörülen tedbirleri derhal almaması,
alınan tedbirlere rağmen sorunların giderilememesi veya tedbirlerin alınması
durumunda dahi sonuç alınamayacağının belirlenmesi,”
 Cavit
Arı Mahmut Tanal Sibel
Özdemir
 Antalya İstanbul İstanbul
 Emine
Gülizar Emecan Atila Sertel Abdüllatif
Şener
 İstanbul İzmir Konya
  Neslihan
Hancıoğlu
  Samsun
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İSMAİL GÜNEŞ (Uşak) – Katılamıyoruz Başkanım.
BAŞKAN
– Önerge üzerinde söz isteyen, İstanbul Milletvekilimiz Sayın Emine Gülizar
Emecan. (CHP sıralarından alkışlar)
Süreniz
beş dakika Sayın Emecan.
EMİNE
GÜLİZAR EMECAN (İstanbul) – Teşekkür ederim Sayın Başkan.
Değerli
Genel Kurul, görüşülmekte olan 176 sıra sayılı Kanun Teklifi’nin 7’nci maddesi
üzerinde Cumhuriyet Halk Partisi adına söz almış bulunuyorum. Genel Kurulu
saygıyla selamlıyorum.
Evet,
değerli arkadaşlar, Bankacılılık Kanunu’nu görüşüyoruz ancak kanun teklifine
geçmeden önce içinde bulunduğumuz duruma şöyle bir göz atalım isterseniz: Evet,
mevcut durum, Cumhurbaşkanlığı hükûmet sistemi içerisinde her geçen gün artan,
ağırlaşan bir krizle karşı karşıyayız. Krizden etkilenen iş insanları, esnaf, işçi,
çiftçi, memur, herkes bir kredi borcu batağına batmış durumda, girmiş durumda.
İşsizlik tarihî rekorlarını kırıyor, 8 milyona ulaşmış durumda işsiz sayısı
ülkemizde ve enflasyon altında da tüm halkımız ezilmekte. Yaşanılan ağır
ekonomik krizin artık toplumsal bunalımlara da sebep olduğunu görüyoruz. Her
gün artık intihar haberleriyle, bu acı haberlerle basınımız bizleri
bilgilendiriyor. Hangi birinden burada bahsetmeli, inanın şaşırıyorum. Tabii,
bu krizin ana sebebine baktığımızda iktidarın üreten, istihdam yaratan
politikalar yerine rantı önceleyen, gelir yaratmayan ve sürekli borçlanan, her
gün daha fazla vergi ve zamlarla halkı daha da ağır bir yükün altına sokan bir
politika izlediğini görüyoruz. 
Şimdi,
bankacılık sisteminde, finansal sistemde düzenlemeler yapılıyor. Elbette bu
düzenlemelerin yapılması önemli. Bu kanun teklifinde de bazı düzenlemelerle
iktidar bu krizi çözmek için daha çok kredi peşinde koşuyor, yeni kredi
imkânları ve yeni kredi ortamları yaratmaya çalışıyor aslında. Peki, bunlar çözüm
olabilir mi? Olamaz değerli arkadaşlar, ortamın hiç iyi olmadığı ortada. Bugün
finansal piyasaların günlük işleyişine ve faiz ve döviz piyasalarına ciddi
şekilde müdahale edilmekte ve durum baktığınızda çok daha kötüye gitmekte
aslında. Devletin hazinesi artık her türlü kaynağa göz dikmiş durumda değerli
arkadaşlar. En son, Merkez Bankası kârı ve ihtiyat akçesi, nisan ayında
yapılması gereken kâr paylaşımının ocak ayına çekilmesiyle 35 milyar Türk
lirası kârdan, 5,5 milyar lira da yedek akçeden olmak üzere toplam 40,5 milyar
lira hazineye aktarılmıştır. Ne olmuştur? Evet, göstergeler düzelmiştir ama bu
düzelme gerçeklerin üzerini örtememektedir. Türkiye'nin kredi risk primi de çok
yüksek, bunu biliyorsunuz, her bulunduğumuz ortamda buna değiniyoruz. Hazine,
çok yakın zamanda, bir hafta önce beş yıl vadede, yüzde 4,45 oranında, çok
yüksek bir oranla faizle, dolar bazında borçlanmak zorunda kalmıştır değerli
arkadaşlar.
Değerli
vekiller, bir de BDDK yani Bankacılık Düzenleme ve Denetleme Kurumu var, adı
üstünde piyasada düzenleme ve denetleme yapması gereken bir kurum, bir üst
kurul. Tabii, bu kurulun görevlerini gerektiği gibi yapabilmesi için ne olması
gerekiyor? Hem piyasalardan hem de devletin etkisinden bağımsız yani özerk
olması gerekiyor. 
Peki,
şu anda BDDK’nin içinde bulunduğu durum ne? Tamamen iktidarın altında,
yönetimine girmiş, talimat alan, bakın altını çiziyorum, talimat alan bir kurum
olmuş durumda ve bu kanun teklifinde de BDDK’ye birçok yetki veriliyor; tabii,
bu, bizleri çok endişelendiriyor. Güven ortamının kaybolmasında kurumların
iktidarın emri altına girmiş olmasının büyük payı vardır. 
Evet,
değerli vekiller; şimdi “Paranın döndüğü yer neresi?” dediğimizde, evet,
geliyoruz bankacılık sektörü. Nedir? Bankacılık sektörü ve finansal piyasalarda
bankalar ne yapar? Senden, benden mevduat toplar, sonra o mevduatı işler,
kullanır, kredi olarak verir. Kredi olarak verdiği, piyasalara verdiği bu
krediler piyasalarda yatırımlara dönüşür ve işte, böyle bir sistem; piyasa
döner. 
Peki,
bu sistem şimdi işliyor mu bir de ona baktığımızda; bahsettiğimiz sistemin
aktif büyüklüğü 4,5 trilyon lira olan bir sektör. Toplanan mevduatın krediye
dönüşme oranına baktığımızda; 2017’de yüzde 123 iken bunun yüzde 106’ya
düştüğünü görüyoruz. 
Yine
bir oran daha paylaşacağım değerli arkadaşlar, reel sektöre yani piyasalara
verilen kredi 2017’de yüzde 65 iken 2019’da yüzde 59’a düşmüş, hazinenin
bankacılık sisteminden aldığı kredilere baktığımızda, 2017’de yüzde 12, 2019’da
yüzde 15’e çıkmış. Yani bir yandan sistemdeki parayı çeken bir hazine, diğer
yandan da bankaları kredi vermeye zorlayan bir iktidarla karşı karşıyayız. Bu
durum kesinlikle çözüm olmayacaktır. (CHP sıralarından alkışlar) 
(Mikrofon
otomatik cihaz tarafında kapatıldı)
EMİNE
GÜLİZAR EMECAN (Devamla) – Başkanım, bir tolerans istiyorum. 
BAŞKAN
– Buyurun. 
EMİNE
GÜLİZAR EMECAN (Devamla) – Neden çözemezsiniz? Çünkü siz kaynakları yaratsanız
da hep öncelediğiniz yandaş şirketleri kurtarmak oluyor. Çünkü siz fırsatları,
kaynakları heba ediyorsunuz. Hazineye paralel bir yapı olarak oluşturulan
Varlık Fonu da kamu bankalarından sınırsız kredi çekme imkânı sağlayacak olan
bir düzenleme olduğu için ve küçük bir düzeltme yapılmasına rağmen, işte, aynı
tehlike Varlık Fonu için de geçerlidir. Piyasanın kullanması gereken kaynakları
çekecektir ve piyasa daha da darboğaza girecektir. 
Şimdi,
7’nci madde de tabii, BDDK tarafından “sistemik önemli” diye tanımlanan
bankalar hakkında bir madde. Bankalara, bozulma yaratacak hâllerden birinin
ortaya çıkması hâlinde önlem planı hazırlama ve BDDK’ye gönderme zorunluluğu
getiriyor. Basel Kriterlerine uyum, evet ama bugün aslında bankacılık
sisteminin ne kadar zorluk altında olduğunu da gösteriyor bu düzenleme. Çünkü
sistemik öneme sahip bu bankalar piyasanın yaklaşık yüzde 90’ını oluşturan
bankalar ve birine bir şey olsa piyasada ciddi bir kriz yaşanacaktır.
(Mikrofon
otomatik cihaz tarafından kapatıldı)
EMİNE
GÜLİZAR EMECAN (Devamla) – Çok özür dileyerek toparlıyorum. 
BAŞKAN
– Buyurun, peki.
EMİNE
GÜLİZAR EMECAN (Devamla) – Çok teşekkür ederim, Sayın Başkan.
Evet,
Sayın Başkanımın toleransını daha fazla zorlamak istemiyorum ama şunu da
söylemek istiyorum: Çözüm, tek başına yasak getirmek değil; çözüm, denetim
mekanizmalarının doğru işletilerek şeffaf ve hesap verebilen bir yönetim
sergilemektir. Reçete çok basit değerli arkadaşlar; daha güçlü demokrasi,
bağımsız kurumlar, bağımsız yargı, hukukun üstünlüğü ile hak ve özgürlüklerdir.
Bu kanun teklifi çare olmayacaktır ekonominin düzelmesine.
Genel
Kurulu saygıyla selamlıyorum, teşekkür ediyorum. (CHP sıralarından alkışlar)
ENGİN
ALTAY (İstanbul) – Karar yeter sayısı istiyoruz.
BAŞKAN
– Engin Bey, ben alamadım talebinizi.
ENGİN
ALTAY (İstanbul) – Karar yeter sayısı talep ediyoruz.
BAŞKAN
– Önergeyi oylarınıza sunacağım ve karar yeter sayısı arayacağım: Kabul
edenler… Kabul etmeyenler… Karar yeter sayısı yoktur değerli arkadaşlar.
Birleşime
beş dakika ara veriyorum.
Kapanma Saati:21.02
ALTINCI OTURUM
Açılma Saati: 21.10
BAŞKAN: Başkan Vekili Levent GÖK
KÂTİP ÜYELER: Bayram ÖZÇELİK (Burdur), Şeyhmus DİNÇEL
(Mardin)
-----0-----
BAŞKAN
– Sayın milletvekilleri, Türkiye Büyük Millet Meclisinin 58’inci Birleşiminin
Altıncı Oturumunu açıyorum. 
176
sıra sayılı Kanun Teklifi’nin 7’nci maddesi üzerinde İstanbul Milletvekili
Emine Gülizar Emecan ve arkadaşlarının önergesinin oylamasında karar yeter
sayısı bulunamamıştı.
Şimdi
oylama işlemini tekrarlayacağım ve karar yeter sayısını arayacağım. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir, karar yeter sayısı vardır.
Arkadaşlarım,
biraz sessiz olabilir miyiz lütfen.
176
sıra sayılı Kanun Teklifi’nin görüşmelerine devam ediyoruz.
Komisyon
yerinde.
7’nci
maddeyi oylarınıza sunuyorum: Kabul edenler... Kabul etmeyenler... 7’nci madde
kabul edilmiştir. 
Değerli
arkadaşlarım, uğultuyu keselim lütfen, rica ediyorum. 
Bakın,
önergeler üzerinde sürekli oylamalar yapacağız, salondan da arkadaşlarımızın
ayrılmamasını rica ediyorum, kanunu hep beraber takip edelim. 
8’inci
madde üzerinde 3 önerge bulunmaktadır. Önergeleri okutup aykırılık sırasına
göre işleme alacağım.
Önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 176 sıra sayılı Kanun Teklifi’nin 8’inci maddesinin kanun teklifi
metninden çıkarılmasını arz ve teklif ederiz. 
 Gülüstan
Kılıç Koçyiğit Ebrü Günay  Meral
Danış Beştaş
 Muş Mardin Siirt
 Mehmet
Ruştu Tiryaki Kemal Bülbül Mahmut
Celadet Gaydalı
 Batman Antalya Bitlis
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İSMAİL GÜNEŞ (Uşak) – Katılamıyoruz Başkanım.
BAŞKAN
– Önerge üzerinde söz isteyen Mardin Milletvekilimiz Sayın Ebrü Günay. (HDP
sıralarından alkışlar) 
Sayın
Günay, bir saniye lütfen...
Değerli
arkadaşlarım, çok yoğun bir uğultu var. Sessizliği sağlayalım değerli
arkadaşlarım. Bakın, vakit geçiyor ve bu uyarıları yaparken de vakit geçiyor.
Değerli arkadaşlarım, lütfen, herkes kendi grubundaki arkadaşlarının durumuna
bir baksınlar ve konuşanları da uyarsınlar. Ben sizlere karşı artık bu
uyarıları yapmaktan da gerçekten üzüntü
duyuyorum ama maalesef salondaki sessizliği, sükûtu da sağlamak durumundayız.
Sayın
Günay, buyurun. (HDP sıralarından alkışlar) 
EBRÜ
GÜNAY (Mardin) – Sayın Başkan, değerli milletvekilleri; söz konusu kanun
teklifinin 8’inci maddesi üzerine söz aldım. 
Biz
yine memleketin asıl ve esaslı sorunlarını değil de bir torba yasayı
konuşuyoruz maalesef. Hükûmetin yaşanan ekonomik krize bağlı yeni bir finansal
kriz yaşamamak için kriz korkusuyla hazırladığı bir teklifle karşı karşıyayız.
Bu teklifle, tüm alanlara dayatılan merkezileşme, tekelleşme ve otoriteleşmeye
bankacılık sektörü de eklenmiş oldu.
Bu
kanun teklifinin halkın ihtiyaçlarına, sorunlarına ve beklentilerine cevap
vermediğini açık bir şekilde görüyoruz. İktidarın ekonomi politikalarındaki
rotası halkın ihtiyaçlarına cevap verebilecek bir doğrultuda değildir; tam
tersine, kendi iktidarını ekonomik olarak sağlamlaştırma, iktidara yandaş olan
bütün kuruluşlara yeni imkânlar sağlama çabasıdır. İktidar kamu bankalarına
yaptırdığı işlemleri şimdi özel bankalara yaptırmanın önlemlerini almaya
çalışıyor. Tam denetim altında olmayan özel bankaları ceza tehdidiyle, baskıyla
kendi hâkimiyetine almayı hedefliyor. 
İktidar,
insanların yaşadığı sorunlara gözünü kulağını kapatmış durumda. İnsanlar
faturalarını ödeyemiyor, evine doyunca ekmek götüremiyor. Öğrenciler geleceğe
dair umutsuz ve mezun olduktan sonra iş bulamayacaklarını düşünüyorlar. Asgari
ücretle günde on-on iki saat çalışmak zorunda kalan insanlara bir bakalım. Her
defasında ekonomik krizi örtbas etmeye çalışmakla, ekonomi krize “kriz”
diyenleri “terörist” diye yaftalamakla kriz ortadan kaldırılmış olmuyor, hatta
daha çok derinleştirilmiş oluyor. 
DİSK-AR
Ocak 2020 İşsizlik Raporu’nda geniş tanımlı işsizliğin 7 milyonun üzerinde
olduğunu açıkladı. Rapora göre, son bir yılda, bir yıldan fazla süredir iş
arayanların oranı yüzde 37,9; on bir aydır iş arayanların oranı ise yüzde 68
arttı. İş bulma ümidi kalmayanların sayısı yüzde 38 artarak 668 bine yükseldi.
Sosyal
olanaklardan yoksun, işsiz, ümidini kaybetmiş ve gelecek kaygısı yaşayan
bireyler için sosyal ve ekonomik önlemler alıp istihdam ve sosyal politikalarda
sorunları gidereceğine, öğrencilerin borçlarını azaltacağına, EYT’lilerin
sorunlarını çözeceğine, çiftçilerin ve esnafın dertlerine çare olacağına,
asgari ücretle açlık ve yoksulluk sınırının altında yaşayanların dertlerine
çare üreteceğine, ataması yapılmayan öğretmenlerin durumlarını
iyileştireceğine, kadın istihdamını
artıracağına, iktidar, Bankacılık Kanunu’yla uğraşıyor. Kalıcı önlemlerin
alınmadığı, ekonomik kriz nedeniyle artan yoksulluk, geçim sıkıntısı, işsizlik
ve borç insanları intihara sürüklüyor. Yüksek orandaki genç ve kadın işsizliği,
iş bulma ümidini kaybedenlerin sayısının artması, borçlar, geleceğe dair
umudunu kaybetmek insanları intihar etme noktasına getiriyor. Hatay’da açlıktan
ve yoksulluktan, çocuklarına yemek alamadığı için kendini yakan babayı hepimiz
hatırlıyoruz. Konya’da kamyon şoförü intihar etti borçları nedeniyle. İstanbul
Üniversitesi öğrencisi, gencecik, pırıl pırıl bir insan, Hakan Taşdemir
ekonomik sorunlardan kaynaklı, yaşamına son verdi. Cizre Kaymakamlığına yaptığı
iş başvurusu reddedilen vatandaş Kaymakamlığın penceresinden atladı. Burası
Bankacılık Kanunu çıkarırken, banka borçları yüzünden bir vatandaş yaşamına son
verdi Antalya’da. Ataması yapılmayan öğretmenler intihar etti. Son on iki günde
9 insan yaşamına son verdi. İktidar, bunların karşısında vicdan azabı
çekeceğine, sorunu çözmek için uğraşacağına, insanlara aslında saygısızlık edip
psikolojik ve kişisel sorunlarından kaynaklı intihar ettiklerini söylüyor.
Yaşanan bu intiharların nedeni kişisel sorunlardan kaynaklı değil, ekonomik
krizin toplumdaki etkilerinden kaynaklanmakta. 
Değerli
arkadaşlar, son olarak şunu ifade etmek istiyorum: Mardin Valisi Mustafa Yaman
-kayyum aynı zamanda- 16 Şubat günü Mardin Büyükşehir Başakspor ile Görele
Belediye Spor’un kadın hentbol takımlarının Mardin’de oynanan maçı esnasında
sahaya inerek takım oyuncuları ve hakemlerin üzerine yürüdü, hakaretler
yağdırdı, bu da yetmezmiş gibi takımın teknik direktörünü ve orada bulunan
eşini gözaltına aldırdı; telefonlarına aldıkları videoları da sildirdi,
Emniyetten bilişim uzmanlarını çağırtarak sildirtti. Ben buradan sormak
istiyorum: Mardin Valisi yetkisi olmadığı hâlde gözaltı kararını nasıl verdi? Büyük
bir hızla ve süratle sevgili Osman Kavala hakkında bir an önce gözaltı kararı
veren mahkemeler, aynı yargı sistemi neden Vali Mustafa Yaman hakkında teknik
direktör ve eşinin hürriyetlerini tahdit ettiği için bir işlem başlatmıyor,
bunu buradan sormak istiyorum. Esasında, tek adam rejiminin yereldeki en somut
örneğidir. Kendisini sınırsız yetkilere, her şeye muktedir gören iktidarın
yereldeki temsilcileri kayyum valiler gözaltı kararı da verebiliyor, insanların
hürriyetlerini tahdit de edebiliyor, yeri geldiğinde sporculara da
saldırabiliyor.
(Mikrofon
otomatik cihaz tarafından kapatıldı) 
EBRÜ
GÜNAY (Devamla) – Toparlayacağım. 
BAŞKAN
– Tamamlayın.
EBRÜ
GÜNAY (Devamla) – Buradan şunu da hatırlatmak isterim ki: Aslında, atadığınız
kayyumun Türkiye toplumları için bir sonuç olacağını da buradan defalarca
söyledik. Giresun’dan gelen sporculara yapılan, teknik direktör ve eşine
yapılan bu uygulama aslında bunun çok somut, açık, net örneğidir. Bir an önce
Vali Mustafa Yaman hakkında hürriyeti tahdit suçundan cezai işlemin
başlatılması gerekiyor. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Bankacılık Kanunu ile Bazı Kanunlarda Değişiklik Yapılmasına Dair Kanun
Teklifi’nin 8’inci maddesinin aşağıdaki şekilde yeniden düzenlenmesini arz ve
teklif ederiz.
“Madde
8- 5411 sayılı Kanunun 68 inci maddesinin birinci fıkrasının (a) bendinde yer
alan “(a), (b), (c) ve (d)” ibaresi “(a), (b), (c), (d) ve (h)” şeklinde,
fıkrada yer alan “Kurumun” ibaresi “Kurum tarafından” şeklinde ve “plân”
ibaresi “program” şeklinde değiştirilmiştir.”
 Dursun
Müsavat Dervişoğlu Şenol Sunat Ümit
Beyaz
 İzmir Ankara İstanbul
 Yasin
Öztürk Aylin Cesur Feridun
Bahşi
 Denizli Isparta
 Antalya
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İSMAİL GÜNEŞ (Uşak) – Katılamıyoruz Başkanım.
BAŞKAN
– Önerge üzerinde söz isteyen, Denizli Milletvekilimiz Sayın Yasin Öztürk. (İYİ
PARTİ sıralarından alkışlar) 
Süreniz
beş dakika Sayın Öztürk.
YASİN
ÖZTÜRK (Denizli) – Sayın Başkan, değerli milletvekilleri; AK PARTİ’sinin en
önem verdiği konulardan biri olan paradan para kazanma üzerine verilen bir
kanun teklifini görüşmek üzere İYİ PARTİ Grubu adına söz almış bulunmaktayım.
Parasız mutlu olabilmenin yolları konusunda formüller arayan vatandaşlarımızı
ve yüce heyetinizi saygıyla selamlıyorum.
Milattan
önce 390 yılında Galyalıların bir istilası sırasında, Capitol Tepesi’ndeki
Tanrıça Judo Tapınağı’nda bir kaz sürüsü, çığlıklarıyla, Roma’yı savunan
askerleri uyarmışlar ve onları yenilgiden kurtarmışlardır. Romalılar da
askerlerini uyaran Tanrıça Moneta adına bir tapınak inşa edip burada önce
bronz, sonra gümüş madenî para üreten ilk Roma darphanesini oluşturmuşlardır.
Tabii, paralarının ön yüzüne de Moneta’nın başını resmetmişlerdi. İngilizce
“money” kelimesi bu tanrıçanın isminden gelmektedir. Yine Kutsal Kitabımız
Kur’an-ı Kerim’de Necm suresi 20’nci ayetikerimesinde, Kâbe’de Allah’a ortak
koşulan 3 putun ismi geçiyor. Bunlardan birisi de Menat; Moneta’nın Arapça
söylem hâli. Bunu niye anlattım? Belki bazılarının parayı kutsamasının nedeni
bu olabilir. 
Para
nedir? Para modern yaşamın olmazsa olmaz bir parçasıdır. Para, bazı temel
fonksiyonları yerine getiren özel bir maldır. İktisatçılar parayı “Değişim
aracı, değer saklama aracı ve hesap birimidir.” ve “Para, paranın yaptığı
şeydir.” diye tanımlarlar. Ülkeler, paralarını iyi veya kötü yönetmelerine göre
başka ülkeler üzerinde hükümranlık kurabilirler ya da başka bir ülkenin
boyunduruğu altında yaşamak zorunda kalırlar. Bu, paranın ülkeler üzerindeki
oyunudur. Enflasyon da nihayetinde parasal bir olgudur. Enflasyon, paranın
üzerindeki belirsiz, gizli bir vergidir ve paranın gariban, yoksul üzerindeki
oyunudur. Kimi zaman da para insanın inandığı değerlerin dışına çıkıp
çıkmayacağının imtihanı olur. İslam âlimi Burhanettin Asuki demiş ki: “İnsan
emir ve tesiri altında olduğu şeyin kölesidir.” Dolayısıyla parayı amaç olmaktan
çıkarıp helaline haramına, akına karasına, nereden ve ne şekilde geldiğine
bakmaksızın amacınız hâline getirirseniz, Allah muhafaza, imtihanı
kaybedersiniz. İmtihanı kaybeden parayı inandığına ortak koşar. Bu da paranın
inanç üzerindeki oyunudur. 
Genel
Kurulumuzda bugün, para piyasalarının en önemli oyun kurucuları bankalar ve
bankalara ilişkin düzenlemeleri görüşüyoruz. Tabii, enflasyonu, banka
mağdurlarını, borçları, kartları, kredileri, sokaktan gelen çığlığa kulakları
tıkayıp duvarların ardına bırakarak görüşüyoruz.
Değerli
milletvekilleri, bankacılık sektörü 2019 yılını son yılların en düşük kâr
oranıyla kapattı. Bankacılar kâr etsin, vatandaşın üzerinden büyük paralar
kazansın diye bir temennimiz yok ancak bankaların zarar etmesinin en büyük nedeni
batık kredi oranlarının yükselişi yani vatandaşın aldığı kredinin borcunu
kapatamaması, kart borcunu ödeyememesi; diğeri de vatandaşın Türk parasına
güvenmeyip parasını dolarda bekletmesi. Gerçi bankalar 2020 hesaplarını düşen
faizler, ticari kredilerdeki büyümeye yönelik teşvikler üzerine kursa da
istikrarsız ekonomi ve Hükûmetin kendi finans kuruluşlarını oluşturmak üzerine
yaptığı hesaplar Türk ekonomisinde yaşanacak soğuk rüzgârların esintisini
şimdiden hissettiriyor. 
Parası
olmayanın zaten parayla işi yok da parası olanın da Türk parasıyla işi yok.
Parası olan, bankaların döviz hesabında döviz yükselsin diye el ovuşturuyor.
Merkez Bankası verilerine göre gerçek ve tüzel kişilerin yabancı para mevduatı
katılım fonu dâhil 1 trilyon 327 milyar lira -eski parayla katrilyonun
üzerinde- toplam mevduat ise 2,6 trilyon lira. Bu demek oluyor ki yabancı para
mevduatının toplam mevduata oranı yüzde 50,9. İşte, bu yükseliş bankacılık
sektörü için sıkıntı oluşturuyor ve bankalar da “Tamam, dövizin bizim bankamızda
durması iyi de birden yükselirse ne olur?” diye kara kara düşünüyor. Piyasaları
denetim altına alması gereken ekonomi patronu Damat Bey de Merkez Bankasına
alternatif yeni bir oluşum hayalleri kuruyor. Ne TÜİK tarafından törpülenen
uyduruk enflasyon rakamları ne banka faizlerine müdahale, parası olanı
etkilemiyor. 
Yine,
Merkez Bankasının 2019 yılında açıkladığı 96,7 milyar liralık takipteki alacak
miktarının 2019 Aralık ayında 147 milyara ulaşmasının aynen Hükûmeti
etkilemediği gibi. Velhasıl zenginin parası züğürdün çenesini yormaya devam
ediyor, vatandaş borcundan dolayı ailesiyle birlikte siyanür içip intihar
ediyor, “Çocuklarım aç.” diye kendini yakıyor, kamyonuna kendini asıyor ama bu
durumda bile AK PARTİ’si vicdanını acıtmak yerine psikiyatrik teşhislerle
vatandaşı suçlamaya devam ediyor. 
Değerli
milletvekilleri, hep diyorum ya, artık kanun teklifleri gelirken “Hazinedeki
gedik ne kadar kapatılacak, kimin işine yarayacak, hangi inat için kanun
çıkarılacak?” ona bakmak… 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Öztürk.
YASİN
ÖZTÜRK (Devamla) – Yine, önümüzde “ceza eşittir para” denkleminden yola çıkan
Hükûmetin getirdiği parasal oranda düzenlemeler, Avrupa Birliğinin deklare
ettiği düzenlemeler, Varlık Fonunun para kasalarını dolduracak düzenlemeler,
yurt içinden umudunu kesen Hükûmetin yurt dışından sermaye getirmeye yönelik
yaptığı düzenlemeler Hükûmet nezdinde bir kabul sağlasa da Anayasa’ya
aykırılıklar, “Ben getirdim oldu.” şeklinde yaptırımlar ve palyatif önlemlerle
sınırlı olması sebebiyle, Meclisin onayından
geçse bile vicdanların onayından geçmeyen kanunlar. Bu nedenledir ki AK
PARTİ’sinin, bir defa daha, günü kurtarma adına alelacele Meclise getirilmiş
kanun teklifleri yerine ülkenin gerçek gündemine odaklanmasını diliyor, yüce
heyetinizi saygıyla selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
MEHMET
MUŞ (İstanbul) – Sayın Başkan…
BAŞKAN
- Sayın Muş bir talebiniz oldu herhâlde, buyurun.
V.- AÇIKLAMALAR (Devam)
60.- İstanbul Milletvekili Mehmet Muş’un, İstanbul
Milletvekili Hakkı Saruhan Oluç’un yaptığı açıklamasındaki bazı ifadelerine
ilişkin açıklaması
MEHMET
MUŞ (İstanbul) – Sayın Başkan, bugün müzakereler sırasında Mardin Valisiyle
ilgili, Mardin Büyükşehir Belediyesine kayyum olarak görevlendirilen valiyle
ilgili, bir yeğeninin İzmir’de oturuyorken valilikte, valiliğin bir şirketinde,
büyükşehrin bir şirketinde genel müdür olarak görevlendirildiği iddiası dile
getirildi. Ben bu konuyla alakalı bilgi istedim, bilgi talep ettim. Böyle bir
şey olmadığı ifade edildi bize. Eğer HDP Grubu bu noktada, bunun doğru olduğu
iddiasında ısrarcıysa, bu isim kimdir, bunun sigorta vesaire falan girişleri
varsa bunları bizimle paylaşsınlar çünkü ben aldım, net bir şekilde böyle bir
şey olmadığını ifade ettiler bize. Eğer bunlar varsa, bizimle paylaşırlarsa biz
de ona göre tekrar durumu ileteceğiz ilgililere.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Aydın Milletvekili Mustafa Savaş ile 88
Milletvekilinin Bankacılık Kanunu ile Bazı Kanunlarda Değişiklik Yapılmasına
Dair Kanun Teklifi (2/2596) ile Plan ve Bütçe Komisyonu Raporu (S. Sayısı: 176)
(Devam)
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 176 sıra sayılı Bankacılık Kanunu ile Bazı Kanunlarda Değişiklik
Yapılmasına Dair Kanun Teklifi’nin 8’inci maddesinin aşağıdaki şekilde
değiştirilmesini arz ve teklif ederiz.
Saygılarımızla.
MADDE
8- 5411 sayılı Kanun’un 68’inci maddesinin birinci fıkrasının (a) bendinde
bulunan "(a), (b), (c) ve (d)” ibaresi "(a), (b), (c), (d) ve (h)”
şeklinde ve fıkrada bulunan "plân” ibaresi "program” şeklinde
değiştirilmiştir.
 Cavit
Arı Abdüllatif Şener Neslihan
Hancıoğlu
 Antalya Konya Samsun
 Sibel
Özdemir Atila Sertel Mahmut
Tanal
 İstanbul İzmir İstanbul
 Emine
Gülizar Emecan Serkan
Topal
 İstanbul Hatay
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İSMAİL GÜNEŞ (Uşak) -Katılamıyoruz Başkanım.
BAŞKAN
– Önerge üzerinde söz isteyen, Hatay milletvekilimiz Sayın Serkan Topal. (CHP
sıralarından alkışlar)
Süreniz
beş dakika Sayın Topal.
SERKAN
TOPAL (Hatay) – Teşekkür ediyorum Sayın Başkan. 
Değerli
milletvekili arkadaşlarım, hepinize saygılarımı sunuyorum. 
Ocak
ayı ekonomik verilerini bir kez daha sizinle paylaşmak istiyorum değerli
arkadaşlar. Enflasyon, TÜFE bazında maalesef yüzde 12,2’ye yükseldi. İşsizlikte
resmî rakamlar: Tarım dışı işsizlik oranı
yüzde 15,7’ye yükseldi, genç işsizlik oranı yüzde 25,3’e yükseldi, genel
işsizlik oranı yüzde 13,7’ye yükseldi. Dört kişilik bir ailenin açlık sınırı
2.219 lira, yoksulluk sınırı 7.229 lira değerli arkadaşlar. Bütün bunlara
rağmen, manipülasyon yapılmasına rağmen, millet görmesin diye manipülasyon
yapılmasına rağmen, yine de birçok vatandaşımız hayatına kıymaya devam ediyor. 
Rakamlar
gizlenmeye çalışılıyor, enflasyon sepeti değiştirilmeye çalışılıyor. Bütün
bunlara rağmen halk pazara gidemiyor, halk bakkala gidemiyor, markete
gidemiyor, hatta hastanelere bile gidemiyor çünkü her yerde para alınıyor.
İnanın, doğan bebekten para alınıyor, ölenden bile para alınıyor. Ancak ne
kadar para alınırsa alınsın, yine maalesef ekonomi düzelmiyor, ülkeye huzur
gelmiyor, refah gelmiyor çünkü mevcut iktidar halkı değil, rantı düşünen bir
anlayışla hareket ediyor. Tabii, bunun için hep diyoruz “Büyümek için üretmek
gerek, büyümek için ekonomiye müdahale etmemek gerek.” ama maalesef AK PARTİ
yine bildiğiniz AK PARTİ. 
Değerli
arkadaşlar, ülke kaynakları bir bir yok ediliyor, bir Varlık Fonu var, oraya
aktarılmaya çalışılıyor ve şu anda yine bu kanunla bankacılığa müdahale etmeye
çalışılıyor. Tabii, kamu bankalarını yandaş şirketlerin finansman açığını
kapatmak için kullanıyor. Hatta kuruluş amacı çiftçiyi desteklemek olan Ziraat
Bankası, müteahhitlerin elde kalan AVM’lerini satın almak için araç olarak
kullanılıyor, hatta futbol takımlarının borcunu ödemek için de kullanılıyor.
Keşke, keşke can çekişen ayakkabıcı esnafımıza yardımcı olabilselerdi. 
Şimdi,
tabii, son zamanlarda bankacılık sektörü iyi. Madem bankacılık sektörü iyi, bu
kanun neden geldi arkadaşlar? Hadi, bir de “Ekonomik kriz yok.” deniliyor.
Ekonomik kriz yoksa o zaman Varlık Fonunu niye borçlanma aracı olarak
kullanıyorlar? Bir kez daha buradan sormak istiyorum.
Değerli
arkadaşlar, başkanlık sisteminden önce, AK PARTİ’li arkadaşlarımız “Ülkeyi şaha
kaldıracağız.” dediler ama geldiğimiz yerde ne şahı, ne şahı, mat oldu
arkadaşlar. Ekonomi çökmüş hatta işlemeyen, özürlü bir demokrasiyle karşı
karşıyayız. 
Şimdi,
tabii, değerli arkadaşlar, elde ne var ne yok “Varlık Fonu” adıyla müzayedeye
çıkarıldı her şey yani hazinemiz müzayede salonuna döndü. Devletin içinde,
denetimden uzak, paralel bir ekonomik yapı kuruldu Varlık Fonuyla. Bin yıllık
devlet geleneğimiz tek hissedarlı anonim şirkete çevrildi. Yönetimde tek adam,
denetimde tek adam, hepsi tek adam, Cumhurbaşkanı tek adam, Genel Başkan tek
adam, Varlık Fonu Başkanı da yine aynı adam. Şimdi, bunu gerçekten içinize
sindirebiliyor musunuz değerli arkadaşlar? 
Bakın,
burada her fırsatta “beka sorunu” diyen arkadaşlara da buradan birkaç şey
söylemek istiyorum: 82 milyonun bekasını, yetkiyi tek kişiye vererek mi
düşünüyorsunuz? Bakın, bu beka kimin bekası; sarayın bekası mı, halkın bekası
mı? Gerçekten otoriter bir rejime gidildiğinin farkında değil misiniz değerli
arkadaşlar? 
Tabii,
şimdi, biz bunu burada söylediğimiz zaman oradan laf atan arkadaşlarımız… (AK
PARTİ sıralarından gürültüler) Oradan laf atmayın, herhâlde bundan sonra da, sataşmalardan
dolayı bakanlık kurulmayacak, o yüzden laf atmanıza gerek yok. Çıkın bu
kürsüye, benim söylediklerimin doğru olmadığını söyleyin değerli arkadaşlar. 
Şimdi,
değerli arkadaşlar, bakınız, bir çok siyaset bilimci demokrasi ile ekonominin
doğru orantılı olduğunu örneklerle açıklıyorlar. Mesela tarihten Atina ve
Sparta devletlerini, günümüzden de Güney Kore ve Kuzey Kore örneklerini
veriyorlar. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Topal.
SERKAN
TOPAL (Devamla) – Teşekkür ediyorum.
Değerli
arkadaşlar, bakın, şimdi, bunu her zaman söylüyoruz: “Demokrasi güçlü olursa
adalet güçlü olur; demokrasi güçlü olursa ekonomi güçlü olur, eğitim güçlü
olur; demokrasi güçlü olursa üretim artar, güven artar, yatırım artar, huzur
gelir, bereket gelir.” Ama tabii, maalesef şunu özellikle belirtmek istiyorum
değerli arkadaşlar: Önce AK PARTİ’nin yükselme dönemi vardı, gökdelenler vardı,
o zaman dikey mimari; şimdi duraklama dönemi ve gerileme dönemi, yatay mimari;
bir de arkadaşlar önümüzdeki süreçte parçalanma dönemi, o da düşey mimari
olacak muhtemelen, önümüzdeki süreçte bunu göreceğiz. 
Son
olarak tarihten bir anekdotla kapatmak istiyorum cümlelerimi değerli
arkadaşlar.
(Mikrofon
otomatik cihaz tarafından kapatıldı)
BAŞKAN
– Buyurun.
SERKAN
TOPAL (Devamla) – Teşekkür ediyorum Sayın Başkan.
Şimdi,
Osmanlı İmparatorluğu döneminde dönemin padişahı IV. Murat devletin çöküşünü
engellemek adına herkese diyor ki: “Bana bir rapor hazırlayın.” Tabii, kimse
buna cesaret edemiyor. O dönem biri çıkıyor, cesurca, özgürce padişaha bir
risale hazırlıyor. Devlet kurumlarının içerisindeki bütün aksaklıkları, çöküşü,
rezaletleri cesaretli kalemiyle anlatıyor, “Koçi Bey Risalesi” diyoruz biz
buna, “Koçi Bey Risalesi.” Şimdi, değerli arkadaşlar, AK PARTİ’nin bugüne
kadarki, on sekiz yıllık, ekonomideki tahribatını, bırakın “Koçi Bey
Risalesi”ni, burada 600 milletvekilinin risalesi bile düzeltemez. Evet, çözüm
var mı? Çözüm var, bir tek çözüm var: AK PARTİ’nin parçalanma döneminde ve
önümüzdeki ilk süreçte, Allah’ın izniyle de ilk seçimde Cumhuriyet Halk Partisi
iktidarında Türkiye’yi şaha kaldıracağız, ekonomiyi düzelteceğiz ve Türkiye’yi
dünyada istediği konuma getireceğiz.
Hepinize
teşekkür ediyorum, saygılarımı sunuyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
8’inci
maddeyi oylarınıza sunuyorum: Kabul edenler… Kabul etmeyenler… 8’inci madde
kabul edilmiştir. 
9’uncu
madde üzerinde 3 önerge bulunmaktadır. Önergeleri okutup aykırılık sırasına
göre işleme alıyorum.
Türkiye Büyük Millet Meclisi Başkanlığına
Görüşülmekte
olan 176 sıra sayılı Kanun Teklifi’nin 9’uncu maddesinin kanun teklifi
metninden çıkarılmasını arz ve teklif ederiz.
 Gülüstan
Kılıç Koçyiğit  Mahmut Celadet Gaydalı  Meral
Danış Beştaş
 Muş
 Bitlis Siirt
 Mehmet
Ruştu Tiryaki Rıdvan Turan  Kemal
Bülbül
 Batman Mersin
 Antalya
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İSMAİL GÜNEŞ (Uşak) – Katılamıyoruz Başkanım.
BAŞKAN
- Önerge üzerinde söz isteyen Mersin Milletvekilimiz Sayın Rıdvan Turan.
Süreniz
beş dakika. (HDP sıralarından alkışlar)
RIDVAN
TURAN (Mersin) – Genel Kurulu saygıyla selamlıyorum. 
Yüksek
cari açık ve dış borca dayalı sermaye birikim rejimi duvara tosladı. Önce
uluslararası süreçlerin etkisiyle bir döviz krizi, ardından döviz kurundaki
anormal dalgalanma sebebiyle reel sektörün, şirketlerin borcunu ödeyememesinden
kaynaklı büyük bir borç krizi ve ardından da finansal kriz arzıendam etti. 
Şimdi,
bir finansal kriz süreci yaşanıyor, bankaların kâr marjları ciddi manada düşmüş
durumda. 2009’un on birinci ayı itibarıyla bir önceki yıla göre yüzde 8’in
üzerinde bu kâr payları azalmış durumda. Batık kredi miktarı bir önceki yıla
göre yüzde 56 oranında artmış ve bankaların bütün bu kriz konjonktürü sebebiyle
borçları hem artmış hem de var olan borç sebebiyle durumları ciddi sıkıntıya
girmiş durumda. 
Şimdi,
AKP, banka zararlarının sebebi kendisi değilmiş gibi, bu zamana kadar yaptığı
biçimde, geldiği yol ve yöntemlerle bu sorunu çözeceğini var sayıyor. Oysa
düşük faizli kredi ve düşük kur politikası, AKP’nin siyasi zoruyla bankalara,
finans piyasasına dikte ettirdiği bir şeydi. Amacı neydi? Konut stokunun
azalması, kredilerin ucuzlaması ve insanların rahatlıkla konut almaya… Yani
AKP’nin destek kıtası hâline dönmüş olan bu inşaat baronlarının cebini
doldurmak için, balon hâline gelen emlak sektörünü yeniden üretim yapabilir
hâle getirmekti. Şimdi, krize sebep olan bu merkeziyetçi, bu garnizonvari
politikalarla krizden çıkacağını varsayan bir fasit dairenin içerisine
yuvarlanmış durumda. Aynı dolaşmış orlonla oynayan kedi yavrusu gibi, orlonun
başı nerede sonu nerede belli değil ama belli ki bu inzibati yol ve
yöntemlerle, özellikle BDDK’nin etki alanının arttırılmasıyla, Varlık Fonuna
sınırsız borçlanma hakkının tanınmasıyla beraber bunun içerisinden çıkılacağı
ufukta görünmüyor.
Değerli
arkadaşlar, her krizin iki cephesi vardır; bu cephelerden bir tanesi sermaye ve
iktidar cephesidir, diğeri halk ve yoksullar cephesidir. AKP bu teklifiyle
sermaye ve iktidar cephesine ilişkin bir çözüm sunduğunu varsayıyor. Aslında
onun için dahi bir çözüm söz konusu değil çünkü bu verili yapıyla finansal
sektörün, sermaye piyasalarının yapısal krizlerinin çözülmesi mümkün değil ama
yoksullar cephesi, halk cephesi söz konusu olduğunda buraya ilişkin herhangi
bir tedbir söz konusu değil. 
Bütün
krizlerde bölüşüm ilişkileri devlet eliyle yeniden tariflenir ve bütün
krizlerdeki eğilim alt sınıflardan yukarıya doğru bir servet transferinin olması
ve sermayenin merkezîleşmesidir. İşte, aslında AKP’nin getirmiş olduğu
bankacılık düzenlemesiyle birlikte aşağıdan yukarıya doğru bir servet transferi
olurken aynı zamanda bölüşüm ilişkileri de yeniden tarifleniyor.
Bakın,
bu insanı tanıyor musunuz, bilmiyorum. Bankacılıkla çok yakın ilişkisi olan bir
kişi, teklifin ilk elden muhatabı şu gördüğünüz; tanır mısınız, bilmiyorum;
gerçi artık tanıyamazsınız, dün itibarıyla arkasında bir not bırakıp intihar
etti banka borçları yüzünden ve parasal sorunlardan. “Denizbanka 26 bin,
Fibabanka 450 lira borcum var, ödeyemedim. Kimseye kızgın değilim. Herkes
hakkını helal etsin.” diyor Halit Yılmaz. “Son.” diye de altına yazmış. 
Dedim
ya, her krizin iki cephesi vardır; bir cephe sermaye ve zenginlere ait
cephedir. İşte AKP, bankacılık sektöründeki düzenleme çabasıyla birlikte
aslında hem bu sektörün, bu kesimin, bu cephenin ihtiyaçlarını karşılarken ve
onların krizden çıkmasını sağlarken aynı zamanda bir başka şeyi daha yapıyor; o
yaptığı şey de bu egemen blok içerisinde, daha sonra belki İş Bankasına çökmek
suretiyle, BDDK’nin yetkilerini artırmak ve bu alanda finansal bir
konfigürasyon değişikliğini yeniden sağlamak suretiyle kendisine ciddi bir
sermaye kaynağı da oluşturmuş olacak ama az önce gösterdiğim resimdeki insana
ve sayabileceğimiz daha binlerce insana ilişkin hiçbir çözüm önerisi sağlanmış
değil, o da bankazede arkadaşlar, bankayla onun da ilişkisi var. Bankaların
zarar etmesi, kâr marjlarının düşmesi, borç içerisinde, batık içerisinde
olması…
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Turan. 
RIDVAN
TURAN (Devamla) – Bitiriyorum Sayın Başkan. 
…batmış
olması sayenizde ve aslında bir taraftan da onları kurtarmaya çalışıyorsunuz
hem de kendi sermaye sisteminizin sürerliğini sağlamaya çalışıyorsunuz ama
diğer taraftan bankacılığın, finans sektörünün diğer yüzü, madalyonun diğer
tarafı olan şu mektubun sahiplerine ilişkin yaptığınız şey üç kuruşluk asgari
ücret zamlarının ötesinde bir şey değil. Dolayısıyla, bakın, banka için batık
kredi batık kredidir ama böyle insanlar için batık kredi bir felakettir, bir
toptan yok oluştur. 
Değerli
arkadaşlar, bir yandan sermaye gelsin diye uğraşan bir ticari zekâ, diğer
taraftan, böyle inzibati tedbirlerle, her şeyi Erdoğan’a bağlayıp bütün finans
piyasasını, bütün bankacılık sektörünü tek elde toplama aklıyla sermaye
dışarıya kaçsın diye uğraşan bir başka ticari zekâ; siz hangisisiniz, vallahi
işin içerisinden çıkmış değiliz. 
(Mikrofon
otomatik cihaz tarafından kapatıldı) 
BAŞKAN
– Selamlayalım Sayın Turan. 
RIDVAN
TURAN (Devamla) – Son cümlem Sayın Başkan.
Size
sormak istiyorum değerli AKP’liler, siz kimsiniz, ne yapmaya çalışıyorsunuz ve
bu konuda neye hizmet etmeye çalışıyorsunuz? 
Teşekkür
ediyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkalığına
Görüşülmekte
olan Bankacılık Kanunu ile Bazı Kanunlarda Değişiklik Yapılmasına Dair Kanun
Teklifi’nin 9’uncu maddesinin aşağıdaki şekilde yeniden düzenlenmesini arz ve
teklif ederiz.
“MADDE
9- 5411 sayılı Kanunun 69 uncu maddesinin birinci fıkrasında yer alan ‘Kurumca’
ibaresi ‘Kurum tarafından şeklinde, birinci fıkrasının (a) bendinde yer alan
‘(a), (b), (c) ve (d)’ ibaresi ‘(a), (b), (c), (d) ve (h)’ şeklinde, (b)
bendinde yer alan ‘, (g) bendi ile ilgili olarak’ ibaresi ‘veya’ şeklinde,
‘plân’ ibaresi ‘program’ şeklinde ve ‘plânın’ ibaresi ‘programın’ şeklinde
değiştirilmiştir.” 
 Dursun
Müsavat Dervişoğlu Mehmet Metanet Çulhaoğlu  Şenol
Sunat
 İzmir Adana
 Ankara
 Ümit
Beyaz Dursun Ataş  Feridun
Bahşi
 İstanbul
 Kayseri  Antalya
BAŞKAN
– Komisyon önergeye katılıyor mu?
PLAN
VE BÜTÇE KOMİSYON SÖZCÜSÜ İSMAİL GÜNEŞ (Uşak) – Katılamıyoruz Başkanım.
BAŞKAN
– Önerge üzerine söz isteyen Sayın Dursun Ataş. 
Süreniz
beş dakika Sayın Ataş. (İYİ PARTİ sıralarından alkışlar)
DURSUN
ATAŞ (Kayseri) – Sayın Başkan, değerli milletvekilleri; görüşülmekte olan 176
sıra sayılı Bankacılık Kanunu ile Bazı Kanunlarda Değişiklik Yapılmasına Dair
Kanun Teklifi’nin 9’uncu maddesi üzerine İYİ PARTİ grubu adına söz almış
bulunuyorum, Genel Kurulu saygıyla selamlıyorum.
İlgili
maddeyle 5411 sayılı Bankacılık Kanunu’nun 67’nci maddesinde bazı düzenlemeler
yapılmaktadır. Bu yapılan düzenlemelerle finansal piyasalarda daha etkin ve
verimli çalışma amaçlansa da yapılan bu düzenlemeler finansal piyasaların
“şeffaflık” ilkesini ihlal edecek, finansal piyasalarda haksız rekabeti
oluşturacaktır. Böylelikle, bu düzenlemeler finansal piyasalarda dengesizliğe
yol açacaktır.
Değerli
milletvekilleri, bu torba kanuna baktığımızda, geneli üzerinde
değerlendirdiğimizde -tabii ki birçok madde var; içinde katıldığımız maddeler
var, katılamadığımız maddeler var ama- insan odaklı, şu anda içinde bulunduğumuz
ekonomik krizde insanlarımızı rahatlatacak bir tane bile madde yok. Maalesef ki
bu kanunla beraber, her zaman olduğu gibi -daha önce de kanun tekliflerinde
gördük ki- yandaşlara devamlı bir şeyler çıkarılmakta, kamu bankalarını yöneten
yöneticiler ve aynı zamanda ailelerine farklı statüler veya farklı düzenlemeler
getirilmektedir. Görüyoruz ki bu maddeyle de yine bu yandaşlar korunmaya devam
edilecektir.
Değerli
milletvekilleri, günlerdir söylüyoruz, vatandaşın sorununa çare olacak bir
madde de bunun içerisine konulabilirdi. Borçları yüzünden günlerdir -buralarda
dile getiriyoruz- insanlar intihar ediyor ve şu anda piyasalar tıkanmış durumda
ve daha önce çıkardığımız birçok düzenleme de… Üst üste 2 taksidini ödeyemeyen
birçok vatandaşımız mağdur durumda ve 4 milyon civarında vatandaşımız şu anda
bizden bir kanun bekliyor. Yeniden, vergi, SGK, KYK borçları, trafik cezaları,
bunlarla alakalı e-hacizler başladı, araç yakalamaları başladı, banka
hesaplarına blokeler konulmaya başlandı; keşke bu maddeler içerisine böyle de
bir madde konulup yeniden bir düzenleme yapılsaydı çünkü 4 milyon civarında
vatandaşımız bu kanuni düzenlemeyi beklemektedir. 
Değerli
milletvekilleri, Cumhurbaşkanlığı tarafından yapılan 2020 Yılı Yatırım Programı
13 Şubat tarihinde açıklandı. Kayseri’mize yine tatmin edici bir ödenek
çıkmamıştır. 12 başlık altında düzenleme yapılan bu programda toplam 77,1
milyar Türk lirası yatırım öngörülmektedir. Maalesef ki Kayseri’ye düşen
yatırım miktarının toplamı 460 milyon Türk lirasıdır. Bu 460 milyon Türk
lirasının içerisine belediyelerin 102 milyonluk borçlandırılması da dâhildir ve
bunu da düştüğümüzde Kayseri’ye merkezî Hükûmetten toplam yatırım miktarı 358
milyona düşmektedir. Kayseri’ye ne yapıldıysa 2020 yılında da aynı şey devam
etmektedir ve toplam bütçeden Kayseri’ye ayrılan pay, maalesef ki 0,49’dur,
yüzde 1 bile değildir. Kayseri Büyükşehrin bütçesi 1,3 milyar olup yatırım
bütçesi Kayseri bütçesinin üçte 1’ine bile tekabül etmemektedir. Melikgazi
Belediyemizin 480 milyon bütçesi var. Kayseri’ye ayrılan toplam yatırımın
miktarı bir ilçe belediyemizin bütçesi kadar bile değildir. Peki, bu 358
milyonun içerisinde neler var? 3 tane üniversitemiz… Tıp fakültesine ayrılan
ödenek 96 milyon yani üçte 1’i. Şehirler arası kara yollarına -ki kara yolu ağı
en büyük illerden biridir- sadece 36 milyon. Bahçecik Barajı on sekiz yıldır
devam ediyor, sulamalarıyla alakalı kanallar bir türlü bitirilemedi, yine 38
milyon ayrılmış. Proje tutarı 2,2 milyar olan Develi II. Merhale Barajı’na
ayrılan ödenek dalga geçer gibi sadece bin lira. Değerli milletvekilleri, proje
tutarı 140 milyon lira olan Yeşilhisar Kovalı Sulama Projesi’ne sadece 500 bin
lira ödenek ayrılmış. Şehir içi ulaşıma 166 milyon lira ödenek ayrılmış. Develi
Şehir Hastanesine 12 milyon lira ödenek ayrılmış ve diğer tarafı da ufak tefek
yatırımlar. Bu yatırım planında yüksek hızlı tren -yılan hikayesine dönen, her
geldiklerinde müjdesini verdikleri- projemiz maalesef ki yok. Havaalanı için
326 milyon TL ödenek istenmiş, karşılığında sadece bin TL gibi bir ödenek
ayrılmış. Tramvay aracı için 135 milyon Türk liralık ödenek istenmiş, maalesef
ki 10 bin lira ödenek ayrılmış. Turizm kenti diye baktığımız, ticaret kenti
olan Kayseri’ye turizmle alakalı en ufak bir yatırım öngörülmemiş. Şehrimize ivme
katacak, istihdam yaratacak herhangi bir yatırım maalesef ki planlanmamış.
(Mikrofon
otomatik cihaz tarafından kapatıldı)
BAŞKAN
– Tamamlayalım.
DURSUN
ATAŞ (Devamla) – Tamamlıyorum Başkanım.
Burada
-tabii ki yetiştiremeyeceğim, daha sonraki konuşmalarımda dile getireceğim-
Kayseri’ye ayrılan bu ödenek dışında, örnek vereceğim 3 tane şehrimiz var.
Sakın bunlar alınmasınlar, tabii ki her şehrimize ödenek ayrılması, yatırım
yapılması lazım, sadece karşılaştırmak için veriyorum: Konya’ya tramvay hattı
için, sadece 2 proje için 2,3 milyar dolar; Mersin’e tramvay hattı için tek
kalemde 1,5 milyar Türk lirası; Kocaeli’ye tramvay için 600 milyar ayrılmış.
Şimdi, buradan baktığımızda, bizim Kayseri’ye toplam ayrılan ödeneğin 3 katı, 5
katı, 7 katı sadece projelere ayrılmış.
Konuşacağım
bu konuda çok şey var. Kayseri maalesef ki her seçimde Reise rekor oylar
vermiştir ama Reis Kayseri’yi her zaman hiçe saymaktadır.
Bunun
dışında, havaalanına 10 bin lira gibi bir ödenek ayrılırken Rize’ye 460 milyon,
Yozgat’a 100 milyon, Elazığ’a 45 milyon, Bayburt-Gümüşhane’ye 140 milyon,
Hakkâri’ye 100 milyon ayrılmıştır. 
(Mikrofon
otomatik cihaz tarafından kapatıldı)
BAŞKAN
– Toparlayalım.
DURSUN
ATAŞ (Devamla) – Evet, bu, yıllardır, maalesef ki böyle süregelmektedir.
Milletvekillerimiz de “137 proje” “139 proje” adı altında açılışlar yapmaktadır
ve kamuoyunda böyle bir algı yaratmaktadır. 
Şimdi,
bu ödenekleri de gördükten sonra -burada daha çok söyleyecek şeylerim var-
sayın milletvekillerimiz, AK PARTİ’li milletvekillerimiz, Cumhur İttifakı
milletvekillerimiz Kayseri’ye bunu nasıl anlatacak, Kayseri halkımıza bunu
nasıl izah edecek? İlerleyen süreçte bunları da göreceğiz inşallah diyor, Genel
Kurulu saygıyla selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul Edenler… Kabul Etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 176 sıra sayılı Bankacılık Kanunu ile Bazı Kanunlarda Değişiklik
Yapılmasına Dair Kanun Teklifi’nin 9’uncu maddesinin aşağıdaki şekilde
değiştirilmesini arz ve teklif ederiz.
MADDE
9 - 5411 sayılı Kanunun 69 uncu maddesinin birinci fıkrasının (a) bendinde
bulunan “(a), (b), (c) ve (d)” ibaresi “(a), (b), (c), (d) ve (h)” şeklinde,
(b) bendinde bulunan “,(g) bendi ile ilgili olarak” ibaresi “veya” şeklinde,
“plân” ibaresi “program” şeklinde ve “plânın” ibaresi “programın” şeklinde
değiştirilmiştir.
 Cavit
Arı Abdüllatif Şener Neslihan
Hancıoğlu
 Antalya Konya Samsun
 Mahmut
Tanal Sibel Özdemir Atila
Sertel
 İstanbul İstanbul İzmir
 Emine
Gülizar Emecan Mustafa
Tuncer
 İstanbul
 Amasya
BAŞKAN
– Komisyon önergeye katılıyor mu?
PLAN
VE BÜTÇE KOMİSYON SÖZCÜSÜ İSMAİL GÜNEŞ (Uşak) – Katılamıyoruz Başkanım.
BAŞKAN
– Önerge üzerinde söz isteyen Amasya Milletvekilimiz Sayın Mustafa Tuncer. (CHP
sıralarından alkışlar)
Süreniz
beş dakika.
MUSTAFA
TUNCER (Amasya) – Sayın Başkan, değerli milletvekilleri; Meclisin gündemi
finans olunca ben de Et ve Süt Kurumunun finansıyla ilgili bir konudan sizlere
bahsetmek istiyorum.
Değerli
milletvekilleri, KİT alt komisyonumuzca Et ve Süt Kurumunun 2017 ve 2018
yılları Sayıştay raporları görüşmeleri yapılmıştır. Bu görüşmeler esnasında,
Kurumun en önemli gider kalemlerinden bir tanesinin de kira giderleri olduğu
görülmüştür, şöyle ki: Et ve Süt Kurumu Yönetim Kurulu, 20 Mart 2006 tarih ve
32 sayılı Kararı’yla genel müdürlük hizmet binası kiralamak üzere Genel
Müdürlüğe yetki vermiştir. Bu karar uyarınca Genel Müdürlük tarafından Ankara
Çankaya Balgat’ta 3.886 metrekare kullanım alanı olan iş yeri beş yıllık kira
sözleşmesiyle kiralanmıştır. Sözleşmenin bitim tarihi olan 1 Haziran 2014
tarihinden sonra da kira sözleşmesi, sözleşmenin “hususi şartlar” bölümünün
19’uncu maddesi gereği her yıl uzatılmıştır. Bu binanın yetersiz kalması
üzerine de Kurum Yönetim Kurulunun 20 Mart 2013 tarihli kararıyla ek hizmet
binası olarak kullanılmak üzere yeni bir bina daha üç yıllık kira sözleşmesiyle
kiralanmıştır. Genel Müdürlük ve ek hizmet binası olarak kullanılmak üzere
kiralanan binalar için, kiralandıkları dönemden 2016 yılı sonuna kadar olan
sürede toplam 8 milyon TL kira bedeli Kurum tarafından ödenmek zorunda
kalınmıştır. 
Sayıştay,
2011 yılı raporunda Kurumun kendi mülkiyetindeki bir binada hizmet vermesini ve
kira ödemekten kurtulması gerektiğini önermiş, bu öneri doğrultusunda, Kurumca
yapılan yazışmalar sonunda, Ankara Yenimahalle’de bulunan 16.816 metrekare yüz
ölçümlü hazineye ait taşınmaz tahsis edilmiş ve bu arsa üzerindeki pürüzler
giderilmiş, 25/9/2014 tarihi itibarıyla imar tadilatı da kesinleşmiştir. 
Kurum,
kendi mülklerine yapacakları hizmet binaları için gerekli olan avan projesini,
uygulama projesini ve yaklaşık maliyet hesabını 5 Mart 2015 tarihinde yaptırmış
ve bu işin 2016 yılı yatırım programına alınması için Kalkınma Bakanlığına,
bugünkü Cumhurbaşkanlığı Strateji Daire Başkanlığına başvuruda bulunmuştur
ancak ödenek verilmediği için 2016 yılında hizmet binası inşaatına
başlanılamamıştır. Kurum, inşaata başlanılması için 2017, 2018, 2019 ve 2020
yıllarında başvurularını yinelemiş ancak tasarruf tedbirleri gerekçe
gösterilerek yine programa alınmamıştır. Tüm bu işlemler yapılırken Kurum da
kirada oturmaya ve epeyce yekûn tutan kira bedellerini ödemeye devam etmiş ve
hâlen de etmektedir. Hatta, Et ve Süt Kurumu Yönetim Kurulunun 25/1/2017
tarihli Kararı’yla, mevcut kiralık binaların hizmete elverişli olmadığı
gerekçesiyle, daha elverişli olan başka bir bina aylık 185 bin TL artı KDV’yle
kiralanmıştır. Hâlen bu yerde kiracı olan Et ve Süt Kurumu 2020 yılında bu yere
aylık 248 bin TL artı KDV kira bedeli ödemektedir -yani 292.640 lira her ay
kira bedeli olarak ödemekte- on beş yıllık ödenen kira miktarını da varın siz
hesaplayın. 
AK
PARTİ iktidarı, Et ve Süt Kurumunun kendi mülkiyeti olan hizmet binasının
yapımını sürekli ertelemesi nedeniyle bina yapımı için harcanacak paradan kat
kat daha fazlasının kiraya ödenmesine sebebiyet vererek Kurumu ekstra zarara
uğratmaktadır. Görevi, canlı hayvan, et ve süt piyasasının fiyatlarındaki
dengenin üretici ve tüketici aleyhine bozulmasını önlemek olan ve bu amaçla
görev yapan Kurumun kendisine ayrılan bütçeden 3,5 milyon lira parayı kira
bedeline ayırması da üretici ve tüketicinin haklarını korumak için yapılacak
harcamanın eksik yapılmasına sebebiyet vermektedir. 
Yine,
saray için her türlü harcamanın tasarruf tedbirlerine bakılmaksızın yapıldığı,
Beştepe’deki saray yetmezmiş gibi ayrıca yazlık ve kışlık saray yapılmasına
devam edildiği, uçan ve yüzen saraylar alındığı dikkate alındığında, tasarruf
tedbirleri gerekçe gösterilerek milletin yararına çalışan Et ve Süt Kurumu
hizmet binasının yapılmayarak Kurumu yüksek ve sürekli kira ödemeye mahkum
etmenin ne tasarruf tedbirleriyle ne de samimiyetle uzaktan yakından ilgisi
yoktur. Bir örnek vermek gerekirse, Kurum 2017 yılında 250 bin büyükbaş hayvan
ithal etmiştir. Bu hayvanların 205 bin adedi Avustralya’dan ithal edilmiştir.
(Mikrofon
otomatik cihaz tarafından kapatıldı.)
MUSTAFA
TUNCER (Devamla) – Sayın Başkanım, tamamlayayım.
BAŞKAN
– Tamamlayın.
MUSTAFA
TUNCER (Devamla) – Avustralya Hükûmeti kendi hayvanlarının “ESCAS” isimli
güvenlik belgesi olan kombinalarda kesilmesini şart koşmuş, Et ve Süt Kurumu bu
belgeye uygun kombinası olmadığı için 205 bin baş hayvanı özel sektörde
kestirmek zorunda kalmış ve fazladan kesim ücreti ödemiştir. Şayet Kurum, kira
için yıllık 3,5 milyon lira ödememiş olsa, çok rahat, aranan standartlarda
kombinaları da kendisi kurabilecektir. Bir an önce Et ve Süt Kurumu hizmet
binasının yapılarak Kurumun kira için ödediği paraların da üretici ve tüketici
menfaatleri için ödenmesinin sağlanması kaçınılmazdır diyor, Sayın Genel Kurulu
saygıyla selamlıyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
9’uncu
maddeyi oylarınıza sunuyorum: Kabul edenler… Kabul etmeyenler… 9’uncu madde
kabul edilmiştir.
Değerli
milletvekilleri, 10’uncu madde üzerine 3 önerge bulunmaktadır, önergeleri
okutup aykırılık sırasına göre işleme alıyorum.
Türkiye Büyük Millet Meclisi Başkanlığına
Görüşülmekte
olan 176 sıra sayılı Kanun Teklifi’nin 10’uncu maddesinin Kanun Teklifi
metninden çıkarılmasını arz ve teklif ederiz.
 Gülüstan
Kılıç Koçyiğit Kemal Bülbül Mahmut
Celadet Gaydalı
 Muş Antalya Bitlis
 Meral
Danış Beştaş Mehmet Ruştu Tiryaki Tulay
Hatımoğulları Oruç
 Siirt Batman Adana
  Garo
Paylan
  Diyarbakır
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İSMAİL GÜNEŞ (Uşak) - Katılamıyoruz Başkanım.
BAŞKAN
– Önerge üzerinde söz isteyen, Diyarbakır Milletvekilimiz Sayın Garo Paylan. 
Buyurun.
(HDP sıralarından alkışlar)
Süreniz
beş dakika.
GARO
PAYLAN (Diyarbakır) – Sayın Başkan, sayın milletvekilleri; hepinizi saygıyla
selamlıyorum. 
Değerli
arkadaşlar, ben dün Gezi davası için Silivri’deydim. Defalarca Silivri’ye
gidiyoruz, biliyorsunuz. Dün, Türkiye’nin bir vatandaşı ve milletvekili olarak
yaşadıklarımdan utanç duydum arkadaşlar, utanç. Bakın, Türkiye tarihinin en
meşru ve en haklı direnişini biz hep beraber yaptık, milyonlarca Türkiye
Cumhuriyeti vatandaşıyla birlikte.
ENGİN
ALTAY (İstanbul) - 30 milyon…
GARO
PAYLAN (Devamla) - Ve ben, Gezi’de olmaktan her zaman onur duydum. 
Arkadaşlar,
Gezi’de bir şiddet vardı ama şiddet, polisin şiddetiydi; o dönemde sizlerin
atadığı, “FETÖ’cü” dediğiniz valinin, “FETÖ’cü” dediğiniz Emniyet müdürlerinin
şiddeti vardı ve çocuklarımızı kaybettik, gençlerimizi kaybettik,
insanlarımızın gözleri çıktı. 
SALİH
CORA (Trabzon) – Belediye otobüslerini yaktılar orada.
ABDULLAH
GÜLER (İstanbul) – 185 tane polis arabasını kim yaktı?
GARO
PAYLAN (Devamla) – Buna karşı, yalnızca bizler orada bir arada durmayı
başardık. Orada AKP’liler de vardı, CHP’liler de vardı, HDP’liler de vardı,
MHP’liler de vardı. O zaman İYİ PARTİ yoktu, eminim ki onlar da vardı, onların
da gençleri vardı. Hep beraberdik, hep beraber tek bir itirazımız vardı:
Tek adama, tek adamın her şeye karar vereceği bir düzene itiraz ediyorduk “Her
şeye tek adam karar vermesin.” diyorduk “Hep beraber karar verelim.” diyorduk.
KADİR
AYDIN (Giresun) – AKP’liler vardır ama AK PARTİ’liler yoktur.
GARO
PAYLAN (Devamla) – Değerli arkadaşlar, Gezi’ye karşı maalesef dört yıl sonra
-bakın, Gezi 2013 yılında oldu- 2017 yılında kurgu bir soruşturma hazırlandı
çünkü toplumu kutuplaştırmaya ihtiyaç vardı, Gezi’deki ruhu yok etmeye ihtiyaç
vardı. Gezi’ye karşı kurgu bir soruşturma tezgâhlandı ve bunun sonucunda Osman
Kavala ve Yiğit Aksakoğlu tutuklandı, pek çok arkadaşımız da yargılandı
arkadaşlar. İddianame bile bir buçuk sene beklendi, bir buçuk sene sonra kurgu
bir iddianame önümüze konuldu. Neymiş? Bizim hep beraber ortaya koyduğumuz bu
direnişi Osman Kavala organize etmiş. Efendim, Soros’la ilişkisi varmış, şuymuş
buymuş diye tezgâh, kurgu, iğrenç bir iddianame önümüze kondu ve dedik ki
arkadaşlar: Yapmayın, bu yolda yürümeyin. Ancak bakın, yargılama sürecinde pek
çok itirazımız oldu. Arkadaşlar, mahkeme başkanı Osman Kavala’ya tahliye verdi
biliyor musunuz? Ne yapıldı? HSK, mahkeme başkanını hemen görevden aldı, hemen
görevden aldı, üç ay önce oldu bu olay. Başka bir mahkeme başkanı atadı HSK.
Sonra ne oldu? AİHM tahliye kararı verdi. AİHM kararına uymadınız “Uymak
zorunda değiliz.” dediniz, AİHM kararını da çiğnediniz.
Değerli
arkadaşlar, “Mahkûm et.” talimatını almıştı yeni mahkeme başkanı, demişlerdi
ki: “Mahkûm et Osman Kavala’yı.” Savunmanın bütün taleplerini yok saydı mahkeme
başkanı ve mahkûmiyete doğru yürüyordu. Değerli arkadaşlar, dün bir şey oldu,
hani diyordunuz ya, hiçbir şey olmadıysa dün bir şeyler oldu. Mahkeme başkanına
gelen talimat değişmişti, bir an önce karara yürümeye çalışıyordu dün mahkemede
biliyor musunuz? Savunma diyordu ki: “Elimde deliller var, sunmak istiyorum.”
Reddetti. Ne yapmak istiyordu? Karara yürümek istiyordu mahkeme başkanı.
Arkadaşlar, sonucunda mahkeme başkanı bütün arkadaşlarımızı saat üçte beraat
ettirdi biliyor musunuz? Saat onda başladık, saat üçte bütün arkadaşlarımızı
beraat ettirdi hem de bütün hâkimlerin oy birliğiyle beraat ettirdi. Ne oldu
biliyor musunuz arkadaşlar? Türkiye’yi normalleştirmek isteyenler bir şekilde
Sayın Cumhurbaşkanına ulaşmışlar ve onu ikna etmişler. “Sen talimat verdin,
Osman Kavala tutuklandı ama dünyada bu bizi zor duruma düşürüyor. Batı’yla
normalleşmek için gel bu arkadaşları serbest bırakalım, bu talimatını kaldır.”
dediler herhâlde, Cumhurbaşkanını ikna ettiler ve sonucunda Osman Kavala ve
bütün arkadaşlarımız beraat etti. Ama arkadaşlar, saat üçten saat sekize kadar
ne olduğunu hep beraber sormamız lazım. Bakın, saat üçte beraat verildi; saat
sekizde, Osman Kavala’nın 15 Temmuzu yönetmekten dolayı veya sorumlu olmasından
dolayı tutuklanmasına kadar, gözaltı kararına kadar ne olduğunu hep beraber
sormamız lazım. O beş saatte neler değişti? Türkiye’yi normalleştirmeye çalışan
dinamik devre dışı kaldı, Türkiye’yi daha derinlere, daha karanlığa itmek
isteyen dinamik devreye geçti. Pelikancılar devreye geçti arkadaşlar,
pelikancılar. Pelikancılar operasyonu başlattılar trolleriyle birlikte medya
üzerinden. 
ÖZNUR
ÇALIK (Malatya) – Kim bu pelikancılar?
GARO
PAYLAN (Devamla) – Sonra yargı ayağı devreye geçti, sonra siyasi ayak devreye
geçti ve bu sefer Osman Kavala’yı tekrar tutuklatmaya Cumhurbaşkanını ikna
ettiler maalesef. Maalesef diyorum arkadaşlar, utanç duyuyorum çünkü bakın,
Türkiye, Hukukun Üstünlüğü Endeksi’nde 125 ülke içerisinde 109’uncu sırada. Bu
kararla beraber 125’inci sıraya doğru gerileyeceğiz.
(Mikrofon
otomatik cihaz tarafından kapatıldı) 
ABDULLAH
GÜLER (İstanbul) – Yalan, yalan bilgi!
BAŞKAN
– Tamamlayın Sayın Paylan.
GARO
PAYLAN (Devamla) – Değerli arkadaşlar, bakın, normalleşmek istemeyen çete,
yapılar, devlet içindeki yapılar devreye geçti ve maalesef Türkiye’yi daha da
aşağıya çekmek istiyorlar, normalleşmeyelim istiyorlar. Erdoğan’ı Osman
Kavala’yı tutuklatmaya ikna etmişlerdi, evet ve arkadaşlar, şimdi de tekrar
tutuklama talebiyle Osman Kavala mahkemeye sevk edildi, biliyor musunuz? Şu
saatlerde mahkemeye sevk edildi. Ne dediler biliyor musunuz dün serbest bırakan
hâkimle de ilgili? “FETÖ’cü hâkimler” diyorlar bugünlerde. Bugün de diyorlar
ki: “Daha HSK’nin iki ay önce atadığı hâkimler, yeni hâkimler FETÖ’cü
hâkimler.” diye soruşturma açıldı. İşte, böyle bir yargı düzeninin içinden
geçiyoruz. 
Değerli
arkadaşlar, ne oldu? Normalleşme isteyenler kaybetti, normalleşme istemeyenler
kazandı “pelikancılar” kazandı ama Türkiye kaybetti. 
Dün
Silivri’de yaşadıklarım bir film olsaydı “Hadi canım oradan!” derdim “Böyle
kurgu mu olur?” derdim “Böyle rezil bir film mi olur?” derdim ama maalesef bu
rezil filmi hep beraber Türkiye’de yaşıyoruz ve hep beraber kaybediyoruz
arkadaşlar.
Saygılar
sunuyorum. (HDP sıralarından alkışlar)
MUHAMMED
LEVENT BÜLBÜL (Sakarya) – Sayın Başkan…
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Sayın
Bülbül, buyurun. 
V.- AÇIKLAMALAR (Devam)
61.- Sakarya Milletvekili Muhammed Levent Bülbül’ün,
Diyarbakır Milletvekili Garo Paylan’ın 176 sıra sayılı Kanun Teklifi’nin
10’uncu maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
MUHAMMED
LEVENT BÜLBÜL (Sakarya) – Sayın Başkan, konuşmasını yapan hatip Gezi Park’ında
MHP’lilerin de olduğunu ifade etmiştir, başka siyasi… Bozkurt işaretini yapan
herkes Milliyetçi Hareket Partilidir anlamı taşımaz. Bozkurt işareti, bir elin
parmaklarıyla gerçekleştirilebilecek bir işarettir. Bu noktada provokatif
maksatlarla da kullanıldığına çok kez şahit olmuşuzdur. 
Milliyetçi
Hareket Partisi başıboş insanların kendi kafasına göre hareket etiği, ülkücü
hareket başıboş insanların kendi kafasına göre hareket ettiği bir hareket
değildir. Ülkücü hareket teşkilatlıdır ve teşkilatının ortaya koyduğu tavır ve
davranışlar doğrultusunda hareket eder. Nitekim Sayın Genel Başkanımız, 6
Haziranda yapmış olduğu MYK ve il başkanları toplantısının ardından Gezi Parkı
hadiselerinin büyük bir provokasyon ve yıkım eylemi olduğuna çok net bir
şekilde işaret etmiştir. O dönemde meselenin yönetilmesi veyahut da işte
Cumhurbaşkanı olarak…
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Bülbül, lütfen. 
MUHAMMED
LEVENT BÜLBÜL (Sakarya) – Cumhurbaşkanı ve Hükûmet arasındaki fikir ayrılıkları
noktasında meseleyi ayrıca eleştirmesi başka bir şeydir, Gezi Parkı’na dair
görüşlerimiz başka bir şeydir. 
Biz
Gezi Parkı’ndaki provokasyonu, bölücülüğü, hainliği net bir şekilde görmüş ve o
zaman işaret etmiş bir partiyiz. Gençliği de sokakların karanlığından çıkarıp
okul koridorlarına yöneltmiş, kütüphane masalarında Türkiye’nin geleceğinin
şekillendirilmesine katkı sağlamasına yönlendirmeye çalışmışızdır. Milliyetçi
Hareket Partisinin tavrı budur, ülkücü hareket de böyle hareket etmiştir. (MHP
sıralarından alkışlar) 
MAHMUT
TANAL (İstanbul) – Sayın Başkan, Milliyetçi Hareket Partisinin…
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Aydın Milletvekili Mustafa Savaş ile 88
Milletvekilinin Bankacılık Kanunu ile Bazı Kanunlarda Değişiklik Yapılmasına
Dair Kanun Teklifi (2/2596) ile Plan ve Bütçe Komisyonu Raporu (S. Sayısı: 176)
(Devam)
BAŞKAN
– Değerli milletvekilleri, diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 176 sıra sayılı Bankacılık Kanunu ile Bazı Kanunlarda Değişiklik
Yapılmasına Dair Kanun Teklifi’nin 10’uncu maddesiyle eklenmesi öngörülen
fıkranın madde metninden çıkarılmasını arz ve teklif ederiz.
Saygılarımızla.
 Cavit
Arı Mahmut Tanal Sibel
Özdemir
 Antalya İstanbul İstanbul
 Emine
Gülizar Emecan Atila Sertel Abdüllatif
Şener
 İstanbul İzmir Konya
 Neslihan
Hancıoğlu  Selin
Sayek Böke
 Samsun İzmir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkanım.
BAŞKAN
– Önerge üzerinde söz isteyen İzmir Milletvekilimiz Sayın Selin Sayek Böke.
(CHP sıralarından alkışlar)
Süreniz
beş dakika Sayın Böke.
SELİN
SAYEK BÖKE (İzmir) – Teşekkür ederim Başkanım. 
Değerli
milletvekilleri, yüce Meclisi saygıyla selamlıyorum. 
Bu
çağın en önemli sermayesi veri. “Veri” dediğimiz şey, esasında bilgi ve bu
bilgiler bizim bütün kişisel bilgilerimizi içeriyor. Yani bugün metalaştırılmış
olan, dijital dünya içerisinde artık en büyük sermaye olan “veri” dediğimiz şey
içinde; ismimizi, adresimizi, fiziksel özelliklerimizi, kişisel özelliklerimizi
hatta yapay zekânın makine öğrenmesi metodunu kullanarak ruhsal durumumuzu dahi
değerlendirebilecek bir bilgi bütününden bahsediyoruz. Öyle bir veri ki
başkasıyla paylaşılıp paylaşılmayacağına dair karar bizim olmalı çünkü veri,
kişisel bir veri ve bu özel mülkiyetin özellikle bunca tekelleşen bir dünya
düzeninde çokça da korunması gerekiyor, şüphesiz. Ama korunması gereken,
nereden korunması gerektiğine dair tahlilin de çok açıklıkla yapılması
gerekiyor. Verimizin, biz olan bilginin 2 temel güçten korunması gerekiyor.
Bunlardan bir tanesi, bu veriyi kullanarak bir tekel gücü oluşturan ve bu
tekelleşen güç üzerinden bizim verimizi satarak, sattığı veri üzerinden bugün
var olan eşitsizlikleri yeniden üreten ve o tekel gücü üzerinden rant elde eden
piyasayı mutlaka düzenlememiz gerekiyor. Ama bir ikinci güç daha var, bu
maddede hiç değinilmeyen, kişisel verilerimizin korunması gereken; o güç de otoriter
rejimlerde devlet gücünü kullanarak kişisel veriyi kişiye karşı kullanabilecek
kamu gücünün partileşiyor olması riskinden doğuyor. Yani veriyi, bizim bütün
bilgimizi içeren bugünün o sermayesini sadece ve sadece tabana yaymak için
tekelleşen piyasa güçlerine karşı korumamız yetmez, aynı zamanda, o veriyi
halka ve kişiye karşı kullanma iradesini gösterecek olan kamu gücünü elde
ettiği için kendisini tekelleşmiş gören o kamu gücünden de korumamız gerekiyor.
Bu madde, bu ikinci korumayı tamamen göz ardı ediyor. 
Birincisi
için ihtiyaç şuradan doğuyor: Sayılı marka, elinizdeki cep telefonunu, bu cep
telefonlarını üretiyor yani bir avuç şirketin elinde verilerimiz. O cep
telefonunun içine giren yazılımlar sayılı markalar tarafından üretiliyor yani
oradan giden veriler bir tekel gücün elinde birikiyor ama aynı zamanda şu da
oluyor: Kamu gücünü eline geçirmiş olan otoriter anlayışlar o listelerden
kişisel veri olan kürtaj verilerini elde edip terörist ilan etmeye gidecek kadar
kamu gücünü suistimal edebiliyorlar. O zaman eğer kişisel verilerimizi ve
halkı, gücü halka karşı kullananlara karşı bir korumayla donatacaksak bu koruma
sadece bankalara karşı değil, gücü suistimal ediyor olan kamuya karşı da
korumakla yükümlüyüz yani bir dengeye ihtiyacımız var. Kamu gücüne yaslanarak
bireylerin veri güvenliğinin keyfî bir biçimde ihlal edilmemesini sağlamalıyız.
Öte yandan “veri güvenliği” kavramına sığınarak da halkın ulaşma hakkı olan
verilere ulaşabilmesinin önünde de engel oluşturmamalıyız. Bu denge bu maddede
sağlanmıyor. Dolayısıyla bu madde kişiyi ve halkı koruyan değil, kamu gücünü suistimal edebilmek için veri güvenliğinin
arkasına sığınan bir madde. Bu madde, bu düzeni var eden, esasında kamu gücünü
kendi iktidarı için kullanan anlayışı tekrar eden bir madde. “Neden?” derseniz,
yanıtı şurada yatıyor: Maddeye göre BDDK -tırnak içerisinde- “ekonomik güvenlik
sorunu” görürse verilerin paylaşılmasına engel olabilir. Kimin ekonomik
güvenliği? Bu BDDK “Burada bir kriz görüyorum, aman ha durduralım.” diyen
vatandaşına “hain” “terörist” damgası vuran bir BDDK. Kimin ekonomik
güvenliğini koruyacak? Ayrıca “ekonomik güvenlik” denen kavram, muğlak bir
kavram, tanımı ne? Somut değil Anayasa’yı bile ihlal ediyor. Çünkü keyfîliğe
kapı açan bir maddeyle karşı karşıyayız. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Böke. 
SELİN
SAYEK BÖKE (Devamla) – Hemen toparlıyorum. 
Hangi
bilginin sır olması gerektiğine nasıl karar verildiğini birkaç örnekle vereyim.
Partimizden değerli milletvekillerimiz sormuşlar: “TRT’ye 2 milyar lira ödüyor
vatandaş, bu para nereye harcanmış?” Yanıt gelmiş: “Ticari sırdır.”
Milletvekillerimiz sormuş: “Şehir hastaneleri... Müthiş bir yük altındayız.
Para nereye gidiyor?” Cevap gelmiş: “Ticari sır.” Milletvekillerimiz sormuş:
“Afrin’den kaçak getirilen zeytinyağlarının ne kadarı piyasaya sürüldü?” Yanıt
gelmiş: “Ticari sır.” Burada yanıt çok belli: Her şeyi ticari sır yapıp halktan
kaçırmayı düşünüyorsunuz.
Bu
madde, bir kez daha düzende krizi çıkartmaya devam eden bir maddedir, mutlaka
geri çekilmesi gerekir. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Bankacılık Kanunu ile Bazı Kanunlarda Değişiklik Yapılmasına Dair Kanun
Teklifi’nin 10’uncu maddesiyle eklenmesi öngörülen fıkranın aşağıdaki şekilde
yeniden düzenlenmesini arz ve teklif ederiz. 
“Sır
niteliğindeki bilgilerin, üçüncü ve dördüncü fıkralar uyarınca yapılacak
paylaşım ve aktarımlarına ilişkin kapsam, şekil, usul ve esasları belirlemeye
veya bunlara ilişkin sınırlamalar Kurul tarafından hazırlanan yönetmelikle
belirlenir.”
 Dursun
Müsavat Dervişoğlu  Şenol Sunat Feridun
Bahşi
 İzmir Ankara Antalya
 İsmail
Koncuk Hayrettin Nuhoğlu Mehmet
Metanet Çulhaoğlu
 Adana İstanbul Adana
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan. 
BAŞKAN
– Önerge üzerinde söz isteyen İstanbul Milletvekilimiz Sayın Hayrettin Nuhoğlu.
(İYİ PARTİ sıralarından alkışlar)
Süreniz
beş dakika. 
HAYRETTİN
NUHOĞLU (İstanbul) - Sayın Başkan, değerli milletvekilleri; “Bankacılık Kanunu”
başlıklı torba kanun teklifinin 10’uncu maddesi üzerine söz aldım. Selamlarımı
sunarak başlıyorum. 
Son
yıllarda kanunlarda yapılan değişikliklerin büyük çoğunluğunda kısa süre sonra
yeniden değişiklik yapma zarureti hasıl olmaktadır. Bunun esas sebebi,
iktidarın uzun vadeli ve planlı düşünme ve çalışma yeteneğinin olmamasıdır. Çok
bilinmeyenli denklemler karışışında bocalayan ve kısa vadeli çare arayanlar
köklü çözümler getiremez. Artık kanun teklifleri Bakanlar Kurulu tarafından
hazırlanmıyor, Külliye’de hazırlanıp torba kanun tekliflerine doldurularak
komisyona, oradan da Genel Kurula geliyor. Geliyor gelmesine de kanunlaşmadan
önce, kanunlaşmış gibi de paylaşılıyor. İşte bu davranışlar devlet ciddiyetiyle
bağdaşmaz. 
Diğer
taraftan, 10’uncu madde, uygulamada keyfîliğe neden olabilecek nitelikte olup
şayet Anayasa’ya aykırılık yönünden Anayasa Mahkemesine gidilirse iptal
edilebilecektir. Günümüzde gelişen teknolojik ortamda kişisel verilerin önemi
çok artmıştır. Kişileri ve toplumu veriler üzerinden sahtekârların tuzağına
düşürmekten korumak devletin görevi olmalıdır. Tekelleşen piyasa koşulları ve
iktidarı elinde tutanların verileri kullanma ihtimali vatandaşı korumasız
bırakabilir. Bu sebeple, sır niteliğindeki bilgilere sınırlama getirme
yetkisinin bir kurula verilmesi keyfîliğe yol açabilecektir. Biz, bu hâliyle
maddeyi uygun görmüyoruz, sadece 10’uncu maddeye değil, kanunun tümüne “hayır”
diyoruz. 
Değerli
milletvekilleri, son günlerde gene FETÖ’nün siyasi ayağı yoğun olarak
konuşulmaya başlandı. Ben size siyasi ayakla ilgili bir örnek vermek istiyorum:
Bir üniversitemizde FETÖ soruşturma komisyonu kurulmuş. Komisyon başkanı sanığa
soruyor: “Cemaat toplantılarına gitmişsin, doğru mu?” “Evet, gittim efendim.”
“Nasıl gittin?” “Bülent götürdü efendim.” “Bülent kim?” “Yanınızda oturuyor
efendim.” Dönüyor Bülent’e “Bülent, bu adamı cemaat toplantılarına sen mi
götürdün?” “Başkanım, birlikte götürmüştük ya.” diyor. Gerçek durum bu olaydaki
gibidir. Defalarca tekrarladık, başkalarını suçlayanlar etraflarına veya aynaya
bakarlarsa FETÖ’nün siyasi ayağını göreceklerdir.
Değerli
milletvekilleri, siyasi ayak başka konularda da aranmalıdır. “Çözüm süreci”
adını vererek terörle mücadeleyi askıya alan; güneydoğudaki önemli birçok
yerleşim yerini hendeklerle, bombalarla kuşatan; 800’e yakın güvenlik
görevlisinin şehit olmasına, 300’den fazla sivil yurttaşın hayatını
kaybetmesine yol açan olayların arkasındaki siyasi ayak nerededir? Habur’da
çadır mahkemeleri kurdurarak PKK’lı teröristleri -üstelik terörist
kıyafetlerini çıkarmadan- törenlerle karşılayan, rahatsız olmasınlar diye Türk
Bayrağı ve Atatürk posterlerinin bile kaldırılmasını sağlayan siyasi ayak
kimdir, kimlerdir? İmralı’yla görüşen, Oslo’da müzakere eden, Dolmabahçe’de
mutabakat metni yayınlayanların siyasi ayağı yok mudur? Bir 29 Ekim Cumhuriyet
Bayramı günü peşmerge kıyafetli PKK’lıları kaymakamlara, valilere ağırlatarak
Kobani’ye geçmesini sağlayan; PYD-YPG’ye katılarak Afrin’de, Azez’de Türk
askerlerini şehit edenleri oralara gönderen siyasi ayak nerededir? Suriye’nin
kuzeyindeki PYD ve YPG’yi kuran, yöneten elebaşıları Ankara’ya getirip
görüşenlerin ve pasaport verenlerin siyasi ayakları yok mudur? Ege Denizi’nde
18 Türk adasının Yunanistan tarafından işgal edilmesine göz yumulmasının
arkasındaki siyasi ayak kimdir? Bugün Mustafa Akıncı Kuzey Kıbrıs Türk
Cumhuriyeti Cumhurbaşkanlığı makamını işgal ederek Türk milletini incitecek
sözler sarf ediyorsa, onu Cumhurbaşkanlığına getiren süreçte Rauf Denktaş’ı
“Ergenekoncu” diye tutuklamaya kalkışan, Annan Planı’nın kabul edilmesi için
baskı yapan siyasi ayağı araştırmak gerekmez mi?
(Mikrofon
otomatik cihaz tarafından kapatıldı)
BAŞKAN
– Devam edin.
HAYRETTİN
NUHOĞLU (Devamla) – Sakallı emekli generalin bir ay önce İstanbul’daki bir
toplantıda “Kurulacak ASRİKA devletinin başkenti İstanbul, resmî dili Arapça
olsun.” demesine rağmen hakkında hiçbir cumhuriyet savcısının soruşturma
başlattığını bugüne kadar duymadığımıza göre, dayandığı siyasi ayak yok mudur? 
Kızılay
gibi bir kuruluşun itibarını düşüren, kurban paralarını topladığı hâlde kurban
kesmeyen “şartlı bağış” adı altında milyonları “Vergi kaçırmak başkadır,
vergiden kaçınmak başkadır.” diyerek başka yerlere gönderen ve hâlâ orada
pişkince oturmaya devam eden kişiye sahip çıkan siyasi ayak yok mudur?
Siyasi
ayak konusunda İYİ PARTİ olarak verdiğimiz araştırma önergeleri reddedilse de Türk
milletinin menfaatlerini korumaya devam edeceğimizi bildirir, saygılar sunarım.
(İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
ENGİN
ALTAY (İstanbul) – Maddenin oylamasında karar yeter sayısı istiyorum.
BAŞKAN
– Değerli arkadaşlarım, 10’uncu maddeyi oylarınıza sunacağım ve karar yeter
sayısı arayacağım.
10’uncu
maddeyi oylarınıza sunuyorum: Kabul edenler… Kabul etmeyenler… Karar yeter
sayısı yoktur. 
Birleşime
on dakika ara veriyorum.
Kapanma Saati: 22.23
YEDİNCİ OTURUM
Açılma Saati: 22.34
BAŞKAN: Başkan Vekili Levent GÖK
KÂTİP ÜYELER: Bayram ÖZÇELİK (Burdur), Şeyhmus DİNÇEL
(Mardin)
-----0-----
BAŞKAN
– Sayın milletvekilleri, Türkiye Büyük Millet Meclisinin 58’inci Birleşiminin
Yedinci Oturumunu açıyorum. 
176
sıra sayılı Kanun Teklifi’nin 10’uncu maddesinin oylamasında karar yeter sayısı
bulunamamıştı. Şimdi, oylama işlemini tekrarlayacağım ve karar yeter sayısını
arayacağım. 
10’uncu
maddeyi kabul edenler… Kabul etmeyenler… Kabul edilmiştir, karar yeter sayısı
vardır. 
176
sıra sayılı Kanun Teklifi’nin görüşmelerine devam ediyoruz. 
Komisyon
yerinde. 
Değerli
milletvekilleri, 11’inci madde üzerinde 3’ü aynı mahiyette olmak üzere 4 önerge
bulunmaktadır. 
Şimdi
aynı mahiyetteki önergeleri okutup daha sonra birlikte işleme alacağım. İlk
önce aynı mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 176 sıra sayılı Kanun Teklifi’nin 11’inci maddesinin kanun teklifi
metninden çıkarılmasını arz ve teklif ederiz.
 Gülüstan
Kılıç Koçyiğit Ömer Faruk Gergerlioğlu Mahmut
Celadet Gaydalı
 Muş Kocaeli Bitlis
 Mehmet
Ruştu Tiryaki Kemal Bülbül Meral
Danış Beştaş
 Batman Antalya Siirt
Diğer
önergenin imza sahipleri:
 Dursun
Müsavat Dervişoğlu Mehmet Metanet Çulhaoğlu Ümit
Beyaz
 İzmir Adana İstanbul
 Hüseyin
Örs İsmail Koncuk Feridun
Bahşi
 Trabzon Adana Antalya
  Şenol
Sunat
  Ankara
Diğer
önergenin imza sahipleri:
 Cavit
Arı Emine Gülizar Emecan Mahmut
Tanal
 Antalya İstanbul İstanbul
 Sibel
Özdemir Abdüllatif Şener Neslihan
Hancıoğlu
 İstanbul Konya Samsun
  Atila
Sertel
  İzmir
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Şimdi, önergeler üzerinde söz isteyen arkadaşlarımıza söz vereceğim. 
İlk
söz Kocaeli Milletvekilimiz Sayın Ömer Faruk Gergerlioğlu’na aittir. (HDP
sıralarından alkışlar) 
Süreniz
beş dakika Sayın Gergerlioğlu.
ÖMER
FARUK GERGERLİOĞLU (Kocaeli) – Sayın Başkan, değerli milletvekilleri; OHAL
döneminde çok cinayetler işlendi, çok büyük hukuksuzluklar yapıldı iktidar
tarafından. İnsanlar bir gece yarısı sorgusuz sualsiz işlerinden ihraç edildi
ve bir köşeye sıkıştırıldı ve ardından insanlar bu hâlleriyle intihar etmeye başladı.
En az 60 kişi intihar etti, binlerce kişi kanser oldu, kalp kriziyle hayatına
veda etti. Bunların çoğu yetişkin insanlardı ama OHAL döneminin zulümleri
sadece yetişkinleri bulmadı, çocukları da buldu maalesef.
Bugün,
size çok önemli bir vakayı anlatacağım, lütfen dikkatle dinleyin. Bu vaka
karşısında -siyasi parti ayırt etmeksizin- vicdanı sızlamayan bir vekil
olacağını tahmin etmiyorum ve çözüm için gayret etmeyen bir vekil olacağını da
tahmin etmiyorum. 
Değerli
arkadaşlar, şu gördüğünüz çocuk, Ahmet Burhan Ataç anne ve babasının şok bir
şekilde gözaltına alındığı tarihte kemik kanserine yakalanıyor. Doktorlar tarih
olarak bu gözaltı dönemini söylüyorlar. Büyük bir şok yaşıyor çocuk. İmmün
direnci düşüyor ve kemik kanseri oluyor. Sol skapula kemiği alınıyor ve sol
kolu işlemez hâle geliyor. Ameliyatlar, kemoterapiler, radyoterapiler… Bu
arada, çocuğun babası cezaevinde, annesinin de yurt dışı yasağı var. Babasını
ziyarete gittiğinde -ki babasını çok seven bir çocuk, saçları kemoterapiden
dolayı dökülen bir çocuk- babası empati yapmak için “Oğlum bak, benim de
saçlarım döküldü.” diyerek, usturaya vurarak onu karşılıyordu ve çocuğu teskin
etmeye çalışıyordu. Çocuk, baba hasretiyle yanıp tutuşuyordu ve aile babanın
tutuksuz yargılanması için bir çare arıyordu ama bir türlü olmuyordu. Aile beni
de ziyaret etti Mecliste ve durumları için bir çare istediler, aradılar. 
Saçları
dökülmüş Ahmet Burhan Ataç’ı görüyorsunuz, inanın ki çok duygusal bir çocuktu.
Yanında “baba” dediğimde gözyaşları dökülen, kendisine dokunduğumda ağlayan bir
çocuktu; depresyonda, çok üzüntülü, sıkıntılı bir çocuktu ve çare
bulunamıyordu, hastalık ilerliyordu. 4’üncü evre kemik kanseri oldu artık
geçtiğimiz aylarda ve çocuğun durumu kötüleşiyordu. Ardından yeni bir tedavi
umudu doğdu. KHK’li Profesör Haluk Savaş Almanya’da bir tedavi denemişti. Ölmek
üzereydi Türkiye’deki tedaviler sonrası. “2-3 ay ancak yaşarsın.” denmişti ama
Almanya’daki farklı bir teknolojik destekli kemoterapiyle şu anda hâlen yaşıyor
ve âdeta dirildi, ömrü uzadı, çok iyi bir durumda. Bu çocuk için de aynı tedavi
Almanya’da düşünüldü ve Almanya’ya gitmesi istendi ama baba cezaevindeydi,
annenin yurt dışı yasağı vardı ve yurt dışına çıkışları büyük problemdi.
Aylarca anne mahkemeye dilekçeler verdi, yurt dışı yasağı kaldırılmadı. En
sonunda Almanya’ya gidişi babaannesiyle mecburen oldu ve bu arada, tabii,
Almanya’daki kemoterapi için 50 bin euro gerekiyordu. Sosyal medya
kampanyalarıyla tüm vicdanlı insanlar bu 50 bin euroyu topladı ve Almanya’ya
ancak babaannesiyle gitti ama çocuk babaannesiyle giderken annesi ona pembe bir
yalan attı, “Ardından ben de geleceğim.” dedi. Çocuk kemoterapiyi aldı ama
sürekli ağlayarak ağrılar, acılar içindeyken “Annem nerede?” dedi ve onu ikinci
kemoterapi kürüne kadar Almanya’da tutamadılar, mecburen Türkiye’ye döndü.
Kemik kanseriydi ve metastaz yapmıştı, bacak kemiklerine sıçramıştı, bacak
kemiklerinde kırıklar ortaya çıkmıştı, alçıya alınmak zorunda kaldı. Çocuk çok
zor durumdaydı, tekrar Almanya’ya annesiz gitmek istemiyordu. Bunun üzerine
mahkemeye baskı yapıldı ve sonunda Mersin 7. Ağır Ceza Mahkemesi yurt dışı
yasağını kaldırdı şu kararla. Anne pasaport için hemen müracaat etti ama
karşısına ikinci bir soruşturma çıktı, hakkında bir soruşturma dolayısıyla
Adana Savcılığı yurt dışı yasağı koymuştu. Tüm vicdanlı insanlar Twitter’da
“hashtag” çalışmasıyla “Ahmet Almanya’ya annesiyle gitsin.” dedi. 270 bin
“tweet” atıldı, Türkiye Twitter tarihinin rekoru kırıldı ve pazartesi günü
Adana Savcılığı çocuğun sağlık nedenleri dolayısıyla “Bu yasağı kaldırıyoruz.”
dedi. Herkes çok sevindi, bayram etti âdeta tüm insanlık.
(Mikrofon
otomatik cihaz tarafından kapatıldı)
BAŞKAN
– Tamamlayın.
ÖMER
FARUK GERGERLİOĞLU (Devamla) – Ama ardından gelen gün bir şok haberle
karşılaştık. 7 Şubatta yurt dışı yasağını kaldıran Mersin 7. Ağır Ceza
Mahkemesi Adana Cumhuriyet Savcılığının 16 Şubattaki kararı sonrası her nedense
17 Şubatta tekrar yurt dışı yasağı koydu. Değerli arkadaşlar, kulaklarımıza
inanamıyoruz, gözlerimize inanamıyoruz, evraklar burada. Yani bir çocuğun yurt
dışına gitmesini engellemek hangi anlayışla açıklanabilir, hangi devlet
anlayışı bunu yapabilir? 
Değerli
arkadaşlar, yargı, hukuk ne için vardır, ben size sorarım? Hukuk, adalet için
değil midir? Onu da geçelim, hukuk insan için değil midir? Bu annenin yurt dışı
yasağı niye hâlen devam ediyor? Ben tüm Meclise sesleniyorum: Lütfen bu
insanlık ayıbını gelin hep birlikte kaldıralım, bu çocuk 27 Şubatta ikinci kür
için Almanya’ya gidecek ve onu tüm bir Türkiye toplumu olarak, parti ayırt
etmeksizin lütfen gönderelim, hepimiz gayret edelim. Bu ayıbı insan olarak
kabul etmiyoruz.
Teşekkür
ediyorum. (HDP sıralarından alkışlar)
BAŞKAN
– Aynı mahiyetteki diğer önerge üzerindeki konuşmacımız Trabzon Milletvekilimiz
Sayın Hüseyin Örs. 
Süreniz
beş dakika Sayın Örs. (İYİ PARTİ ve CHP sıralarından alkışlar)
HÜSEYİN
ÖRS (Trabzon) – Sayın Başkan, çok değerli milletvekilleri; kanun teklifinin
11’inci maddesi üzerinde İYİ PARTİ Grubu adına söz aldım, hepinizi en derin
saygılarımla selamlıyorum.
Değerli
milletvekilleri, etkin bir sermaye piyasasının oluşumunun temelinde güven ve
fırsat eşitliği ilkeleri yer almaktadır. Ancak, zaman zaman piyasalarda bu
ilkelere ters düşen işlem ve davranışların olduğu herkes tarafından
bilinmektedir. Bazı piyasa katılımcılarının rasyonel olmayan davranışlarla
hisse senedi fiyatlarında dayanağı olmayan beklenmedik dalgalanmalar yaratarak
yatırımcıları yanlış yönlendirmeleri ve bundan haksız kazanç sağlamaya
çalışmaları manipülasyon olarak nitelendirilmektedir. Özellikle, bireysel yatırımcının
korunması açısından manipülasyon, yasal düzenlemelerle de önlenmeye
çalışılmaktadır. Ekonomimizde halka açık şirket sayısı ve yerli, yabancı
yatırımcı sayısı artmış gibi görünse de gelişmiş ülkelerle kıyaslandığında
yeterli seviyede olmadığı görülmektedir. Ülkemizde yaşanan ekonomik krizler ve
piyasalardaki güven eksikliği, yaşanan olumsuzlukları da tetiklemektedir.
Değerli
milletvekilleri, özellikle “piyasa dolandırıcılığı” olarak da nitelendirilen
manipülasyonlar, ekonomik oyun kurallarının tam olarak netleşmediği ve
uygulamada belirsizlik olan ortamlarda daha sık karşılaştığımız bir durumdur.
Birçok kesimi ilgilendiren manipülasyon, ülke ekonomimizi etkilediği gibi yerli
ve yabancı yatırımcıların piyasalardan uzaklaşmasına da sebep olmaktadır. 
Hukuki
açıdan suç sayılan manipülasyon tanımlanmakta zorlanılsa da bütün ülkelerde
yasaklayıcı çeşitli düzenlemeler mevcuttur. Bizim ülkemizde de Sermaye Piyasası
Kanunu manipülasyonu suç saymış ve yasal yaptırımlara tabi tutmuştur ama bizde
de neyin manipülasyon sayılacağı konusu maalesef netleşmemiştir. Bu
değişiklikle neyin manipülasyon sayılacağı konusu BDDK’ye bırakılmaktadır.
Günümüzde
gelişen teknoloji, yaygın internet kullanımı, finansal bilgilere erişimin
kolaylığı manipülasyon yapma şekillerini çoğaltmış ve çeşitlendirmiştir.
Teknolojik imkânlarla farklı farklı yollar denenerek gerçekleşen manipülasyon
suçunun takibi, bu çeşitlilik karşısında zaten yetersiz kalan yasal
düzenlemelere bir de manipülasyon tanımının belirsizliği eklenince daha da zorlaşmaktadır.
Dolayısıyla bilişim teknolojilerindeki gelişmeler gözlemlenerek, yeni yöntemler
incelenerek ve gerektiği yerde uzmanlardan yardım alınarak manipülasyon suçuyla
etkin bir şekilde mücadele edilmelidir. 
Finansal
piyasalarda “manipülasyon ve yanıltıcı işlemler” olarak kabul edilen işlem ve
uygulamaları gerçekleştirenlere sağlanan menfaatin 2 katından az olmamak üzere,
bir önceki yıl sonu finansal tablolarında yer alan faiz, kâr payı gelirleri,
alınan ücret ve komisyonlar ile bankacılık hizmet gelirlerinin toplamının yüzde
5’i kadar idari para cezası uygulanmaktadır. Fakat menfaat sağlayıcıların
bilinmesi mevcut durumda imkânsız gibi gözükmektedir. Manipülatör menfaat
sağlamak için mutlaka bir aracı kurum üzerinden işlem yapmak zorundadır. Yapılan
işlemler uzman kişilerin görev yaptığı bağımsız denetim kurum ya da
kuruluşlarca denetlenmelidir. Bu denetim sonrası yanıltıcı işlem yaptıkları
belirlenenler MASAK benzeri kuruma iletilmeli, bu kurum manipülatörleri takip
ederek belli aşamalardan sonra yargı sürecini başlatmalıdır. Şunu da belirtmek
zorundayım ki yapılan yapısal değişiklikler belirsiz manipülasyon tanımları
nedeniyle manipülasyon yapılan süreçleri denetim altına almakta ve engellemekte
çok yetersiz kalacaktır. 
Değerli
milletvekilleri, manipülasyonların engellenmemesinin getirdiği zararlar sadece
sermaye piyasası ve aracının fiyatı üzerinde sınırlı kalmayacak, bütün piyasayı
ve ülke ekonomisini etkileyecektir. Manipülasyon suçunu işleyenlerin
cezalandırılması kadar bu suçtan ötürü zarara uğrayanların zararının da tazmini
gerekmektedir. Fakat bu zarara uğrayanların zararlarının nasıl karşılanacağına
dair bir çözüm hâlâ getirilememiştir.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Örs.
HÜSEYİN
ÖRS (Devamla) – Manipülasyon nedeniyle yatırımcılar yanıltılmakta,
aldatılmakta, dolandırılmakta ve haksız kayıplara uğramaktadır. Bu durumun
giderilmesi, ekonomik ortamlarda güvenin tesis edilmesi için gözetim ve denetim
mekanizmalarının etkinliğine ihtiyaç vardır. Bu eksikliklerin giderileceği
inancıyla yüce Meclisi saygılarımla selamlıyorum. (İYİ PARTİ ve CHP
sıralarından alkışlar)
BAŞKAN
– Aynı mahiyetteki önerge üzerine söz isteyen Antalya Milletvekili Sayın Cavit
Arı.
Buyurun.
(CHP ve İYİ PARTİ sıralarından alkışlar)
Süreniz
beş dakika Sayın Arı.
CAVİT
ARI (Antalya) - Sayın Başkanım, değerli milletvekilleri; 176 sıra sayılı
Bankacılık Kanunu ile Bazı Kanunlarda Değişiklik Yapılmasına Dair Kanun
Teklifi’nin 11’inci maddesi üzerine Cumhuriyet Halk Partisi Grubu adına söz
almış bulunmaktayım. Tüm Genel Kurulu saygıyla, sevgiyle selamlıyorum.
Değerli
arkadaşlar, finansal piyasalarda manipülasyon ve yanıltıcı işlemlerle ilgili
Bankacılık Kanunu’nun 76’ncı maddesinin (a) bendinde düzenleme yapılmak
istenilmekte. Bu düzenlemeyle “Bu Kanun kapsamındaki bankalar tarafından; 4
üncü maddede sayılan işlemler yoluyla finansal piyasalarda yapay arz, talep
veya döviz kuru dahil fiyat oluşumunu sağlamak amaçlı işlem ve uygulamaların
yapılması, internet ortamı dahil farklı araçlarla gerçeğe aykırı veya yanıltıcı
bilgilerin yayılması, tasarruf sahiplerinin gerçeğe aykırı veya yanıltıcı
şekilde yönlendirilmesi ya da bu amaçları sağlamaya yönelik benzer işlem ve
uygulamaların yapılması finansal piyasalarda manipülasyon ve yanıltıcı işlemler
olarak kabul edilir. Hangi işlem ve uygulamaların bu madde kapsamına gireceği
Kurul tarafından belirlenir ve Resmi Gazetede yayımlanır.” hükmü getirilmeye
çalışılmakta.
Değerli
arkadaşlar, hangi işlem ve uygulamaların bu madde kapsamına gireceğine burada
kim karar veriyor? Değerli arkadaşlar, burada kararı Kurul vermekte yani bu
kapsama hangi işlemlerin gireceğine dair yetki Kurulda, Kurul tarafından karar
verilmekte.
Değerli
arkadaşlarım, bu şekliyle Kurul, yasa koyucunun yerine geçmekte. Bu düzenleme
Anayasa’ya açıkça aykırıdır. Türkiye Cumhuriyeti devleti bir hukuk devletidir.
Hukuk devletinin en temel özelliklerinden biri kanunsuz suç ve cezalandırmanın
olamayacağıdır. Suç ve cezada kanunilik ilkesinin unsurlarını sayabilirsek
eğer, suç konusunun ve suçu oluşturan eylemlerin kanunda tanımlanması
gerekmekte, birinci ilke. Temel niteliklerinin belirlenmesi gerekir. Suç ve
cezada kanunilik ilkesiyle ilgili Anayasa Mahkememizin çok sayıda kararı vardır
değerli arkadaşlar. Yani öncelikle bir eylemin suç olabilmesi ve bunun
karşılığında da bir ceza tayin edilebilmesinin temel yolu, öncelikle bunun
kanunda yazılı olması gerekmektedir. Burada ise biz yetkiyi Kurula vermekteyiz.
İşte bu düzenleme bu şekliyle açıkça Anayasa’ya aykırıdır. 
Anayasa’nın
2’nci maddesinde belirtilen hukuk devletinin eylem ve işlemleri hukuka uygun,
insan haklarına dayanan, bu hak ve özgürlükleri koruyup güçlendiren, her alanda
adil bir düzeni kurup bunu geliştirerek sürdüren, Anayasa’ya aykırı durum ve
tutumlardan kaçınan, hukukun üstün kurallarıyla kendini bağlı sayan, yargı
denetimine açık olan devlettir, hukuk devleti. 
Yine
hukuk devletinin bu temel ilkelerinden biri belirliliktir. Belirlilik ilkesi,
yalnızca yasal belirlilik değil aynı zamanda hukuki belirliliği içermektedir. O
nedenledir ki bir düzenlemeyi kanuna almak, bir düzenlemenin kanunda yer alması
demek, bunun hukuka uygunluğu anlamına gelmeyecektir. İşte şu an yapılmakta
olan bu düzenlemeyi “Kanuna uygun şekliyle düzenledik.” diye siz ifade
edebilirsiniz ancak bu hukukun temel ilkelerine uygun değildir ve açıkça
Anayasa’ya aykırıdır değerli arkadaşlar. Yani kısa özet, kanunla belirlenmemiş
hiçbir eyleme ceza konulamaz. O nedenle Kurula yetki verilmesi doğru değildir.
Burada hangi eylem ve işlemlerin suç teşkil edeceği açıkça ifade edilmelidir.
Kanunlar öncelikle düzgün bir şekilde Anayasa’ya, evrensel hukuk kaidelerine
uygun düzenlenmelidir. Ve sonrasında da yine, aynı şekilde, düzgün bir şekilde
yargı tarafından uygulanabilmelidir.
Bugün
Türkiye’de yargıyla ilgili sıkıntıların olduğunu hepimiz biliyoruz. 
(Mikrofon
otomatik cihaz tarafından kapatıldı)
BAŞKAN
– Lütfen tamamlayalım.
CAVİT
ARI (Devamla) – Bitiriyorum Sayın Başkanım.
Bugün
Türkiye’de en önemli konulardan birisinin yargının tarafsızlığı ve bağımsızlığı
olduğunu biliyoruz. Bugün Türkiye’de yargının tarafsızlığı ve bağımsızlığı
konusunda maalesef ki şu an yüzde 38’ler civarında bir güvenilirlik kalmıştır
değerli arkadaşlar.
Ben,
getirmeye çalıştığınız bu düzenlemenin Anayasa’ya aykırı olduğunu ifade etmek
istiyorum ve bu düzenlemeden vazgeçilmesi gerektiğini ifade ediyorum.
Hepinizi
saygıyla sevgiyle selamlıyorum.
Çok
teşekkür ederim. (CHP sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 176 sıra sayılı Kanun Teklifi’nin çerçeve 11’inci maddesiyle 5411 sayılı
Kanun’a eklenen 76/A maddesinin birinci fıkrasının ikinci cümlesinin aşağıdaki
şekilde değiştirilmesini arz ve teklif ederiz.
“Bu
madde kapsamına giren işlem ve uygulamalar Kurul tarafından belirlenir ve Resmi
Gazetede yayımlanır.”
 Mehmet
Muş Mehmet Doğan Kubat Ramazan
Can
 İstanbul İstanbul Kırıkkale
 Fehmi
Alpay Özalan Recep Özel Oğuzhan
Kaya
 İzmir Isparta Çorum
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Takdire bırakıyoruz Sayın
Başkan.
MEHMET
DOĞAN KUBAT (İstanbul) – Gerekçe efendim.
BAŞKAN
– Gerekçeyi okutuyorum: 
Gerekçe:
Önergeyle
76/A maddesi kapsamına giren işlem ve uygulamaların Bankacılık Düzenleme ve
Denetleme Kurulu tarafından belirlenmesi öngörülmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmiştir.
Kabul
edilen önerge doğrultusunda 11’inci maddeyi oylarınıza sunuyorum: Kabul
edenler… Kabul etmeyenler… 11’inci madde kabul edilmiştir.
Değerli
arkadaşlarım, elbette gecenin ilerleyen saati oldu ama biraz sabırlı olursak ve
konuşmacılarımız da süresinde tamamlarlarsa aşağı yukarı bir buçuk, iki saatlik
bir süremiz kaldı. Bunu, bugünkü akışımızı bir tamamlayalım diye uğraşıyoruz,
ben de gayret ediyorum Divan olarak. Sizlerden de ricam canlı, seviyeli ve
düzeyli bir şekilde bugünkü konuşmalarımızı, her şeyi bitirerek bir çalışma
gününü bitirmektir.
12’nci
madde üzerinde 3 önerge bulunmaktadır. 
Önergeleri
aykırılık sırasına göre okutup işleme alıyorum.
Türkiye Büyük Millet Meclisi Başkanlığına
Görüşülmekte
olan Bankacılık Kanunu ile Bazı Kanunlarda Değişiklik Yapılmasına Dair Kanun
Teklifi’nin 12’nci maddesinin teklif metninden çıkarılmasını arz ve teklif
ederiz.
 Dursun
Müsavat Dervişoğlu Mehmet Metanet Çulhaoğlu Feridun
Bahşi
 İzmir Adana Antalya
 Şenol
Sunat İsmail Koncuk Ayhan
Erel
 Ankara Adana Aksaray
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önerge üzerinde söz isteyen Antalya Milletvekilimiz Sayın Feridun Bahşi. (İYİ
PARTİ sıralarından alkışlar)
Süreniz
beş dakika Sayın Bahşi.
FERİDUN
BAHŞİ (Antalya) – Sayın Başkan, değerli milletvekilleri; 176 sıra sayılı Kanun
Teklifi’nin 12’nci maddesi üzerine söz aldım. Bu vesileyle yüce Türk milletini
ve Gazi Meclisi saygıyla selamlıyorum.
20
Şubat 2015 tarihinde, bölücü terör örgütü hainlerinin saldırısı sonucu şehit
olan ülkücü şehidimiz Fırat Yılmaz Çakıroğlu’nun şehadetinin yarın 5’inci yıl
dönümü, kendisini rahmetle anıyorum.
Değerli
milletvekilleri, yine, bir torba yasayla karşı karşıyayız. Özal hükûmetleri
döneminde başlayan ancak AK PARTİ hükûmetleri tarafından tamamen rutin hâline
getirilen torba yasa yöntemine bu yasada da başvurulduğunu görüyoruz. Yasalar
sorun çözmek için çıkarılır, yeni sorunlar çıkarsın diye değil. AK PARTİ’nin
daha önce çıkardığı torba yasalarda unutulmuş, eksik bırakılmış, sakıncalı
bulunmuş hususlar yeni torba yasalarla düzeltilmeye çalışılmakta ancak yeni
torba yasalar yeni sakıncalar doğurmaktadır. Torba yasalar yapboz, dene yanıl,
koy kaldır yasalarıdır. Alelacele, yangından mal kaçırır gibi çıkarılan yasalar
sağlıksız ve sorunludur. Bütün bunları daha önce defalarca söylememize rağmen
iktidar yanılmaz olduğunu düşünüyor, yaptığı her işin de doğru olduğuna
inanıyor. 
Daha
önce de yine defalarca dile getirdiğimiz gibi, Roma’da milattan önce 98 yılında
kabul edilmiş bir kanunla yasa yapma tekniğinin ilkesi çizilmiştir. Bu ilke
yasalarda konu birliği olması ilkesidir yani tek konu ya da sıkı bağlantı
içindeki konuların bir yasa içerisinde düzenlenmesi zorunluluğu ilkesidir. İki
bin yüz on sekiz yıl önce konulmuş evrensel hukuk ilkesine bizim
Parlamentomuzda bugün bile uyulmamakta ısrar edilmekte, aralıksız torba yasalar
çıkarılmasına devam edilmektedir. Türkiye Büyük Millet Meclisini bu şekilde
çalıştırmak doğru değildir.
Değerli
milletvekilleri, bugün ilk konuşmamdan itibaren Türk yargısına zaman zaman
değindim, yine değineceğim. Türk yargısının durumu da yine içler acısı
hâldedir, hukuk ve adalete güven sıfırlanmıştır. Konuşmalarımızda ilk günden
beri vurgu yaptığımız husus, hukukun üstünlüğü ve yargı bağımsızlığıdır.
İktidar, Türk yargısını son on sekiz yıldır arka bahçesi hâline getirmek için
çabalamış ve gelinen noktada bunu becermiştir. Başta Ergenekon kumpasları ve 15
Temmuz sonrası yaşananlar Türk yargısını bitirmiştir. 
Şu
unutulmamalıdır ki adalet bir gün herkese lazım olacaktır. Geçmişte
adaletsizliğe uğradıklarını iddia edenler, bir an önce bu adaletsiz uygulamadan
vazgeçmelidir. Adalet, gün gelecek en büyük sığınağınız olacak ancak böyle
giderse öyle bir günde sığınılacak bir adaletten söz etmek dahi mümkün
olmayacaktır. Dün muktedirlerce tahsis edilen zırhlı arabalara binip
kendilerini adaletin mutlak hâkimi gören ve bu güce güvenerek her türlü adalet
katliamını yapan FETÖ terör örgütü mensubu hâkim ve savcıların bugünkü durumu,
bugün adalet mekanizmasında görev yapıp hukuksuz ve adaletsiz davrananlara
örnek olmalıdır. Çok geç olmadan yapılması gereken, yargının sorunlarının
siyasi saiklerle değil, evrensel ilkeler ve objektif kıstaslara göre tespit
edilerek çözüme kavuşturulmasıdır. 
Değerli
milletvekilleri, yargı bağımsız olmak zorundadır. Tüm dünya ülkelerinde bu
konuda kesin düzenlemeler vardır. Ülkemizde de yargı bağımsızlığı Anayasa
hükümleriyle kesin kurallara bağlanmıştır. Nitekim Anayasa’mızın 9’uncu
maddesinde “Yargı yetkisi, Türk Milleti adına bağımsız ve tarafsız mahkemelerce
kullanılır.”, 138’inci maddesinde ise “Hakimler görevlerinde bağımsızdırlar.”
denmek suretiyle kurallara bağlanmıştır. Yani, hâkimlerin bağımsızlığı,
kararlarını verirken hür olmalarını, hiçbir dış baskı ve tesir altında
bulunmamalarını gerektirir. Baskı yapılması kadar, yapılabilme ihtimali de
hâkimlerin bağımsızlığını zedeler. Ne var ki, 2017 Anayasa değişikliği
referandumu yasama organının Cumhurbaşkanı karşısında bağımsızlığını ortadan
kaldırdığı gibi, yargı organının bağımsızlığını da tamamen ortadan
kaldırmıştır.
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen.
FERİDUN
BAHŞİ (Devamla) – Diğer bir ifadeyle, sadece yasama organını değil aynı zamanda
yargı organını da Cumhurbaşkanının kontrolü altına sokmuştur. Şunu özellikle
belirtmek isterim ki, yasama, yürütme ve yargı kuvvetlerinin elinde toplandığı
kişinin kim olduğunun bir önemi yoktur. Bu kişi, bir bilge kral veya halk
tarafından yüksek oyla seçilmiş bir başkan olsa bile durum değişmez. Her gücün
doğasında kötüye kullanılma eğilimi vardır. Yüz otuz yıl önce Lord Acton’ın
söylediği gibi, “İktidar yozlaştırır, mutlak iktidar mutlak yozlaştırır.” Türk
yargısı bir an önce iktidarın egemenliğinden kurtarılmalıdır. 
Bu
vesileyle, yüce Türk milletini ve Gazi Meclisi saygıyla selamlıyorum.(İYİ PARTİ
sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 176 sıra sayılı Bankacılık Kanunu ile Bazı Kanunlarda Değişiklik
Yapılmasına Dair Kanun Teklifi’nin 12’nci maddesinin aşağıdaki şekilde
değiştirilmesini arz ve teklif ederiz.
Saygılarımızla.

Madde
12- 5411 sayılı Kanun’un 77’nci maddesi başlığıyla birlikte aşağıdaki şekilde
değiştirilmiştir. 
“Katılım
bankaları ile kalkınma ve yatırım bankalarına ilişkin hükümler
MADDE
77- Kalkınma ve yatırım bankaları, bu Kanunun 43 üncü maddesinin ikinci
fıkrası, 54, 55, 56, 57, 61, 63, 64, 106 ilâ 129 uncu maddeleri, 130 uncu maddesinin
(a) bendi, 131 ilâ 142 nci maddeleri hariç olmak üzere diğer hükümlerine
tâbidir.
Kurul,
kurumsal yönetim hükümleri ile koruyucu hükümlerin uygulanmasını ve finans
sektöründeki diğer aktörlerin durumunu da dikkate alarak, kalkınma ve yatırım
bankalarından biri, bir grubu ya da tamamı için, belirlenen asgarî veya azamî
standart oranlar ve sınırlardan farklı bir oran veya sınır tesis etmeye,
hesaplama ve bildirim dönemlerini farklılaştırmaya veya genel olarak
belirlenmemiş oran ve sınırlar tespit etmeye yetkilidir. 
Katılım
bankaları ile kalkınma ve yatırım bankalarınca faizsiz yöntemlerle
gerçekleştirilebilecek faaliyetlere ilişkin usûl ve esasları belirlemeye Kurul
yetkilidir.
Katılım
bankaları ile kalkınma ve yatırım bankalarının faizsiz finansman sağlamak
amacıyla katıldıkları ortaklıklar 49 uncu maddenin ikinci fıkrası kapsamında
değerlendirilmez.
Katılım
bankalarının, faizsiz yöntemlerle finansman sağlanması nedeniyle edindikleri
ortaklık paylarının toplam tutarı katılım bankaları tarafından kabul edilen
katılım fonlarının yüzde ellisini aşamaz ve 56 ncı maddenin birinci fıkrasında
belirtilen sınırların hesabında dikkate alınmaz. Katılım bankalarınca faizsiz
yöntemlerle finansman sağlanması nedeniyle üstlenilen yükümlülüklerden dolayı
gayrimenkul ve emtia üzerine yapılan işlemler 57 nci madde kapsamında
değerlendirilmez.”
 Cavit
Arı Mahmut Tanal Sibel
Özdemir
 Antalya İstanbul İstanbul
 Emine
Gülizar Emecan Atila Sertel Abdüllatif
Şener
 İstanbul İzmir Konya
  Neslihan
Hancıoğlu
 Samsun
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önerge üzerinde söz isteyen, İstanbul Milletvekilimiz Sayın Emine Gülizar
Emecan.
Buyurun.
(CHP sıralarından alkışlar)
Süreniz
beş dakikadır.
EMİNE
GÜLİZAR EMECAN (İstanbul) – Teşekkür ederim Sayın Başkan.
Bankacılık
Kanunu’yla ilgili Kanun Teklifi’nin 12’nci maddesi üzerine söz almış
bulunuyorum ve Genel Kurulu saygıyla selamlıyorum.
Değerli
arkadaşlar, tabii, madde 12’ye baktığımız zaman, bu maddedeki düzenlemeyle
Bankacılık Kanunu’nun 77’nci maddesinde yapılan bir değişiklikten söz ediyoruz
burada. Bu yapılan değişiklikle bankacılık sisteminin geneli için belirlenen
standart oran ve sınırların kalkınma ve yatırım bankaları için farklı belirlenebilmesi
konusunda BDDK’ye yetki verilmektedir. Yani burada “kalkınma ve yatırım
bankaları” dediğimiz faizsiz bankalardan söz ediyoruz, faizsiz bankacılık yapan
bankalardan söz ediyoruz. Yani BDDK, kalkınma ve yatırım bankaları için
belirlenen asgari veya azami standart oranlardan ve sınırlardan farklı bir oran
veya sınır tespit edebilecek bu maddeye göre. Sonuç olarak, bu düzenlemedeki
risk, farklı imtiyazlar sağlanarak serbest piyasa ekonomisi içinde rekabetin
bozulabilme riskidir. 
Şimdi,
değerli arkadaşlar, konuşmalarımızda sürekli bahsediyoruz, daha önce de
konuştuk. İşte, bu madde yine BDDK’ye yetki veren bir madde. BDDK nasıl bir üst
kurul demiştik? Artık emir alan bir üst kurul yani özerkliğini kaybetmiş ve
Hükûmet tarafından yönlendirilebilen, emir alan ve aldığı emirleri uygulayan
bir kurul olarak görüyoruz. Şimdi, tabii, burada bu kurula bu yetki verildiği
zaman piyasa ekonomisi içinde rekabetin bozulması yönünde kararlar alabilme
riski de var. Bizim bu noktada uyarılarımız var. Dileriz ki bu noktada BDDK
tedbirli davranır ve bankacılık sektöründe bozulmaya sebep olacak kararlar
almaz. 
Aslında
bu kanun teklifinin tamamına baktığımızda, ne bu madde ne diğer maddelerin
sorunlara hiçbir şekilde çözüm olmadığını da görüyoruz. Yaşanan daralma rakamlarla
da ortada. Bugün kamu bankalarının kârları her geçen gün azalmakta. Size bir
iki tane banka örneği vereceğim arkadaşlar. 2017 ve 2019 itibarıyla aktif
büyüklüklerine göre birkaç bankanın net dönem kârlarına baktığımızda -Türkiye
Bankalar Birliği verileri- örneğin Türkiye Cumhuriyeti Ziraat Bankasının
2017’de net dönem kârı 6 milyar 507 milyonken 2019’da bu 3 milyar 844 milyona
düşmüş. Yine, bir örnek de Halk Bankasından verelim. Yine, 2017’de 3 milyar 10
milyonken baktığımızda 924 milyona düşmüş. Aslında daralma bu rakamlarla da
-daha fazlasını vermeye gerek yok- görülüyor. 
Şimdi,
değerli arkadaşlar, finans sektörünü bankacılık, sermaye piyasaları ve
sigortacılık sektörü oluşturmakta. Şimdi, Türkiye'de baktığımızda finans
piyasaları içerisinde, finans sektörü içinde bankacılığın oranı yüzde
80-90’larda yani sermaye piyasaları ve sigortacılık sektörünün bu finans
sektörü içerisindeki payı çok küçük. Gelişmiş ülkelere baktığımızda ise bunun
tam tersini görmekteyiz. Oralarda bankacılığın oranı çok daha düşük, sermaye
piyasaları ve sigortacılık sektörü çok daha geniş anlamda yer buluyor. 
Şimdi,
bugün bu maddeyle neyi düzenliyoruz? Sektörün içinde küçük bir yer tutan
kalkınma ve yatırım bankalarıyla ilgili bir düzenleme yapıyoruz. Hâlbuki
gerçekten finansal piyasalarda bir gelişme istiyorsak bizim bunlardan ziyade
sermaye piyasaları ve sigortacılık sektörünü geliştirecek düzenlemeler yapmamız
lazım. Aslında hiçbir şeyi doğru yapamadığınız getirdiğiniz kanun
tekliflerinden de belli çünkü aceleyle, günü kurtarmak için yapılan
düzenlemeler hiçbir işe yaramıyor maalesef. Örneğin, İstanbul Borsasına
baktığımızda, bir türlü büyüyemediğini görüyoruz, yeterli derinliğe sahip
olamadığını görüyoruz. Hâlbuki borsanın rakamlarının büyümeye odaklı olması,
büyümesi lazım. O zaman da onunla ilgili yeni girişimlerde bulunulması, yeni
düzenlemeler yapılması gerekiyor değerli arkadaşlar.
Son
olarak bir de 1’inci maddeyle ilgili bir düzenleme var, ona değinmek istiyorum.
Bankacılık sisteminin emin bir şekilde işleyişini tehlikeye düşürdüğü
gerekçesiyle bir bankacının, cumhuriyet savcılığına başvuruda bulunularak, imza
yetkisi kaldırılabilecek. 
(Mikrofon
otomatik cihaz tarafından kapatıldı) 
EMİNE
GÜLİZAR EMECAN (Devamla) – Toparlıyorum Sayın Başkan.
BAŞKAN
– Bir dakikada toparlayın lütfen.
EMİNE
GÜLİZAR EMECAN (Devamla) – Örneğin, bir bankacı “Ekonomide gelecek yıla ilişkin
beklentimiz pozitif büyüme değil negatif büyüme.” yani “Küçülme var.” şeklinde
rapor yazarsa ne olacak? O zaman bu durumda cumhuriyet savcılığına suç duyurusunda
bulunulacak mı? Bu soruların netleşmesi gerekiyor. Bu düzenleme bankacılık
sektöründe çalışan bankacıları baskı altına alacak bir düzenlemedir. Yani bu
düzenlemelerin değiştirilmesi ve düzeltilmesi gerekiyor. Bu hâliyle bu kanun
teklifini kabul etmiyoruz, reddediyoruz.
Teşekkür
ediyorum ve Genel Kurulu saygıyla selamlıyorum.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum. 
Türkiye Büyük Millet Meclisi Başkanlığına
Görüşülmekte
olan 176 sıra sayılı Kanun Teklifi’nin 12’nci maddesinde bulunan “Katılım
bankaları ile” ibarelerinin “Katılım bankalarının yanı sıra” olarak
değiştirilmesini arz ve teklif ederiz. 
 Erol
Katırcıoğlu Kemal Bülbül Mehmet
Ruştu Tiryaki
 İstanbul Antalya Batman
 Mahmut
Celadet Gaydalı Gülüstan Kılıç Koçyiğit  Meral
Danış Beştaş
 Bitlis Muş
 Siirt
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önerge üzerinde söz isteyen İstanbul Milletvekilimiz Sayın Erol Katırcıoğlu.
Süreniz
beş dakika. 
Buyurun.
(HDP sıralarından alkışlar)
EROL
KATIRCIOĞLU (İstanbul) – Teşekkür ederim Sayın Başkan.
Sayın
vekiller, hepinize saygılarımı sunuyorum. 
Şimdi,
bu madde bence düzenlemenin veya teklifin önemli maddelerinden bir tanesi ama
bunu anlamlandırmak ve belli bir perspektifte değerlendirmek için birkaç şey
söylemem gerekiyor daha önceden. 
Biliyorsunuz
2008 krizi esasında iktisat politikaları bağlamında büyük bir çıkmaza soktu
bütün dünyayı yani “Bu krizden nasıl çıkılması gerekir?” sorusunun cevabı
bilinmiyordu çünkü bundan önceki krizler küreselleşmenin yaygınlaşmadığı
dönemlere ait olduğu için daha çok “Keynesyen politikalar” dediğimiz
politikalarla kontrol edilebiliyordu fakat arkadaşlar, bu krizle birlikte bir
anlamda her ülke kendi çıkış stratejisini veya bu meseleyle uğraşmayla ilgili
kendi tercihlerini belirledi. 2009 yılından itibaren, benim gördüğüm kadarıyla,
Adalet ve Kalkınma Partisi bu bakımdan yolu kararların merkezî alınmasına ilişkin
hâle getirmeyi amaçlamak noktasına geldi. Yani kısacası şunu demek istiyorum:
“Serbest piyasa ekonomisi” falan deniyor, bu densin önemli değil, olup olmadığı
da çok önemli değil ama “Temel kararları biz verelim.” diye bir çaba içine
girdi Adalet ve Kalkınma Partisi Hükûmeti. 
Şimdi,
arkadaşlar, bunun sonucu öyle bir noktaya geldi ki –tabii, zaman değişiyor,
toplum değişiyor, ekonomi değişiyor- ve bu geldiğimiz noktada, krizin
derinleştiği noktada –atlayarak düşündüklerimi söyleyeceğim- her şeyi kontrol
edebilen bir Hükûmet olmakla birlikte bankacılığa çok fazla el süremeyen bir
Hükûmetle karşı karşıyayız. Çünkü bunun bir sebebi var, biliyorsunuz,
bankacılık sektöründe 2011 krizinden sonra kabul edilen düzenlemelerle
uluslararası standartlar getirilmişti ve işin ilginç tarafı da bankalarımızın
çoğu yabancıların eline geçmişti. Bakmayın siz, 50 küsür banka var diyoruz ama
bankaların pazar paylarına bakarsanız çok sayıda olmadığını görürsünüz; 7-8
tane banka var ve bunların önemli bir kısmının da yabancı sermayeli olduğunu
görürsünüz. Dolayısıyla da Hükûmet şu anda likiditeyi artırmak, kredi vermek,
bir genişleme yaratmak ve böylelikle krizden çıkmak gibi bir perspektifi
benimsemişken kontrol edemediği veya hükmedemediği önemli bir değişken var,
bankaların kredileri.
Şimdi,
bakın, mevduatların kredilere dönme oranına baktığımızda, aşağı yukarı 1
olduğunu görürsünüz. 1 veya 1,07 gibi bir rakama tekabül eder bu. Yani bu, şu
demektir: Bankalar, esasında topladıkları mevduatları aynen krediye
geçirebiliyorlar fakat daha fazla krediye ihtiyaç var. Çünkü gerçekten de
toplum, bu krizden çıkabilmek için, üretime yeniden dönebilmek için bir parasal
genişleme ihtiyacı içinde ve bunun da… Faizleri zaten indiriyoruz ve bunun
mekanizmaları şu andaki tartışmanın konusu değil ama sonuç olarak, baktığımızda
bu bankacılık sektörünün yapısını değiştirmek gerektiğini hissetti ve bu
önümüze gelen kanun teklifiyle de esasında bu yapıyı değiştirmek değil -dikkat
edin, bakın- değiştirmek değil ama temel bankacılığı yani mevduat bankacılığını
ve onların yarattığı kredileri baypas ederek başka alanlar üretmek zorunda
hissetti kendini ve o sebeple de bu maddeyle şunu yapmak istiyor: Biliyorsunuz,
üç tip banka vardır. Bunlardan bir tanesi “mevduat bankacılığı” dediğimiz
mevduat kabul eden bankalardır. İkincisi, katılım kabul eden yani faizsiz
bankacılık yapan katılım bankaları vardır. Bir de yatırım ve kalkınma bankaları
vardır.
Şimdi,
yatırım ve kalkınma bankaları mevduat kabul edemez kanunu itibarıyla, fon da
kabul edemez; yapabileceği tek şey, kredi bulup kredi imkânları yaratmaktır.
Şimdi, burada bu kanunun bu maddesiyle esasında bu çıkmazı değiştirmek
istiyorlar, kalkınma ve yatırım bankalarını da faizsiz bankacılık yapar hâle
getirmek istiyorlar. Şimdi, bu olabilir ama “Bunun olabilmesi için, daha
doğrusu, bu kanunun çerçevesinde bunu sağlayabilecek mi?” diye sorduğumuzda
onlar da bence karar veremedikleri için –benim anladığım kadarıyla- BDDK’ye bir
görev olarak veriyorlar. Yani BDDK’ye diyorlar ki...
(Mikrofon
otomatik cihaz tarafından kapatıldı) 
BAŞKAN
– Tamamlayalım.
EROL
KATIRCIOĞLU (Devamla) – “Bu bankaların uyumunu sağlamak yani yatırım ve
kalkınma bankalarını faizsiz bankacılık yapan katılım bankaları hâline
dönüştürmek için BDDK her türlü uyumu sağlayacak tedbirleri alır.” deniyor.
Fakat arkadaşlar, bunun hakikaten, CHP’li arkadaşımın söylediği gibi, doğrusu
kanunen Anayasa’ya aykırılık taşıyan bir yönünün olduğunu düşünüyorum.
İkincisi
de, bankacılık sektörünün yapısını değiştirmek yerine onu baypas ederek bir
çözüm yolu bulmaya çalışmayı düşünüyor olması Hükûmetin esasında krizle ilgili
olarak yeteri kadar düşünemediğini söylüyor bana.
Son
bir cümle: Arkadaşlar, Gezi olayı hepimizin üzerinde ciddi ciddi düşünmesi
gereken bir olaydır. Öyle bir iki cümleyle
geçiştirilecek bir olay değildir, siyasi bir arka planı olan sosyolojik bir
olaydır. Yani bununla ilgili konuşmaları dinliyorum, maalesef, bu konuda çok
gayribilimsel bir bakış açısının olduğunu görüyorum. 
Hepinize
saygılar sunuyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir. 
12’nci
maddeyi oylarınıza sunuyorum: Kabul edenler... Kabul etmeyenler... 12’nci madde
kabul edilmiştir. 
13’üncü
madde üzerinde 3 önerge bulunmaktadır. Önergeleri okutup aykırılık sırasına
göre işleme alıyorum.
Türkiye Büyük Millet Meclisi Başkanlığına
Görüşülmekte
olan 176 sıra sayılı Kanun Teklifi’nin 13’üncü maddesinin kanun teklifi
metninden çıkarılmasını arz ve teklif ederiz. 
 Gülüstan
Kılıç Koçyiğit Meral Danış Beştaş Mahmut
Celadet Gaydalı
 Muş Siirt Bitlis
 Mehmet
Ruştu Tiryaki  Kemal
Bülbül
 Batman  Antalya
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan. 
BAŞKAN
– Önerge üzerinde söz isteyen Muş Milletvekilimiz Sayın Gülüstan Kılıç
Koçyiğit. (HDP sıralarından alkışlar) 
Süreniz
beş dakika. 
GÜLÜSTAN
KILIÇ KOÇYİĞİT (Muş) – Sayın Başkan, değerli milletvekilleri; evet, 13’üncü
maddeyi konuşuyoruz ve üzerinde konuşacağımız madde aslında ilginç bir madde.
Çünkü biz buradaki bütün tekliflerde ya da bütün düzenlemelerde
Cumhurbaşkanlığına geniş yetkiler veren düzenlemeleri konuşurken burada aksi
bir uygulama var. Yani bankaların ücret ve masraflarının belirlenmesi
yetkisinin Cumhurbaşkanlığından alınarak Türkiye Cumhuriyet Merkez Bankasına
verilmesi amaçlanıyor. Sanırım burada Merkez Bankası Başkanlığında emrivaki bir
şekilde görev değişikliği yapılması ve bunun da, aslında Merkez Bankası
Başkanının da saraya uyumlu bir faiz politikası izlemesi de bu maddenin
uygulanmasında önemli diye düşünüyorum, bunu bir jest olarak da
değerlendirebiliriz. 
Tabii,
gecenin bu ilerleyen saatlerinde biz AKP’nin finansal krizini nasıl çözeceğini,
yandaşlarına nasıl para aktaracağını konuşurken aslında bugün burada konuşmamız
gereken şeyin ülkenin içinde bulunduğu vahim tablo olduğunu ifade etmemiz
gerekiyor.
Evet,
biz burada şu anda konuşurken Türkiye Cumhuriyeti devletinin ordusu
sınırımızdaki, yakınımızdaki Suriye devletiyle bir savaşın eşiğine gelmiş,
hatta adı konulmamış bir savaşı yürütmek durumundadır. Sizin Kürtlere karşı
yürüttüğünüz düşmanca politika nedeniyle, Kürt karşıtlığınız nedeniyle girdiğimiz Suriye topraklarının her bir tarafında yavaş
yavaş, hezimeti yaşaya yaşaya da -ne yazık ki- buralardan çekilmeye başlıyorsunuz.
Şimdi “İdlib’de Türkiye'nin ne işi var?” sorusunu hepimizin sorması gerekiyor.
Evet, İdlib’de bizim ne işimiz var ve oradaki çeteleri nasıl oluyor da
destekliyoruz? Ya da düne kadar “Dostum Putin” dediğiniz, her türlü iş
birliğini gerçekleştirdiğiniz, Afrin operasyonunda icazet aldığınız, Gri Sipi
ve Serekaniye’ye yönelik saldırılarda icazet aldığınız Putin nasıl oldu da
şimdi bütün bu cihatçı çetelerinizi orada tutmak için size icazet vermiyor ve
şimdi siz Suriye toprağında yeni bir batağı yaşıyorsunuz? Ama sadece
yaşamıyorsunuz, bütün bu ülkeye yaşatıyorsunuz ve bu ülkenin kaynaklarını, şu
anda yapacağınız düzenlemeyle elde edeceğiniz bütün gelirleri de işte bu
cihatçıları fonlamak, onları Suriye topraklarında savaştırmak, onları Doğu
Akdeniz’e göndermek üzerine kurguladığınız da çok açık ve net. 
Şimdi,
bütün bu savaş politikalarının yarattığı krizin kendisi ve bu krizi yönetme
biçiminiz bu ülkeyi baş aşağı götürüyor; bu çok açık ve net. Bakın, bu ülkede
on iki günde 9 yurttaş açlıktan, yoksulluktan, kredi borcundan dolayı yaşamına
son vermiş. Şimdi, biz bu 9 insanın ölümünü, intiharını “intihar” diye
değerlendirebilir miyiz? Hayır, değerlendiremeyiz; bunlar cinayettir. AKP’nin
yoksulluk politikaları sonucu, AKP’nin bütün kaynakları talan eden anlayışı
nedeniyle, kendisine kepçeyle alıp insanları aslında neredeyse ölüm sınırına
getiren mali düzenlemeleri nedeniyle bunların her biri cinayettir ve bu
cinayete azmettirenin de AKP’nin kendisi olduğunu, AKP’nin bu politikası
olduğunu ifade etmemiz gerekiyor. 
Şimdi,
siz, her şeyin üzerini kapatarak pembe tablolar çiziyorsunuz ve sanki bunlar
hiç olmamış gibi davranıyorsunuz. Ama tabii burada işinizi kolaylaştıran şeyler
de yok değil. Örneğin “Devletin Diyanet İşleri Başkanlığı gerçekten bu ülkede
ne yapıyor?” diye sorduğunuzda, sizin bütün yanlış politikalarınıza dinî
fetvalar yazmakla uğraştığını ifade edebiliriz. Örneğin, 8 icracı bakanlıktan fazla bütçesi olan Diyanet İşleri Başkanlığı, yoksul
halkımıza nasıl bir fetva, nasıl bir yaşam biçimi öngörüyor? Diyor ki: “Günün
geç saatlerinde, mümkünse akşam saatlerinde pazara gidin çünkü akşam
saatlerinde pazarda fiyatlar ucuz olur.” Peki, soruyoruz Diyanet İşleri
Başkanlığına: Siz nasıl oluyor da son model arabalara binerken, bu ülkedeki 8
icracı bakanlıktan çok daha fazla bütçeye sahipken, bu ülkedeki saraya her gün
milyon eurolar harcanırken -ki birkaç tanesini söyleyeyim- bunlara bir söz
etmeyip yoksulluktan, canından bezmiş halka pazarın geç saatleri tavsiyesinde
bulunuyorsunuz? Yakında şunu duyarsak sanırım hiç şaşırmayacağız. Diyanet
İşleri Başkanlığı “Aslında çöplerde o kadar da kötü şeyler yok, çöplerin
yanından da beslenirsiniz.” dese inanın ki şaşırmayacağım çünkü bu kadar
yüzsüz, bu kadar fütursuz politikaları kendiniz için düstur edinmişsiniz.
SALİH
CORA (Trabzon) – Biraz da PKK’dan bahset.
GÜLÜSTAN
KILIÇ KOÇYİĞİT (Devamla) – Şimdi, bir iki rakam verelim, bu savaş kimi
zenginleştiriyor? Bu savaş ve rant politikalarından kimler nemalanıyor?
(Mikrofon
otomatik cihaz tarafından kapatıldı)
GÜLÜSTAN
KILIÇ KOÇYİĞİT (Devamla) – Bitiriyorum Sayın Başkan. 
BAŞKAN
– Tamamlayın.
GÜLÜSTAN
KILIÇ KOÇYİĞİT (Devamla) – Örneğin, Kanal İstanbul’a nazır arazi satın alan
Berat Albayrak’ın bütün bu arazi meselesine ilişkin haberlere mahkemeler erişim
engeli getiriyor. Ya da şunu ifade edelim: Erdoğan’ın yazlık ve kışlık sarayına
488 milyon euro harcandı. 
TAMER
DAĞLI (Adana) – Milletin sarayı, milletin. 
GÜLÜSTAN
KILIÇ KOÇYİĞİT (Devamla) – Hâlâ yazlık inşaatı devam eden sarayın bitmesi için
20 milyon euroluk ek bütçeye ihtiyaç var. Bu da değil sadece, yine bütün bu
sarayların masraflarını karşılamak için 93 milyon euro da bütçeden pay ayrıldı.
Siz bu kadar yerken içerken, saraylarda yaşarken halkımız canından oluyor,
halkımız yoksulluktan inim inim inliyor; bunun müsebbibi sizsiniz. Şimdi yeni
bir düzenlemeyle bu ülkenin kaynaklarını bir kez daha yandaşınıza peşkeş çekmek
istiyorsunuz. Bunu kabul etmediğimizi bir kez daha buradan ifade ediyor, Genel
Kurulu saygıyla selamlıyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
MEHMET
MUŞ (İstanbul) – Sayın Başkan, bir söz talebimiz vardı.
BAŞKAN
– Buyurun Sayın Muş.
V.- AÇIKLAMALAR (Devam)
62.- İstanbul Milletvekili Mehmet Muş’un, Muş Milletvekili
Gülüstan Kılıç Koçyiğit’in 176 sıra sayılı Kanun Teklifi’nin 13’üncü maddesiyle
ilgili önerge üzerinde yaptığı konuşmasındaki bazı ifadelerine ilişkin
açıklaması
MEHMET
MUŞ (İstanbul) – Sayın Başkan, değerli milletvekilleri; buradaki konuşmaların teknik
anlamdaki değerlendirmelerine bakıyoruz. Farklı olarak yaklaşmaları pek doğal
partilerin fakat burada bizi Kürt düşmanlığıyla itham ediyor hatip. Bunu kabul
etmemiz mümkün değil. Bizim nazarımızda 83 milyon vatandaşımızın birinin
diğerinden hiçbir farkı yoktur. Nazarımızda hepsi bizim için değerlidir, hepsi
bizim için kıymetlidir, hepsi bizim için eşittir ve bu 83 milyon
vatandaşımızdan toplanan vergiler, yapılan bütçelerle beraber tekrar 83 milyon
vatandaşımıza geri aktarılmaktadır. Eğer bu mekanizmalarda problem olsa
vatandaş kuyumcu hassasiyetiyle -dört yılda ya da beş yılda bir yapılan
seçimlerde- değerlendirir, ona göre iktidarın ibresini değiştirir, başka bir
iktidar getirirdi. Demek ki AK PARTİ’nin uygulamış olduğu politikalar
yağmaymış, talanmış değil… 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Muş.
MEHMET
MUŞ (İstanbul) – …zevküsefa politikaları değilmiş ki vatandaşımız Adalet ve
Kalkınma Partisini ve Cumhurbaşkanımızı görevde tutmaya devam etmiş. 
Bir
diğer mesele… Bakın, bir Külliye yapıldı. Bunun içerisinde cami var, kongre
merkezi var ve yarın açılışı yapılacak olan çok güzel bir kütüphane var.
Bunların hepsi halkımıza açık, halkımızın kullanımına açılmış eserlerdir.
Kütüphane, yirmi dört saat vatandaşlarımıza, öğrencilerimize hizmet verecektir.
Oradaki ikramlar da ücretsiz olacaktır. Burada konuşma yapan, eleştirel
yaklaşan, buraları lüks olarak tanımlayan milletvekillerini de yarınki açılışa
ben de bir milletvekili olarak davet ediyorum. Oradaki kütüphaneyi, oradaki
eseri, orada gençlere hizmet verecek olan güzelliği görmelerini tavsiye ederim
ki milletimiz gördüğü için AK PARTİ’yi güçlendirerek yerinde tutmaktadır.
Genel
Kurulu saygıyla selamlıyorum.(AK PARTİ sıralarından alkışlar)
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Aydın Milletvekili Mustafa Savaş ile 88
Milletvekilinin Bankacılık Kanunu ile Bazı Kanunlarda Değişiklik Yapılmasına
Dair Kanun Teklifi (2/2596) ile Plan ve Bütçe Komisyonu Raporu (S. Sayısı: 176)
(Devam)
BAŞKAN-
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Bankacılık Kanunu ile Bazı Kanunlarda Değişiklik Yapılmasına Dair Kanun
Teklifi’nin 13’üncü maddesinin aşağıdaki şekilde yeniden düzenlenmesini arz ve
teklif ederiz.
“MADDE
13- 5411 sayılı Kanunun 144 üncü maddesinin birinci fıkrasının birinci
cümlesinde yer alan “Cumhurbaşkanı” ibaresi “Kurul” şeklinde, “bu maddede
belirtilen işlemlerde sağlanacak” ibaresi “her türlü işlemlerinden elde edecekleri
ücret, masraf, komisyon ve” şeklinde değiştirilmiş ve ikinci cümlesi
yürürlükten kaldırılmıştır.”
 Mehmet
Metanet Çulhaoğlu  Dursun Müsavat Dervişoğlu 
İsmail Koncuk
 Adana
 İzmir  Adana
 Şenol
Sunat  Feridun Bahşi  Bedri
Yaşar
 Ankara
 Antalya  Samsun
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZSÜCÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önerge üzerinde söz isteyen Samsun Milletvekilimiz Sayın Bedri Yaşar. (İYİ
PARTİ sıralarından alkışlar) 
Süremiz
beş dakika.
BEDRİ
YAŞAR (Samsun) – Sayın Başkan, değerli milletvekilleri; yüce heyetinizi
saygıyla selamlıyorum. 
176
sıra sayılı Bankacılık Kanunu ile Bazı Kanunlarda Değişiklik Yapılmasına Dair
Kanun Teklifi’nin 13’üncü maddesi üzerinde grubumuz adına söz almış bulunuyorum.

Değerli
arkadaşlar, teklifin 13’üncü maddesinde Bankacılık Kanunu’nda yapılan
değişiklikle bankaların kredi, mevduat, dış ticaret, transfer, nakit yönetimi
ve kredi kartı gibi tüm faaliyetlerden aldıkları ücret, masraf ve komisyonların
belirlenmesi konusunda Cumhurbaşkanında bulunan yetki Türkiye Cumhuriyet Merkez
Bankasına verilmektedir. Hepimiz biliyoruz ki Sayın Cumhurbaşkanımızın önünde
bekleyen hakikaten binlerce imza var. Bu iş yükünün Sayın Cumhurbaşkanımızdan
alınıp Merkez Bankasına verilmesini destekliyoruz. 
Hatta,
özellikle son dönemlerde, bu hidrolik santraller daha çok vadilerde kuruluyor,
bu vadiler de daha çok orman arazileri içerisinde. Orman arazilerinden bu
tahsislerin yapılması dahi Sayın Cumhurbaşkanımızın imzasına tabi. Hatta bugün
KİT Komisyonunun bir denetimindeydik. Bir havaalanına ismin verilmesi bile yine
Sayın Cumhurbaşkanımızın yetkisinde; sırası gelmişken onu da burada analım. Son
dönemlerde, Hatay’da “Hatay Tayfur Sökmen Havaalanı” isminin verilmesini biz
Komisyonda benimsedik Hatay Milletvekili arkadaşımızın teklifiyle. Bunun
isminin verilmesi bile Sayın Cumhurbaşkanımızın yetkisinde. Sayın
Cumhurbaşkanımızı bu kadar yetkilerle donatıyoruz -itirazımız yok- ama bu iş
yükünün altından kalkması da mümkün değil. 
Şimdi,
burada da bir bankanın çek tahsilatından, senet
tahsilatından veya bir havaleden para almasının, ne kadar para alacağının
yetkisinin Cumhurbaşkanlığından alınıp Merkez Bankasına verilmesi doğrudur,
bunu destekliyoruz. Tabii, bankalar iş dünyasının da bir parçası. Bugün,
özellikle bankalarda -ne kadar eskiye yönelik siciller silinse bile- bir kredi
talebinde bulunduğunuz zaman, hangi bankaya giderseniz gidin ya “Bundan on sene
önce bir kredi ödemeniz gecikti.” veya “Bir çekiniz yazıldı.” şeklinde ibareler
önünüze geliyor, bugün bile kredi almanız imkânsız hâle geliyor. Hâlbuki, biz 3
tane yasa çıkardık bu sicillerin tamamen silinmesine yönelik. Bankalar
Birliğinin, maşallah, kredi verirken bu konuda iş birlikleri fevkalade iyi.
Bütün bankalar kendi aralarında buna baktığı anda “Sen falanca tarihte şu
bankadan şu işlemi yapmışsın, bunda bir gecikme var, dolayısıyla kredi
alamazsınız.” diyor. 
Yeri
gelmişken söyleyeyim: Bu, geri dönülemez bir şekilde nasıl yok edilir;
4’üncüsüyle mi yok edilir, 5’incisiyle mi yok edilir en pratik, Sayın
Cumhurbaşkanımızın çıkaracağı bir kararnameyle mi yok edilir, bilemiyorum ama
bu sicil önemli. Bugün, özellikle Hükûmet piyasayı kredi vererek canlandırmaya
çalışıyor, piyasaya para arzı yapmaya çalışıyor. Bu doğrudur, kredidir, desteklenmelidir
ama bazı kurum ve kuruluşların çok rahat aldığı kredileri, özellikle küçük ve
orta boy esnaf alırken yedi sülalesinin sorgulandığını hepimiz biliyoruz; o da
yetmiyor, memur kefilden tutun hatırlı kefile kadar bir sürü uygulamaları var. 
Yine,
bunun devamında, özellikle bankalarda bu çek meselesi var. Bakın, çekten dolayı
şu an birçok insan ya hapiste ya da hapse girmeyi bekliyor, bunu daha önce de
bu kürsüden dile getirdim. Değerli arkadaşlar, Çek Yasası’yla çeke getirdiğimiz
hapis cezasıyla ben çok da fazla çeklerin ödendiğini düşünmüyorum çünkü bu ceza
yokken yazılan çek miktarı ile bu ceza çıktıktan sonra yazılan çek miktarı
arasında bir değişiklik yok. Bunlara
denetimli serbestlik kapsamında bir uygulama yapalım; hiç olmazsa dışarıda kalsın,
işlerine devam etsinler, hem de borçlarını ödemeye çalışsınlar. 
İkincisi:
Sıkıntılı şirketleri yöneten insanlar uluslararası arenada itibarlı insanlar.
“Bunlar kriz yönettiler, krizde gemilerini iyi idare ettiler.” diyor ama bugün
sıkıntıları yaşayan firma ve işletmeler, bunları yöneten idareci ve yöneticiler
bankalarda hep ikinci sınıf insan muamelesi görmeye devam ediyor. Zaten
bankacılık yapısı itibarıyla özelleştirmelerle beraber elimizde yerli banka
sayısı bir elin parmaklarını geçmiyor. 53 tane banka var.
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
BEDRİ
YAŞAR (Devamla) – Toparlıyorum Başkanım. 
Özellikle,
zaten kredi kullanımında, konut kredilerinde -hepiniz görüyorsunuz- Hükûmet
aşağı çekmeye çalışırken mevcut yabancı sermayeli bankaların bunlara uyum
göstermediğini de hepimiz biliyoruz. Bunun dışında, diğer faaliyetleriyle
ilgili elde ettikleri gelirler de Merkez Bankasına aktarılıyor. Hâlbuki, bunun,
Bankacılık Düzenleme ve Denetleme Kurulunun uhdesinde kalması lazım. Bağımsız
denetim kuruluşları tarafından bu kurum ve kuruluşların kesinlikle denetlenmesi
gerekiyor. Bu faslın, yani (b) faslının BDDK kapsamına aktarılmasının daha
doğru olacağını düşünüyoruz; bunun Merkez Bankasında olmaması lazım, Merkez
Bankasının yeterince iş yükü var. Dolayısıyla -özellikle bu bankacılık
sektörüyle ilgili- bankacıların biraz daha üreticiye, esnafa daha uygun
şartlarda kredi sağlaması da denetim altına alınırsa daha faydalı olacağını
düşünüyoruz. 
Yüce
heyetinizi saygıyla selamlıyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum. Kabul edenler… Kabul etmeyenler… Kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 176 sıra sayılı Bankacılık Kanunu ile Bazı Kanunlarda Değişiklik
Yapılmasına Dair Kanun Teklifi’nin 13’üncü maddesinin aşağıdaki şekilde
değiştirilmesini arz ve teklif ederiz.
Saygılarımızla.
MADDE
13- 5411 sayılı Kanunun 144 üncü maddesinin birinci fıkrasının birinci
cümlesinde yer alan "Cumhurbaşkanı” ifadesi “Merkez Bankası” şeklinde, “bu
maddede belirtilen işlemlerde sağlanacak” ifadesi “her türlü işlemlerinden elde
edecekleri ücret, masraf, komisyon ve” şeklinde değiştirilmiş ve ikinci cümlesi
yürürlükten kaldırılmıştır.
 Cavit
Arı Emine Gülizar Emecan Mahmut
Tanal
 Antalya İstanbul İstanbul
 Abdüllatif
Şener Neslihan Hancıoğlu  Atila
Sertel
 Konya Samsun
 İzmir
 İsmail
Atakan Ünver
 Karaman
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önerge üzerine söz isteyen Karaman Milletvekilimiz Sayın İsmail Atakan Ünver.
(CHP sıralarından alkışlar)
Süreniz
beş dakika.
İSMAİL
ATAKAN ÜNVER (Karaman) – Sayın Başkan, değerli milletvekilleri; yüce Meclisi
saygıyla selamlıyorum.
Teklifle,
bankaların, bankacılık faaliyetleriyle ilgili olarak çeşitli adlar altında
aldığı ücretleri belirleme yetkisi Merkez Bankasına devrediliyor. 
Tabii,
Merkez Bankası denilince Merkez Bankası Başkanının değiştirilme sürecinde
Cumhurbaşkanı Erdoğan’ın “Verilen talimatlara uymayan bu arkadaşımızın bir
değişikliğe tabi tutulmasının gerektiğine inandık.” sözü hâlâ kulaklarımızda
çınlıyor. Bu sözün bizim kulağımızda çınlaması önemli değil de Türkiye’de
yatırım yapan ya da yatırım yapacak yatırımcıların kulağında da çınlıyor. 
Piyasa
ekonomisinin temel esaslarından biri, Merkez Bankasının, kararlarını bağımsız
olarak ve ekonominin koşullarını göz önüne alarak vermesidir. Eğer siz Merkez
Bankasına talimat vererek kararlar aldırıyorsanız, bu, yatırımcı güvenini
sarsar. Üstelik, bir de ülkenizdeki hukuk kuralları öngörülebilir olmaktan
çıkmışsa, yargıya müdahale edildiğine dair güçlü kanıtlar varsa ya da var olan
hukuki metinlere, mesela anayasal güvencelere ve kanunlarla belirlenmiş
yasaklara dahi uyulmuyorsa çok ihtiyaç duyduğunuz sermaye ülkenize gelmez. 
Siz,
tüm uyarılara rağmen, ülkedeki hukuksal metinleri ve uygulamaları öngörülebilir
olmaktan çıkarıyorsunuz. Yargıya müdahale etmek isteyen, eden bir anlayış hâkim
yürütmenin başında. Yargı makamları üzerine “Karar verirken bizim gibi
düşüneceksiniz.” anlayışı bazen sessiz, bazen de bağıra çağıra pompalanıyor.
Yargıya ve piyasa ekonomisine göre bağımsız, özerk olması gereken kurumlara
yapılan müdahaleler sermayeyi ürkütüyor. Ürken sermaye de yatırım yapmaktan
kaçınıyor, bu da son dönemlerde yaşadığımız ekonomik darboğazın derinleşmesine
sebep oluyor. Mesela, sanayi üretimi 2019 yılında binde 6 daralmış durumda. Bu
daralmaya çareniz, sanayi üretimini artıracak bir çözümünüz var mı? Yok.
Aksine, yaptığınız düzenlemelerle ekonomiyi daha da açmaza sürüklüyorsunuz.
Bugünlere, yarattığınız sanal bir ekonomik refah algısıyla geldiniz. Hep
rakamlara yalan söylettiniz, kendiniz de bu yalanların tercümanlığını yaptınız.
Bugüne kadar “Ekonomiyi 3 kat büyüttük.” söylemini kullandınız, bu söylemle
halkımızın bir kesimini de inandırdınız. Bu dönemde, vatandaşın bankalara olan
borcunu 90 kat, devletin borçlarını ise 5,5 kat artırdınız. 2002 yılında
vatandaşın bankalara olan borcu 6 milyar 600 milyon lirayken bugün 596 milyar
200 milyon lira; artış tam 90 kat. İktidara geldiğiniz 2002’de devletin iç ve
dış borçları toplam 243 milyar lirayken bugün 1 trilyon 86 milyar lira oldu. 
Size
bir soru: Borç niye artar? Tabii ki geliriniz giderinizden azdır ki borcunuz
artar. Kurduğunuz düzen, ortada bir yiğit olmasa da “Borç yiğidin kamçısıdır.”
atasözümüze dayanıyor yani sizin ekonomik düzeniniz kamçılı ekonomik düzen.
Ekonomimiz üretime değil, tüketime dayanıyor. Rakamların ortaya koyduğu gerçek
şu: Üretmeden, kazanmadan borçla tüketim yapıyoruz, tükettikçe kamçılanıyoruz,
kamçılandıkça tüketiyoruz. Böyle bir ekonomik düzenin sürdürülebilmesi zaten
mümkün değildi. Şimdi, kamçı bulmak da o kadar kolay değil, bulunsa da bedeli
ağır oluyor. Hani bizi kıskanan Almanya var ya, otuz yıl vadeyle ve eksi faizle
borçlanıyor. Ekonomisi size göre uçan, bize göre batan Türkiye ise yüzde 4’ler,
5’ler civarında borçlanıyor. Evet, “Almanya bizi kıskanıyor.” Nasıl kıskanmasın
ki? Vatandaş yeni borç bulamaz olunca ve yeterli geliri olmadığı için eski
borcunu da ödeyemeyince takibe alınan borçlarda patlama oldu. 2002’de takibe
düşen tüketici kredisi ve kredi kartı borç miktarı 278 milyon lirayken bugün
takibe düşen borç miktarı 20 milyar 800 milyon lira oldu. Ocak 2020 verilerine
göre icra dairelerindeki derdest dosya sayısı 20 milyon 391 bine ulaşmış
durumda. Sanayide üretim daraldığı için karşımıza çıkan kaçınılmaz bir gerçek
ve trajedi de işsizlik. İşsizlik yüzde 13,3’e, işsiz sayısı da 4 milyon 308 bin
kişiye ulaşmış durumda. Gençlerde ise durum daha vahim, her 4 gençten 1’i
işsiz.
(Mikrofon
otomatik cihaz tarafından kapatıldı)
BAŞKAN
- Tamamlayın Sayın Ünver.
İSMAİL
ATAKAN ÜNVER (Devamla) – Bu tablonun anlattığı gerçek hiç de sizin anlattığınız
gibi 3 kat büyüyen bir ekonomi gerçeği değil. Karşı karşıya kaldığımız gerçek:
Evine ekmek götüremediği için “Çocuklarım aç.” diye bağıra bağıra kendisini
yakan baba, elektrik borcunu ödeyemedikleri için birlikte siyanür içip ölen
kardeşler, çocuklarını saç kurutma makinesiyle ısıtıp kendisini yan odada asan
anne gerçeğidir. 
Bu
gerçekler karşısında yapmanız gereken aslında bırakıp gitmenizdir. Ancak sizin
bırakıp gitmek gibi bir niyetiniz olmadığını biliyoruz. Umudumuz
yurttaşlarımızda. Nasıl sizi 31 Martta yerel yönetimlerden attıysa, hatta bu
ders yetmeyince 23 Haziranda bir de sağlamasını yaptıysa, yapılacak ilk seçimde
sizi ülke yönetiminden gönderecek. Vatan millet için, geleceğimiz için,
çocuklarımız için o günün her gün bir gün daha yaklaştığını görüyor,
yurttaşlarımıza zor günlerin geçeceğinin müjdesini bugünden vermek istiyorum. 
Genel
Kurulu saygıyla selamlarım. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
13’üncü
maddeyi oylarınıza sunuyorum: Kabul edenler… Kabul etmeyenler… 13’üncü madde
kabul edilmiştir.
14’üncü
madde üzerinde 2 önerge bulunmaktadır. Önergeleri okutup aykırılık sırasına
göre işleme alıyorum:
Türkiye Büyük Millet Meclisi Başkanlığına
Görüşülmekte
olan 176 sıra sayılı Kanun Teklifi’nin 14’üncü maddesinin kanun teklifi
metninden çıkarılmasını arz ve teklif ederiz.
 Ebrü
Günay Mehmet Ruştu Tiryaki  Mahmut
Celadet Gaydalı
 Mardin Batman Bitlis
 Kemal
Bülbül   Gülüstan
Kılıç Koçyiğit
 Antalya  Muş
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkanım.
BAŞKAN
– Önerge üzerinde söz isteyen, Mardin Milletvekilimiz Sayın Ebrü Günay. (HDP
sıralarından alkışlar)
Süreniz
beş dakika Sayın Günay.
EBRÜ
GÜNAY (Mardin) – Teşekkürler Sayın Başkan.
Sayın
Başkan ve değerli milletvekilleri; üzerinde konuştuğumuz kanunun 14’üncü
maddesi üzerinde söz aldım. 
Bu
maddede, Bankacılık Kanunu’nda yer alan ceza tutarlarının güncellenmesi,
finansal piyasalarda manipülasyon ve yanıltıcı işlemlerde ceza uygulanması
öngörülmekte. Yaptırım kararı verilinceye kadar aykırılığın 1’den fazla kez
uygulanması ve idari para cezası verilmesi sonrasında iki yıl içerisinde
tekrarlanması hâlinde BDDK’ye idari yaptırımı ağırlaştırma yetkisi veriyor. Söz
konusu maddede, BDDK’nin kuruluşlara verdiği idari para cezalarının
miktarlarını güncelliyor. 
Teklifte
yer alan ifadelerden hareketle, hangi işlemlerin manipülatif olduğu, yanıltıcı
işlemin ne olduğu, bankacılık sistemini tehlikeye düşüren işlemler yapmanın ne
anlama geldiği bilinmemektedir. Söz konusu ifadeler, tanımı yapılmamış, yoruma
açık ve duruma göre değişebilecek işlem ve eylemlerdir ve böylesi yeni bir suç
tanımı BDDK’ye yetki vererek değil ancak yeni bir yasayla yapılmalıdır.
Dolayısıyla, madde hukuka uygun değildir.
Cumhurbaşkanı
Recep Tayyip Erdoğan’ın 31 Mart seçimlerinden önce “Gözlerinin yaşına
bakmayız.” dediği bankaların manipülatif işlemlere imza attığı kanaati BDDK’de
oluşursa söz konusu bankaların yıllık gelirinin yüzde 5’ine el konulacaktır.
Düzenlemenin, yabancı ortaklı bankaların Türkiye’den çekilmesine neden
olabileceği düşünülüyor. Nitekim, teklif TBMM’ye geldiğinde -sunulmadan bir
süre önce- HSBC’nin bu yönde karar açıklaması dikkat çekici. 
Uzmanlar,
söz konusu teklif için, “2001 yılında yaşanan banka krizinin bir benzerini
doğurabilir.” açıklamasını yapıyor ancak iktidar her zaman olduğu gibi uzman
görüşünü es geçip kendi bildiğini okuyor ve ülkeyi yeni bir kriz içerisine
doğru götürüyor. 
Değerli
arkadaşlar, çiftçi de esnaf da sabit gelirli de borçlu. Borçlar yüzünden
tarımsal üretim durmuş, hayvancılık gerilemiş, ülkede üretim yapılmıyor. Siz,
kalkmış, bankaları da tekelinize almak için ne kanunlar çıkarabileceğinizi
düşünüyorsunuz.
Mısır
ve buğday üretimine öncülük eden Mardin’de DEDAŞ yüzünden tarlalar kurumuş,
bunu önleyecek teklifiniz var mı? Hayır, yok. Sadece kendi çıkarlarınız için
hazırladığınız bu teklifler ve ülkede uyguladığınız tekçi politikalarla
halklarımızı borçlandırdınız. Şimdi, borçluyu daha yüksek faizle borçlandırarak
batağa sürüklüyorsunuz. Başta Meclis ve tüm kurumları tekeli altına alan tek
adam rejimi, şimdi de bankaları siyasi baskıyla ehlîleştirmeye çalışıyorsunuz;
bunu da iktidarın sopası hâline getirdiğiniz BDDK eliyle yapıyorsunuz. Önce
kamu bankalarına, şimdi özel bankalara; amaç ne peki? Amaç, iktidarın bekası.
Amaç, AKP iktidarının ülkeyi içerisine soktuğu ekonomik krize karşı önlemler
almak ve iktidarın bu ekonomik enkaz altında kalmasını önlemek. Kısacası, bu
kanun teklifi, bankacılık sektörünün sorunlarını çözmek için değil, ekonomiyi
gün geçtikçe daha derin bir krize sokan AKP iktidarının bir yıl daha fazla
yaşayabilmesi için sunulmuştur. 
Devlet
sistemleri öngörülebilirlikler üzerine kuruludur. Hukuk açık, net ve hiçbir
şüpheye yer bırakmayacak şekilde düzenlenmelidir. Dolayısıyla, üzerinde söz
almış bulunduğum 14’üncü madde, Bankacılık Düzenleme ve Denetleme Kurumunun
kuruluşlara verdiği idari para cezası miktarını düzenliyor. Peki, bunu neye
göre yapıyor? Bilmiyoruz. Hangi işlemler manipülatif belli değil. “Yanıltıcı
işlem” dediğimiz şey ne? Tam bir muamma. Bankacılık sistemini tehlikeye düşüren
işlemler yapmanın anlamı ne? Onda da bir açıklık yok. Yasak koyuluyorsa neyin
yasaklandığı tanımlanmak zorunda; yoruma açık, duruma göre değişebilecek işlem
ve eylemleri kanun koyucu olarak Meclisimiz tanımlamak zorunda. Aksi; keyfî,
hukuka aykırı işlemlerin önünü açmak demektir ki biz bir hukuk devletiyiz, buna
izin vermemeliyiz. Manipülatif, yanıltıcı işlemlerin suçu, BDDK’ye yetki
vererek değil, yasa içinde tanımlanarak yapılmalıdır. Yani bu bir yasama
faaliyeti yetkisini herhangi bir kuruma devredemeyiz, kurumlar yasa koyucu
yerine geçemez. Dolayısıyla, bu madde de hukuka aykırıdır ve çekilmesi
gerekiyor. 
Teşekkürler.
(HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 176 sıra sayılı Bankacılık Kanunu ile Bazı Kanunlarda Değişiklik
Yapılmasına Dair Kanun Teklifi’nin 14’üncü maddesiyle değiştirilen Bankacılık
Kanunu’nun 146’ncı maddesinin ikinci fıkrasının madde metninden çıkarılmasını
arz ve teklif ederiz.
 Cavit
Arı Abdüllatif Şener 
Neslihan Hancıoğlu
 Antalya Konya Samsun
 Mahmut
Tanal Sibel Özdemir Atila
Sertel
 İstanbul İstanbul İzmir
 Emine
Gülizar Emecan
 İstanbul

BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önerge üzerine söz isteyen İstanbul Milletvekilimiz Sayın Mahmut Tanal. (CHP
sıralarından alkışlar)
MAHMUT
TANAL (İstanbul) – Değerli Başkanım, değerli milletvekilleri; hepinizi
saygıyla, hürmetle selamlıyorum.
Anayasamızın
2’nci maddesi “Türkiye Cumhuriyeti, bir hukuk devletidir.” der. Hukuk
devletinde, yönetilenler kadar yönetenler de aynı zamanda, hukuka ve Anayasa’ya
bağlı kalmak zorundadır. Eğer bir ülkede yönetenler, yönetilenler gibi kendini
hukuka bağlı saymıyorlarsa o ülkede despotluk vardır; onun anayasasında ne
yazarsa yazsın, o ülkenin turnusol kâğıdı yani demokratik olup olmadığı
kanunlara bağlı kalmasına, kanunların uygulanmasına, yargının o ülkedeki
tutumuna bağlıdır ve üzerindeki baskısına bağlıdır. Şimdi, eğer bir ülkede
hukuk yoksa, hukuk güvenliği yoksa siz o ülkede banka düzenleme kanunu değil, hangi
kanunu getirirseniz getirin, o ülkede istihdam olmaz, yatırım olmaz, işsizlik
bitmez, adaletsizlik bitmez. 
Şimdi,
sıcak simit gibi “Ülkede gerçekten hukuk var mıdır, yok mudur?” sorusu… Osman
Kavala davasını ne kadar bilirsiniz, bilemiyorum; ben size sürem içerisinde
ayrıntılı olarak belirteyim: Osman Kavala, ilk tutuklandığı zaman iki
soruşturma nedeniyle tutuklandı. Birincisi, FETÖ soruşturması nedeniyle
2017/96115 soruşturma numarasıyla soruşturma yapıldı ve buradaki tutuklama Türk
Ceza Kanunu’nun 309’uncu maddesine göreydi. Gezi davasıyla ilgili tutuklama ise
Türk Ceza Kanunu’nun 312’nci maddesine göreydi. Tabii, sekiz yüz kırk gün
tutuklu kaldıktan sonra beraat etti ve tahliye kararı… Ancak bu, FETÖ
soruşturmasından dolayı yani 2017/96115 numaralı soruşturma dosyasında savcının
istemi doğrultusunda tahliye kararı verilen bir davadır; bu davada bugüne kadar
herhangi bir iddianame düzenlenmemiştir, herhangi bir dava açılmamıştır. O
dosya gayet rahat cumhuriyet başsavcılığında bekletilmektedir. Geliyoruz…
312’nci maddesinden beraat ve tahliye kararıyla ilgili olarak peki şunu
sormazlar mı: Bu iddianameyi kim düzenlemişti? 
Bakın,
değerli arkadaşlar, bugüne kadar beraat kararı verilen gerek Ergenekon’daki,
Balyoz’daki ve gerekse Gezi davasındaki tüm davaların iddianamesini hazırlayan
savcıların hepsi FETÖ’den ihraç edildi. Dün beraat edilen davanın iddianamesini
de aynı şekilde FETÖ’den ihraç edilen bir savcı düzenlemişti. Şimdi, bu dosya
bugüne kadar bekletilecek, bu hukuk devletinde yaşanan bir hadise değil. Tüm
hukukçu arkadaşlarımız bilirler, eğer bu şekilde bir tahliye kararı verilmiş
ise siz sil baştan alıp yeniden sorgu yapamazsınız; bu, yasak sorgu sistemine
girer, ki Anayasa’mızın 38’inci maddesinin altıncı fıkrası uyarınca bunlar bir
iddianamenin düzenlenmesine esas teşkil etmez değerli arkadaşlar. Yani doldur
boşalt yöntemiyle “Ben senden istediğim ifadeyi alıncaya kadar seni tahliye
ederim, tutuklarım; tahliye ederim, tutuklarım.” Bu, yasak sorgu yöntemidir,
Ceza Muhakemesi Kanunu bu tür uygulamayı yasaklamıştır; bu, aynı zamanda
Anayasa’mıza da aykırıdır.
Geliyoruz...
Efendim, buradaki tutuklamaya sevk yazısında şu deniliyor: “Dışarıda bulunan
filan filan kişilerle görüşülmüş.” “Görüşüldü.” dedikleri kişilerle bu
telefonun içeriğinin ne olduğu belli değil. Yani her telefon görüşmesi, yabancı
bir kişiyle telefon görüşmesinin yapılmış olması... Avrupa İnsan Hakları
Sözleşmesi’nin, daha doğrusu Avrupa İnsan Hakları Mahkemesinin 154’üncü
paragrafında “Bu bir tutuklama sebebi de olamaz.” deniliyor değerli arkadaşlar.
Şimdi,
eğer bir ülkede bu şekilde, sekiz yüz kırk günden beri keyfî bir şekilde
herhangi bir iddianame düzenlenmiyor, herhangi bir delil araştırılmıyor...
Buradaki tutuklamaya sevk yazısında sadece bulgulara dayalı olarak deniliyor.
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Tanal.
MAHMUT
TANAL (Devamla) – Özür dilerim, bitireceğim Başkanım.
Hepimiz,
kim suç işlemişse mutlaka cezalandırılmalı. Biz, suç işleyen hiç kimsenin
korunmasını, kayırılmasını istemiyoruz ama değerli arkadaşlar, siz bir insanla
ilgili soruşturmayı sekiz yüz kırk gün önce başlatacaksınız yani 2017 yılının
soruşturma numarasıyla başlatacaksınız, 19/2/2020, bugünkü tarihle de
tutuklamaya sevk edeceksiniz; bunun adı keyfîliktir. Böyle bir ülkeye hiçbir
yatırımcı gelip o ülkede yatırım yapmaz. Hepinizin başına gelebilir. Efendim,
hatta burada deniliyor ki: “Darbe sürecinde karar mekanizmasına katılanlardan
olduğu şüphesiyle...” O zaman demek ki ellerinde, bu darbe teşebbüsündeki karar
mekanizmasına katılanların hepsini açıklamaları gerekiyor. Kimler bu karar
mekanizmasına katıldı? Bugüne kadar karar mekanizmasına katılanların listesi
açıklanmadı değerli arkadaşlar. Yani eğer biz gerçekten burada hukuk arıyorsak,
adalet arıyorsak... 
(Mikrofon
otomatik cihaz tarafından kapatıldı) 
MAHMUT
TANAL (Devamla) – Bitiriyorum Başkanım, çok özür dilerim.
BAŞKAN
– Buyurun, tamamlayın.
MAHMUT
TANAL (Devamla) – Değerli arkadaşlar, burada hâkimlerin pusulası
Cumhurbaşkanının söylediği sözler olmamalı. Hâkimlerin pusulası adalet olmalı,
hukuk devleti olmalı, hukukun üstünlüğü olmalı. Bakın, Türkiye, hukuk devleti
sıralamasında 125 ülke arasında şu anda 109’uncu sırada, 125 ülke arasında biz
109’uncu sıradayız. Burada, bizim üzerimizde hangi ülkeler var değerli arkadaşlar?
Üst sıralarda olanlar; Tunus bizim üzerimizde, 61’de, Gürcistan 41’de, Şili
25’te, Özbekistan 94’üncü sırada değerli arkadaşlar. Siz burada hangi yasayı
yaparsanız yapın, fabrikalar kapanıyorsa bir ülkede, cezaevlerinin sayısı
sürekli artıyorsa, o ülkede hukuk güvenliği yoksa yapacağımız bu şekildeki
-sübvansiyon- düzenlemelerle bu ülke rahatlığa kavuşmaz. 
Hepinize
teşekkür ediyorum. Saygılarımı sunarım. 
İyi
çalışmalar diliyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
14’üncü
maddeyi oylarınıza sunuyorum: Kabul edenler… Kabul etmeyenler… 14’üncü madde
kabul edilmiştir. 
Değerli
milletvekilleri, 15’inci madde üzerinde 1 önerge bulunmaktadır. 
Önergeyi
okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 176 sıra sayılı “Bankacılık Kanunu ile Bazı Kanunlarda Değişiklik
Yapılmasına Dair Kanun Teklifi”nin 15’inci maddesinin aşağıdaki şekilde
değiştirilmesini arz ve teklif ederiz. 
Saygılarımızla.

MADDE
15 – 5411 sayılı Kanunun 147 nci maddesinin birinci fıkrasının (a) bendinde
bulunan “beşbin Yeni” ibaresi “yüzbin” şeklinde, “onbeşbin Yeni” ibaresi
“ikiyüz bin” şeklinde, (b) bendinde bulunan “beşbin Yeni” ibaresi “yüz bin”
şeklinde, “yirmibin Yeni” ibaresi “ikiyüz bin” şeklinde, (c) bendinde bulunan
“beşbin Yeni” ibaresi “elli bin” şeklinde, “yirmibin Yeni” ibaresi “ikiyüz bin”
şeklinde değiştirilmiştir.
 Cavit
Arı Abdüllatif Şener Neslihan
Hancıoğlu
 Antalya Konya Samsun
 Mahmut
Tanal Sibel Özdemir Atila
Sertel
 İstanbul İstanbul İzmir
 Emine
Gülizar Emecan Mahir
Polat
 İstanbul
 İzmir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkanım.
BAŞKAN
– Önerge üzerinde söz isteyen İzmir Milletvekilimiz Sayın Mahir Polat. (CHP
sıralarından alkışlar) 
Süreniz
beş dakika Sayın Polat. 
MAHİR
POLAT (İzmir) – Sayın Başkan, değerli milletvekilleri; Bankacılık Kanunu ile
Bazı Kanunlarda Değişiklik Yapılmasına Dair Kanun Teklifi’nin 15’inci maddesi
üzerinde söz almış bulunmaktayım. Genel Kurulu saygıyla selamlıyorum. 
Getirilmeye
çalışılan bu kanun değişikliğiyle idari para cezalarındaki miktar ve oransallık
açısından bakıldığında Anayasa’yla güvence altına alınmış olan hukuk güvenliği
ilkesi, hukuki belirlilik ilkesi ve ölçülülük ilkesine aykırıdır. Bankacılık
Kanunu’nun günümüzün ekonomik şartlarına göre düzenlenmesi bir ihtiyaçtır.
Genel Kurula gelen her yeni kanun teklifiyle birlikte ekonomik gerçeklerden ve
iktidarın ülkenin ekonomik gerçeklerinden ne kadar uzak olduğunu bir kez daha
görmekteyiz. 
Toplum,
gizlenmeye çalışılan bir ekonomik buhranla karşı karşıyadır. Ne kadar gizlemeye
çalışırsak çalışalım “Açım.” diyerek intihar eden insanlar, en acı şekilde
kendini yakarak intihar eden insanlarımızla birlikte ekonomik buhranın
boyutları da göz önüne serilmektedir. Siz “Gerekirse simit satar, onurumla
yaşarım.” sözünü de yanlış anlamıştınız. 
Ülkenin
devlet bankası olan Ziraat Bankası, Simit Sarayını kurtarmak için 500 milyon
lira kredi vermeye kalktığında, sosyal medya baskısı ve halkımızın tepkileri
sonucunda geri adım atmak ve Ziraat Bankasını bu utançtan, Simit Sarayının
sponsoru olmaktan vatandaşımız kurtarmıştı. Bunlar yaşanırken yerli üreticiler,
çiftçiler tarlalarını ekemiyor, ekenlerse hasat edemiyor durumdaydılar. Tarım
ve hayvancılığı desteklemek üzere kurulmuş olan Ziraat Bankası, maalesef
sarayın yandaşlarına kredi vermekle yükümlü hâle getirilmiş durumdaydı. Üreten
çiftçi, hayvan üreticisi, hayvanlarını ve tarlalarını, ata dede topraklarını
satarak maalesef köyden kente göçmek zorunda kalmışlardı. Üreticimizin,
çiftçimizin kredi taleplerini ucuz bir şekilde karşılamak üzere kurulmuş olan
Ziraat Bankası üzülerek söylüyorum ki yandaşa altın tepside krediler sunmak durumundadır,
Doğan medya grubunun Demirören grubuna satışı sırasındaki 700 milyon dolar
verilen kredi gibi. Sahi, Ziraat Bankasının kuruluş amacı neydi? 
Yine,
bir devlet bankası olan Halkbankın var olma sebebi Türkiye’de kalıcı bir
ekonomik kalkınma sağlamak, esnaf, sanatkâr ve küçük meslek sahiplerine uygun
kredi temin etmekti ancak bu banka, yandaş medyayı beslemek, muhalefetin sesini
kısmak için alet edilir durumdadır. Özel bankaların ve yabancı finans
kuruluşlarının kredi vermediği Çalık Holdingin, Sabah ve ATV ihalesi için
Halkbank ve Vakıflar Bankasından ciddi kredi aldığını biliyoruz. Bu krediler
geri ödendi mi, bilinmez çünkü devlette “şeffaflık” ilkesi ortadan kaldırıldı,
bu yasayla birlikte biraz daha karanlığa doğru sürdürülecek. 
Kamu
bankaları görev zararlarını açıklarlar. Bu açıklanan görev zararları Hazine
tarafından kapatılıyor. Bu kurumların görev zararları için 3 milyar 821 milyon
Türk lirası ödendi. Bu ödemenin yüzde 96’sı, yani 3 milyar 681 milyon Türk
lirası Ziraat ve Halk Bankasının görev zararlarından oluşmaktadır. Vakıflar
Bankası daha önce bir KİT’ken iktidar tarafından yapılan düzenlemeyle “özel
banka” statüsüne kavuşturulmuş, Sayıştay denetiminden uzaklaştırılıp bir
arpalığa dönüştürülmüş durumdadır.
Her
gün onlarca şirket konkordato ilan ediyor, binlercesi iflas ediyor, ürettiğimiz
tek şey vergi ve cezalardaki artışlar olmakta. Faiz düşürmekle enflasyonu
düşürme planı da maalesef işlemiyor. 
Türkiye’de
geçen senenin en iyi sektörü 50 milyon turist sayısı ve 34 milyara ulaşan
gelirle turizm sektörüyken, 2019 yılında bankacılık sektörünün turizme ödediği
sorunlu kredi oranlarındaki artışa bakacak olursak 2019’un başında 4,88’ken 2
kat artarak 9,41’e yükselmiş, Türkiye’nin en iyi sektöründe batık krediler 150
milyar liranın üzerine çıkmış bulunmaktadır. 
Sevgili
arkadaşlar, “Sürekli aynı gemideyiz.” diyorsunuz. Evet, aynı gemide olabiliriz
fakat siz o geminin lüks kamaralarındayken bu halkı kürek mahkûmu hâline
dönüştürdünüz diyorum. 
Hepinizi
saygıyla selamlıyorum. (CHP sıralarından “Bravo” sesleri, alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
ENGİN
ALTAY (İstanbul) – Sayın Başkan, divandan bir istirhamım olacak.
BAŞKAN
– Bir saniye… Maddeyi oylayalım, ondan sonra.
Maddeyi
oylarınıza sunuyorum: Kabul edenler… Kabul etmeyenler… 15’inci madde kabul
edilmiştir.
Buyurun
Sayın Altay.
ENGİN
ALTAY (İstanbul) – Efendim, istirhamımız şudur: Hatipler konuşmasını yaptıktan
sonra -doğal olarak- mensubu bulundukları grupların kendilerini alkışlamak
durumu var. Fakat, siz, hatip konuşmasını bitirir bitirmez, bizim alkışlamamıza
fırsat vermeden oylamaya geçiyorsunuz ve böylece hatiplerin bu konudaki
marifetlerine bağlı hak ettikleri iltifatlar yerine getirilemiyor. Bunu arz
etmek istedim efendim. (CHP ve İYİ PARTİ sıralarından alkışlar)
BAŞKAN
– Peki, teşekkür ederim.
Değerli
milletvekilleri…
MEHMET
MUŞ (İstanbul) – Sayın Başkan...
BAŞKAN
– Buyurun Sayın Muş.
MEHMET
MUŞ (İstanbul) – Kısa bir söz talebimiz vardır.
BAŞKAN
– Buyurun.
V.- AÇIKLAMALAR (Devam)
63.- İstanbul Milletvekili Mehmet Muş’un, İzmir
Milletvekili Mahir Polat’ın 176 sıra sayılı Kanun Teklifi’nin 15’inci
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; biliyorsunuz, 2001
krizinden sonra yapılan düzenlemelerle, eğer hükûmet kamu bankalarına bir görev
yaptırmak isterse bunun kaynağını hazineden ödemek zorunda. Yani, 2001’den önce
yapılan bu çalışmalarda, o dönemki hükûmetler “Çiftçiyi sübvanse et, şu oranda
faiz ver.” demiş ve bu maliyetler bankaların üzerinde kaldığı için zaten 2001
krizi… Birikmiş, birikmiş, birikmiş, birikmiş; 2001’de bunlar patlamış. O
günden sonra, o dönemde yapılan düzenlemelerle eğer siz, çiftçiye düşük faizli
kredi verecekseniz o aradaki farkı hazineden buraya ödemek zorundasınız. Bu,
kanun; bunu yapmak zorunda. Dolayısıyla, hazine bunun kaynağını koymak zorunda
ki bunu yapabilsin. Dolayısıyla, böyle bir durum olduğu için, görev zararı
bunların yapma imkânı yok. Ha, faizler yüzde 10’dur, hükûmet yüzde 5’le
çiftçiye kredi verecektir; aradaki farkı verir bankaya, banka bunu yerine
getirir. 
(Mikrofon
otomatik cihaz tarafından kapatıldı) 
BAŞKAN
– Tamamlayın.
MEHMET
MUŞ (İstanbul) – Bir diğer konu şudur: Bankalar, Sayıştay denetimine tabidir;
yani Vakıfbank da Sayıştay denetimine tabidir, diğer bankalar da Sayıştay
denetimine tabidir. Oradaki denetimlerde kredilerle alakalı işte “Şu A şirketi
kredi aldı; ödedi, ödemedi.” veya oradaki ödenmeyen kredi oranları, ne varsa
bunlar değerlendirilir ve burada KİT Komisyonuna o raporlar gelir; dolayısıyla,
orada bütün milletvekilleri bunları görür ve değerlendirir. Yani, milletin
gözünden saklanan, gizlenen, şeffaflıktan uzaklaştırılmış gibi bir durum söz
konusu değildir. Raporlar gelir, oturup incelemek isteyen inceleyip burada
istediği bilgiye ulaşma imkânına sahiptir. Yine, KİT Komisyonuna raporlar
gelecektir; burada ilgi duyan milletvekillerini ben davet edeyim, KİT
Komisyonundaki çalışmalara katılsınlar, kamu şirketleriyle alakalı
değerlendirmeleri görsünler orada.
Teşekkür
ederim, sağ olun.
BAŞKAN
– Peki, ben de teşekkür ederim.
MEHMET
AKİF HAMZAÇEBİ (İstanbul) – Sayın Başkan, 60’a göre söz talebim var efendim.
BAŞKAN
– Buyurun Sayın Hamzaçebi.
64.- İstanbul Milletvekili Mehmet Akif Hamzaçebi’nin,
İstanbul Milletvekili Mehmet Muş’un yaptığı açıklamasındaki bazı ifadelerine
ilişkin açıklaması
MEHMET
AKİF HAMZAÇEBİ (İstanbul) – Sayın Başkan, değerli milletvekilleri; kamu
bankalarının tamamı KİT Komisyonu tarafından denetlenmiyor, önce bunu ifade
edeyim. Ziraat Bankasının sermayesinin tamamı Türkiye Varlık Fonuna aittir.
Türkiye Varlık Fonu da Sayıştay denetimine ve KİT Komisyonunun denetimine tabi
değildir.
MEHMET
MUŞ (İstanbul) – Bankanın kendisi geliyor.
MEHMET
AKİF HAMZAÇEBİ (İstanbul) – Efendim, banka tabi değildir. 
MEHMET
MUŞ (İstanbul) – Banka geliyor.
MEHMET
AKİF HAMZAÇEBİ (İstanbul) – Hayır, bakın, Ziraat Bankasının tamamı Türkiye
Varlık Fonu kapsamında, sermayesi Türkiye Varlık Fonuna ait olduğu için Sayıştay
denetimine tabi değildir. Sayıştay denetimine tabi olmadığı için KİT
Komisyonuna Sayıştay tarafından gönderilen herhangi bir rapor da yoktur.
İkincisi:
Türkiye Varlık Fonunun kuruluş yasası incelendiğinde görülecektir ki Türkiye
Varlık Fonu Sayın Cumhurbaşkanının görevlendireceği bağımsız denetim kurumları
tarafından denetlenecek, bağımsız denetim kurumlarının raporu 3 müfettiş
tarafından denetlenecek ve bu rapor da bilgi amaçlı olarak Plan ve Bütçe
Komisyonuna sunulacaktır.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Hamzaçebi.
MEHMET
AKİF HAMZAÇEBİ (İstanbul) – Varlık Fonu üzerinde Sayıştay denetimi, dolaysıyla
Türkiye Büyük Millet Meclisinin denetimi yoktur. Türkiye Büyük Millet
Meclisinin denetiminin hangi çerçevede olduğunu söyledim. Bu bilgi amaçlı
gönderilen raporun Plan ve Bütçe Komisyonunda görüşülmesinden ibaret bir
husustur. Burada örneğin Türkiye Varlık Fonunun Ziraat Bankasından sınırsız bir
şekilde borçlanmasının önü açıldı 4’üncü madde aynen kabul edilmek suretiyle.
Burada herhangi bir değişiklik yapılmadı. Yani Varlık Fonu kendi sahibi olduğu
Ziraat Bankasından Bankacılık Kanunu’nun öngördüğü yüzde 25’lik sınırlamaya
tabi olmaksızın sınırsız bir şekilde borçlanacak ve bu işlemler de hiçbir zaman
Sayıştay tarafından denetlenmeyecektir. Bunu Genel Kurulun bilgisine sunuyorum.

BAŞKAN
– Peki, teşekkür ederim.
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş.
MEHMET
MUŞ (İstanbul) – Bir açıklama zarureti…
BAŞKAN
– Buyurun siz de yapın, kısa bir açıklama olsun, devam edelim ondan sonra.
65.- İstanbul Milletvekili Mehmet Muş’un, İstanbul
Milletvekili Mehmet Akif Hamzaçebi’nin yaptığı açıklamasındaki bazı ifadelerine
ilişkin açıklaması
MEHMET
MUŞ (İstanbul) – Sayın Başkan, şimdi, ben Sayın Hamzaçebi konuşuyorken
bankaların genel müdürlerini teyit için tekrar aradım ve bunlar Sayıştay
denetimine tabiler ve raporları geliyor. 
Şimdi,
şöyle bir durum var: Varlık Fonu, doğru, bağımsız denetime tabi. Bir bağımsız
denetim raporu düzenleniyor ve bu bağımsız denetim raporu, bu rapor -Akif
Bey’in de dediği gibi- denetçiler tarafından incelenmek suretiyle bir rapor
hazırlanıyor ama bankanın kendisinin raporları -yani Ziraat Bankası Anonim
Şirketi Sayıştaya tabii- her dönem Varlık Fonuna hisseleri devredilse dahi denetime
giriyor; Vakıfbank da giriyor, Halk Bankası da giriyor. Yüzde 51’den fazlası
kamuya… Varlık Fonu da aslında bir kamu yapısı, Varlık Fonu AŞ, Türkiye Varlık
Fonu AŞ’nin kendisi bağımsız denetime tabi ama alttaki iştirakler Sayıştay
denetimine tabiler. Bu bilgiyi özellikle ilgili bankaların genel müdürlerini
arayarak tekrar teyit ettim ki kamuoyuna bu bilginin doğru gitmesi önemlidir.
Dolayısıyla o Sayıştay raporlarında KİT Komisyonunda her şey görülebilir. 
(Mikrofon
otomatik cihaz tarafından kapatıldı) 
BAŞKAN
– Tamamlayın. 
MEHMET
MUŞ (İstanbul) - Bizim KİT Komisyonu üyelerimiz var, Cumhuriyet Halk Partisinin
de KİT Komisyonu üyeleri var, onlar da bunu bilirler diye düşünüyorum.
BAŞKAN
– Peki, teşekkür ederim.
MEHMET
AKİF HAMZAÇEBİ (İstanbul) – Bir ilave yapayım Sayın Başkan. 
BAŞKAN
– Buyurun Sayın Hamzaçebi.
66.- İstanbul Milletvekili Mehmet Akif Hamzaçebi’nin,
İstanbul Milletvekili Mehmet Muş’un yaptığı açıklamasındaki bazı ifadelerine
ilişkin tekraren açıklaması
MEHMET
AKİF HAMZAÇEBİ (İstanbul) – Teşekkür ederim Sayın Başkan.
Ziraat
Bankasının sermayesinin tamamı Varlık Fonuna ait olduğu için -örnek veriyorum-
bu yasa teklifinin 4’üncü maddesi uyarınca Varlık Fonu Ziraat Bankası
kaynaklarından sınırsız bir şekilde borçlanabilecek ve bu borçlanma işlemi
Varlık Fonu Sayıştay denetimine tabi olmadığı için Sayıştay tarafından
denetlenmeyecektir. Ziraat Bankasının bir anonim şirket olması nedeniyle ayrıca
KİT Komisyonuna raporlarının gelmesi hususu ayrı bir konudur ama 4’üncü madde
uyarınca Varlık Fonu Ziraat Bankasından sınırsız bir şekilde borçlanacağı için,
borçlanabileceği için bu asla ve asla Sayıştay ve dolayısıyla Türkiye Büyük
Millet Meclisi KİT Komisyonu tarafından denetlenmeyecektir, denetim dışıdır.
Teşekkür
ederim.
BAŞKAN
– Peki, teşekkür ederim.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Aydın Milletvekili Mustafa Savaş ile 88
Milletvekilinin Bankacılık Kanunu ile Bazı Kanunlarda Değişiklik Yapılmasına
Dair Kanun Teklifi (2/2596) ile Plan ve Bütçe Komisyonu Raporu (S. Sayısı: 176)
(Devam)
BAŞKAN
- Değerli milletvekilleri, 16’ncı madde üzerinde 2 önerge bulunmaktadır.
Önergeleri aykırılık sırasına göre okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 176 sıra sayılı Kanun Teklifi’nin 16’ncı maddesinin kanun teklifi
metninden çıkarılmasını arz ve teklif ederiz.
 Gülüstan
Kılıç Koçyiğit Mehmet Ruştu Tiryaki Mahmut
Celadet Gaydalı
 Muş Batman Bitlis
 Meral
Danış Beştaş  Kemal
Bülbül
 Siirt  Antalya
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önerge üzerinde söz isteyen Batman Milletvekilimiz Sayın Mehmet Ruştu
Tiryaki.
Süreniz
beş dakika Sayın Tiryaki.
Buyurun.
(HDP sıralarından alkışlar)
MEHMET
RUŞTU TİRYAKİ (Batman) – Teşekkür ediyorum Sayın Başkan.
Sayın
Başkan, değerli milletvekilleri; Bankacılık Kanunu ile Bazı Kanunlarda
Değişiklik Yapılması Hakkında Kanun Teklifi’nin 16’ncı maddesine ilişkin
eleştirilerimizi sizinle paylaşacağım. Gecenin ilerleyen saatlerinde bir kez
daha hepinizi saygıyla selamlıyorum.
Yasa
Teklifi’nin 16’ncı maddesiyle 5411 sayılı Yasa’nın 148’inci maddesini
değiştiriyorsunuz. 5411 sayılı Yasa’nın 148’inci maddesi neyi düzenliyor?
Yasada düzenlenen sınırlamalara, kararlara ve düzenlemelere aykırı hareketler
dolayısıyla idari para cezalarının miktarını ve oranlarını.
Peki,
ne öneriyorsunuz? Diyorsunuz ki: “10 bin yeni Türk lirasını 500 bin Türk lirası
yapacağız, binde 5 oranını yüzde 5’e çekeceğiz, 5 bin yeni Türk lirasını 50 bin
Türk lirası yapacağız, bir de yasada düzenlenen sınırlamalara, kararlara ve
düzenlemelere aykırılık birden fazla kez işlenirse bu mükerrerlikten dolayı
cezayı 2 katına çıkaracağız.” Yani genel olarak ceza miktarlarını artıran bir
düzenleme; dolayısıyla, bankacılık açısından çok büyük bir sorun oluşturmuyor.
Ancak bir önerimiz var, her seferinde bu miktarların yeniden, yeniden
düzenlenmesi yerine yasaya bir geçici madde ekleyin ve böylece her seferinde
yasa değişikliği yerine yeniden değerleme oranlarıyla bu sorun çözülmüş olacak.

Binde
5 oranındaki cezanın yüzde 5 olarak düzenlenmesi ise çok adil gözükmüyor çünkü
bu, yüzde 1.000 oranında artış anlamına geliyor bir seferde; binde 5’ten yüzde
5’e çıkarmanız bunu yüzde 1.000 oranında artırmanız anlamına geliyor ki bunun
adil olmadığını düşünüyoruz.
Bir
de idari para cezasının tekerrürü hâlinde diyorsunuz ki: “Bu durumda cezalar 2
kat uygulanacak.” Benim bildiğim kadarıyla, ilk kez bir idari para cezasının
tekerrürü hâlinde cezayı 2 katına çıkarıyorsunuz. Bakın, mevzuatta çokça
düzenleme var idari para cezasına ilişkin ve bu idari para cezalarının
tekerrürü hâlinde bu cezanın 2 kat uygulanması basit gibi görünebilir ama
umarım bunu yol yapmazsınız, umarım bunu başkaca yasalara da yedirmezsiniz.
Teklifle ilgili bu görüşlerimi paylaştıktan sonra bir konu, bir sorun, bir
hukuk cinayeti hakkında görüşlerimi sizinle paylaşacağım. 
Evet,
Mahmut Alınak, bir siyaset duayeni, 68 yaşında, eski bir milletvekili, Meclis
tarihinin belki de gördüğü en çalışkan milletvekillerinden birisi. Her zaman
demokrasi ve insan hakları mücadelesi vermiş bir ağabeyimiz. Daha önce hakkında
onlarca dava açıldı, neredeyse tamamından beraat etti, 9 kez tutuklandı. Bir
avukat, bir milletvekili olarak, değil Türkiye'nin herhangi bir yerinde
dünyanın neresinde olursa olsun çağrıldığında ikiletmeden gelecek bir
ağabeyimizdi ama ne yaptınız? Gecenin bir yarısında evini onlarca özel harekât
polisiyle bastınız ve çok önemli suç delilleri elde ettiniz çünkü gözaltına
alınma sürecinin tamamı kayıt altına alınmıştı ve bir polis memuru büyük bir
gururla 21 tane kitap ele geçirildiğini söylüyor, yüzlerce kitap içerisinden 21
tane kitap. Günlerce gözaltında tutuldu, tutuklama talebiyle sulh ceza
hâkimliğine sevk edildi; çok çok büyük, çok önemli bir terörist Mahmut Alınak
tutuklandı! Peki, suçlamalar neydi? Hangi silahlı eylemlerde bulunmuş
bilmiyoruz ama polis tarafından, savcı tarafından, hâkim tarafından sadece
yazdığı kitaplar, sadece okuduğu kitaplar, sadece konuşmaları, sadece yazıları
ve barış için, aileleri barıştırmak için yaptığı girişimler soruldu. Evet, 2020
Türkiyesinde “Bunları yapanlar teröristtir, okuyanlar teröristtir, yazanlar
teröristtir, eleştirenler teröristtir.” İşte, siz böyle bir Türkiye yarattınız.

Bir
şey daha yaptınız. “Yaptınız.” diyorum çünkü İçişleri Bakanlığı sizin
Hükûmetinizin bir Bakanı ve Emniyet Genel Müdürlüğü de İçişleri Bakanlığına
bağlı. Tutuklama kararı verildikten sonra polisler zorla Mahmut Alınak’ı
kelepçeledi. Bakın, Ceza Muhakemesi Kanunu madde 93 ne diyor? “Yakalanan,
tutuklanan kişinin kaçması veya kendisi ya da başkasının hayat ve beden
bütünlüğü için tehlike oluşturması söz konusuysa kelepçe takılabilir.” Mahmut
Alınak kaçmadı, hiç kimseye zarar vermedi, kendisine de zarar vermedi ama zorla
kelepçe taktınız. 
(Mikrofon
otomatik cihaz tarafından kapatıldı) 
MEHMET
RUŞTU TİRYAKİ (Devamla) – Çok özür dilerim Başkan.
BAŞKAN
– Tamamlayın Sayın Tiryaki.
MEHMET
RUŞTU TİRYAKİ (Devamla) – Mahmut Alınak’a niye kelepçe taktınız biliyor
musunuz, yasayı umursamadığınızı göstermek için, kanun benim demek için ve
belki de Mahmut Alınak’ı esir aldığınızı göstermek için kelepçe taktınız. 
Mahmut
Alınak’ı bedenen esir alabilirsiniz ama asla fikirlerini esir alamazsınız çünkü
fikirler tutsak edilemez diyorum, hepinizi saygıyla selamlıyorum. (HDP
sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 176 sıra sayılı Bankacılık Kanunu ile Bazı Kanunlarda Değişiklik
Yapılmasına Dair Kanun Teklifi’nin 16’ncı maddesinin aşağıdaki şekilde
değiştirilmesini arz ve teklif ederiz.
MADDE
16- 5411 sayılı Kanunun 148 inci maddesinin birinci fıkrasının (a) bendinde yer
alan “onbin Yeni” ibaresi “beşyüz bin” şeklinde, “binde beşine” ibaresi “yüzde
beşine” şeklinde değiştirilmiş, (b) bendinde yer alan “alınan kararlara”
ibaresinden sonra gelmek üzere “ve verilen talimatlara” ibaresi eklenmiş, aynı
bentte yer alan “beşbin Yeni” ibaresi “elli bin” şeklinde, “onbin Yeni” ibaresi
“beşyüz bin” şeklinde değiştirilmiştir.
 Cavit
Arı Abdüllatif Şener Neslihan
Hancıoğlu
 Antalya Konya
 Samsun
 Sibel
Özdemir  Atila Sertel Emine
Gülizar Emecan
 İstanbul İzmir İstanbul
 Mahmut
Tanal  Selin
Sayek Böke
 İstanbul İzmir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önerge üzerine söz isteyen, İzmir Milletvekilimiz Sayın Selin Sayek Böke. 
Süreniz
beş dakika.
Buyurun.
(CHP sıralarından alkışlar) 
SELİN
SAYEK BÖKE (İzmir) – Değerli milletvekilleri, bir kez daha yüce Meclisi
saygıyla selamlıyorum. 
Türkiye’de
bugün 4 milyon 380 bin kişi işsiz, çalışabilir durumda, iş arıyor ama iş
bulamıyor. Üstelik geçen seneye kıyasla yine çalışabilir durumda olup iş
aradığı hâlde iş bulamayanların sayısı 850
bin kişi artmış. Gerçek, verilerle ortada. Dün, bugünden biraz daha iyiymiş;
bugün, dünden çok daha kötü. Yani 4 milyon 380 bin kişi için gerçek böyle. Oysa
iktidara bakarsanız, şubat ocaktan daha iyi; mart şubattan daha iyi; bu, böyle
akıp gidebiliyor.
Şimdi,
karşımızda olan soru şu: Bir banka analisti, bir ekonomist şu analizi yaparsa
“Türkiye’de işsizlik artmıştır, işler iyi gitmemektedir.” Bu analizi yapan
analistin durumu ne olacak? Bu kanunla karşımıza gelen soru bu. Gerçeğin
kantarı iktidarın elinde, o karar veriyor neyin gerçek olduğuna. Ve iktidara
göre işsizlik sorunu yok, işsizlikten intihar edenlerin ağır gerçekliği yok,
çözülmesi gereken bir kriz yok. İktidara göre bunun aksini düşünen herkes
gerçek dışı düşünmektedir, yanıltıcıdır, haindir ve bu kanuna göre
cezalandırılmalıdır.
Türkiye’de
bugün gençlerin yüzde 24,5’i işsiz. Geçen sene gençlerin yüzde 20’si işsizmiş.
İşsizlik artmış. Gençler için hayat bugün dünden çok daha zor. Şimdi soru şu:
Bir finansal analist “Türkiye’de gençler arasında işsizlik çok artmıştır.
Türkiye ekonomisi açısından bu büyük bir üretim kapasitesi kaybıdır, derhâl
telafi edilmelidir.” derse, bu raporu yazan finansal analiste ne olacak?
Karşımızda olan soru bu. Gerçeğin kantarı iktidarın elinde. İktidara göre
gençlerin işsizlik sorunu yok; iş değil, eş sorunu var. İktidara göre zaten
gençlerin iş bulması sorunu olmadığı gibi, her üniversite mezununun da çalışma
zorunluluğu da yok. Gerçeğin kantarı iktidarın elinde ama işsizlik gerçeğinin
ağırlığını yaşıyor olan da gençler. Şimdi, iktidara göre bunu yazan finansal
analist gerçek dışı bir yazı yazdığı için, yanıltıcı bilgi paylaştığı için
cezalandırılacak. Karşımızda olan kanun bu.
Türkiye’de
2002’de vatandaşın bankalara borcu 6,6
milyar lira, bugün, en güncel veriye göre, 611 milyar lira; 93 kat artmış. 
Bir
banka analisti yazmış: “Türkiye'de vatandaşın borcu çok artmıştır. Bu borcun
geri ödenememesi riski vardır, bankalar açısından durum tehlikeli olabilir.”
Soru şu: Bu analizi yapmış olan ekonomiste ne olacak? Gerçeğin kantarı
iktidarın elinde. İktidara göre bir borç sorunu falan yok, herhangi bir
ekonomik sorun varsa iktidarın bulduğu tek çözüm var, daha çok kredi, daha çok
borç, daha çok finansallaşma. Gerçeğin kantarı iktidarın elinde ve iktidarın
gerçeğine göre böyle bir sıkıntımız yok. O zaman, iktidara göre aksini düşünen
herkes gerçek dışıdır, yanıltıcıdır, haindir ve bu kanuna göre cezalandırılması
gerekir. “Aman ha, bu yasa sorun çıkarır, gerçekler konuşulamaz; konuşulamazsa
finansal piyasalar ölür, ekonomi için işler zor olur.” diyenlerimize Komisyonda
dendi ki “Öküzün altında buzağı arıyorsunuz.” Ya, hiçbir yerde bir şey
aramıyoruz, gerçekler apaçık ortada, ortada. Bu ülkede 38 kişi “Kriz var.”
dediği için mahkemede, haklarında soruşturma açılmış. Bir şey aramıyoruz bir
şeyin altında, açıkça yaşanıyor mahkeme salonlarında. Gerçeğin kantarını
elinize almışsınız, alternatif düşünen herkes suçlu, herkes yanlış, herkes
hain, herkes cezalandırılmalı. Şimdi, diyelim ki baskıyla, zorbalıkla, böyle
kanunlarla herkesi tek tipleştirdiniz, hepimiz aynı finansal araca bakıp aynı
değeri biçiyoruz yani analizlerimiz artık aynı, ihtiyaçlarımız aynı çünkü
iktidarın gözlüğünden bakıyoruz. Şimdi, ihtiyaçlar farlı değilse, yaptığımız
analiz farklı değilse, gerçeği yorumlamamızın farklı olmasına izin verilmiyorsa
o zaman piyasada alım satım yapabilecek, arbitraj imkânı sağlayacak yani
finansal piyasalarda herhangi bir ekonomik işlem yapmak için sebebi ortadan
kaldırıyorsunuz. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Böke. 
SELİN
SAYEK BÖKE (Devamla) - Neyle? Tek tipleştirerek. Yani bu yasayla… Nasıl ki bize
her düzlemde tek tipleştirici bir baskı uyguluyorsanız, bu yasayla da ekonomide
aynı şeyi yapıyorsunuz. Olacak şey: Nasıl ki her yerde özgürlükler ortadan
kalkıyorsa ekonomide de finansal özgürlüklerle birlikte ekonomik özgürlükler
ortadan kalkacak. 
Şimdi,
biz buzağı falan aramıyoruz; hukuk arıyoruz, adalet arıyoruz, özgürlük arıyoruz
ve eşitlik arıyoruz, hepimiz eşit olalım istiyoruz. Siz yapmazsınız ama biz
mutlaka yapacağız.
Hepinizi
saygıyla selamlıyorum. (CHP ve HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
16’ncı
maddeyi oylarınıza sunuyorum: Kabul edenler... Kabul etmeyenler... 16’ncı madde
kabul edilmiştir.
Değerli
milletvekilleri, 17’nci madde üzerinde önerge bulunmamaktadır.
17’nci
maddeyi oylarınıza sunuyorum: Kabul edenler... Kabul etmeyenler... 17’nci madde
kabul edilmiştir.
18’inci
madde üzerinde 1 önerge bulunmaktadır, okutup işleme alacağım.
Önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan Bankacılık Kanunu ile Bazı Kanunlarda Değişiklik Yapılmasına Dair Kanun
Teklifi’nin 18’inci maddesinin teklif metninden çıkarılmasını arz ve teklif
ederiz. 
 Dursun
Müsavat Dervişoğlu Mehmet Metanet Çulhaoğlu Ümit
Özdağ
 İzmir Adana İstanbul
 İsmail
Koncuk Feridun Bahşi Şenol
Sunat
 Adana Antalya Ankara
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan. 
BAŞKAN
– Önerge üzerinde söz isteyen, İstanbul Milletvekilimiz Sayın Ümit Özdağ. (İYİ
PARTİ sıralarından alkışlar)
Süreniz
beş dakika Sayın Özdağ.
ÜMİT
ÖZDAĞ (İstanbul) – Sayın Başkan, değerli milletvekilleri; ben yasanın 56’ncı
maddesinin üçüncü fıkrası ve 57’nci maddesinin üçüncü fıkrasında yapılmak
istenen değişikliklerle ilgili İYİ PARTİ’nin itirazlarını ve tespitlerini
paylaşacağım.
18’inci
madde önerisinde yapılan değişiklikle Bankacılık Kanunu’nun 56’ncı maddesinin
üçüncü fıkrası lağvedilerek bankaların reel sektöre ortak olmalarındaki
sınırlar kaldırılmaktadır. Bu durum, bankacılık sistemi ile reel sektörün iç
içe bir ortaklık yapısı içine girmesine ve önceki maddelerde yapılan
değişikliklerle banka kaynaklarının kontrolsüz bir şekilde, riski azaltacak
çeşitlendirme yapmadan kullanılmasına neden olacaktır. Yine bu durum, 2001
öncesinde yaşadığımız gibi bankaların ilişkili taraflara kontrolsüz kredi
açarak risklerin artmasına ve mali yapının bozulmasına neden olabilecektir.
Değerli
milletvekilleri, maddede yapılan ikinci değişiklik daha vahim görünmektedir.
Daha önceki maddelerde olduğu gibi bu değişiklikle katılım bankalarına diğer
ticari bankalarda olmayan imtiyazlar verilmekte; özellikle gayrimenkul gibi
likit olmayan varlıkları bilançolarında bulundurmaları teşvik edilmektedir. Bu
uygulama, katılım bankalarının, bilançolarının, gayrimenkul ve benzeri nakde
dönmesi zor, esas bankacılık faaliyeti dışında kalan kıymetlere yoğunlaşmasına
neden olacaktır. Yine, bu hakkın sadece bu katılım bankalarına sağlanması,
piyasa ekonomisinin serbest rekabet koşullarına aykırı olarak bankacılık
sistemi içinde dengesizlikler yaratacaktır. 
Değerli
milletvekilleri, biz bu yasa üzerinde konuşurken ve yasanın maddeleri burada
tartışıldıktan sonra teker teker geçerken İdlib’de de gerilimin her geçen saat
biraz daha arttığını ve dengelerin sürekli bir değişim içerisinde olduğunu
görüyoruz. Rus ordusu bölgeye ağır bir takviye sürecini gerçekleştiriyor. Keza
ordumuz da çok büyük bir güçle dar bir alanda konuşlanmış durumda. Burada en
son yaptığım konuşmada ifade ettiğim gibi, Türk konuşlanması, bölgeden
Türkiye’ye göçün durdurulmasını sağlamak anlamında olumlu ve etkili bir
konuşlanma olmuştur ancak göçün Türkiye’ye gelmesini engellemek için
konuşlanmak başka bir şeydir, bölgede büyük bir savaşa girmek için konuşlanmak
başka bir şeydir. Hele hava savunması olmayan bir askerî birliğin Rusya gibi
bir güçle bölgede savaşa girmesi, sadece ve sadece PKK’nın siyasi olarak kazanç
sağlayacağı bir gelişme olacaktır. Türk ordusu her şart altında başarı kazanır
ve böyle bir çalışmadan galip çıkar ama bu bir Pirus Zaferi olur; bunun siyasi
getirisinden sadece bölgede devletleşme için elinden geleni yapmakta olan ve
Amerika Birleşik Devletleri tarafından da desteklenen PKK/YPG kazançlı
çıkacaktır. 
Bundan
dolayı her türlü gerilimi kontrol altında tutarak diplomasi masasında kazanmayı
hedefleyen bir yaklaşım, inşallah, sarayda Türkiye’yi yöneten akla hâkim olur;
aksi takdirde Türkiye, Orta Doğu’da yeni bir büyük maceranın içerisine
sürüklenir ve bu maceradan biz kazançlı çıkmayız. Siyasi kazancı, Suriye’yi
bölmek ve Türkiye'nin güneyinde Türkiye için yaşamsal bir tehdit oluşturmayı
hedefleyen bir terörist yapı elde eder. 
Hepinizi
saygıyla selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
18’inci
maddeyi oylarınıza sunuyorum: Kabul edenler… Kabul etmeyenler… 18’inci madde
kabul edilmiştir.
19’uncu
madde üzerinde bir önerge bulunmamaktadır.
19’uncu
maddeyi oylarınıza sunuyorum: Kabul edenler… Kabul etmeyenler… 19’uncu madde
kabul edilmiştir.
20’nci
madde üzerinde 1 önerge bulunmaktadır. Önergeyi okutup işleme alıyorum.
Türkiye Büyük Millet Meclisi Başkanlığına
Görüşülmekte
olan Bankacılık Kanunu ile Bazı Kanunlarda Değişiklik Yapılmasına Dair Kanun
Teklifi’nin 20’nci maddesinin aşağıdaki şekilde yeniden düzenlenmesini arz ve
teklif ederiz.
“MADDE
20- 23/2/2006 tarihli ve 5464 sayılı Banka Kartları ve Kredi Kartları Kanununun
26 ncı maddesinin üçüncü fıkrası aşağıdaki şekilde değiştirilmiştir.
‘Türkiye
Cumhuriyet Merkez Bankası, azami akdi ve gecikme faiz oranlarını tespit etmeye ve
ilan etmeye yetkilidir.’”
 Mehmet
Metanet Çulhaoğlu  Dursun Müsavat Dervişoğlu İsmail
Koncuk
 Adana
 İzmir  Adana
 Şenol
Sunat  Feridun Bahşi  Fahrettin
Yokuş
 Ankara
 Antalya  Adana
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önerge üzerinde söz isteyen, Konya Milletvekilimiz Sayın Fahrettin Yokuş.
(İYİ PARTİ sıralarından alkışlar) 
Süremiz
beş dakika Sayın Yokuş.
FAHRETTİN
YOKUŞ (Konya) – Sayın Başkan, değerli milletvekilleri; hepinizi saygıyla
selamlıyorum. 
Beş
yıl önce Ege Üniversitesinde bölücü hainler tarafından katledilen Fırat
Çakıroğlu’nu, onun şahsında bütün şehitlerimizi rahmetle bir kez daha anıyorum.

Değerli
milletvekilleri, dün AK PARTİ Konya milletvekillerimizden bir kardeşimiz gündem
dışı söz alarak Konya’mızın yatırımlarından, yaptıkları büyük hizmetlerden
bahsetti. “Âdeta Konya’yı uçurduk.” dedi. Yoldan tutunuz da okula, hastaneden
barajlara, tarımdan hayvancılığa pek çok hizmetleri tek tek anlattı. Hele bir
cümlesi vardı ki şöyle diyordu: “Osmanlı’dan bugüne uzanan asırlık rüya proje
Mavi Tünel’i hayata geçirdik.” Evet, doğru, Mavi Tünel Projesi Konya’ya yıllık
400 milyon metreküp su getirdi; bunun bir kısmını içme suyunda kullandık, geri
kalanını ovada ama Konya’nın yıllık 3 milyar metreküpten fazla suya ihtiyacı
var. Eğer siz buna “Yüzyılın projesi, Konya’yı ihya ettik.” filan diyorsanız
vallahi hayal satıyorsunuz. Bakın, ben size bir şey söyleyeyim: Gelin, Konya’yı
susuzluktan kurtarmak istiyorsanız şu Kanal İstanbul’u bırakın da Kanal Konya
yapalım. Dicle-Fırat’tan yılda 8-10 milyar metreküp su getirelim, hem her yıl
tabandan çektiğimiz 3 milyar metreküp yerine bunu koyalım ve ihtiyacımız olan 3
milyarın daha fazlasıyla da Konya Ovası’nı, sadece Konya değil, doğru dürüst
para ayırmadığınız KOP projesi içinde kalan 8 vilayeti ihya edelim. Hem de
nasıl biliyor musunuz? Kanal İstanbul’un dörtte 1 fiyatına bunu yaparız ama
yeter ki rant değil, halk deyin, millet deyin, vatandaş deyin. 
Değerli
milletvekilleri, Konya sürekli kan
kaybediyor diyorum, göç veriyor diyorum anlatamıyorum. Şimdi bir daha
anlatayım: Türkiye'nin nüfusu AK PARTİ iktidarı döneminde yüzde 27 artmış,
Konya’nınsa yüzde 19 artmış. Hemen bize benzer vilayetleri söylüyorum: Kayseri
yüzde 31, Eskişehir yüzde 30, Bursa -metropol kent- yüzde 34 artmış. Allah
aşkına, Konya niye göç veriyor? Şimdi, Konya milletvekillerim -Allah razı
olsun- Konya’nın neden Türkiye ortalamasından 8 puan geriye kaldığını, bu
metropol kentin sürekli göç verdiğini bir anlatsınlar da duyalım, dinleyelim.
Yatırım yaptık, uçurduk kaçırdık ama nüfusumuz da kaçtı, gitti.
Evet,
Konya’nın öyle çok sorunları var ki… Bakın, Konya’yı Beyşehir üzerinden
Antalya’ya bağlayacak olan Gembos yolu bitmedi, duruyor. Yunak-Akşehir bölünmüş
yolu duruyor. Yoğun kazaların yaşandığı Seydişehir-Bozkır yolu duruyor. Konya
çevre yolunun 2’nci etabı yeni bitirilmiş, 3’üncü etabın projesi de yeni
yapılmış, daha ne zaman biteceği belli değil. 
Konya’da
–Konya hikâyesi anlatıyoruz ya, muhteşem Konya- borsa çiftçiyi soyuyor ama
kimsenin haberi yok. Hamaliye parası alıyor getirdiklerinden yüzde 4, hamal
filan kalmadı ama alıyor, soymaya devam ediyor. Ve borsada işlem gören
çiftçinin malları maalesef tüccarlar tarafından taban fiyatın altında alınarak
pazarlıkla, çiftçiler perişan ediliyor ama kimsenin haberi yok. Hani “Yollar
yaptık, köprüler yaptık; efendim, okullar yaptık…” 
Bakın,
Çeltik bizim bir ilçemiz. Çeltik’te bir Anadolu lisesi, duvarları yıkık ve
bunun gibi onlarca okul. 16/8/2018’de valiliğe, Millî Eğitim İl Müdürlüğüne
yazı yazılmış. Bir buçuk yıldır daha Çeltik ilçemizin Anadolu lisesinin okul
bahçesini bile yapmamışlar. Yani o kadar çok Konya sorunu var ki, bu üç beş
dakikaya sığmaz, anlatmaya devam edeceğim ama bir şeyi daha söyleyeyim sizlere:
Konya’nın Beyşehir Gölü için yedi yıl önce o dönemin Başbakanı Sayın Erdoğan
tarafından temizlenme sözü verilmişti. 
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Yokuş.
FAHRETTİN
YOKUŞ (Devamla) – Düşünebiliyor musunuz, kirli göl ancak yedi yıl sonra,
inşallah bu sene temizlenecek. Bakın, ne kadar hızlı çalışıyor iktidarımız,
yedi yıl sonra(!) Daha buna benzer, kuruttukları gölleri mi anlatayım?
Ya,
Konya çiftçisi, pancar üreticisi, Ilgın Fabrikasına şu anda mal veren 7
ilçemizin çiftçileri maalesef perişan. Neden? Çünkü taahhüt ettikleri ürünü
alamadılar. Diyorlar ki: “Evet, biz pazarlık ettik fabrikayla ama Rabb’imizle
pazarlık etmedik ki, o bize vermedi. İklim şartları kötüydü, vermedi ve biz
mağduruz.” PANKOBİRLİK’in Konya Şeker Fabrikası, Çumra Şeker Fabrikası çiftçiyi
cezalandırmaz ama iktidarımızın satamadığı, elinde kalan Ilgın Şeker Fabrikası
vatandaşı cezalandırır.
Evet,
sürem bitti, uzatmıyorum. İnşallah bir başka konuşmada güzel Konya manzaraları
anlatmaya devam edeceğim(!)
Teşekkür
ediyorum, iyi akşamlar diliyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
20’nci
maddeyi oylarınıza sunuyorum: Kabul edenler… Kabul etmeyenler… 20’nci madde
kabul edilmiştir.
21’inci
madde üzerinde 1 önerge bulunmaktadır, okutup işleme alıyorum:
Türkiye Büyük Millet Meclisi Başkanlığına
Görüşülmekte
olan 176 sıra sayılı Bankacılık Kanunu ile Bazı Kanunlarda Değişiklik
Yapılmasına Dair Kanun Teklifi’nin 21’inci maddesiyle değiştirilmesi öngörülen
fıkranın son cümlesinin metinden çıkarılmasını arz ve teklif ederiz.
 Cavit
Arı Abdüllatif Şener Neslihan
Hancıoğlu
 Antalya Konya Samsun
 Atila
Sertel Sibel Özdemir Mahmut
Tanal
 İzmir İstanbul İstanbul
 Emine
Gülizar Emecan
 İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önerge üzerine söz isteyen, Konya Milletvekilimiz Sayın Abdüllatif Şener.
(CHP sıralarından alkışlar)
Süreniz
beş dakika Sayın Şener.
ABDÜLLATİF
ŞENER (Konya) - Sayın Başkan, değerli milletvekilleri; hepinizi saygıyla
selamlıyorum.
Gecenin
bu geç saatinde idari para cezalarıyla ilgili 21’inci maddeye gelmiş
bulunuyoruz.
5464
sayılı Banka Kartları ve Kredi Kartları Kanunu’nun 35’inci maddesinde
değişiklik yapılmaktadır. Bu değişiklikle idari para cezası tutarları
artırılmaktadır. Madde incelendiğinde şu görülmektedir: 2 bin lira olan cezalar
25 bin liraya çıkarılmaktadır yani 12,5 kat artırılmaktadır, başka bir ifadeyle
yüzde 1.250 artış vardır. 10 bin lira tutarındaki cezalar ise 50 bin liraya
çıkarılmaktadır yani 5 kat artırılmaktadır, başka bir ifadeyle yüzde 500 artış
yapılmış olmaktadır. 50 bin lira tutarındaki cezalarsa yine aynı maddede 250
bin liraya çıkarılmakta, yine 5 kat artırılmakta yani yüzde 500 artış sağlanmış
olmaktadır. İş bununla da kalmıyor, belli durumlarda bu cezaları 2 katına kadar
artırmaya Kurul yetkili kılınıyor. Yani 12,5 kat olarak artırılan ceza 25 kata
çıkarılıyor, 5 kat artırılan ceza 10 kata çıkarılıyor ve idari para cezalarında
fahiş bir artış düzenleniyor. Vermiş olduğumuz önergede bu fahiş artışları 2
katına kadar çıkaran fıkranın kanun teklifi metninden çıkarılması gerektiği
öngörülmektedir ama bu idari para cezaları vesilesiyle şunu ifade etmek
isterim: 2020 bütçesine baktığımızda, bu Hükûmetin 2020 yılı için öngördüğü
para cezaları tahsilatı miktarı 13 milyar 728 milyon liradır. 2020 yılında
tahsil etmeyi öngördüğü trafik cezaları miktarıysa 5 milyar 654 milyon liradır.
Yani değerli arkadaşlar, böylesine fahiş trafik cezalarıyla, para cezalarıyla
bütçe açıklarını kapatmaya kalkmak bu Hükûmetin, bu iktidarın vergi toplama
konusundaki acziyetini gösterir. Nitekim, 2019 yılına baktığımızda, vergilerin
tahsil oranı tahakkuka göre çok düşük kalmıştır. Bu nedenle, bütçe açıkları çok
yüksek düzeye ulaşmıştır. Merkez Bankasından, bir taraftan kârlarına, bir
taraftan ihtiyat akçelerine el konulmuş olmasına rağmen 70 küsur milyar liralık
Merkez Bankası kaynağı bütçeleştirilmiş olmakla birlikte 124 milyar lira açıkla
2019 bütçesi bağlanmıştır. 2020 bütçesinde de bu açığın 138 milyar lira olması
öngörülmüştür. Hemen ocak ayında yine Merkez Bankasının ihtiyat akçesi ve kârı
Hazineye devredilmiş, bütçeleştirilmiştir. Böylece 40,5 milyar liralık Merkez
Bankası kaynağı aktarılmak suretiyle bütçe dengesi tutturulmaya çalışılmıştır.
Sadece Merkez Bankası kaynaklarına başvurmuyor bütçenin deliğini, açığını,
patlağını tamamlamak için Hükûmet, aynı zamanda para cezalarıyla, trafik cezalarıyla
da vatandaşı yormaya devam ediyor. 
Bu
para cezalarının ve trafik cezalarının ne kadar ağır olduğunu bütçe gelirleri
içerisindeki diğer kalemlere baktığımız zaman hemen görüyoruz. Bakın, beyana
dayanan kurumlar vergisi miktarı 2020 yılı için 7 milyar 276 milyon liradır
yani bütçede tahsili öngörülen para cezaları miktarının aşağı yukarı yarısı
kadar, beyana dayanan kurumlar vergisinden yapılan tahsilat. 
(Mikrofon
otomatik cihaz tarafından kapatıldı) 
BAŞKAN
– Sayın Şener, tamamlayalım. 
ABDÜLLATİF
ŞENER (Devamla) – Böyle bir gelir politikası olmaz. Bu politika tamamıyla
yanlıştır. Vatandaş özellikle bu trafik cezalarının fahiş görüntüsü nedeniyle
feryat etmektedir. 
Bugün
bir arkadaşım vergi dairesinden geldi, birkaç sıra hâlinde vatandaşlar trafik
cezalarını ödemek için kuyruğa girmişler ve Hükûmet aleyhine dünyanın lafını,
resmî bir dairede hiç çekinmeden söylüyorlar. Bu trafik cezalarına devam
ettiğiniz sürece, normal gelirlerden bütçeyi finanse edemediğiniz takdirde
Adalet ve Kalkınma Partisinin sadece bu konu nedeniyle sandıkta durumunun hiç
de iyi olmayacağını hatırlatıyor, hepinize saygılar sunuyorum. (CHP ve İYİ
PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
21’inci
maddeyi oylarınıza sunuyorum: Kabul edenler… Kabul etmeyenler… 21’inci madde
kabul edilmiştir. 
Sayın
Özkan, 60’a göre bir söz talebiniz vardı, buyurun.
V.- AÇIKLAMALAR (Devam)
67.- Bursa Milletvekili Yüksel Özkan’ın, Bursa ilinde
mevcut bina envanterleri ile yorgun bina stokları çıkarılmamışken ve hasarlı
binalarda eğitime göz yumulurken Bursa Büyükşehir Belediye Başkanlığının “Bursa
depreme hazır.” açıklamasının dehşete düşürdüğüne ilişkin açıklaması
YÜKSEL
ÖZKAN (Bursa) – Teşekkür ederim Sayın Başkan. 
Değerli
milletvekilleri, 4 Şubat 2020’de buradan sormuştum “Bursa’da deprem tehlikesi
nedeniyle yıkılan veya boşaltılan toplam 36 okulda hasar tespiti ne zaman
yapıldı?” diye, cevabı da basından öğrendim. Hasar tespiti 2015 yılında
yapılmış olmasına rağmen çocuklarımız beş yıl boyunca bu binalarda eğitim
görmüştür. 
Geçen
yıl da “Marmara depreminin yıl dönümünde hasarlı bina sayısı nedir? Depreme
hazır mıyız?” diye sordum, tabii ki yine cevap yok. Fakat geçenlerde Bursa
Büyükşehir Belediye Başkanlığı “Bursa depreme hazır.” diye bir açıklama yaptı. 
Daha
mevcut bina envanteri, yorgun bina stokları çıkarılmamışken ayrıca “imar
barışı” adı altında bu binalarda hiçbir teknik araştırma yapmadan sadece para
toplamak için ruhsat dağıtılmışken, hasarlı binada eğitime göz yumulurken
“Depreme hazırız.” açıklaması bizleri dehşete düşürdü. “Hazırız.” derken -Allah
korusun- olası bir depremde cenazeleri çıkarmaya hazırız mı diyorsunuz, ilgili
bakanlara tekrar ısrarla soruyorum. 
BAŞKAN
– Sayın Barut…
68.- Adana Milletvekili Ayhan Barut’un, Türkiye’nin
birçok bölgesinde görülen uyuz vakalarının halk sağlığını tehdit ettiğine ve
uyuz salgınıyla mücadele için ulusal ölçekli bir plan hazırlanması gerektiğine
ilişkin açıklaması
AYHAN
BARUT (Adana) – Sayın Başkan, Türkiye'nin birçok bölgesinde görülen uyuz
vakaları toplumsal bir tedirginliğe yol açtığı gibi halk sağlığını da tehdit
ediyor. Ülkemizin her yerinde, seçim bölgemiz Adana ve ilçelerinde de geçmiş
yıllara oranla uyuz vakalarında çok ciddi artış yaşandığı dile getiriliyor.
Sağlık kurumlarında salgın boyutuna ulaşan bu durumla mücadele edildiği, ancak
yeterli ölçüde başarı sağlanamadığı ifade ediliyor. Kentimizdeki çeşitli
okullarda öğrenim gören ve bazı yurtlarda kalan öğrencilerin uyuz salgını
nedeniyle sağlık kurumlarına yönlendirildiği, tedavi süresince okul ve yurtlara
gidemediği yönünde tarafımıza bilgi veriliyor. Bu soruna acilen çözüm
üretilmesini, eczanelerde uyuz tedavisinde kullanılan ilaçların bulunmadığı
yönündeki şikâyetlerin ortadan kaldırılmasını istiyoruz. Toplumsal bir
tedirginliğe yol açan ve halk sağlığını tehlikeye atan uyuz salgınıyla mücadele
için ulusal ölçekli bir plan hazırlanmasını da talep ediyoruz. 
BAŞKAN
– Son olarak, Sayın Yavuzyılmaz…
69.- Zonguldak Milletvekili Deniz Yavuzyılmaz’ın, depreme
dayanıksızlığı nedeniyle yıkılan Zonguldak ili Gazi Ortaokulu öğrencilerinin
mağduriyetinin giderilmesi için Millî Eğitim Bakanlığını verdiği sözü tutmaya
davet ettiğine ilişkin açıklaması
DENİZ
YAVUZYILMAZ (Zonguldak) – Sayın Başkan, Zonguldak’ta bulunan Gazi Ortaokulu
depreme dayanıksızlığı nedeniyle üç yıl önce yıkılmış, 210 öğrencisi geçici
olarak bir ilkokula, Mithatpaşa İlkokuluna taşınmıştır. İl Millî Eğitim
Müdürlüğü yetkilileri yeni okul inşaatı bittiğinde öğrencilerin tekrar
okullarına döneceği sözünü vermiştir. Ancak inşaat tamamlandıktan sonra verilen
sözler tutulmamış, yeni okullarına dönmeyi bekleyen öğrencilere binanın başka
okullara tahsis edileceği söylenmiştir. Mağdur olan öğrenciler ve velileri on
altı gündür Zonguldak Madenci Anıtında “Okulumuzu istiyoruz.” diyerek
haykırmaktadır. Öğrencilerin eğitim ve öğretim motivasyonunu yok eden, devlet
kurumlarına olan güvenlerini daha bu yaştan itibaren sarsan yetkilileri özür
dilemeye, Millî Eğitim Bakanlığını da verdikleri sözü tutmaya davet ediyorum.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Aydın Milletvekili Mustafa Savaş ile 88
Milletvekilinin Bankacılık Kanunu ile Bazı Kanunlarda Değişiklik Yapılmasına
Dair Kanun Teklifi (2/2596) ile Plan ve Bütçe Komisyonu Raporu (S. Sayısı: 176)
(Devam)
BAŞKAN
– Değerli milletvekilleri, bu şekilde birinci bölümdeki maddelerin oylamaları
tamamlanmıştır.
Birleşime
iki dakika ara veriyorum. 
Kapanma Saati: 00.49
SEKİZİNCİ OTURUM
Açılma Saati: 00.51
BAŞKAN: Başkan Vekili Levent GÖK
KÂTİP ÜYELER: Bayram ÖZÇELİK (Burdur), Barış KARADENİZ
(Sinop)
-----0-----
BAŞKAN
– Sayın milletvekilleri, Türkiye Büyük Millet Meclisinin 58’inci Birleşiminin
Sekizinci Oturumunu açıyorum. 
176
sıra sayılı Kanun Teklifi’nin görüşmelerine devam ediyoruz.
Komisyon?
Yok. 
Ertelenmiştir.

Gündemimizde
başka bir konu bulunmadığından, alınan karar gereğince kanun teklifleri ile
komisyonlardan gelen diğer işleri sırasıyla görüşmek için 20 Şubat 2020
Perşembe günü saat 14.00’te toplanmak üzere birleşimi kapatıyorum.
Hepinize
iyi geceler diliyorum. 
Kapanma Saati: 00.52




(x) 176 S. Sayılı Basmayazı 18/2/2020 tarihli
57’nci Birleşim Tutanağı’na eklidir.


(x) Bu bölümde hatip tarafından Türkçe
olmayan birtakım kelimeler ifade edildi.




