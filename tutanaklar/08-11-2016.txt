



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

17’nci Birleşim
8 Kasım 2016 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Tekirdağ Milletvekili Candan Yüceer’in,
Tekirdağ ilinin sorunlarına ilişkin gündem dışı konuşması
2.- Antalya Milletvekili Ahmet Selim
Yurdakul’un, sağlık çalışanlarının sorunlarına ilişkin gündem dışı konuşması
3.- İstanbul Milletvekili Osman Boyraz’ın,
8 Kasım Dünya Şehircilik Günü’ne ilişkin gündem dışı konuşması
IV.- AÇIKLAMALAR
1.- Bursa Milletvekili Erkan Aydın’ın,
Cumhuriyet Halk Partisinin Osmangazi Dikkaldırım Mahallesi temsilciliğine
yapılan saldırıya ve kaos yaratmak isteyen karanlık güçlerin Cumhuriyet Halk
Partisini hedef aldığına ilişkin açıklaması
2.- Erzurum Milletvekili İbrahim
Aydemir’in, Kürtlerin hiddet, şiddet ve kandan beslenen siyaset anlayışını
onaylamadıklarına ilişkin açıklaması
3.- Artvin Milletvekili Uğur
Bayraktutan’ın, Artvin’in Hopa ilçesinde görev yapan 46 öğretmenin açığa
alınmasına ilişkin açıklaması
4.- İstanbul Milletvekili Didem Engin’in,
ekonomik sorunların Hükûmetin önceliği olmadığına ilişkin açıklaması
5.- Mersin Milletvekili Aytuğ Atıcı’nın,
AKP Hükûmetinin ülkeyi içeride ve dışarıda savaşa sürüklediğine ilişkin
açıklaması
6.- Mersin Milletvekili Baki Şimşek’in,
Türkiye’nin 40 ilçesine doğal gaz bağlandığına, Mersin’in ilçelerine doğal gaz
getirilmesiyle ilgili bir planın olup olmadığını öğrenmek istediğine ve
elektrik kesintileriyle ilgili acil önlem alınması gerektiğine ilişkin
açıklaması
7.- İstanbul Milletvekili Gamze Akkuş
İlgezdi’nin, Amasra’nın Çapak Koyu’nda kurulması planlanan termik santrale
karşı halkın onurlu mücadelesinin devam ettiğine ve iktidarın sadece doğayı
değil toplumsal hafızanın yapı taşlarını oluşturan tarihî mekânları da hedeflediğine
ilişkin açıklaması
8.- Giresun Milletvekili Bülent Yener
Bektaşoğlu’nun, cumhuriyeti, demokrasiyi, demokratik hak ve özgürlükleri
korumanın yasama faaliyetlerinin önüne geçtiğine ilişkin açıklaması
9.- Denizli Milletvekili Kazım Arslan’ın,
mazot fiyatlarının ne zaman indirileceğini, Rusya pazarının kapalı olması
nedeniyle ürününü satamayan çiftçiler ile hayvancılık yapan üreticilere ne
zaman pazar desteği verileceğini öğrenmek istediğine ilişkin açıklaması
10.- Zonguldak Milletvekili Şerafettin
Turpcu’nun, Zonguldak’ta yapılmış ve yapılması planlanan termik santrallerin
kömür ihtiyacıyla ilgili politikaları öğrenmek istediğine ve Türkiye Taşkömürü
Kurumunun özelleştirilmesinin sonuçlarına ilişkin açıklaması
11.- İstanbul Milletvekili Onursal
Adıgüzel’in, Mustafa Kemal Atatürk’e, cumhuriyete ve onun değerlerine hakaret
eden bir gazetenin Türk Hava Yolları uçaklarında dağıtılıyor olmasının kabul
edilemez olduğuna ilişkin açıklaması
12.- İstanbul Milletvekili Gülay
Yedekci’nin, 8 Kasım Dünya Şehircilik Günü’ne ve Şişli Endüstri Meslek
Lisesinin bahçesinde inşaat yapılmasına ilişkin açıklaması
13.- Aydın Milletvekili Hüseyin Yıldız’ın,
Adnan Menderes Üniversitesi Hastanesindeki kadro yetersizliğine ilişkin
açıklaması
14.- Adana Milletvekili Elif Doğan
Türkmen’in, Adana’nın Tufanbeyli ilçesindeki termik santralin kanunlara uygun
işletilmemesi nedeniyle çevreye verdiği zararlar konusunda Çevre ve Şehircilik
Bakanlığı tarafından ne yapılacağını öğrenmek istediğine ilişkin açıklaması
15.- Ordu Milletvekili Seyit Torun’un,
belediye başkanlarının yurt dışına çıkışının İçişleri Bakanının iznine
bağlanmasının seyahat özgürlüğü hakkına ve insan haklarına aykırı olduğuna ve
bu uygulamanın bir an önce son bulmasını dilediğine ilişkin açıklaması

16.- Manisa Milletvekili Erkan Akçay’ın,
Suriye’nin Rakka kentinin IŞİD’den temizlenmesi operasyonunun ABD desteği ve
YPG eliyle başladığına, Suriye’nin kuzeyinde ABD desteğiyle yeni bir devlet
yapılanmasının izlerinin görüldüğüne, Musul’un IŞİD’den temizlenmesi operasyonu
kapsamında Irak’ta dengelerin değiştirildiğine, Hükûmetin peşmerge üzerinden
kurduğu Irak politikasının çöktüğüne ve Irak’taki Türkmen varlığının kesin bir
şekilde tehdit altında olduğuna ilişkin açıklaması
17.- Amasya Milletvekili Mehmet Naci
Bostancı’nın, İstanbul Milletvekili Gülay Yedekci’nin yaptığı açıklamasındaki
bazı ifadelerine ilişkin açıklaması
18.- Manisa Milletvekili Özgür Özel’in,
Gazi Meclise bir ziyaret gerçekleştiren Makedonya Göçmenleri Derneği ve
Cumhuriyet Halk Partisi Saruhanlı ilçe örgütü temsilcilerini saygıyla
selamladığına ilişkin açıklaması
19.- Ankara Milletvekili Levent Gök’ün,
Cumhuriyet gazetesine yönelik soruşturmayı yürüten savcının bir FETÖ davasının
sanığı olup olmadığıyla ilgili sorusunun cevabı konusunda Adalet Bakanının
yanlış bilgilendirilmiş olduğuna ilişkin açıklaması
20.- Amasya Milletvekili Mehmet Naci
Bostancı’nın, Trabzon Milletvekili Haluk Pekşen’in 668 sayılı Kanun Hükmünde
Kararname’nin tümü üzerinde CHP Grubu adına yaptığı konuşmasındaki bazı ifadelerine
ilişkin açıklaması
21.- Amasya Milletvekili Mehmet Naci
Bostancı’nın, İstanbul Milletvekili Engin Altay’ın 668 sayılı Kanun Hükmünde
Kararname’nin tümü üzerinde şahsı adına yaptığı konuşmasındaki bazı ifadelerine
ilişkin açıklaması
22.- İstanbul Milletvekili Engin Altay’ın,
Amasya Milletvekili Mehmet Naci Bostancı’nın yaptığı açıklamasındaki bazı
ifadelerine ilişkin açıklaması
23.- Amasya Milletvekili Mehmet Naci
Bostancı’nın, Ankara Milletvekili Necati Yılmaz’ın 668 sayılı Kanun Hükmünde
Kararname’nin birinci bölümü üzerinde şahsı adına yaptığı konuşmasındaki bazı
ifadelerine ilişkin açıklaması
24.- Ankara Milletvekili Necati Yılmaz’ın,
Amasya Milletvekili Mehmet Naci Bostancı’nın yaptığı açıklamasındaki bazı
ifadelerine ilişkin açıklaması
25.- Maliye Bakanı Mehmet Şimşek’in,
Türkiye’nin, resmî bir kararnameyle IŞİD’i terör örgütü olarak ilan eden ilk
ülke olduğuna ilişkin açıklaması
V.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Mardin Milletvekili Mithat Sancar ve 22
milletvekilinin, çocukların, sokağa çıkma yasakları nedeniyle yaşadıkları
şiddetten korunmaları ve uğradıkları ayrımcılık ve eşitsizliğin engellenmesi
için yapılması gerekenlerin araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/354)
2.- İstanbul Milletvekili Filiz
Kerestecioğlu Demir ve 22 milletvekilinin, eğitimcilere ve akademisyenlere
yönelik artan baskı ve tehditler ile temel haklarına yönelik ihlallerin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/355)
3.- Gaziantep Milletvekili Mahmut Toğrul ve
22 milletvekilinin, Diyanet İşleri Başkanlığının demokratik laiklik ilkesini
engelleyen tutumunun araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/356)
B) Tezkereler
1.- Türkiye Büyük Millet Meclisi
Başkanlığının TBMM Dışişleri Komisyonu Başkanı Taha Özhan’ın, 24-27 Ekim 2016 tarihlerinde
İran’ın Meşhed şehrinde düzenlenen “İslam İşbirliği Teşkilatı Uluslararası
Model Zirvesi" başlıklı konferansa katılmasına ilişkin tezkeresi (3/849)
2.- Türkiye Büyük Millet Meclisi
Başkanlığının 8-11 Kasım 2016 tarihlinde Japonya’nın başkenti Tokyo’da Dünya
Kamu İstihdam Kurumları Birliği ile Japonya Sağlık, Çalışma ve Refah Bakanlığı
tarafından düzenlenecek olan "Yaşlıların ve Engellilerin Katılımının
Artırılması” konulu çalıştaya katılım sağlanmasına ilişkin tezkeresi (3/850)
C) Önergeler
1.- İstanbul Milletvekilleri Barış
Yarkadaş’ın, (2/445) esas numaralı Karayolları Trafik Kanununda Değişiklik
Yapılması Hakkında Kanun Teklifi’nin doğrudan gündeme alınmasına ilişkin
önergesi (4/67)
VI.- ÖNERİLER
A) Siyasi Parti Grubu Önerileri
1.- AK PARTİ Grubunun, Genel Kurulun
çalışma gün ve saatleri ile gündemdeki sıralamanın yeniden düzenlenmesine;
bastırılarak dağıtılan 435 sıra sayılı Kanun Tasarısı’nın kırk sekiz saat
geçmeden gündemin “Kanun Tasarı ve Teklifleri ile Komisyonlardan Gelen Diğer
İşler” kısmının 5’inci sırasına alınmasına ve diğer işlerin sırasının buna göre
teselsül ettirilmesine; Genel Kurulun 15 Kasım 2016 Salı günkü birleşiminde
6328 sayılı Kanun’un 11’inci maddesi gereğince Dilekçe Komisyonu ile İnsan Haklarını
İnceleme Komisyonu üyelerinden oluşan Karma Komisyonca belirlenen 3 aday
arasından kamu başdenetçiliği seçiminin yapılmasına, birinci oylamada seçimin
tamamlanamaması hâlinde diğer oylamaların art arda aynı birleşimde yapılarak
seçimin bu birleşimde tamamlanmasına; 417, 419, 421, 425 ve 435 sıra sayılı
Kanun Hükmünde Kararname ve İç Tüzük’ün 128’inci maddesine göre doğrudan
gündeme alınmasına ilişkin Türkiye Büyük Millet Meclisi Başkanlığı Tezkereleri
ile Kanun Tasarısı’nın İç Tüzük’ün 91’inci maddesine göre temel kanun olarak bölümler
hâlinde görüşülmesine ilişkin önerisi


VII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın’ın, İstanbul Milletvekili Barış Yarkadaş’ın doğrudan gündeme alınma
önergesi üzerinde yaptığı konuşmasındaki bazı ifadelerine ilişkin konuşması
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 668 Sayılı Olağanüstü Hal Kapsamında
Alınması Gereken Tedbirler ile Bazı Kurum ve Kuruluşlara Dair Düzenleme
Yapılması Hakkında Kanun Hükmünde Kararname (1/748) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 417)
2.- 669 Sayılı Olağanüstü Hal Kapsamında
Bazı Tedbirler Alınması ve Milli Savunma Üniversitesi Kurulması ile Bazı
Kanunlarda Değişiklik Yapılmasına Dair Kanun Hükmünde Kararname (1/751) ve İçtüzük’ün
128’inci Maddesine Göre Doğrudan Gündeme Alınmasına İlişkin Türkiye Büyük
Millet Meclisi Başkanlığı Tezkeresi (S. Sayısı: 419)
3.- 671 Sayılı Olağanüstü Hal Kapsamında
Bazı Kurum ve Kuruluşlara İlişkin Düzenleme Yapılması Hakkında Kanun Hükmünde
Kararname (1/756) ve İçtüzük’ün 128’inci Maddesine Göre Doğrudan Gündeme
Alınmasına İlişkin Türkiye Büyük Millet Meclisi Başkanlığı Tezkeresi (S.
Sayısı: 421)
IX.- SATAŞMALARA İLİŞKİN KONUŞMALAR
1.- İstanbul Milletvekili Mehmet Muş’un,
İstanbul Milletvekili Mahmut Tanal’ın 668 sayılı Kanun Hükmünde Kararname’nin
38’inci maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
2.- İstanbul Milletvekili Mahmut Tanal’ın,
İstanbul Milletvekili Mehmet Muş’un sataşma nedeniyle yaptığı konuşması
sırasında şahsına sataşması nedeniyle konuşması
X.- OYLAMALAR
1.- (S. Sayısı: 417) 668 Sayılı Olağanüstü
Hal Kapsamında Alınması Gereken Tedbirler ile Bazı Kurum ve Kuruluşlara Dair
Düzenleme Yapılması Hakkında Kanun Hükmünde Kararname’nin oylaması
XI.- YAZILI SORULAR VE CEVAPLARI
1.- Denizli Milletvekili Melike
Basmacı’nın, Denizli’deki üniversite öğrencilerinin yurt sorunlarına ilişkin
sorusu ve Gençlik ve Spor Bakanı Akif Çağatay Kılıç’ın cevabı (7/7579)
2.- İstanbul Milletvekili Mahmut Tanal’ın,
Şanlıurfa İŞKUR İl Müdürlüğüne başvurulara ilişkin sorusu ve Çalışma ve Sosyal
Güvenlik Bakanı Mehmet Müezzinoğlu’nun cevabı (7/8174)
3.- Niğde Milletvekili Ömer Fethi Gürer’in,
Niğde’de engelli istihdamına ilişkin sorusu ve Çalışma ve Sosyal Güvenlik
Bakanı Mehmet Müezzinoğlu’nun cevabı (7/8175)
8 Kasım 2016 Salı
BİRİNCİ OTURUM
Açılma Saati: 15.03
BAŞKAN: Başkan Vekili Ahmet AYDIN
KÂTİP ÜYELER: Mustafa AÇIKGÖZ (Nevşehir), Özcan PURÇU
(İzmir) 
-----0-----
BAŞKAN
– Türkiye Büyük Millet Meclisinin 17’nci Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, Tekirdağ’ın sorunları hakkında söz isteyen Tekirdağ Milletvekili
Candan Yüceer’e aittir.
Buyurun
Sayın Yüceer. (CHP sıralarından alkışlar)
Süreniz
beş dakikadır.
Sayın
milletvekilleri, hatibi davet ettim. Lütfen, derin bir sessizlik bekliyoruz.
III.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Tekirdağ Milletvekili Candan Yüceer’in,
Tekirdağ ilinin sorunlarına ilişkin gündem dışı konuşması
CANDAN
YÜCEER (Tekirdağ) - Sayın Başkan, değerli milletvekilleri; bugünler ilçelerimizin
ve 13 Kasım Tekirdağ’ımızın düşman işgalinden kurtuluşunun yıl dönümü. Aslında,
gönül isterdi ki bugün Tekirdağlıların kahramanlıklarından, Kurtuluş
Savaşı’mızdan, kan dökerek, can vererek kazandığımız bağımsızlıktan söz
edebilseydim; 13 Kasımın cumhuriyeti ve onun değerlerini özümseyen Tekirdağlılar
için bir gurur günü olduğunu söyleyebilseydim; gönül isterdi ki o günden bugüne
cumhuriyeti ve demokrasiyi tüm kurum ve kuruluşlarımızla tesis ettiğimizi,
doğamıza, toprağımıza, toplumsal barışımıza sahip çıkabildiğimizi söyleseydim
ama maalesef, bugün ne doğamız ne toprağımız ne toplumsal barışımız ne de
cumhuriyetimiz güvende. Maalesef, üzülerek ifade ediyorum ki birilerinin rantı
uğruna doğamız, ormanlarımız katledilirken birilerinin ihtirası uğruna
toplumsal barışımız, cumhuriyetimiz ve demokrasimiz iğdiş ediliyor. 
Eğer
bir ülkede insanlar gece yatağa “Acaba nasıl bir ülkeye uyanacağım?” diye
giriyorlarsa o ülke artık yönetilemez hâle gelmiş demektir. Kimse geleceğe dair
umutla bakmıyorsa, herkes kaygı içinde yaşıyorsa o ülkede yaşamanın adı “kâbus”
olmuş demektir. İşte, iktidar Türkiye’yi günden güne böyle bir ülke hâline getirmiştir;
keyfîlik, adaletsizlik, hukuksuzluk maalesef artık gündelik hâle gelmiş
durumda. Artık kocaman bir hapishanede yaşıyoruz hepimiz. Hani bir örnek var,
bir düğmeyi yanlış iliklersen hepsi yanlış gider diye. Artık sizler bütün
düğmelerin yerlerini karıştırdınız. Dış politikadan güvenliğe, ekonomiden
hukuka her şeyi elinize yüzünüze bulaştırdınız. Şu anda darbe girişiminden bir
fırsat yaratma, bunu bir fırsata çevirme peşindesiniz. FETÖ’cüler ile FETÖ
konusundaki günahlarınızın listesini okusak saatler alacakken burada, gerçekten
darbeye bulaşmamış, hiç alakası olmayan insanların hapse atılmasına,
gazetecilerin tutuklanmasına nasıl seyirci kalıyorsunuz, nasıl içinize
sindiriyorsunuz bilemiyorum.
Değerli milletvekilleri, Genel Başkanımız Sayın Kemal
Kılıçdaroğlu “Seçimle gelen seçimle gider.” dediğinde, “Hukuki süreçler tamamlanıp
hükmün kesinleşmesi durumundan önce milletvekillerinin tutuklanması Anayasa’ya
ve Anayasa Mahkemesinin içtihatlarına aykırıdır.” denildiğinde ya, aman
Allah’ım, yer yerinden oynadı. Sanki Genel Başkanımız, şehitlerimize “kelle”
demiş; sanki Genel Başkanımız, Abdullah Öcalan’a “Sayın Öcalan” deyip ona
methiyeler düzmüş, sanki Genel Başkanımız, onun bildirisini meydanlarda okumuş;
sanki valiye, askere “PKK’nın şehirlere yığdığı silahları, kazdığı hendekleri
görmezden gelin.” diye talimat vermiş; sanki bombalar patlarken, herkes acılar
içindeyken “Anket yaptırdık, oylarımız artıyor.” demiş. Peki, ya, siz değil
miydiniz bugün “terörist” dedikleriniz ile Dolmabahçe’de pozlar veren? (CHP
sıralarından alkışlar) Siz değil miydiniz onlarla mutabakat metni hazırlayan?
Ne değişti? Dün onlar ne söylüyorsa bugün de aynı şeyi söylüyorlar. Peki, ya,
siz değil miydiniz bugün “darbeci” dediklerinizle -onları askeriyeye, yargıya,
Emniyete elinizle tek tek yerleştiren- beraber orduya kumpas kuran ve örgüt
lideri olarak Genelkurmay Başkanını yargılayan? Bunlar sizler değil miydiniz?
“Terör örgütübaşı” dediğiniz kişiye methiyeler düzen ve onun için “Artık bu
hasret bitsin.” diye çağrılar yapan siz değil miydiniz? Ya siz değil miydiniz
peki, söz konusu sizin milletvekilleriniz, sizin bakanınız, sizin çocuklarınız,
sizin iş adamlarınız olduğunda Mecliste parmaklarınızı kaldırarak tarihimizin
en büyük yolsuzluğunu, 17-25 Aralık yolsuzluğunun üstünü örten, bunları
yargıdan kaçıran sizler değil miydiniz? Tabii, bugün “Dün dündür, bugün
bugündür.” diyebilirsiniz. Siz, kendi menfaatleriniz uğruna her yolu mübah
görebilirsiniz. Siz, bunları böyle yapabilirsiniz ama bizim anlayışımız şu:
Bizim anlayışımızı belirleyen hukuktur, demokrasidir, adalettir ve vicdandır.
Bizim anlayışımız, öyle kişisel çıkarlarımız için, kişisel ikballerimiz için
değişmez. Biz dün ne söylüyorsak bugün de burada söylemeye devam edeceğiz,
gelecekte de bunu söylemeye devam edeceğiz, bu değişmeyecek. Emin olun, sizler
için de bir gün bunları söyleyeceğiz, hiç meraklanmayın.
Ben cümleme son verirken tekrar Tekirdağ’ımızın düşman
işgalinden kurtuluşunun 94’üncü yılını kutluyorum.
Hepinize saygılarımı sunuyorum. (CHP sıralarından
alkışlar) 
BAŞKAN – Teşekkürler Sayın Yüceer.
Gündem dışı ikinci söz, sağlık çalışanlarının sorunları
hakkında söz isteyen Antalya Milletvekili Ahmet Selim Yurdakul’a aittir.
Buyurun Sayın Yurdakul. (MHP sıralarından alkışlar) 
2.- Antalya Milletvekili Ahmet Selim
Yurdakul’un, sağlık çalışanlarının sorunlarına ilişkin gündem dışı konuşması
AHMET
SELİM YURDAKUL (Antalya) – Sayın Başkan, değerli milletvekilleri, saygıdeğer
vatandaşlar, vefakâr sağlık camiası; öncelikle bilmeyenler için sağlık
camiasının bir tanıtımını yapmak istiyorum. Gecesini gündüzüne katarak
cefakârca çalışan sağlık görevlilerimizin oluşturduğu grup ülkemizin en yüksek
tahsilli insan gücünü oluşturan gruplar içerisinde yer almaktadır, doğrusu
böyle olması da gerekir. Tabii, AKP hükûmetleri öncesinde sağlık alanındaki
insan kaynağımız sınırlı ama çok nitelikliydi. Asıl işi yapan eğitimli ve
kadrolu çalışanlarımızla kaliteli bir hizmet sunumu vardı. Hastalar bugünkü
gibi hekim hekim gezerek teşhis konmasını, sonra da hekim hekim gezerek
hastanelerle pazarlık yaparak tedavi olmaya çalışmıyordu. Tıp fakültelerinde
şimdiki gibi 50 kişilik amfilerde 150 kişiye ders vermiyorduk. Mezun olan
tıpçılarımız alması gereken eğitimleri, olması gereken biçimde alıyor, hakkıyla
hekim olarak milletimize sağlık getiriyorlardı. Sağlık çalışanlarının toplum
içinde bir saygınlığı vardı. Şimdi ise tam tersi çünkü AKP hükûmetleri olarak
el birliğiyle sağlığı ticarethanelere dönüştürdünüz. 
Şimdi,
gelin, sağlık çalışanlarının sorunlarına yakından bakalım. Sağlık
çalışanlarının aldığı maaşların içinde döner sermaye ek ödemelerinin oranı
yüksek olduğu ve bu ödemeler emekli kısmına yansıtılmadığı için sağlık
çalışanlarının emekli maaşı kabul edilemeyecek kadar azdır. Bugün emekli
hekimlerin yüzde 91’i hâlâ çalışmaktadır. Emekli hekimlerin yüzde 14’ü açlık
sınırında, yüzde 80’i ise yoksulluk sınırında maaş almaktadırlar. Biz
Milliyetçi Hareket Partisi olarak hem emekli hem de çalışan sağlık personelinin
hakkı olan iyileştirici zammı öneriyoruz. Bunun için de kanun teklifini
Meclisimize sunduk. Her Tıp Bayram’ında bir grup sağlıkçıyı karşısına alan
Başbakan, Sağlık Bakanı “Yıpranma payı vereceğiz.” diye müjde vermektedir. Ne
hikmetse her Tıp Bayramında sağlık çalışanlarına ve emeklilerine seyyanen zam
haberleri yayılıyor, bunlar İnternet’te gündeme geliyor ama ne kaynakları belli
ne de detayları belli. Sonra da maalesef hayal kırıklığı…
Gelelim
yıpranma payına. Açık konuşalım, AKP Hükûmeti sağlıkçılara şöyle diyor: “Ayda
kırk sekiz saat nöbet tutarsanız, üç gün nöbet tutarsanız, şu kadar saat nöbet
tutarsanız bu kadar yıpranma payı.” teklifiyle sağlıkçılarla bir manada dalga
geçiyor. Sağlık çalışanlarımızı lütfen oyalamayın. Hakkın, hukukun, adaletin
hâkim olacağı Milliyetçi Hareket Partisi iktidarında sağlıkçılar, nöbetten
bağımsız her yıl için doksan gün yıpranma payı alacak yani her dört yıla bir
yıl yıpranma payı vereceğiz. Ama, merak etmeyin, nerede bir hukuksuzluk, nerede
bir mazlum varsa Milliyetçi Hareket Partisi olarak biz orada olacağız ve
vatandaşlarımızı savunmaya devam edeceğiz. Tüm sağlık kurumlarını eğitimli
gençlerimizle buluşturacağız. Sadece atanamayan yardımcı sağlık personeli
sayısı şu anda 350 bin. Hani sizin bir sene önce Sağlık Bakanlığı olarak 22 bin
dediğiniz ama yıl boyunca yaptığınız 10.800 kişilik alımın yalnızca 4.623
kişisi yardımcı sağlık personeli kardeşlerimiz.
Bu
çocukları, bu gençlerimizi taşeron politikalarınız uğruna istismar etmeyi
bırakın. Yaptığınız alımın yarısından azını bu kardeşlerimize ayırmanız
gerçekten günah oysa personel açıklığı ortada. Her şehre açtığınız ve gitmeleri
için teşvik ettiğiniz okullardan mezun olan bu çocuklarımız, bugün sizin
politikalarınız nedeniyle maalesef işe girememektedirler ve bu gençlerimizin
meslek tanımlarını da yapmıyorsunuz. Örneğin, evde hasta bakım teknikerleri,
ağız ve diş sağlığı teknikerleri, işte bunların meslek tanımlarını yapmadığınız
için bu gençlerimiz sizin açtığınız okullardan mezun olduktan sonra işe
girememektedirler. Biz Milliyetçi Hareket Partisi olarak teklif ettik ve
Meclise de sunduk. Bize engel olmayın, gelin hep birlikte bu gençlerimizi
sevindirelim ve ailelerimize buradan bir mutlu haber verelim. 
Hepinizi
sevgi ve saygılarımla selamlıyorum. (MHP sıralarından alkışlar)
BAŞKAN
– Teşekkür ediyorum Sayın Yurdakul. 
Gündem
dışı üçüncü söz, Dünya Şehircilik Günü hakkında söz isteyen İstanbul
Milletvekili Osman Boyraz’a aittir. 
Buyurun
Sayın Boyraz. (AK PARTİ sıralarından alkışlar) 
3.- İstanbul Milletvekili Osman Boyraz’ın,
8 Kasım Dünya Şehircilik Günü’ne ilişkin gündem dışı konuşması
OSMAN
BOYRAZ (İstanbul) – Sayın Başkan, değerli milletvekilleri; 8 Kasım Dünya
Şehircilik Günü münasebetiyle gündem dışı söz almış bulunmaktayım. Bu vesileyle
Genel Kurulu ve ekranları başında bizleri seyreden aziz milletimizi en kalbî
duygularla selamlıyorum. 
Şehir,
bir dünya görüşünün, bir zihniyetin ete kemiğe bürünmesi, cisimleşmesidir.
Yaradan’ın halifesi olan insanın akıl ve kalp marifetiyle taşa toprağa ruh
üflemesidir. Bu anlamda şehirlerin kendine ait bir kimliği ve ruhu vardır; o
kimlik ve ruh ait olduğu medeniyeti temsil eder. Düşünün bu anlayışta
İstanbul’u, medeniyetler üstü 7 burçluyu. “Kökü maziyi sulayan görkemli ulu
çınar,/ Gölgende uyuyanlar huzur dolu, bahtiyar,/ Gümüş kemerlerinde tarihin
izleri var,/ Beyazıt’tan Fatih’e bir duasın İstanbul.” 
Şehirler
binasız, okul kitapsız kütüphanelerdir. Bir mimarın gönül dünyası şairin de dilinden
dökülen hecelerdir aslında. 
Fatih
Sultan Mehmet Han şehir-insan-medeniyet ilişkisini şu şekilde ifade etmiştir:
“Hüner bir şehir bünyâd etmektir, reaya kalbin abat etmektir.” Şiir tadındaki
bu veciz söz bizlere bir şehrin nasıl olmasının felsefesini sunar. Şehrin
bünyâd edilmesi ile kalbin abat edilmesi birliktedir. Şehrin ruhu işte budur.
Ruhsatını kalpten alan ve kalbi abat eden şehir insanı kalbine yerleştirirken,
insanın da kalbine yerleşendir şehir. Hülasa, idrakle inşa edilmiş bir şehre
ancak gönül ruhsat verir. Eğer gönül razı değilse ne koyarsan koy taş üstüne,
kaçaktır aslında. Yürek imarına, tarih ve şehir mevzuatına kesin aykırıdır ve
bir korsan yapılaşmadan ibarettir. 
Yine,
bizim medeniyetimizin insanla, mekânla birbirine olan kalbî ilişkisini ortaya
koyan “Şeref-ül mekân bil mekîn” yani “Bir şehri aziz kılan, o şehrin
yaşayanlarıdır.” sözü yıllar öncesinden günümüze ve yarınımıza seslenen
şehir-insan ilişkisini betimleyen önemli bir öğretidir bize. Arif kimliklerin
şehri insana, gönlü de şehre benzetmesi şehir anlayışında medeniyetimizin
geldiği noktayı tescil etmek için yeterlidir. Dolayısıyla, kendi kimliğini
koruyan şehirler bugüne kadar varlıklarını korumuşlardır. Medine’nin buram
buram gül kokusu yüz yıllardır insanları oraya çeker. Konya’ya bizi çekip
götüren Mevlâna’nın hoşgörü iklimi değil midir? İstanbul’u Sultan Ahmet
Camisi’nden, Eyüp Sultan Hazretleri’nin manevi mirasından ayırabilir miyiz?
Yolunuz Sivas’a düştüğünde Gök Medrese, Çifte Minare ve Buruciye Medresesinde
Selçuklu medeniyetinin ihtişamını görürsünüz ve o anda “Bir Selçuklu nakışında
seni bulmak ne güzel/ Ne güzel seni duymak, bir ney sesinde/ Şemsi Sivasi’nin
mübarek türbesinde kandil kandil yanan şehir.” diye mırıldanırsınız. 
Şehirlerimizi
ayakta tutan bu değerlerimiz değil midir? Bu değerleri muhafaza ederek geleceğe
taşımak bizlerin öncelikli görevi olmalıdır. Bizler, tarihin en kadim
medeniyetlerini inşa etmiş, yönetmiş bir millet olarak bugün de şehirlerimize
sahip çıkmanın içerisinde olmalıyız. AK PARTİ olarak bizim medeniyet
anlayışımız, bu kadim medeniyete sahip çıkarak geçmişten geleceğe bir köprü
kurmaktır. Bu anlayışla, on dört yılda 4.500 vakıf eserini restore ettik. Zira,
biz biliyoruz ki medeniyetlerin yükselişi ve düşüşü, şehirlerin kaderlerinden
tezahür eder. Medeniyetler yükseliş dönemlerini sembol şehirlerle
taçlandırırlar. Sayın Cumhurbaşkanımız İstanbul Büyükşehir Belediye Başkanı
olduğu dönemde ortaya koyduğu belediyecilik anlayışıyla bu kadim şehrimizin
tarihî kimliğine, dokusuna uygun bir şehircilik anlayışı sergilemiştir.
Sayın
Başkan, değerli milletvekilleri; bugün burada bir hüznümü de huzurlarınızda
ifade etmek istiyorum. Şehirlerimiz ne kadar bizimse bir o kadar da insanlığın
ortak değerleridir. Bu ortak değerlerimizi korumak, kollamak hepimizin
görevidir. Orta Doğu’da, Balkanlarda kadim şehirler yakılıp yıkılıyor, şehirler
tarumar ediliyor, insanlığın ortak hafızası silinmeye çalışılıyor. Bağdat, Şam,
Halep, Musul, Kerkük, nice medeniyetlere beşiklik yapmış şehirlerimiz,
hafızalarımız yok ediliyor. Şehirler yaşayan varlıklardır. İnsanların hayat
hakkı kadar şehirlerimizin de hayat hakları vardır. Bu hakkı yok sayan,
şehirlerimizi hedef gözetmeksizin bombalayan, yakıp ve yıkan zihniyetleri
kınıyorum. Bu konuda en ufak bir hassasiyet göstermeyen, en ufak bir tepki
koymayan herkese sesleniyorum: Lütfen, dürüst olun, vicdanlı olun, insanlığın
ortak mirasına sahip çıkın ve ortadan yok olmalarına sessiz kalmayın.
Bu
düşüncelerle Dünya Şehircilik Günü’nü bir kez daha kutluyor, yürütülen tüm
şehircilik çalışmalarının başarıya ulaşması dileğiyle yüce heyetinizi bir kez
daha saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ediyorum Sayın Boyraz.
Böylece,
gündem dışı konuşmalar tamamlanmıştır.
Şimdi,
sisteme giren ilk 15 sayın milletvekiline İç Tüzük 60’a göre yerinden bir
dakika süreyle söz vereceğim.
İlk
söz Sayın Aydın’a aittir.
Buyurun.

IV.- AÇIKLAMALAR
1.- Bursa Milletvekili Erkan Aydın’ın,
Cumhuriyet Halk Partisinin Osmangazi Dikkaldırım Mahallesi temsilciliğine
yapılan saldırıya ve kaos yaratmak isteyen karanlık güçlerin Cumhuriyet Halk
Partisini hedef aldığına ilişkin açıklaması
ERKAN
AYDIN (Bursa) – Teşekkür ederim Sayın Başkan.
Türkiye
tam anlamıyla bir kaos içine sürüklenmek istenmektedir. Kaosu yaratmak isteyen
karanlık güçler, Cumhuriyet Halk Partisini hedef almaktadır. Önce Genel
Başkanımıza, daha sonra genel başkan yardımcılarımıza, il başkanlarımıza ve dün
de son olarak Bursa Osmangazi’de Dikkaldırım mahalle temsilciliğimize saldırı
düzenlendi. On gün önce açılan mahalle temsilciliğimizin önce tabelaları
söküldü, daha sonra bir saldırı gerçekleşti, dün de kendini bilmez 5 kişi
temsilciliğimizin içine girip temsilciliğimizin karşı duvarlarına da Genel
Başkanımız hakkında çok çirkin sözler sarf edip yazdı. Türkiye'yi kaosa
sürüklemek isteyenleri buradan uyarıyoruz: Cumhuriyet Halk Partisi yalnız
değildir; milletvekiliyle, seçmeniyle, bizlere oy vereniyle, 78 milyonuyla
bunları yapmak isteyenlere teslim olmayacağız diyorum ve her zaman bunların
karşısında olacağız diyorum. 
Teşekkür
ederim.
BAŞKAN
– Sayın Aydemir…
2.- Erzurum Milletvekili İbrahim
Aydemir’in, Kürtlerin hiddet, şiddet ve kandan beslenen siyaset anlayışını
onaylamadıklarına ilişkin açıklaması
İBRAHİM
AYDEMİR (Erzurum) – Başkanım, Erzurum Karayazı’dan bir güzel hemşehrimden gelen
mesajı paylaşmak istiyorum, diyor ki: “Sözleri kin, sesleri nefret, elbiseleri
barut kokanlara bin lanet. Milletimiz şundan emin olsun ki gayrimillî güçlerin
dokularını ördüğü yapıları bünyesinden bizzat Kürtler kesip atacaklardır. Kayyum
atamalarına karşı yapılan eylem çağrılarına dik duruşlarıyla cevap veren
Diyarbakırlılar Hınıs’taki, Karaçoban’daki, Tekman’daki, Karayazı’daki
kardeşlerimizle ses sese verip tek vatan, tek devlet, tek bayrak, tek millet
iradesini tüm cihana haykırıyorlar. Bu sese kulağını tıkayan hiçbir siyasi
yapının yeni Türkiye'de taraftar bulması, oy alması, siyaset yapması mümkün
değildir. Kürtler hiddet, şiddet ve kandan beslenen çukur siyasetini çelik
iradeleriyle çukura gömmüşlerdir. Silahların ebediyen sustuğu, şiddeti reddeden
gerçek Kürt siyasetçilerin Kandil ve İmralı’dan işaret almadan özgürce
konuştuğu yeni bir döneme gebedir güneydoğumuz. Kürt-Türk kardeşliği bu yeni
hizmet ve kalkınma siyasetinin mayasını teşkil edecektir. Selam olsun yürekleri
vatan millet aşkıyla çarpanlara.”
BAŞKAN
– Sayın Bayraktutan…
3.- Artvin Milletvekili Uğur
Bayraktutan’ın, Artvin’in Hopa ilçesinde görev yapan 46 öğretmenin açığa
alınmasına ilişkin açıklaması
UĞUR
BAYRAKTUTAN (Artvin) – Teşekkür ediyorum Sayın Başkan.
Artvin’in
Hopa ilçesinde görev yapan 46 öğretmen 8 Eylül 2016 tarihinde yayınlanan
Kararname’yle açığa alınmış bulunmaktadır. Açığa alınma gerekçeleri kendilerine
gönderilen yazıda açık bir şekilde ifade edilmemiş olsa da 29 Aralıkta
EĞİTİM-SEN’in tüm Türkiye çapında düzenlemiş olduğu iş bırakma eylemine
katılmaları ana gerekçe olarak gösterilmiş, Fetullahçı terör örgütüne yapılan
operasyona bu da bir gerekçe gösterilerek öğretmenler açığa alınmıştır. 46
öğretmen şu anda açıkta oldukları için hem kendileri hem öğrencileri hem
aileleri… Hopa ilçemizde ve Arhavi ilçemizdeki bütün aileler inanılmaz bir
derecede mağduriyet durumundadır. Bu konudaki sorunun giderilmesi için bugüne
kadar yapmış olduğum Millî Eğitim Bakanına ulaşma, arkasından, Başbakan
Yardımcımız Sayın Canikli’ye ulaşma konusundaki bütün başvurularım sonuçsuz
kalmıştır. Eğer bir milletvekili bakana ulaşamıyorsa halktan birinin bakana
ulaşmasının imkânsız olduğunu bana bu bir ay göstermiştir. Bu anlamda bu
mağduriyetlerin giderilmesi için bu öğretmenlerin bir an önce göreve dönmesi…
(Mikrofon
otomatik cihaz tarafından kapatıldı)
BAŞKAN
– Sayın Engin…
4.- İstanbul Milletvekili Didem Engin’in,
ekonomik sorunların Hükûmetin önceliği olmadığına ilişkin açıklaması
DİDEM
ENGİN (İstanbul) – Sayın Başkan, sayın milletvekilleri; ülkemiz ekonomik bir
darboğazın içinde ama ne yazık ki ekonomik sorunlar ülkemizi yöneten Hükûmetin
önceliği değil. AKP yöneticileri her gün “Padişahım sen çok yaşa.” demekten
halkımızın geçim derdiyle ilgilenecek zamanı bulamıyor. 
AKP
Hükûmetine soruyorum: Özel sektörün dış borcu 300 milyar dolara yakın ve her
“başkanlık” dediğinizde kurlar yükseliyor. Borçlar katlanarak artarken binlerce
şirketin iflas ettiğinin, binlercesinin ise iflasın eşiğinde olduğunun farkında
mısınız? Yurt dışında artık Türkiye’ye ekonomik ambargonun konuşulduğunun ve
bunun da konuşulmasının dahi yarattığı tahribatın farkında mısınız? İşsiz
ordumuzun her geçen gün büyüdüğünün, borcunu ödeyemeyip yasal takibe alınan
kişi sayısının 3 milyona yaklaştığının farkında mısınız? İçinde bulunduğumuz
ekonomik buhranın, halkımızın umutsuzluğunun farkında mısınız? 
Gerginlik,
karamsarlık ve korkudan medet uman politikalarınıza halkımız asla boyun
eğmeyecektir. 
BAŞKAN
– Sayın Atıcı…
5.- Mersin Milletvekili Aytuğ Atıcı’nın,
AKP Hükûmetinin ülkeyi içeride ve dışarıda savaşa sürüklediğine ilişkin
açıklaması
AYTUĞ
ATICI (Mersin) – Teşekkür ederim Sayın Başkan. 
AKP
Hükûmeti, ülkemizi içeride ve dışarıda savaşa sürüklüyor! AKP Hükûmeti,
ülkemizi içeride ve dışarıda savaşa sürüklüyor! AKP Hükûmeti, ülkemizi içeride
ve dışarıda savaşa sürüklüyor! AKP Hükûmeti, ülkemizi içeride ve dışarıda
savaşa sürüklüyor! AKP Hükûmeti, ülkemizi içeride ve dışarıda savaşa
sürüklüyor! AKP Hükûmeti, ülkemizi içeride ve dışarıda savaşa sürüklüyor! AKP
Hükûmeti, ülkemizi içeride ve dışarıda savaşa sürüklüyor! AKP Hükûmeti,
ülkemizi içeride ve dışarıda savaşa sürüklüyor! AKP Hükûmeti, ülkemizi içeride
ve dışarıda savaşa sürüklüyor! (CHP sıralarından alkışlar) 
BAŞKAN
– Evet, sistemde bir problem yoktu, takıldı mı diye baktım da.
Sayın
Atıcı, teşekkür ediyoruz 
Sayın
Şimşek, buyurun.
6.- Mersin Milletvekili Baki Şimşek’in,
Türkiye’nin 40 ilçesine doğal gaz bağlandığına, Mersin’in ilçelerine doğal gaz
getirilmesiyle ilgili bir planın olup olmadığını öğrenmek istediğine ve
elektrik kesintileriyle ilgili acil önlem alınması gerektiğine ilişkin
açıklaması
BAKİ
ŞİMŞEK (Mersin) – Teşekkür ediyorum Sayın Başkan.
Pazar
günü başta Erzincan Üzümlü olmak üzere Türkiye'nin 40 ilçesine doğal gaz
gelmesi dolayısıyla tören yapıldı ve açılış yapıldı. Öncelikle bu gelen doğal
gazın hayırlı uğurlu olmasını temenni ediyorum. Yalnız Mersin’in Mersin merkez
ve Tarsus dışında hiçbir ilçesinde doğal gaz yoktur. Erdemli, Anamur, Gülnar,
Mut, Silifke, Bozyazı ve Aydıncık doğal gaz beklemektedir. 
Sorum
Enerji Bakanına: 2016, 2017, 2018 yılı planınızda Mersin’e doğal gaz getirmek
var mıdır? Mersin’i unutuyor musunuz? Üzümlü’den Keşan’a kadar doğal gaz
projelerinden bahsediyorsunuz ama, maalesef, Mersin’le ilgili bir yatırım
programı görememekteyiz. Bunun acilen gündeme alınmasını…
İkinci
sorum da: 2016 yılında elektrik kesintileri milleti canından bezdirmiştir.
Ürettiğimiz elektrik yetmiyor mu, başka sıkıntılar mı var? Bununla ilgili de
acil önlem alınmasını bekliyor, saygılar sunuyorum. 
BAŞKAN
– Sayın İlgezdi, buyurun.
7.- İstanbul Milletvekili Gamze Akkuş
İlgezdi’nin, Amasra’nın Çapak Koyu’nda kurulması planlanan termik santrale
karşı halkın onurlu mücadelesinin devam ettiğine ve iktidarın sadece doğayı
değil toplumsal hafızanın yapı taşlarını oluşturan tarihî mekânları da
hedeflediğine ilişkin açıklaması
GAMZE
AKKUŞ İLGEZDİ (İstanbul) – Sayın Başkan, Amasra’nın Çapak Koyu’nda kurulması
planlanan termik santrale karşı halkımızın onurlu mücadelesi devam ediyor.
Amasra ve Bartın’ın merkezinde bir ay boyunca stant açarak projeye karşı
kampanya yürüten yurttaşlar 6 bin nüfuslu ilçede 2 bin kişinin termik santrale
karşı sürdürülen davaya müdahil olmasını sağladı. Bu dava, Türkiye'nin her
köşesinde yeşilin ve doğanın talan edilmesine karşı verilen büyük mücadelenin
umut veren bir örneğidir. 
Bu
mücadele kararlılıkla sürdürülmelidir çünkü iktidarın sadece yeşili ve doğayı
değil, aynı zamanda toplumsal hafızamızın yapı taşlarını oluşturan tarihî
mekânları da hedeflediğini görüyoruz. Kadıköy’deki tarihî Moda İskelesi’nin
usulsüz bir şekilde restore edilerek kafeye dönüştürülmesi, Haydarpaşa Garı’nın
uzun yıllardır atıl biçimde bırakılarak unutturulmaya çalışılması, Beyoğlu’nun
kültürel kimliğini oluşturan kültür sanat mekânlarının bir bir kapanmaya zorlanması,
İstanbul’un simgesel semtlerinin kentsel dönüşüm denilerek vahşice yapılaşmaya
açılması, sahillerin dolgu alanlarına çevrilerek limana dönüştürülmesine karşı
çıkacağız, bunun bilinmesini istiyorum. 
BAŞKAN
– Sayın İrgil’in yerine Sayın Bektaşoğlu, buyurun. 
8.- Giresun Milletvekili Bülent Yener
Bektaşoğlu’nun, cumhuriyeti, demokrasiyi, demokratik hak ve özgürlükleri
korumanın yasama faaliyetlerinin önüne geçtiğine ilişkin açıklaması
BÜLENT
YENER BEKTAŞOĞLU (Giresun) – Teşekkür ederim Sayın Başkan. 
Yaşanan
bunca gelişmeden sonra, cumhuriyeti, demokrasiyi, demokratik hak ve
özgürlükleri korumak yasama faaliyetlerimizin önüne geçti. Milletvekilleri
olarak illerimizin sorunlarını değil, bu konudaki talep ve isteklerimizi de
dile getiriyoruz. Hafta sonunu seçim çevrem Giresun’da geçirdim. Bütün
Türkiye’de olduğu gibi ilimizde de, son günlerde yaşanan gelişmelerden herkes
kaygı ve endişe duyuyor. Bu yüzden, mutlu olan tek bir yurttaşımıza dahi
rastlamadım çünkü ülkemiz bir türlü normalleşemiyor. Demokrasiden uzaklaştıkça
huzurdan, barıştan, sevgiden, güvenden, umuttan uzaklaşıyoruz. Her geçen gün
bir önceki günü aratıyor. Sanki her şeyin üstünde bir başka güç her şeyi
planlıyor, sonra da düğmeye basıyor. Bir sabah uyanıyoruz FETÖ’cü olduğu ortaya
çıkan bir savcı gazete basma, gazeteciyi tutuklama talimatı veriyor. Bir gece
aynı anda eş anlı olarak birkaç ilde birden milletvekillerini tutuklama
operasyonu yapılıyor. Bombalar patlıyor, sınır illerinden, sınır ötesinden her
geçen gün şehit cenazeleri geliyor. Hızla bir uçuruma doğru gidiyoruz. Bu
süreci sona erdirecek tek şey, ne olursa olsun, Türkiye Büyük Millet Meclisinin
bir an önce ve süratle halkın iradesini temsil eden ve koruyan bir anlayışa
geri dönmesidir. 
Teşekkür
ediyorum, saygılarımla. 
BAŞKAN
– Sayın Arslan.
9.- Denizli Milletvekili Kazım Arslan’ın,
mazot fiyatlarının ne zaman indirileceğini, Rusya pazarının kapalı olması
nedeniyle ürününü satamayan çiftçiler ile hayvancılık yapan üreticilere ne
zaman pazar desteği verileceğini öğrenmek istediğine ilişkin açıklaması
KAZIM
ARSLAN (Denizli) – Tarım ve Hayvancılık Bakanına soruyorum: Ülkemizdeki bütün
çiftçilerimiz, üreticilerimiz, hayvancılık yapan kardeşlerimiz çok zor durumda.
Çiftçilerimizin maliyetlerini aşağıya çekecek mazot parasını ne zaman yarıya
çekeceksiniz? Siz yapmazsanız Cumhuriyet Halk Partisi olarak biz yapacağız.
Çiftçimize vergisiz olarak mazotu mutlaka biz vereceğiz. 
İki:
Denizli’nin Çivril elma üreticisi, Buldan’ın, Güney’in, Çal’ın, Honaz’ın üzüm
üreticisi Rusya pazarının kapalı olması nedeniyle üzümünü satamıyor.
Maliyetinin altında üzümünü satmak zorunda kalıyor. Elma ve üzüm üreticisine,
nar üreticimize, Tavas’ın kavun üreticisine ne zaman pazar desteği
vereceksiniz? 
Üç:
Hayvancılık yapan üreticilerimiz etini ve sütünü maliyetinin altında satmak
zorunda kaldığı gibi, sattığı firmalardan süt parasını zamanında alamıyor.
Bunun da takip edilmesini, et ve süt veren çiftçilerimize pazar desteği
verilmesini istiyoruz. 
Teşekkür
ederim. 
BAŞKAN
– Sayın Kayışoğlu’nun yerine Sayın Turpcu.
Buyurun.

10.- Zonguldak Milletvekili Şerafettin
Turpcu’nun, Zonguldak’ta yapılmış ve yapılması planlanan termik santrallerin
kömür ihtiyacıyla ilgili politikaları öğrenmek istediğine ve Türkiye Taşkömürü
Kurumunun özelleştirilmesinin sonuçlarına ilişkin açıklaması
ŞERAFETTİN
TURPCU (Zonguldak) – Enerji Bakanımıza yönelik sorularımız: Hükûmetin “yerli
kaynak, yerli kömür” vurgusu hemen her konuşmada yerini almaktadır. Bu noktada,
Zonguldak’ta yapılmış ve yapılması planlanan termik santrallerin yılda ne kadar
kömüre ihtiyaç duyduğu, bunun hangi ocaklardan temin edileceği, bu ocakların
rezervlerinin bir termik santrale kaç yıl boyunca kömür temin edebileceği,
bunun için yeterli rezervlere sahip olup olmadığıyla ilgili hangi çalışmalar
yapılmıştır? İthal kömürle çalışan termik santrallere ilişkin, Bakanlığınızın
politikası önümüzdeki yıllarda nasıl olacaktır?
İki:
Özelleştirme sadece Zonguldak ve TTK’yı birbirinden koparmayacak, aynı zamanda
termik santral kurulması izni verilen firmalarla Zonguldak’ı baştan aşağıya,
ithal kömür yakan termik santraller cehennemine çevirecektir. Bu
özelleştirmenin de ayrıca, sadece termik santrallerin yapılmasıyla ilgili
olduğunu düşünüyoruz. Bu ocaklar sonuçta ithal kömür geleceği için, yerli kömür
pahalı geleceği için çalışmayacaktır.
BAŞKAN
– Sayın Adıgüzel…
11.- İstanbul Milletvekili Onursal
Adıgüzel’in, Mustafa Kemal Atatürk’e, cumhuriyete ve onun değerlerine hakaret
eden bir gazetenin Türk Hava Yolları uçaklarında dağıtılıyor olmasının kabul
edilemez olduğuna ilişkin açıklaması
ONURSAL
ADIGÜZEL (İstanbul) – Teşekkürler Sayın Başkan.
Daha
on gün önce AKP iktidarının yasaklarına inat 93’üncü yılını kutladığımız
cumhuriyetimiz ve onun kazanımları sistematik bir saldırı altındadır. Bugün
devletimizin varlık nedeni cumhuriyeti ve onun kurucu değerlerini hedef alanlar
baş tacı ediliyor. Öğrendik ki AKP diktasının değil, halkının ve okurlarının
önünde eğilen, basın emekçilerinin sesi “Cumhuriyet”, “Sözcü”, “Birgün” ve
“Evrensel” gibi gazeteleri uçaklarına sokmayan Türk Hava Yolları, bu ülkenin
kurucusu Mustafa Kemal Atatürk’e hakareti iş bilen bir gazeteyi dağıtıyor.
Mustafa Kemal Atatürk’e, cumhuriyete ve onun değerlerine hakaret eden bir
gazetenin, kamu payı olan bir kuruluşa bedava dağıtılıyor olması kabul
edilemez. Türk Hava Yollarının uçaklarında dağıtılarak arka çıktığı bu gazete,
gücünü iktidarın cumhuriyete dönük sistematik saldırılarından almaktadır. Ama
unutmayın ki sizin “pranga” diye nitelendirdiğiniz laiklik bu ülkedeki
özgürlüklerin teminatıdır.
Teşekkür
ederim. (CHP sıralarından alkışlar) 
BAŞKAN
– Sayın Yedekci…
12.- İstanbul Milletvekili Gülay
Yedekci’nin, 8 Kasım Dünya Şehircilik Günü’ne ve Şişli Endüstri Meslek
Lisesinin bahçesinde inşaat yapılmasına ilişkin açıklaması
GÜLAY
YEDEKCİ (İstanbul) – Teşekkür ederim.
Bugün
Dünya Şehircilik Günü. Maalesef ülkemizde şehirlerin hâli ortada. TOKİ’nin
böğrüne hançer gibi sapladığı binalardan mı bahsedelim, bugün İller Bankasının
yıkılmaya çalışılmasından mı bahsedelim, sular altında bırakılmak istenen
Hasankeyf’ten mi bahsedelim, Cerattepe’den mi bahsedelim, kuzey ormanlarının
yok edilmesinden mi bahsedelim, Atatürk Orman Çiftliği’nden mi bahsedelim, Gezi
Parkı’nı yok etmeye çalışmanızdan mı bahsedelim? Hangi birinden bahsedelim?
Bugün başka bir konudan bahsetmek istiyorum size. Şişli
Endüstri Meslek Lisesinin bahçesine bir firma tarafından inşaat yapılmaya
başlandı. Evet, bir okulun bahçesine inşaat yapılıyor. Burada kentten,
şehircilik anlayışından, bilimden, insandan bahsetmek mümkün müdür? Şu anda,
öğrencilerin oynadığı bahçede bir firma, Hükûmete yakın, yandaş bir firma
inşaat yapmaya başladı. Okul bahçelerini başkalarına peşkeş çekemezsiniz. Şişli
Endüstri Meslek Lisesinin üzerinden elinizi çekiniz. (CHP sıralarından
alkışlar) 
BAŞKAN
– Sayın Yıldız…
13.- Aydın Milletvekili Hüseyin Yıldız’ın,
Adnan Menderes Üniversitesi Hastanesindeki kadro yetersizliğine ilişkin
açıklaması
HÜSEYİN
YILDIZ (Aydın) – Teşekkür ediyorum Sayın Başkan.
Aydın
ilimiz 1 milyon 100 bin nüfuslu bir il. Adnan Menderes Üniversitesi
Hastanesinde 1.350 kişi çalışıyor; bunun 350’si kadrolu, bini taşeron. Düşünün,
Aydın’ın 17 ilçe, 36 belde, 496 köyüne, bunun yanında Denizli ve Muğla’ya da bu
hastane hizmet ediyor. Şu an hastane her ay 700-800 bin lira zararda. Sağlık
Bakanı Adnan Menderes Üniversitesine bu kadroları vermediği takdirde, bana
göre, üç ay sonra halkımıza hizmet etmeyecek duruma düşecek. Zaten Aydın’da
hastane problemi var, şehir hastanesi yok, 2 tane devlet hastanemiz var, 1 SSK
var ve 1 milyon 100 bin nüfusu var. Bir de Muğla ve Denizli’den gelen hastaları
düşünmemiz lazım. Araştırdık ama diğer üniversitelere, kendine yakın olan
üniversitelere ise yüzde 75 kadro veriliyor. Düşünün, koskoca Aydın
Üniversitesinde yüzde 25 kadro var. Buradan Sağlık Bakanına sesleniyorum, bir
an önce kadro rica ediyorum. 
BAŞKAN
– Sayın Türkmen…
14.- Adana Milletvekili Elif Doğan
Türkmen’in, Adana’nın Tufanbeyli ilçesindeki termik santralin kanunlara uygun
işletilmemesi nedeniyle çevreye verdiği zararlar konusunda Çevre ve Şehircilik
Bakanlığı tarafından ne yapılacağını öğrenmek istediğine ilişkin açıklaması
ELİF
DOĞAN TÜRKMEN (Adana) – Teşekkür ederim Başkanım.
Adana’nın
Tufanbeyli ilçesinde termik santral bulunmaktadır. Bu termik santralin ne yazık
ki usule, kanunlara uygun olmadan işletildiği, bu nedenle, termik santralin
Tufanbeyli’ye yaydığı atıklar nedeniyle, özellikle yakın köylerde çok ciddi
sağlık sorunları olduğu, suyun kirletildiği ve bu termik santralin saldığı
küllerin rastgele atıldığı, bundan dolayı da tarım alanlarının ve suyun
kirlendiği, kullanılamaz hâle geldiğine dair iddialar vardır. 
Bu
konuda, Çevre ve Şehircilik Bakanlığına soruyorum, ne yapmayı düşünüyor.
Teşekkür
ederim.
BAŞKAN
– Son olarak, Sayın Torun, buyurun. 
15.- Ordu Milletvekili Seyit Torun’un,
belediye başkanlarının yurt dışına çıkışının İçişleri Bakanının iznine
bağlanmasının seyahat özgürlüğü hakkına ve insan haklarına aykırı olduğuna ve
bu uygulamanın bir an önce son bulmasını dilediğine ilişkin açıklaması
SEYİT
TORUN (Ordu) – Teşekkür ederim Sayın Başkan. 
İçişleri
Bakanı, ekim ayında, tasarruf tedbirlerini gerekçe göstererek bir genelge
yayımlamış ve tüm belediye başkanlarının yurt dışına çıkışını kendi iznine
bağlamıştır. Anlaşılmaktadır ki AKP kendi belediyeleri içinde bir FETÖ
hesaplaşması yapmaktadır. Bu hesaplaşmanın tarafı olan CHP’li belediyeler ise
büyük bir mağduriyet yaşamaktadırlar. 
Yurt
dışına, belediyelerini temsil etmek, projelerini sunmak, kardeş şehir
projelerine imza atmak, kaynak bulmak ya da ilişki ağlarını geliştirmek için
giden başkanların masrafları, çoğu zaman, davet eden kurumlar ve belediye
başkanları tarafından karşılanmaktadır. 
Tüm
yetkiler Sayın Bakanın elindedir. FETÖ’yle doğrudan ya da dolaylı bağlantısı
olan, bu terör örgütüne yardım eden, başında bulundukları belediyenin
kaynaklarını onlara aktaran, kullandıran belediye başkanlarını açıklasın,
gereğini yapsın. 
Bu
genelge, AKP iktidarının yaptığı hata ve sorumsuzlukların bedelini başkalarına
ödetmekten başka bir şey değildir. 
(Mikrofon
otomatik cihaz tarafından kapatıldı) 
SEYİT
TORUN (Ordu) – Anayasa’da güvence altına alınan seyahat özgürlüğü hakkına da
insan haklarına da aykırı olan bu uygulamanın bir an önce son bulmasını
diliyoruz. 
BAŞKAN
– Teşekkür ediyoruz. 
Evet,
Sayın Akçay, sisteme girmişsiniz, iki dakika süreyle size söz vereceğim. 
Buyurun.

16.- Manisa Milletvekili Erkan Akçay’ın,
Suriye’nin Rakka kentinin IŞİD’den temizlenmesi operasyonunun ABD desteği ve
YPG eliyle başladığına, Suriye’nin kuzeyinde ABD desteğiyle yeni bir devlet
yapılanmasının izlerinin görüldüğüne, Musul’un IŞİD’den temizlenmesi operasyonu
kapsamında Irak’ta dengelerin değiştirildiğine, Hükûmetin peşmerge üzerinden
kurduğu Irak politikasının çöktüğüne ve Irak’taki Türkmen varlığının kesin bir
şekilde tehdit altında olduğuna ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Suriye’nin
Rakka kentinin IŞİD’den temizlenmesi operasyonu, ABD desteği ve YPG eliyle
başladı. Türkiye’nin ABD’ye yönelik “Operasyonu birlikte yapalım.” çağrısı
karşılıksız bırakılmıştır. Bunun karşısında, ABD’nin bu operasyonda terör örgütüne
son teknoloji silahlar ulaştırdığı kamuoyuna yansıyan haberler arasındadır.
Operasyondan sonra bu silahların kimde kalacağı ve nerede kullanılacağına
dikkat çekiyoruz. 
Her
ne kadar YPG’nin Rakka’nın içerisine girmeyeceği söylense de Suriye’nin kuzeyinde
ABD desteğiyle yeni bir devlet yapılanmasının izlerini görüyoruz. Bir taraftan,
bölgenin kaynakları PYD’ye bırakılırken diğer taraftan da bölge nüfusunda bir
etnik temizlik yaparak türdeş hâle getirilmektedir.
Bölgenin
elektrik ve sulama açısından önemli barajları ile tahıl deposu PYD’nin
kontrolüne giriyor. Türkiye'nin, bölgede Fırat Kalkanı Operasyonu’yla elde
ettiği inisiyatifi tekrar güçlendirmesi gerekmektedir. Aksi bir durumda,
Irak’ın kuzeyinden Suriye’nin kuzeyine giden koridordaki bir yapılanmanın önü
açılacaktır. 
Ayrıca,
Musul’un IŞİD’den temizlenmesi operasyonu kapsamında Irak’ta dengeler
değiştiriliyor. Irak’ta bazı bölgelerin IŞİD’den temizlenmesi bahanesiyle
gerçekleştirilen operasyonlarda IŞİD’den temizlenen yerlere peşmerge ve PKK yerleştirilmektedir.
Özellikle ABD Savunma Bakanı Carter’ın, IŞİD’in Rakka’dan temizlenerek PYD’ye
teslim edileceğini işaret etmesi ayrıca dikkat çekicidir. 
(Mikrofon
otomatik cihaz tarafından kapatıldı) 
BAŞKAN
– Lütfen tamamlayın Sayın Akçay.
Bir
dakika ilave süre veriyorum.
ERKAN
AKÇAY (Manisa) – Teşekkür ederim Sayın Başkan. 
Bununla
birlikte, bir bütün olarak IŞİD’den temizlenen yerlere PKK’nın girdiği ve
Türkmenlere yönelik saldırılar gerçekleştirildiği dikkat çekmektedir.
Hükûmetin
peşmerge üzerinden kurduğu Irak politikası çökmektedir, enkazın altında da
Türkmenler kalıyor. Irak’taki Türkmen varlığı kesin bir şekilde tehdit
altındadır. Bin yıllık Türk kenti Kerkük’ü Barzanileştirme projesi adım adım
yürütülüyor, buna dikkat çekiyoruz.
Türkmen
bölgesi Tuzhurmatu’da PKK’nın karargâhına dikkat çekiyoruz; yine, Kerkük’ün 15
kilometre uzağındaki PKK karargâhına da dikkatleri çekiyoruz ve Sincar’dan
Telafer’e uzanan şeritte kurulmak istenen PKK koridoruna dikkat çekerek
sözlerimi tamamlıyorum.
Teşekkür
ederim Sayın Başkan.
BAŞKAN
– Teşekkür ediyorum Sayın Akçay.
Böylece
gündeme geçiyoruz.
Başkanlığın
Genel Kurula sunuşları vardır.
Meclis
araştırması açılmasına ilişkin üç adet önerge vardır, ayrı ayrı okutuyorum:
V.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Mardin Milletvekili Mithat Sancar ve 22
milletvekilinin, çocukların, sokağa çıkma yasakları nedeniyle yaşadıkları
şiddetten korunmaları ve uğradıkları ayrımcılık ve eşitsizliğin engellenmesi
için yapılması gerekenlerin araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/354)
Türkiye Büyük Millet Meclisi
Başkanlığına
16 Ağustos 2015’ten bugüne 7 kentin 20 ilçesinde toplamda
56 defa hukuki mesnetten yoksun olarak
ilan edilen sokağa çıkma yasaklarıyla başlayan şiddet ortamından en olumsuz
etkilenen grupların başında çocuklar gelmektedir. Çatışmalı süreçte hayatını
kaybeden 405 sivilin 71'i çocuktur. Hayatlarını kaybetmeyen çocuklar da yoğun
bir şekilde devam eden çatışmalar arasında hayatlarını sürdürmekte ve ciddi
travmalara maruz kalmaktadırlar. Savaş ortamında çocuklar okullarına devam
edemezlerken tüm Türkiye genelinde yapılacak olan ve çocukların geleceklerini
tayin eden LYS ve YGS gibi sınavlara hiç hazırlanamamaktadır.
Anayasa'nın
98'inci, İç Tüzük’ün 104 ve 105'inci maddeleri uyarınca, çocukların şiddetten
korunmaları, çocukların uğradıkları ayrımcılığın ve eşitsizliğin engellenmesi
konusunda Meclis araştırması açılmasını arz ve talep ederiz.
1)
Mithat Sancar  (Mardin)
2)
Meral Danış Beştaş  (Adana)
3)
Behçet Yıldırım  (Adıyaman)
4)
Berdan Öztürk (Ağrı)
5)
Dirayet Taşdemir  (Ağrı)
6)
Sırrı Süreyya Önder  (Ankara)
7)
Ayşe Acar Başaran  (Batman)
8)
Mehmet Ali Aslan  (Batman)
9)
Saadet Becerekli (Batman)
10)
Hişyar Özsoy (Bingöl)
11)
Mizgin Irgat (Bitlis)
12)
Altan Tan (Diyarbakır)
13)
Çağlar Demirel  (Diyarbakır)
14)
Feleknas Uca (Diyarbakır)
15)
İmam Taşçıer (Diyarbakır)
16)
Nimetullah Erdoğmuş  (Diyarbakır)
17)
Nursel Aydoğan (Diyarbakır)
18)
Sibel Yiğitalp  (Diyarbakır)
19)
Ziya Pir (Diyarbakır)
20)
Mahmut Toğrul  (Gaziantep)
21)
Abdullah Zeydan (Hakkâri)
22)
Mehmet Emin Adıyaman  (Iğdır)
23)
Erdal Ataş (İstanbul)
Gerekçe:
BM
Çocuk Haklarına Dair Sözleşme'nin ön sözünde ayrımcılık yasağı üzerinde
durulmuş ve sözleşmedeki hak ve özgürlüklerden ırk, renk, cinsiyet, dil, din,
siyasal ya da başka görüş, ulusal ya da toplumsal köken, mülkiyet, doğuştan
veya başka durumdan kaynaklanan ayrımlar dâhil, hiçbir ayrım gözetilmeksizin
yararlanma hakkına sahip olduklarını benimsedikleri vurgulanmıştır. 6’ncı
maddesinde her çocuğun temel yaşama hakkı olduğu belirtilirken ve 7’nci maddede
de taraf devletlere çocuğun hayatta kalması ve gelişmesi için mümkün olan azami
çabayı gösterme yükümlülüğü yüklenmiştir.
BM
Olağanüstü Durumlarda ve Silahlı Çatışma Hâlinde Kadınların ve Çocukların
Korunmalarına İlişkin Bildiri'de ise "barış, özerklik ve bağımsızlık için
mücadele edildiği olağanüstü durumlarda" sivil nüfustan kadınların ve
çocukların çektiği acılara ayrı bir yer verilerek sivil nüfusa yönelik
saldırılar ve bombalamalar kesin bir dille yasaklanmış ve cezalandırılacağı
ifade edilmiştir.
Kadınların
ve çocukların savaşın dehşetinden korunmaları için her türlü çaba gösterilmesi
aynı bildirinin 4’üncü maddesi uyarınca devletlerin yükümlülüğüdür. Yine, 6’ncı
maddeye göre, kadınlar ve çocuklar sahip oldukları barınma, yiyecek, tıbbi
yardım veya diğer vazgeçilmez haklardan yoksun bırakılamazlar. Oysa mevcut
tabloda, 16 Ağustostan beri devam eden ve son iki aydır şiddetlenmiş sokağa
çıkma yasakları boyunca evlerin harabeye döndüğü, ciddi gıda sıkıntısının
yaşandığı, özellikle çocukların sağlık, eğitim ve barış içinde yaşama
haklarının ağır biçimde ihlal edildiği açıktır. Yine, sokağa çıkma yasağının
uygulandığı bölgelere bakıldığında, şiddete maruz kalan çocukların dil ve
toplumsal köken bakımından ayrımcılığa uğradıkları görülmektedir.
Toplumsal
barışın sağlanması için belki de en çok ikna edilmesi gerekenler çocuklardır.
2006 ve 2007 yıllarında özel yetkili ağır ceza mahkemelerinde "terör"
suçlamasıyla 1.688 çocuğun yargılanmasının on yıl sonra tekrar gözden
geçirildiğinde barışa bir katkı sağlamadığı görülecektir. Bugün uykularından
patlama sesleriyle uyanan çocukların maruz kaldığı her türlü şiddetse gelecekte
daha derin toplumsal yaralar açılmasına vesiledir.
14
Aralık 2015 tarihinden itibaren öğretmenler resmî olarak Cizre ve Silopi'den
uzaklaştırılmışlarsa da bölgenin birçok ilçesinde eğitim hizmetinin, eğitim ve
öğretim döneminin başladığı Eylül 2015'ten beri fiilen verilmediği
görülmektedir. Tüm Türkiye genelinde 25-26 Kasım tarihlerinde gerçekleştirilen
TEOG, Nusaybin'de yasaklar nedeniyle 2 kere ertelenmiş, ardından aniden 7-8
Ocak tarihlerinde öncesinde yeterli bilgilendirme olmaksızın
gerçekleştirilmiştir. Çatışmalı süreçler öğrencilerin okul hayatından
kopmalarına da sebep olmaktadır.
Türkiye'nin ulusal ve uluslararası mevzuattan
kaynaklanan yükümlülükleri de dikkate alındığında, çocukların şiddete maruz
kalmasından kaynaklanan sorunların tespit edilerek ortadan kaldırılabilmesi
veya en aza indirilmesi için Meclis araştırması açılmasını talep ederiz.
2.- İstanbul Milletvekili Filiz
Kerestecioğlu Demir ve 22 milletvekilinin, eğitimcilere ve akademisyenlere
yönelik artan baskı ve tehditler ile temel haklarına yönelik ihlallerin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/355)
Türkiye Büyük Millet Meclisi
Başkanlığına
Eğitimcilere
ve akademisyenlere yönelik artan baskı ve tehditler ile ifade özgürlüğü başta
olmak üzere eğitimcilerin temel haklarına yönelik ihlallerin araştırılması için
Anayasa'nın 98’inci ve Türkiye Büyük Millet Meclisi İçtüzüğü'nün 104’üncü ve
105’inci maddeleri uyarınca Meclis araştırması açılmasını saygılarımızla teklif
ederiz.
1) Filiz
Kerestecioğlu Demir  (İstanbul)
2) Meral
Danış Beştaş  (Adana)
3) Behçet
Yıldırım  (Adıyaman)
4) Berdan
Öztürk  (Ağrı)
5) Dirayet
Taşdemir  (Ağrı)
6) Sırrı
Süreyya Önder  (Ankara)
7) Ayşe
Acar Başaran  (Batman)
8) Mehmet
Ali Aslan  (Batman)
9) Saadet
Becerekli  (Batman)
10) Hişyar
Özsoy  (Bingöl)
11) Mizgin
Irgat  (Bitlis)
12) Altan
Tan  (Diyarbakır)
13) Çağlar
Demirel  (Diyarbakır)
14) Feleknas
Uca  (Diyarbakır)
15) İmam
Taşçıer  (Diyarbakır)
16) Nimetullah
Erdoğmuş  (Diyarbakır)
17) Nursel
Aydoğan  (Diyarbakır)
18) Sibel
Yiğitalp  (Diyarbakır)
19) Ziya
Pir  (Diyarbakır)
20) Mahmut
Toğrul  (Gaziantep)
21) Abdullah
Zeydan  (Hakkâri)
22) Mehmet
Emin Adıyaman  (Iğdır)
23) Erdal
Ataş  (İstanbul)
Gerekçe:
Anayasa
ve uluslararası sözleşmelerle güvence altına alınmış olan ifade özgürlüğü
hakkını kullanarak sivil halkın yaşam hakkı başta olmak üzere temel haklarının
ihlaliyle ilgili endişelerini beyan eden pek çok eğitimci ve akademisyen bugün
hedef gösterilmektedir.
Türkiye'den
ve yurtdışından 1.128 akademisyenin “Bu ülkenin akademisyen ve araştırmacıları
olarak bu suça ortak olmayacağız!” başlığıyla devletin vatandaşlarına
uyguladığı şiddete son vermesini talep eden bir barış çağrısı yayınlamalarının
ertesinde, maalesef, bu sefer de akademisyenler, Cumhurbaşkanı Recep Tayyip
Erdoğan başta olmak üzere devlet görevlileri tarafından hedef alınmıştır.
Devlet görevlilerinden cesaret alan birtakım suç örgütü liderleri de aynı
biçimde akademisyenleri hedef tahtasına oturtmuştur. Örneğin, bugün, Sedat
Peker basına yansıyan demecinde akademisyenlerle ilgili olarak “Oluk oluk kan
akıtacağız ve akan kanlarınızla duş alacağız.” deme cüretinde bulunabilmiştir.
Barış
İçin Akademisyenler tarafından imzaya açılan, Noam Chomsky, David Harvey,
Etienne Balibar, Judith Butler, Immanuel Wallerstein gibi uluslararası düzeyde
tanınmış akademisyenlerin de imzacıları arasında yer aldığı bildiri, yaşam
hakkının ihlali başta olmak üzere bölgede yaşanan insan hakları ihlallerine dikkat
çekmekte, vatandaşlık haklarının koruyucusu olması gereken devleti göreve
çağırmaktadır. Anayasal hakları savunan akademisyenlerin bizzat Anayasa'nın
uygulanması görevini taşıyan Cumhurbaşkanı tarafından hakarete uğramaları
akademisyenleri hedef hâline getirmekte, nefret suçlarının önünü açmaktadır.
Barış
çağrısında bulunan eğitimci ve akademisyenlerin yaşam, barınma, ifade özgürlüğü
gibi haklarının ihlal edilmesinin yanında iş güvenceleri de tehdit
edilmektedir. Eğitimci ve akademisyenler özgürce eğitim veremez hâle gelmekte,
iş güvenceleri ile ilgili endişe duymaktadırlar. Örneğin, Abdullah Gül
Üniversitesi Rektörlüğünün, Yükseköğretim Personel Kanunu'na aykırı biçimde,
Barış İçin Akademisyenler İnisiyatifi'nin yayınladığı bildiride imzası bulunan
Prof. Dr. Bülent Tanju'dan istifasını istediği haberleri basına yansımıştır.
Cumhurbaşkanının hedef göstermesinin ardından, aynı gün içinde YÖK Başkanı
Yekta Saraç, genel kurulu acil toplantıya çağırıp bir fikir suçları mahkemesi
gibi hareket ederek imzacı akademisyenlerin teröre destek verdiğini ileri
sürmüş, hukuka aykırı biçimde Üniversitelerarası Kurul Başkanlığını ve
rektörleri de bu konuda göreve çağırmıştır. Şu anda üniversitelerde öğretim
üyeleri art arda istifaya çağırılmakta, emekli olmaya zorlanmaktadırlar.
Birleşmiş
Milletler tarafından 1966 yılında kabul edilen ve 1976 yılında yürürlüğe giren
Kişisel ve Siyasal Haklar Uluslararası Sözleşmesi, Avrupa İnsan Hakları
Sözleşmesi gibi pek çok köklü metin ifade özgürlüğünü güvence altına
almaktadır. Avrupa Birliği, Birleşmiş Milletler, Avrupa Konseyi ve UNESCO gibi
kurumlar, ayrıca, akademik özgürlüklerle ilgili de birçok rapor ve tavsiye
metni yayımlamıştır. Birleşmiş Milletler anlaşmalarına atıfta bulunan Lima
Bildirgesi, akademik özgürlüğü “Akademik çevrenin tüm üyeleri herhangi bir
ayrım yapılmaksızın ve devletten ya da herhangi bir başka kaynaktan gelebilecek
müdahale veya baskı endişesini taşımadan işlevlerini yerine getirme hakkı.”
biçiminde tarif etmektedir.
Günümüz demokratik hukuk devletlerinde en çok önem
verilen hakların başında ifade özgürlüğü gelmektedir. Türkiye Cumhuriyeti
devleti pozitif yükümlülüğü uyarınca ifade özgürlüğü için gerekli ortamı
sağlamak, negatif yükümlülüğü gereğince de ifade özgürlüğünün kullanılmasına
müdahale etmemek durumundadır. Fakat, maalesef, bugün, ifade özgürlüğü iktidara
yönelik muhalefeti bastırmak amacıyla açıkça ihlal edilmektedir. Özellikle
eğitimcilere ve akademisyenlere yönelik bu baskı eğitimin temel değerlerini
tehdit etmektedir.
3.- Gaziantep Milletvekili Mahmut Toğrul ve
22 milletvekilinin, Diyanet İşleri Başkanlığının demokratik laiklik ilkesini
engelleyen tutumunun araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/356)
Türkiye Büyük Millet Meclisi
Başkanlığına
Cumhuriyet tarihi boyunca devletin resmî din
ideolojisine göre şekillenen Diyanet İşleri Başkanlığının mezhepçi yapısı ve
duruşu başta Alevi yurttaşlarımız olmak üzere diğer tüm dinî ve inanç
topluluklarını ötekileştirmektedir. Gerek Diyanetin süregelen ve özellikle
Alevileri dışlayan bu politikası gerekse Diyanet İşleri Başkanının
"Cemevleri Diyanetin kırmızı çizgisidir.” gibi son dönemdeki söylemlerinin
Alevi yurttaşlarımızın inanç temelinde demokratik taleplerinin görünmez kılınmasında,
bunların çarpıtılmasındaki rolünün araştırılması ve önlenmesi amacıyla
Anayasa'nın 98'inci İç Tüzük’ün 104'üncü ve 105’inci maddeleri gereğince Meclis
araştırması açılmasını arz ve teklif ederiz.
1)
Mahmut Toğrul (Gaziantep)
2)
İdris Baluken (Diyarbakır)
3)
Filiz Kerestecioğlu Demir (İstanbul)
4)
Garo Paylan (İstanbul)
5)
Hüda Kaya (İstanbul)
6)
Müslüm Doğan (İzmir)
7)
Ali Atalan (Mardin)
8)
Erol Dora (Mardin)
9)
Mithat Sancar (Mardin)
10)
Ahmet Yıldırım (Muş)
11)
Burcu Çelik Özkan (Muş)
12)
Besime Konca (Siirt)
13)
Kadri Yıldırım (Siirt)
14)
Aycan İrmez (Şırnak)
15)
Faysal Sarıyıldız (Şırnak)
16)
Ferhat Encu (Şırnak)
17)
Leyla Birlik (Şırnak)
18)
Dilek Öcalan (Şanlıurfa)
19)
İbrahim Ayhan (Şanlıurfa)
20)
Osman Baydemir (Şanlıurfa)
21)
Alican Önlü (Tunceli)
22)
Nadir Yıldırım (Van)
23) Tuğba Hezer Öztürk (Van)
Gerekçe:
Türkiye
Cumhuriyeti'nin kuruluşundan beri hükûmetler Diyanet İşleri Başkanlığı
aracılığıyla devletin resmî din politikasını belirlemektedir. Bu resmî din
politikası tek mezhebe dayalı, diğer tüm mezhep ve inançları ve bunların
gerektirdiği ibadet biçimlerini ya dışlayarak kabul etmemekte ya da bu tek
mezhebe dâhil etme-içerme konusunda ısrarcı davranmaktadır. Diyanet
"Alevilik İslam'ın içinde bir tarikattır. İbadethanesi cami olabilir."
gibi resmî kaynaklardan sürekli olarak dillendirilen söylemler bu politikayı
somut bir şekilde göstermektedir.
Alevi
yurttaşlar inancını ve ibadetini dışlayan, ötekileştiren ve yasaklayan bu
politikalara karşı mücadele etmekte ve tüm demokratik zeminlerde bu yönlü
taleplerini dile getirmektedir. Bu mücadelenin taleplerinin görünür kılındığı
ve bu yönlü toplumsal hassasiyetin yaratıldığı zamanlarda ise Diyanet İşleri
Başkanlığı son derece antidemokratik ve rencide edici açıklamalarla Alevi
yurttaşların taleplerini bastırmakta ve bu talepleri gayrimeşru ilan
etmektedir.
Diyanet
Başkanı Mehmet Görmez'in yapmış olduğu son vahim açıklamaları Diyanetin bu
tutumunu bir kez daha gözler önüne sermektedir. Görmez'in "Biz dinî statü
veremeyiz, statüyü ancak bu yolun bizatihi sahipleri belirleyebilirler. Bizim
daima iki kırmızı çizgimiz olmuştur, bundan hiçbir zaman vazgeçmedik: Bir
tanesi, Aleviliğin İslam'ın dışında bir yol olarak tarif edilmesi; ikincisi de
cemevlerinin caminin alternatifi, başka bir inancın mabedi gibi gösterilmesi."
şeklinde yapmış olduğu açıklamalar, Diyanet İşleri Bakanlığının antidemokratik,
mezhepçi ve inanç özgürlüğünü yok sayan bir anlayışla hareket etmiş olduğunu
bir kez daha göstermiştir.
Diyanet
İşleri Başkanı “Aleviler kendi ibadethaneleri olan cemevlerinde ibadet
edemezler, devlet de cemevlerine hukuki statü tanıyamaz.” diyerek Alevi
yurttaşların demokratik taleplerinin Diyanetin "kırmızı çizgisi"
olduğunu açıkça dile getirmiştir. Görmez’in yaptığı açıklamalar AİHM'nin 9’uncu
maddesine göre, "devletin neyin din, ibadet ve ibadethane sayılacağına
karar vermesinin laiklik ilkesi ile çeliştiği" gerçeğini göz ardı ederek
laiklik ilkesini ihlal etmektedir.
Aleviler
yüzyıllardan beridir ibadetlerini cemevlerinde yaparlar ve bunu da camiye
alternatif olarak görmezler. Bütün ibadet yerleri aleviler için kutsaldır ancak
cemevlerini kendi ibadet yerleri olarak kabul etmektedirler.
Diyanet
İşleri Başkanlığının yetki ve sorumlulukları Anayasa’da düzenlemesine rağmen,
Diyanet İşleri Başkanlığının değişik inanç gruplarına, Anayasa'nın 136’ncı
maddesinde belirtilen "laiklik ilkesi doğrultusunda, bütün siyasî görüş ve
düşüncelerin dışında kalarak ve milletçe dayanışma ve bütünleşmeyi…"
ilkesine ve yine Anayasa'nın 2’nci maddesinde yer alan "...demokratik,
lâik ve sosyal bir hukuk Devletidir." ilkesine uygun hareket etmediği
görülmektedir. Tam tersine, Görmez yaptığı açıklamalarıyla ayrımcı, mezhepçi
sadece resmî devlet dini ve ideolojisine uygun faaliyet yürütmektedir. Toplumda
bulunan değişik din ve inanç gruplarına yönelik herhangi bir hizmeti veya
çalışması bulunmamaktadır.
Görmez'in
yapmış olduğu açıklamalar Türkiye'nin özgürlükçü bir laiklik anlayışının
olmadığını ve Alevi inancının değerlerinin yok sayıldığını göstermektedir.
Nihayetinde, Alevilerin başka bir dinle kıyaslanma gibi bir talebi yoktur.
İbadethane hakkı demokratik bir haktır, insan haklarından biridir. Her inanç
grubu kendi ibadetini, ibadet yerini tanımlama hakkına sahiptir. Laik sosyal
bir devlette, devlet ibadethane belirleyemez.
Bu kapsamda, birçok demokratik talep gibi Alevilerin
özgürce ibadet etme ve cemevlerinin resmî statüye kavuşturulması bir hak olarak
algılanmalı ve bu şekilde değerlendirilmedir. Mezhepçi anlayış yerine kişi
inanç özgürlüğüyle bağdaşır demokratik bir laiklik çizgisinin belirlenmesi
gerekmektedir. Bu konuda Diyanetin demokratik laiklik ilkesini engelleyen
tutumun açığa çıkarılması, önlenmesi ve bu konuda iç hukukta yasal gerekli
yasal düzenlemeler yapılması gerekmektedir.
BAŞKAN
– Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler sırası geldiğinde yapılacaktır.
Sayın
Bostancı, sisteme girmişsiniz.
Buyurun,
bir dakika süreyle söz veriyorum İç Tüzük 60’a göre.
IV.- AÇIKLAMALAR (Devam)
17.- Amasya Milletvekili Mehmet Naci
Bostancı’nın, İstanbul Milletvekili Gülay Yedekci’nin yaptığı açıklamasındaki
bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkür ediyorum.
Kısa
bir açıklama için söz aldım. Biraz önce, kıymetli bir CHP'li vekil arkadaş
Şişli’de bir okulun bahçesinde inşaat yapıldığı, yağma ve talanın bir örneği
olduğunu ifade etti. Yapmış olduğum araştırmaya göre, bahsettiği okul Bulgar
Vakfına ait bir okul. 2014’te azınlık mallarının iadesine ilişkin anlaşma
çerçevesinde vakfa ait 59 dönüm kendilerine verilmiş, vakıf 17 dönümü Millî
Eğitime hibe etmiş, kalan arazi üzerinde de kendi inisiyatifiyle yaptığı işler
var. Devletle, AK PARTİ’yle, şununla bununla hiçbir alakası olmayan bir iş;
durum bu şekildedir.
Teşekkürler.
BAŞKAN
– Teşekkür ediyorum.
Türkiye
Büyük Millet Meclisi Başkanlığının 2 tezkeresi vardır, ayrı ayrı okutup
oylarınıza sunacağım:
V.- BAŞKANLIĞIN GENEL KURULA SUNUŞLARI
(Devam)
B) Tezkereler
1.- Türkiye Büyük Millet Meclisi
Başkanlığının TBMM Dışişleri Komisyonu Başkanı Taha Özhan’ın, 24-27 Ekim 2016
tarihlerinde İran’ın Meşhed şehrinde düzenlenen “İslam İşbirliği Teşkilatı
Uluslararası Model Zirvesi" başlıklı konferansa katılmasına ilişkin
tezkeresi (3/849)
Türkiye Büyük Millet Meclisi Genel Kuruluna
TBMM
Dışişleri Komisyonu Başkanı Taha Özhan'ın 24-27 Ekim 2016 tarihlerinde İran'ın
Meşhed şehrinde düzenlenen “İslam İşbirliği Teşkilatı Uluslararası Model
Zirvesi" başlıklı konferansına katılım hususu, 28/3/1990 tarihli ve 3620
sayılı Türkiye Büyük Millet Meclisinin Dış İlişkilerinin Düzenlenmesi Hakkında
Kanun'un 9'uncu maddesi uyarınca Genel Kurulun tasviplerine sunulur.
 İsmail
Kahraman
 Türkiye
Büyük Millet Meclisi Başkanı
BAŞKAN
- Kabul edenler... Kabul etmeyenler... Kabul edilmiştir. 
Diğer
tezkereyi okutuyorum: 
2.- Türkiye Büyük Millet Meclisi
Başkanlığının 8-11 Kasım 2016 tarihlinde Japonya’nın başkenti Tokyo’da Dünya
Kamu İstihdam Kurumları Birliği ile Japonya Sağlık, Çalışma ve Refah Bakanlığı
tarafından düzenlenecek olan "Yaşlıların ve Engellilerin Katılımının
Artırılması” konulu çalıştaya katılım sağlanmasına ilişkin tezkeresi (3/850)
Türkiye Büyük Millet Meclisi Genel Kuruluna
Dünya
Kamu İstihdam Kurumları Birliği ile Japonya Sağlık, Çalışma ve Refah Bakanlığı
tarafından 8-11 Kasım 2016 tarihlinde Japonya’nın başkenti Tokyo'da
"Yaşlıların ve Engellilerin Katılımının Artırılması” konulu çalıştay
düzenlenecektir.
Söz
konusu çalıştaya katılım sağlanması hususu, 28/3/1990 tarihli ve 3620 sayılı
Türkiye Büyük Millet Meclisinin Dış İlişkilerinin Düzenlenmesi Hakkında
Kanun'un 9'uncu maddesi uyarınca Genel Kurulun tasviplerine sunulur.
 İsmail
Kahraman
 Türkiye
Büyük Millet Meclisi Başkanı
BAŞKAN – Kabul edenler… Kabul etmeyenler… Tezkere kabul
edilmiştir. 
Adalet
ve Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
VI.- ÖNERİLER
A) Siyasi Parti Grubu Önerileri
1.- AK PARTİ Grubunun, Genel Kurulun
çalışma gün ve saatleri ile gündemdeki sıralamanın yeniden düzenlenmesine;
bastırılarak dağıtılan 435 sıra sayılı Kanun Tasarısı’nın kırk sekiz saat
geçmeden gündemin “Kanun Tasarı ve Teklifleri ile Komisyonlardan Gelen Diğer
İşler” kısmının 5’inci sırasına alınmasına ve diğer işlerin sırasının buna göre
teselsül ettirilmesine; Genel Kurulun 15 Kasım 2016 Salı günkü birleşiminde
6328 sayılı Kanun’un 11’inci maddesi gereğince Dilekçe Komisyonu ile İnsan
Haklarını İnceleme Komisyonu üyelerinden oluşan Karma Komisyonca belirlenen 3
aday arasından kamu başdenetçiliği seçiminin yapılmasına, birinci oylamada
seçimin tamamlanamaması hâlinde diğer oylamaların art arda aynı birleşimde
yapılarak seçimin bu birleşimde tamamlanmasına; 417, 419, 421, 425 ve 435 sıra
sayılı Kanun Hükmünde Kararname ve İç Tüzük’ün 128’inci maddesine göre doğrudan
gündeme alınmasına ilişkin Türkiye Büyük Millet Meclisi Başkanlığı Tezkereleri
ile Kanun Tasarısı’nın İç Tüzük’ün 91’inci maddesine göre temel kanun olarak
bölümler hâlinde görüşülmesine ilişkin önerisi
8/11/2016
Türkiye Büyük Millet Meclisi Başkanlığına
Danışma
Kurulu 8/11/2016 Salı günü (bugün) toplanamadığından, İç Tüzük’ün 19’uncu
maddesi gereğince grubumuzun aşağıdaki önerisinin Genel Kurulun onayına
sunulmasını arz ederim. 
 Mehmet
Naci Bostancı
 Amasya
 AK
PARTİ Grup Başkan Vekili
Öneri:

Gündemin
“Kanun Tasarı ve Teklifleri ile Komisyonlardan Gelen Diğer İşler” kısmında
bulunan 417, 419, 421, 425, 62, 360, 270, 24, 116, 138, 285, 390, 356, 357,
169, 195, 109, 355, 137, 361, 380 ve 378 sıra sayılı Kanun Hükmünde Kararname
ve İç Tüzük'ün 128’inci Maddesine Göre Doğrudan Gündeme Alınmasına İlişkin
Türkiye Büyük Millet Meclisi Başkanlığı Tezkereleri ile Kanun Tasarılarının bu
kısmın 1, 2, 3, 4, 8, 9, 10, 11, 12, 13, 14, 15, 16, 17, 18, 19, 20, 21, 22,
23, 24 ve 25'inci sıralarına; bastırılarak dağıtılan 435 sıra sayılı Kanun
Tasarısı’nın ise kırk sekiz saat geçmeden yine bu kısmın 5’inci sırasına
alınması ve diğer işlerin sırasının buna göre teselsül ettirilmesi;
Genel
Kurulun;
15
Kasım 2016 Salı günkü birleşiminde 6328 sayılı Kanun’un 11'inci maddesi
gereğince Dilekçe Komisyonu ile İnsan Hakları İnceleme Komisyonu üyelerinden
oluşan Karma Komisyonca belirlenen 3 aday arasından kamu başdenetçiliği
seçiminin yapılması, birinci oylamada seçimin tamamlanamaması hâlinde diğer
oylamaların art arda aynı birleşimde yapılarak seçimin bu birleşimde
tamamlanması;
Haftalık
çalışma günlerinin dışında 18 ve 25 Kasım 2016 ile 2 Aralık 2016 Cuma günleri
saat 14.00'te toplanarak bu birleşimlerinde gündemin “Kanun Tasarı ve
Teklifleri ile Komisyonlardan Gelen Diğer İşler” kısmında bulunan işlerin
görüşülmesi;
15,
16, 17, 18, 22, 23, 24, 25, 29 ve 30 Kasım 2016 ile 1 ve 2 Aralık 2016 Salı,
Çarşamba, Perşembe ve Cuma günkü birleşimlerinde saat 24.00'e kadar
çalışmalarına devam etmesi;
417,
419, 421, 425 ve 435 sıra sayılı Kanun Hükmünde Kararname ve İç Tüzük'ün
128'inci Maddesine Göre Doğrudan Gündeme Alınmasına İlişkin Türkiye Büyük
Millet Meclisi Başkanlığı Tezkereleri ile Kanun Tasarısı’nın İç Tüzük'ün
91'inci maddesine göre temel kanun olarak görüşülmesi ve bölümlerinin ekteki
cetvellerdeki şekliyle olması;
Önerilmiştir.



417 Sıra Sayılı
668 Sayılı
  Olağanüstü Hal Kapsamında Alınması Gereken
  Tedbirler ile Bazı Kurum ve Kuruluşlara Dair Düzenleme
  Yapılması Hakkında Kanun Hükmünde Kararname
(1/748)




BÖLÜMLER


BÖLÜM MADDELERİ


BÖLÜMDEKİ
  MADDE SAYISI




1. BÖLÜM


1 ila 22’nci maddeler arası
(4’üncü maddenin birinci fıkrası;
  ikinci fıkrası; üçüncü fıkrası;
  dördüncü fıkrası; beşinci
  fıkrasının (a), (b) ve (c) bentleri;
  beşinci fıkrasının (ç) bendi;
  altıncı fıkrası; yedinci fıkrası;
  sekizinci fıkrası dâhil)


30




2.
  BÖLÜM


23 ila 40’ıncı maddeler arası
(36’ncı maddeye bağlı geçici
  madde 7 ve geçici madde 8 dâhil)


19




TOPLAM
  MADDE SAYISI


49







419 Sıra Sayılı
669 Sayılı Olağanüstü Hal Kapsamında
  Bazı Tedbirler Alınması ve Milli Savunma Üniversitesi Kurulması ile Bazı
  Kanunlarda Değişiklik Yapılmasına Dair Kanun Hükmünde Kararname
(1/751)




BÖLÜMLER


BÖLÜM MADDELERI


BÖLÜMDEKİ
  MADDE SAYISI




1. BÖLÜM


1 ila
  28’inci maddeler arası
(18’inci maddenin a bendi; 18’inci
  maddenin b bendi ve 20’nci maddeye
  bağlı geçici madde 13 ve geçici madde
  14 dahil)


30




2. BÖLÜM


29 ila
  49’uncu maddeler arası
(41'inci
  maddeye bağlı ek madde 1; ek madde 2; ek madde 3; ek madde 4; ek madde 5; ek
  madde 6; ek madde 7; ek madde 8; ek madde 9; 42'nci maddeye bağlı geçici
  madde 1 ve geçici madde 2
dâhil)


30




3. BÖLÜM


50 ila 79’uncu maddeler arası


30




4. BÖLÜM


80 ila 105’inci maddeler arası


26




5. BÖLÜM


106 ila 115’inci maddeler arası


10




TOPLAM MADDE SAYISI


126








421 Sıra Sayılı
671 Sayılı Olağanüstü Hal Kapsamında Bazı Kurum ve
  Kuruluşlara
  İlişkin Düzenleme Yapılması Hakkında Kanun Hükmünde 
Kararname
(1/756)




BÖLÜMLER


BÖLÜM MADDELERİ


BÖLÜMDEKİ
  MADDE SAYİSİ




1. BÖLÜM


1 ila
  19’uncu maddeler arası
(6’ncı maddeye
  bağlı ek geçici 92’nci
  madde ve ek geçici 93’üncü madde
dâhil)


20




2. BÖLÜM


20 ila 35’inci
  maddeler arası


16




TOPLAM MADDE SAYISI


36








425 Sıra Sayılı
674 Sayılı Olağanüstü Hal Kapsamında
  Bazı Düzenlemeler
  Yapılması Hakkında Kanun Hükmünde Kararname
(1/760)




BÖLÜMLER


BÖLÜM MADDELERI


BÖLÜMDEKİ
  MADDE SAYISI




1. BÖLÜM


1 ila 25’inci maddeler arası
(8’inci
  maddeye bağlı geçici madde 5 ve geçici madde 6 dâhil)


26




2. BÖLÜM


26 ila 53’üncü maddeler arası


28




TOPLAM MADDE SAYISI


54







435 Sıra Sayılı
Kamu Mali Yönetimi ve
  Kontrol Kanunu ile Bazı Kanunlarda
Değişiklik Yapılması
  Hakkında Kanun Tasarısı
(1/779)




BÖLÜMLER


BÖLÜM MADDELERİ


BÖLÜMDEKİ
MADDE
  SAYISI




1. BÖLÜM


1 ila 5
  inci maddeler arası


5




2. BÖLÜM


6 ila 10
  uncu maddeler arası


5




TOPLAM MADDE SAYISI


10




BAŞKAN
– Adalet ve Kalkınma Partisi grup önerisini oylarınıza sunuyorum: Kabul
edenler… Kabul etmeyenler… Öneri kabul edilmiştir.
Şimdi,
İç Tüzük’ün 37’nci maddesine göre verilmiş bir doğrudan gündeme alınma önergesi
vardır, okutup işleme alacağım ve oylarınıza sunacağım.
V.- BAŞKANLIĞIN GENEL KURULA SUNUŞLARI
(Devam)
C) Önergeler
1.- İstanbul Milletvekilleri Barış
Yarkadaş’ın, (2/445) esas numaralı Karayolları Trafik Kanununda Değişiklik
Yapılması Hakkında Kanun Teklifi’nin doğrudan gündeme alınmasına ilişkin
önergesi (4/67)
Türkiye Büyük Millet Meclisi Başkanlığına
(2/445)
esas numaralı Teklifi’min TBMM İçtüzüğü’nün 37’nci maddesi uyarınca doğrudan
Genel Kurul gündemine alınmasını arz ve talep ederim. 2/3/2016
 Barış
Yarkadaş
 İstanbul
BAŞKAN
– Önerge üzerinde söz isteyen, teklif sahibi olarak İstanbul Milletvekili Barış
Yarkadaş.
Buyurun.
Süreniz
beş dakikadır.
BARIŞ
YARKADAŞ (İstanbul) – Sevgili arkadaşlar, Cumhuriyet Halk Partisi Grubu adına
söz almış bulunmaktayım.
Kuşkusuz
bu önerge konuşulacak, üzerinde tartışılacaktır, milletvekilleri de buna
ilişkin görüşlerini beyan edecektir. Ama ben bugün bu önergenin dışında, ülke
gündemini sarsan ve sarsması gereken başka bir konuya da değinmek istiyorum.
Bakın,
elimde bir grafik var. Bu grafik içinde herhangi bir fotoğraf barındırmıyor,
bir temsilî resim yaptık. Neden? Çünkü, Adıyaman’ın Gerger ilçesinde imam-hatip
lisesinin 30 öğrencisi tam iki yıldır tacize uğruyor ve bu tacizin sonunda
yapılan soruşturmayla birlikte 1 müstahdem tutuklanıyor, 3 görevlinin yeri de
değiştiriliyor. Ben dün bu bilgiyi aldıktan sonra Adıyaman Gerger İlçe
Başkanımızla konuştum ve Gerger İlçe Başkanımızın yoğun bir baskı altında
olduğunu gördüm. Zira, bu konuyu gündeme getirdiği için hem bu haberi yazan,
Adıyaman’da 30 çocuğun tacize uğradığını yazan gazeteciye hem de İlçe
Başkanımıza polis tarafından ve savcılık tarafından baskı yapıldı. Bizim konuyu
gündeme getirmemizin ardından bilinen bir taktik gündeme sokuldu ve hemen
İnternet’te bütün haberlere erişim yasağı getirildi. Şu anda Adıyaman’da 30
çocuğun tacize uğradığını ve 1 müstahdemin bu yüzden tutuklandığını hiç kimse
okuyamıyor, öğrenemiyor. Burada elimde mahkemenin aldığı bir karar var ve bu
karar neden alınmış belli değil. 
Bugün
Türkiye’de medyanın getirildiği durum aslında şöyledir, tam şunu yaşıyoruz,
bakın arkadaşlar: Kapkara bir tablo. Şöyle arkadaşlarımıza gösterelim yeniden:
Adıyaman’da 30 çocuk tacize uğruyor. Biz bunu yazıyoruz, İnternet siteleri
yazıyor ve hemen o siteler yayına kapatılıyor mahkeme kararıyla. Ardından,
Türkiye, böyle kapkara bir tabloya ne yazık ki mahkûm ediliyor. 
Tabii,
biz bu sansürün neden yapıldığını biliyoruz. Özellikle, son dönemde muhalif
gazetecilere yönelik operasyonların da bu tür haberlerin duyulmaması için
yapıldığının da farkındayız. Türkiye'nin Adıyaman’da imam-hatip lisesinde 30
çocuğun tacize uğradığını duymaması için iktidar eliyle, savcı eliyle, polis
eliyle baskı yapılıyor. 
Dün
erişime kapatılan sitelerden biri de Cumhuriyet gazetesinin İnternet sitesi. Bu
haber, artık Cumhuriyet gazetesinde okunamıyor, Evrensel’de okunamıyor,
Birgün’de okunamıyor, Aydınlık’ta, Ulusal Kanal’da hiç kimse bu haberi
okuyamıyor çünkü mahkeme keyfî bir kararla durdurmuş vaziyette. Zaten,
Cumhuriyet gazetesine yönelik baskının sebebi de bu. İstiyorsunuz ki hiç kimse
Türkiye’de olan biteni duymasın, hiç kimse Türkiye’de yaşanan rezaletlerden
haberdar olmasın. Bu yüzden Cumhuriyet gazetesine asılsız suçlamalarla bir
operasyon düzenlettiniz ve 9 gazeteci arkadaşımızı elinizde hiçbir delil
olmadan tutuklattınız. Gazeteci arkadaşlarımıza sadece ve sadece yazdıklarını
sordunuz. Ortada ne terör örgütü FETÖ’ye ne terör örgütü PKK’ya ilişkin bir
bağlantı olmamasına rağmen yandaş medya eliyle Cumhuriyet gazetesini
itibarsızlaştırmaya çalıştınız. Oysaki Cumhuriyet gazetesinin neden hedef
alındığını biliyoruz. Cumhuriyet gazetesi, “tek adam” adı altında dayatılmak
istenen anayasal diktatörlüğün, diğer ifadeyle, başkancı ve başkanlık rejiminin
karşısında bir gazete. Bunun için Cumhuriyeti susturmak istiyorsunuz, bunun
için Cumhuriyet gazetesine baskı yapıyorsunuz. Adıyaman’daki tacizin
duyulmaması için Cumhuriyet gazetesini hedef alıyorsunuz. Cumhuriyet gazetesi
sizin bu baskılarınıza aslında cumartesi günü verdiği bir manşetle karşılığını
gösterdi; bakın, Cumhuriyet gazetesi “Tarih Önünde Utanacaksınız” diyor.
MEHMET
METİNER (İstanbul) – Kim utanacak ya! Cumhuriyet utansın!
BARIŞ
YARKADAŞ (Devamla) – Bence bu uygulamayı yapanlar, sadece utanmakla kalmayacak,
aynı zamanda tarih önünde hesap da verecek.
Saygılar
sunuyorum. (CHP sıralarından alkışlar)
MEHMET
METİNER (İstanbul) – Cumhuriyet utansın! 
BAŞKAN
– Bir milletvekili adına söz isteyen İstanbul Milletvekili Mustafa Sezgin
Tanrıkulu.
Buyurun.
MUSTAFA
SEZGİN TANRIKULU (İstanbul) – Sayın Başkan, değerli milletvekilleri; 2/445
sayılı Yasa Teklifi üzerine söz almış bulunmaktayım. Hepinizi saygıyla,
sevgiyle selamlıyorum. 
Yasa
teklifini daha sonra görüşürüz, biraz sonra da oylanacak ancak ben Türkiye'nin
içinde bulunduğu duruma dikkat çekmek istiyorum. 15 Temmuzdan bu yana
Türkiye'nin yaşadığı durum gerçekten, demokrasi açısından, hukuk devleti
açısından içler acısıdır. Adalet ve Kalkınma Partisi Hükûmeti, 15 Temmuz darbe
girişimini ve ondan sonra ortaya konulan ortak iradeyi, maalesef, Türkiye’yi
hukuk devleti ilkelerinden uzaklaştıran ve giderek demokrasiyi askıya alan,
Parlamentoyu devre dışı bırakan bir çıkmaz sokağa doğru sürüklemektedir. 15
Temmuzdan bu yana ortaya çıkan insan hakları tablosu bunun çok açık göstergesidir.
Önceki hafta itibarıyla, 15 Temmuz darbe girişiminden sonra Türkiye’de yaşanan
insan hakları ihlallerinin geniş bir çerçevesini bir yayın olarak Parlamentoda
paylaştım, onlara yeniden girmeyeceğim ancak son bir haftada yaşanan olaylar,
özellikle Cumhuriyet gazetesinin basılması, yöneticilerinin gözaltına alınması,
yargının tutumu ve son olarak da bu Parlamentonun üyesi olan milletvekillerinin
gözaltına alınış biçimleri, tutuklanmaları Türkiye demokrasisini ve Türkiye'nin
sorunlarının bu Parlamentonun çatısı altında çözme konusundaki iradesini
zayıflatmıştır. 
Değerli
arkadaşlar, Cumhuriyet gazetesiyle ilgili olarak 2,5 sayfalık gerekçeyi okudum.
O 2,5 sayfalık gerekçe -burada kayıtlara geçmesi açısından söylüyorum-
Türkiye’de yargı tarihi bakımından bir utanç belgesidir, bir yüz karasıdır ve
hukuk tarihinde bunlar ileride gerçekten de birer utanç vesikası olarak
yazılacaklardır. Cumhuriyet gazetesinin yayın politikası Cumhuriyet gazetesinin
yayın kurulu tarafından saptanır, bir hâkim tarafından değil veya sarayda değil
veya başka merkezlerde değil ancak o karardan anlaşılıyor ki yayın politikası
belli merkezlerden yönlendirilmeyen yayın organlarına artık Türkiye’de hayat
hakkı yok. 200’e yakın yayın kuruluşu Türkiye’de kapatıldı, 140’tan fazla
gazeteci hapiste ve Türkiye'nin onuru olan, vicdanı olan yazarlar, kalemler şu
anda içeride. Bizimle aynı görüşte olmayabilirler, farklı görüşte olabilirler
ama şiddete başvurmadığı sürece, şiddeti önermediği sürece her düşüncenin özgür
olması lazım ama bugün itibarıyla maalesef, bunları ifade etmek mümkün değil. 
Kendi
açımdan söyleyeyim, soru önergelerimiz bile burada artık İçişleri Bakanlığının
suç duyurularına konu oluyor, burada yaptığımız siyasi faaliyetler bile,
savcılar es geçiyorlar, suç unsuru görmüyorlar, onların görmediklerini İçişleri
Bakanlığı suç olarak tasnif edip gönderiyor. Neden? İçişleri Bakanı aleyhine
verdiğimiz soru önergeleri, başka hiçbir nedeni yok. 
Değerli
milletvekilleri, ikinci olgu: 1994 olaylarının bu Parlamentoda yeniden
canlanmış olmasıdır. Bir parlamenterin, her gün burada konuşan bir grup başkan
vekilinin 1994’teki gibi başından eğilerek arabaya sokulması travmasını
Kürtlere ve bu topluma bir daha hatırlattınız. Bu travma hiçbir zaman
küllenmemişti ama şimdi yeniden bu acıyı kanattınız.
ABDULHAMİT
GÜL (Gaziantep) – Kürtlere değil terör örgütüne, terör.
MUSTAFA
SEZGİN TANRUKULU (Devamla) – İkinci olarak da değerli arkadaşlarım, bakın
Anayasa Mahkemesi kararı var. Anayasa Mahkemesi kararlarının çoğunu ben
eleştiririm ama Anayasa Mahkemesinin Balbay ve diğerlerinin Türkiye kararı var,
hak ihlali kararı var. Bu kararla ilgili olarak sizlerin görüşleri var ve en
sonunda Meclis Başkanlığı yapmış olan Mehmet Ali Şahin’in görüşü var ama buna
rağmen tek bir söz ağzınızdan çıkmadı. Bu Parlamentoda bu grubun olmaması bu
Parlamentonun çalışmalarına ilerisi bakımından büyük sıkıntı doğuracaktır. 
Bakın,
değerli arkadaşlar, yüzde 10 barajıyla ilgili olarak Avrupa İnsan Hakları
Mahkemesinin kararı var. O kararda ihlal tespiti yapmadı ama serbest seçim
hakkı bakımından çok önemli vurgular var, çok önemli vurgular var. Eğer siz
Parlamentoda temsil hakkını kapatırsanız ve belediyelere kayyum atarsanız,
milletvekillerini Parlamentoda milletvekilliği yapamayacak konuma getirirseniz
eğer başka ihtimallerin devreye girmesine yol açarsınız. Avrupa İnsan Hakları
Mahkemesi yaklaşık on yıl önce bu tehlikeye dikkat çekmişti. Bakın, Birleşmiş
Milletler, ilk defa, bu olaydan sonra insan hakları temelinde değil, siyasi
temelde bu olayın yanlış olduğunu yazdı. Lütfen sizlerden ricam, bu meseleyi
takip eden, Türkiye’nin bütünlüğünden yana olan, eşitlikten yana olan, teröre
her koşulda karşı çıkmış olan birisi olarak söylüyorum: Lütfen sağduyulu
düşünün, çünkü Türkiye uçurumun eşiğinde değil, hızla uçurumun dibine doğru
yuvarlanıyor.
Hepinize
saygılarımı sunuyorum, teşekkür ederim. (CHP sıralarından alkışlar) 
MEHMET
METİNER (İstanbul) – Sayenizde.
MUSTAFA
SEZGİN TANRIKULU (İstanbul) – Utanmaz adam, her zaman utanmaz adamsın.
BAŞKAN
– İç Tüzük’ün 37’nci maddesine göre verilmiş doğrudan gündeme alınma önergesini
oylarınıza sunuyorum: Kabul edenler… Kabul etmeyenler… Öneri kabul
edilmemiştir.
MEHMET
METİNER (İstanbul) – Sayenizde, sayenizde.
MUSTAFA
SEZGİN TANRIKULU (İstanbul) – Yüz karasısın yüz karası; yüz karasısın, utanmaz
bir adamsın ve yüz karasısın! Attığın bu laflar tarihe geçecek.
MEHMET
METİNER (İstanbul) – Sen utançsın, utanç kelimesi senin hanende yetersiz kalır.
Sen yüz karası bile olamazsın ya! Utanç vesilesin sen, utanç.
BAŞKAN
– Sayın milletvekilleri…
MUSTAFA
SEZGİN TANRIKULU (İstanbul) – Utanmaz bir adamsın, tamam mı? 
BAŞKAN
– Sayın milletvekilleri, lütfen…
MEHMET
METİNER (İstanbul) – Senin yüzün kapkara, kapkara.
MUSTAFA
SEZGİN TANRIKULU (İstanbul) - Burada konuşuyoruz, bir an bile sabredemiyorsun.
Biraz bile sabredemiyorsun, iki dakika sabredemiyorsunuz, iki dakika; yerinde
duramıyorsun.
MEHMET
METİNER (İstanbul) – Sabredemem tabii, yalan söylüyorsun, baştan sona yalan
söylüyorsun.
BAŞKAN
– Sayın milletvekilleri, lütfen… 
MUSTAFA
SEZGİN TANRIKULU (İstanbul) – Lütfen uyarır mısın hemşehrini, hemşehrini uyarır
mısın? 
BAŞKAN
– Lütfen, ikinize de aynı şekilde söylüyorum.
MUSTAFA
SEZGİN TANRIKULU (İstanbul) - Beni değil, kürsüdeyken o bana saldırıyor.
BAŞKAN
- Sayın Tanrıkulu, konuşmanızı bitirdiniz, siz de oturun. 
Sayın
Metiner, lütfen…
MUSTAFA
SEZGİN TANRIKULU (İstanbul) – Siz ona, kendisine söyleyeceksiniz.
VII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın’ın, İstanbul Milletvekili Barış Yarkadaş’ın doğrudan gündeme alınma
önergesi üzerinde yaptığı konuşmasındaki bazı ifadelerine ilişkin konuşması
BAŞKAN
– Sayın milletvekilleri, az önce Sayın Yarkadaş kürsüde de ifade etti,
özellikle benim de seçim bölgem olan Adıyaman’la ilgili bir iddiayı dile
getirdi. 
Sayın
Yarkadaş, ben özellikle şunu ifade edeyim ki; burada bir soruşturmaya eğer
gizlilik kararı verilmişse bu, bir hükûmetin ya da herhangi bir idari kurumun
verdiği bir karar değil, yargı makamlarının verdiği karar ve bu kararın ana
gerekçesi de... 
MUSTAFA
SEZGİN TANRIKULU (İstanbul) – Sayın Başkanım, yargı kararını hangi siyasetin
yönlendirdiğini biliyoruz; bizimle de ilgili biliyoruz, Cumhuriyet gazetesiyle
ilgili de biliyoruz, tümünü biliyoruz. Bugün yargının Hükûmetin emrinde bir
sopa olduğunu da biliyoruz. 
BAŞKAN
– ...siz de takdir edersiniz ki bu şekilde henüz ortada bir iddia varken, bu
iddianın boyutları belli değilken, şimdiden, bir şekilde sayı da vererek,
insanları mahkûm etmek, çocukları, aileleri bir kez daha rencide etmek hiç
doğru bir şey değildir, soruşturma gizliliğinin esası da budur.
İkincisi:
Bu olay duyulur duyulmaz ilgili makamlar harekete geçmiş, bu iddia ortaya atılır
atılmaz, 24’ünde; 25’inde hemen idari ve adli soruşturmalar yapılmış, alınması
gereken tüm tedbirler alınmış ve iddia edilen şahısla ilgili işlemler
gerçekleştirilmiştir. Tabii ki varsa böyle bir şey sonuna kadar üzerine
gidilmesi hepimizin de arzusu, isteğidir. Kabul edilebilir bir durum değildir.
Verilebilecek en ağır cezaya ilgililerin çarptırılması lazım ama ortada
sonuçlandırılmış henüz bir şey olmadan, bu bağlamda, ilgili aileler ve
çocukların da sıhhatini düşünerekten, bunun soruşturmanın gizliliği
çerçevesinde, bunun ifşa edilmeden, bu şekliyle, kalkıp şimdiden, mahkûm
etmeden bunu ifade etmenin doğru bir yol ve yöntem olmadığını düşünüyorum. Bu
konuyla ilgili hem Aile Bakanlığı hem Millî Eğitim Bakanlığı hem de Adıyaman
Valiliği alınması gereken tüm tedbirleri alıyor. Yargı süreci devam ediyor.
Psikolojik ve her türlü destek de kendilerine veriliyor. Diliyoruz ve umuyoruz
adalet yerini bulur. Eğer varsa böyle bir şey sonuna kadar gidilir. Hepimizin
aynı şekilde, bu anlamda bunun da takipçisi olmamız gerektiğini ifade ediyorum.
Teşekkür
ediyorum ve birleşime on dakika ara veriyorum.
Kapanma Saati: 16.14
İKİNCİ OTURUM
Açılma Saati: 16.30
BAŞKAN: Başkan Vekili Ahmet AYDIN
KÂTİP ÜYELER: Mustafa AÇIKGÖZ (Nevşehir), Özcan PURÇU
(İzmir)
-----0-----
BAŞKAN
– Sayın milletvekilleri, Türkiye Büyük Millet Meclisinin 17’nci Birleşiminin
İkinci Oturumunu açıyorum.
Alınan
karar gereğince, sözlü soru önergelerini ve diğer denetim konularını görüşmüyor
ve gündemin “Kanun Tasarı ve Teklifleri ile Komisyonlardan Gelen Diğer
İşler" kısmına geçiyoruz.
1’inci
sıraya alınan, 668 sayılı Olağanüstü Hal Kapsamında Alınması Gereken Tedbirler
ile Bazı Kurum ve Kuruluşlara Dair Düzenleme Yapılması Hakkında Kanun Hükmünde
Kararname (1/748) ile İçtüzük’ün 128’inci Maddesine Göre Doğrudan Gündeme
Alınmasına İlişkin Türkiye Büyük Millet Meclisi Başkanlığı Tezkeresi’nin
görüşmelerine başlayacağız.
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 668 Sayılı Olağanüstü Hal Kapsamında
Alınması Gereken Tedbirler ile Bazı Kurum ve Kuruluşlara Dair Düzenleme
Yapılması Hakkında Kanun Hükmünde Kararname (1/748) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 417) (x)
BAŞKAN
– Komisyon ve Hükûmet? Yerinde. 
Komisyon
Raporu 417 sıra sayısıyla bastırılıp dağıtılmıştır. 
Sayın
milletvekilleri, alınan karar gereğince, bu kanun hükmünde kararname İç
Tüzük’ün 91’inci maddeleri kapsamında temel kanun olarak görüşülecektir. Bu
nedenle, kanun hükmünde kararname tümü üzerindeki görüşmeler tamamlanıp
maddelerine geçilmesi kabul edildikten sonra bölümler hâlinde görüşülecek ve
bölümlerde yer alan maddeler ayrı ayrı oylanacaktır. 
Kanun
hükmünde kararnamenin tümü üzerinde söz isteyen…
ÖZGÜR
ÖZEL (Manisa) – Sayın Başkan, müsaadenizle bir…
BAŞKAN
– Buyurun Sayın Özel.
ÖZGÜR
ÖZEL (Manisa) – İç Tüzük madde 60’a göre…
BAŞKAN
– 60’a göre bir dakika süre veriyorum. 
Buyurun.
IV.- AÇIKLAMALAR (Devam)
18.- Manisa Milletvekili Özgür Özel’in,
Gazi Meclise bir ziyaret gerçekleştiren Makedonya Göçmenleri Derneği ve
Cumhuriyet Halk Partisi Saruhanlı ilçe örgütü temsilcilerini saygıyla
selamladığına ilişkin açıklaması
ÖZGÜR
ÖZEL (Manisa) – Sayın Başkanım, çok teşekkür ediyorum. 
Bugün
Meclisimizin ziyaretçileri var. Biraz önce Sayın Ayşe Nur Bahçekapılı ve Sayın
Dışişleri Bakanıyla birlikte bir araya da geldiler. Manisa’dan Makedonya
Göçmenleri Derneği ve Saruhanlı’dan Cumhuriyet Halk Partisinin değerli ilçe
örgütü hep birlikte Gazi Meclise bir ziyaret gerçekleştirdiler. 15 Temmuz darbe
girişiminin o günden bugüne kalan, hepimiz üzerinde kötü hatıraları olan ama
demokrasimiz için çok büyük önemi olan kısımlarını gezdiler. Atatürk’ün doğduğu
topraklardan, Atatürk’e “mareşal” ve Meclise “gazi” unvanını veren bu millî
iradenin tecelligâhında bulunuyorlar. Biz de Cumhuriyet Halk Partisi grubu
olarak kendilerini bir kez daha saygıyla selamlıyoruz efendim. (CHP
sıralarından alkışlar)
BAŞKAN
– Biz de Parlamentomuza hoş geldiniz diyoruz kendilerine, teşekkür ediyoruz.
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 668 Sayılı Olağanüstü Hal Kapsamında
Alınması Gereken Tedbirler ile Bazı Kurum ve Kuruluşlara Dair Düzenleme Yapılması
Hakkında Kanun Hükmünde Kararname (1/748) ile İçtüzük’ün 128’inci Maddesine
Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 417) (Devam)
BAŞKAN
– Evet, kanun hükmünde kararnamenin tümü üzerinde söz isteyen Cumhuriyet Halk
Partisi grubu adına Trabzon Milletvekili Haluk Pekşen.
Buyurun
Sayın Pekşen. (CHP sıralarından alkışlar) 
Süreniz
yirmi dakikadır. 
CHP
GRUBU ADINA HALUK PEKŞEN (Trabzon) – Teşekkür ederim Sayın Başkan.
Sayın
Başkan, saygıdeğer milletvekilleri; olağanüstü yoğun bir gündemde, bir kanun
hükmünde kararname hakkında Cumhuriyet Halk Partisi grubunun görüşlerini arz
etmek üzere söz almış bulunuyorum.
Sayın
Başkan, saygıdeğer milletvekilleri; kanun hükmünde kararnameler arasında bile bir
uyarlık olmayan bir dönemi yaşıyoruz. Dün gelen kanun hükmünde kararname ile
bugün gelen kanun hükmünde kararname birbiriyle örtüşmüyor. Niye? Dün alınan
kararlar bugün geri alınıyor. Dün öyle bugün böyle. Dün dündür bugün bugündür!
Hukuki çelişkileri de devam ediyor.
Şimdi
bakın, Anayasa Mahkemesi öyle bir karar verdi ki bu kararın altında Anayasa da
kaldı, Anayasa Mahkemesi de kaldı, Türkiye'nin hukuk devleti ve düzeni de
kaldı. Anayasa Mahkemesinin kararı kanun hükmünde kararnameleri Anayasa’ya
uyarlık açısından denetleyemeyeceği yönündedir. Bu karar, Avrupa İnsan Hakları
Mahkemesinin bugüne kadar yerleşik kararlarıyla, hukukun üstünlüğünün benim
ülkemde hâkim olduğunu varsayan bütün insanlık ülkelerinin kararlarıyla
örtüşmeyen acı, dramatik bir karardır. Aynı Anayasa Mahkemesi, 1991 yılında
kanun hükmünde kararnamelerin kanun hükmünde kararname amacına uygun olup
olmadığını, kanun hükmünde kararname yetkisi verilen OHAL amacı ve sınırları
içerisinde kalıp kalmadığını inceleme hakkı ve yetkisini kendisinde görmüş ve
ona göre de hüküm kurmuş ama bugün aynı Anayasa Mahkemesi bu geçmişteki
içtihadından dönüyor. Niçin döndünüz, ne oldu da döndünüz? İnsanlık tarihinde
hukuk kavramları, hukuk kuralları mı değişti? Sizin yetkiniz, göreviniz mi
değişti, niçin varsınız orada? Buradan anlıyoruz ki Anayasa Mahkemesinin bu
içtihatından dönmesi ve bu kanun hükmünde kararnameleri incelememe kararı
vermesi Anayasa Mahkemesine yapısal değişiklik elinin değmiş olmasıdır. Bu yeni
değildir, 1999 yılından beri devletin kurumlarına sürekli bir müdahale ve
sürekli değişiklikler bugün Anayasa Mahkemesini de içerisine alan dramatik bir
noktaya doğru gelmiştir. 
Saygıdeğer
milletvekilleri, durum öyle dramatik bir hâl almış ki bakın bugün tartışılan
kanun hükmünde kararnamede bir düzenlemeyi sizinle paylaşmak istiyorum. Bizim
Anayasa’mıza göre kamu görevine girmek anayasal bir haktır ama önümüzdeki kanun
hükmünde kararnameye göre bu hak ortadan kaldırılıyor. Şimdi, bu kanun hükmünde
kararnamede insanların elinden alınan kamu düzenine girme hakkını Anayasa
Mahkemesine taşırsak ne diyecek Anayasa Mahkemesi, bunu hangi OHAL kapsamına
sokacaklar? Bunun OHAL’le ne ilgisi var? Ben soruyorum, bunun cevabını
bekliyorum. Anayasa’nın açık düzenlemesine rağmen çeşitli kamusal görevlere
getirilen kısıtlamaların bile Anayasa Mahkemesi tarafından iptal edilmesi
gerekmiş ve iptal edilmiştir. 
Bu
kanun hükmünde kararnameyle kamu hizmetlerinden ömür boyu yasaklılık
düzenlenmiş. Oysa bizim Ceza Kanunu’muzun 53’üncü maddesinde düzenlenen bir
güvenlik tedbiri var, bir yaptırım var. O yaptırımda hüküm süresince ancak bu
müeyyide geçerli. Peki, kanun hükmünde kararnamede ne oluyor bu? Ömür boyu
hâline geliyor. Böyle bir şey olabilir mi? Hani kanun hükmünde kararnamenin
hükümleri ancak olağanüstü hâl süresiyle sınırlıydı. Buyurun. Böyle bir şeyi,
Anayasa Mahkemesi “Ben bunu inceleyemem, yetkim yok.” diyebilir mi? Bunun izah
edilebilir bir yanı var mı? 
Daha
dramatiğini söyleyeyim. Pes diyeceğim gerçekten. Dün Danıştay bir karar verdi.
Danıştay yüksek mahkemesinin verdiği kararı emin olun daha henüz kamuoyu,
toplum algılayamadı demek ki, daha henüz yansımadı ama ben size kararı
özetleyeceğim. Bakın, dün diyor ki Danıştay yüksek mahkemesi -yani yüksek
mahkemeyi de yüce Meclise ve halkımıza nezaketten dolayı söylüyorum, emin olun,
bunu onlara yaptığım torpil olarak kabul edin lütfen- “Hâkim ve savcıların
ihraç kararlarına karşı Danıştayda görülecek bir uyuşmazlık yoktur.” diyor. “Bu
davalar idare mahkemesinde görülmelidir.” diyor. Kararın içeriğinde ise esasen
ihraç kararlarına karşı yargı yolunun kapalı olduğunu vurguluyor. Halbuki 2011
yılında Anayasa değişikliğiyle ihraç kararlarına karşı Anayasa Mahkemesine
yargı yolu açılmıştır. Ama Danıştay bundan habersizmiş gibi davranıyor. Niçin
“miş” gibi davranıyor şimdi ona devam edeyim isterseniz. 
Anayasa’nın
2011 değişikliğinden sonra iptale ilişkin yargı yolu açılmış olmasına rağmen
“Kanun hükmünde kararnamelerde hâkim ve savcılarla ilgili meslekte kalmalarının
uygun olmadığına ve meslekten çıkarılmalarına karar verilir.” diyerek burada
kanuna karşı hile yapıyor çünkü Anayasa’da ihraç kararına karşı yargı yolu
açılmış ama meslekte kalmalarının uygun olmadığına karar verilirse buna karşı
yargı yoluna başvuramıyorsunuz. Peki, meslekte kalmalarına karar verilme hâli
ne? Hâkim her türlü tedbire rağmen mesleki terfisini tamamlayamıyor, atama
işlemleri yapılamıyor, bu sebeple meslekte kalma kararı kaldırılıyor ve HSYK
tarafından görevden uzaklaştırılıyor. Şimdi, bu HSYK’nın vermiş olduğu
kararlarda ihraç olduğu için ihraçlardan dolayı Danıştaya gidecek, Danıştay
geçmişte vermiş olduğu bir sürü emsal kararda olduğu gibi yani savunması
alınmadan dahi hiçbir yargıcın, savcının meslekten ve görevden ihraç
edilemeyeceği gerekçesiyle bütün bunları iptal edeceği için Danıştay böyle bir
film, fırıldak işine başvuruyor. Arkadaşlar, bunu yapan Danıştay. Kanuna karşı
hileye bakar mısınız. “İhraç değil.” diyor, “Burada meslekte kalma kararı
kaldırılmıştır.” diyor. Pes! Peki, bu insanların daha sonrasına ilişkin
durumları ne? Daha sonra da meslekte kalma kararı kaldırılmış olanlar kamu
hizmetlerinden de men edilmiş olacakları için ne ihraç edilenler ne de meslekte
kalmalarında sakınca görülenler bir kez daha ne mesleğe ne avukatlığa
dönemeyeceklerdir. Böyle bir hile yapılabilir mi? Bunu bir yüksek mahkeme nasıl
yapabilir? Hangi gerekçeyle yapabilir? Peki, devam edelim. 
Saygıdeğer milletvekilleri, çok can alıcı bir konu daha
var önümüzde, Türkiye'nin gündemine oturdu; milletvekillikleri, tutukluluğu
konusu. Gerçekten, biz, bir hukuk devleti olmayı, yasaları, eşit, adil ve
koşulsuz herkese uygulamayı önemle vurguluyoruz ve buna sıkı bir şekilde
takipçi olmaya çalışıyoruz. 
Şimdi, bakınız, yüce Parlamento bir karar alıyor,
beğeniyoruz, beğenmiyoruz, muhalifiz veya değiliz, alınan karar milletvekillerinin
dokunulmazlığının kaldırılması kararı. O hâlde, önce Parlamento olarak biz
kendi çıkardığımız yasalara öncelikle kendimiz uymak durumundayız. Bizim
uymayacağımız bir yasaya başkalarını uymaya davet edemeyiz. Tıpkı Sokrates’in
söylediği gibi. Sokrates’ten bugüne kadar doğru söyleyenler konuşmaya devam
ediyorlar. Hepimiz yasalara uyacağız. Yasalara uymamak, yasaya meydan okumak,
ne yazık ki AKP iktidarının bir meziyeti olarak anlatıldı. “Anayasa’yı
tanımam.” diyenler, nitekim buraya kadar “Yasayı da tanımıyorum.” diyerek
mahkemelere gitmeyip ifade vermeyi reddedenler de aynı hataya düştüler. 
Bakınız,
hiçbirimizin -ne milletvekillinin ne Cumhurbaşkanının- hiç kimsenin yasaları
tanımama ayrıcalığı asla söz konusu olamaz. Herkes yasalar önünde eşit olduğunu
ve yasalar karşısında, hâkimler ve yargıçlar karşısında üzerlerine düşen
sorumlulukları yerine getireceğini taahhüt ederek burada yemin ediyor. Bu bir
doğru. Ancak, bir gece aynı saatte tek bir elden bir talimat verilmiş gibi
birçok milletvekilinin bir yangından mal kaçırma kültürüyle bir anda derdest
edilip bir yerde hemen tutuklanması ve onların milletvekilliği görevlerinin
ortadan kaldırılması da hukuki bir düzenleme değildir. Bu da siyasidir, önceki
de siyasidir. Siyaset yapmanın mecrası da, mercisi de yargı değildir. Yargıyı
tanımayanlar da hata yapmıştır, yargıyı sopa olarak kullanıp bir siyasi parti
mensuplarını tutuklayanlar da aynı hatayı yapmışlardır. Bunu ben söylemiyorum,
Anayasa Mahkemesi söylüyor. Anayasa Mahkemesi diyor ki: “Bir milletvekilinin
tutuklanması, ona Türk milletinin vermiş olduğu anayasal hak ve hükümlülükleri
yerine getirmesini engellemeye matuftur. Doğal olarak, onunla ilgili bir hüküm
kesinleşmedikçe, tutuklama, milletvekillerine ilişkin bir tedbir olarak
kullanılmamalıdır.” Bu itibarla, Parlamentodaki arkadaşlarımızın,
milletvekillerinin bu iki kıstasa önemle bakmaları ve bunlara değer vermeleri
gerekiyor. 
1)
Mutlaka ayrımsız, ödünsüz ve hiçbir
kaçınmaya girmeden yasalara uymalıyız. 
2)
Yasalar hiç kimsenin sopası
değildir, sopa olarak kullanılmasına da izin verilmemelidir. Milletvekillerinin
tutuklanması da bu anlamda siyasi bir karardır, hukuki bir karar olması
Anayasa’nın daha önceki içtihatlarıyla örtüşmediği kadar, aykırıdır, yanlıştır.

Saygıdeğer milletvekilleri, biz, elbette, birer hukukçu
olarak, ülkemizin “hukuk devleti” iddiasına vurgu yapar şekilde devam etmek
istiyoruz. Bunu yaparken de önümüze gelen kanun hükmünde kararnameler, ne yazık
ki, olabildiğince limitleri zorluyor. Bunlarla ilgili, bir hukukçu olarak, ne konuşabilirim
diye gerçekten zorlanıyorum. Bakınız, burada, özellikle kanun hükmünde
kararnamenin içerisinde yapılan düzenlemelerde, bir kısım delillerin
toplanması, delillerin elde edilme usulleri, kullanılmaları, bunlara ilişkin
yargılama, soruşturma ve kovuşturma süreçleri düzenlenmiş. Emin olun,
hiçbiriniz güvende değilsiniz. Ne kanun hükmünde kararname ne OHAL, hiçbirinin
buradaki düzenlemelerle bir alakası yoktur. Bakınız, delil elde etme biçiminden
delilin kullanılma biçimine kadar yerleşik içtihatların tamamı askıya alınıyor.
Bu delillerin toplanmasında, yargılama süreci içerisinde öne sürülebilecek olan
temel hak ve özgürlükler, anayasal sınırlar içerisinde olan temel hak ve
özgürlükler, kanun hükmünde kararnamelerin müdahale edemeyeceği temel hak ve özgürlükler
de askıya alınıyor. Peki bu askıya almalar ne kadar devam edecek? Kanun
hükmünde kararnamenin uygulandığı OHAL süresi içerisinde mi, yoksa sonsuza
kadar devam edebilir mi? İktidar kimdeyse onun canının istediği kadar devam
edebilir. Niçin? Çünkü Anayasa Mahkemesi bu yetkiyi vermiştir. Maalesef böyle
bir hukuksuzluktan şu anda nasıl çıkılabileceğini herkes kara kara düşünüyor.
Ama Anayasa Mahkemesinin bu değiştirilen yapısıyla bu işin kolay olmadığını da
bir kez daha vurgulamakta yarar görüyorum. 
Şimdi,
bakınız kıymetli milletvekilleri, burada hep yaptığımız bir hata var; herkes
olumsuzlukları başkalarına ait eder. “Beni ilgilendirmez. Bu trafik kazaları
zaten benim başıma gelmez. Ben zaten tutuklanmam. Benim zaten Maliyeyle bir
problemim olmaz. Benim başıma bu işler gelmez. Ben hastaneye düşmem. Ben kanser
olmam.” Hepimiz bu özgüvenle bu olumsuzlukları başkalarına söyleriz ama hukuk
herkesi tanır, hepimiz başkalarının da başkalarıyız. Bugün siyasi tarihimize
bir bakın, hukuk hiç unutmaz. 2009 yılında Balyoz ve Ergenekon davalarında “Oh
olsun.” diyerek hayıflananlara söylüyorduk, “Hukuk size de lazım olacak.”
diyorduk. Bugün hepinize söylüyoruz “Hukuk sizlere de lazım olacaktır.” hiç
unutmayınız. Bakın bir örnek, size bir örnek vereyim: Sizin önünüze gelecek,
Yüce Divana gideceksiniz, bunlardan dolayı hesap vereceksiniz. Umuyorum,
yargıladığınız gibi yargılanmazsınız adil yargılanırsınız. Bu halkın karşısına
bu hukuksuzluklarla değil hukukla sizi çıkarmayı başarırız. Bir örnek: Millî
İstihbarat Teşkilatı size bir yıldır 1.715 FETÖ’cünün isim listesini verdi mi?
Verdi. Israrla bunlarla ilgili hukuki bir sürecin yapılmasına vurgu yaptı mı?
Yaptı. Peki, bu 1.715 kişiyle ilgili hiçbir şey yaptınız mı? Hayır. Bu 1.715
kişinin 1.685’i 15 Temmuz gecesi elinde silahlarla meydanlarda mıydı?
Meydanlardaydı. Peki, size soruyorum: Siz nesiniz; Hükûmetseniz bu MİT’in size
bildirdiklerini niye ciddiye almadınız, niye bunlara itibar etmediniz? Bunu
ciddiye almamak gibi bir lüksünüz var mıdır? Almadıysanız sizin bir hukuki
sorumluluğunuz yok mudur? Hesap vermeyecek misiniz? Bu, bir ihmal değil mi?
Kelimenin en hafif deyimiyle, bu bir ağır ihmal değil mi? Peki, siz nasıl
mağdur oluyorsunuz? Ben soruyorum, siz on dört yıldır iktidardasınız üzerine
düşen yükümlülüklerin hiçbirini yerine getirmiyorsunuz ve yasal olarak da hesap
vermemek için kanun hükmünde kararname gibi yasayı dolanma yöntemlerine
yaslanıyorsunuz ama potansiyel mağdur oluyorsunuz. Ya mağdursunuz ya
kandırılmışsınız ya aldatılmışsınız. “Allah affetsin.” Amin. Allah affetsin ama
yasalar affetmez, emin olun yasalar işler, herkesi tanır.
Bugün
sizden olduğunu düşündüğünüz yargıçlara da seslenmek istiyorum burada: Dünyanın
her yerinde yargıç, vicdanına göre karar veren, vicdanına göre kanaat getiren
insandır; tarafsızdır, bağımsızdır ve vicdanına göre karar verir ama Türkiye’de
böyle değildir. Niçin? Şimdi, Yargıtay Başkanı çıkıyor… Yani onun adına nasıl
bir cümle kurabilirim, mesleğime olan saygımdan, size olan saygımdan, en hafif
deyimiyle… Şöyle bir şey söylüyor -siz nasıl bir cümle söylerseniz söyleyin-
diyor ki: “Yargıya güven yüzde 30’lara inmiştir.” Sayın Yargıtay Başkanı, siz
böyle bir durumda o koltukta oturabiliyorsanız sizi Türk halkı alkışlar. Emin
olun, bu, rahmetli Levent Kırca’dan daha büyük bir espridir. Size söylenecek
başka bir şey olamaz. Bir Yargıtay Başkanı, kendisi temsil ettiği yargının
başında “Bana güven yüzde 30.” diyor ve bunu kabul ediyorsa eser sizindir, bu,
sizin sayenizde buraya kadar gelmiştir. O hâlde siz orada nasıl oturuyorsunuz,
hangi yüzle oturabiliyorsunuz? 
Danıştayla
ilgili az önce anlattım; bakın, Danıştay kanuna karşı hile yapıyor. Biz,
sokaktaki insanlar buna ne diyoruz? “Film, fırıldak.” diyoruz. Ya, Danıştay,
yüksek mahkeme böyle bir şey yapar mı? Bu kadar ayıp bir şey olabilir mi?
Aynısı, Yargıtaya geliyorsunuz orada var. Nasıl geldik peki bu hâle?
Türkiye'nin bu hâle gelişinin sebebi ne? Bakın, geçmişe bir bakın Allah aşkına,
on yılda “soruşturma” adı altında insanlık tarihi rekoru kırdınız. Hele hele
son beş ay içerisindeki bu rekoru dünyada bir daha kırabilecek hiç kimse
olmayacaktır. 
İnsanlar
yasayla yargılanmak isterler, niyetlerle yargılanmak istemezler. Ceza Kanunu,
insanların amaçlarıyla meşgul değildir. Saygıdeğer milletvekilleri, insanların
amacının ne olduğu bizi hiç ilgilendirmez; ne amacı olursa olsun, ister
cemaatçi olsun ister bilmem neci olsun, beni hiç ilgilendirmez, yasalar ve yasa
uygulayıcıları amaçlara değil uygulamalara bakarlar. Eğer yasanın suç saydığı
bir eylem varsa ve o eylemi kim yaptıysa onun yakasına yapışmaktır yasa
koyucunun görevi. Adam cemaatçiymiş, cemaatin bankasına para yatırmış, bilmem
ne olmuş, falan filan olmuş, içeride. Peki, o zaman soruyorum: Kıymetli
milletvekilleri, tutuklananlar, tutuksuz yargılananlar, meslekten ihraç edilenler,
kamu görevinden ihraç edilenler ve el dokunmayanlar arasındaki ayrımın farkını
bilebiliyor musunuz? Yani niçin tutuklanıyorlar, niçin tutuklanmıyorlar; niçin
yargılanıyorlar, niçin yargılanmıyorlar, arasındaki ayrımı bilebiliyor musunuz?
Hiç kimse bilebiliyor mu? Bir hukuk güvenliğinin olmadığı, geleceğin
planlanmadığı bir ülkede sizler yarın evinize gidebileceğinize inanıyor
musunuz, elinize kelepçenin vurulmayacağını düşünebiliyor musunuz?
Milletvekilinin güvenliği, dokunulmazlığı, sözüm ona, kürsü dokunulmazlığının
var olduğuna inanıyor musunuz? Hiçbirinizin inanmadığına ben de eminim. Peki,
hiç kimsenin geleceğini planlayamadığı, bir ülkede insanların yasasız
yargılandığı, yargılanma görüntüsü altında mahkûm edildiği, esasen mahkûmiyet
değil insanların tutsak edildiği bir düzenin dünyada yürüdüğünü hiç gördünüz
mü? Böyle bir düzen yürüyebilir mi? Böyle düzenlerin akıbetleri çok bellidir,
bunlar gidiş düzenleridir. Dünyada böyle sistemlerin hepsinde finallerde böyle
olmuştur. O ülkenin içerisinde iktidarı bırakmamak için çok ciddi güçler belli
ellerden toplanmaya çalışılır. Bütün mücadele de bunun mücadelesidir; gücü
elinde tutacaktır ve o güçle iktidarda kalmaya, iktidarda tutunmaya
çalışacaktır ama bunu başarabilen dünyada hiç kimse olmamıştır. Hele hele bu
kurucu Meclis, hele hele bu yüce Meclis böyle bir şeye hiç izin vermez. 
Bakınız, size çok açık bir şey söyleyeyim: 7 Haziranda
bu kürsüden Cumhuriyet Halk Partisi size “Yüzde 60 dahi oy alsanız iktidar
olamayacaksınız çünkü iktidarda kalmak için meşru yöntemleri kullanmıyorsunuz.”
demişti; “Gelin, meşruiyete yaslanın.” demişti; “Bu ülkenin meşruiyet
beklentilerine kulak verin, Cumhuriyet Halk Partisiyle bu ülkeyi yeniden meşru
bir dünya ülkesi hâline beraberce taşıyalım.” demişti ama siz bunu yapmadınız.
1 Kasımdan sonra tek başınıza iktidarsınız, sevindiniz ama kaybettiniz. Bugün
büyük kaybettiğinizi hepiniz görüyorsunuz. Niçin? Çünkü meşru olmadığınızı siz
de anladınız. Size oy veren seçmenler bile emin olun yalnızca tehdit
yapıyorlar, yalnızca baskı yapıyorlar; sizi koruyabilmek için hukuk dışı yol ve
yöntemlere başvuruyorlar. Niçin? Çünkü iktidarınızın arkasındaki o meşru, o
savunulabilir, o hukuken haklı iddiayı onlar da taşıyamıyorlar.
MEHMET METİNER (İstanbul) – Sonuna kadar meşruyuz,
sonuna kadar!
HALUK PEKŞEN (Devamla) – Saygıdeğer milletvekilleri,
meşruiyet hesap vermektir, hesap! Hesap vermeyen bir iktidar meşru değildir.
Hepinizi saygıyla selamlıyorum. (CHP sıralarından
alkışlar)
MEHMET METİNER (İstanbul) – Gayrimeşru olan sizin
muhalefet anlayışınızdır.
BAŞKAN – Sayın milletvekilleri, lütfen.
Sayın Gök, sisteme girmişsiniz.
İki dakika süreyle söz veriyorum.
IV.- AÇIKLAMALAR (Devam)
19.- Ankara Milletvekili Levent Gök’ün,
Cumhuriyet gazetesine yönelik soruşturmayı yürüten savcının bir FETÖ davasının
sanığı olup olmadığıyla ilgili sorusunun cevabı konusunda Adalet Bakanının
yanlış bilgilendirilmiş olduğuna ilişkin açıklaması
LEVENT GÖK (Ankara) – Teşekkür ederim Sayın Başkan.
Sayın
Başkan, değerli milletvekilleri; geçtiğimiz hafta içerisinde Cumhuriyet
gazetesine yönelik soruşturmayla ilgili görev yapan savcının bir FETÖ davasının
sanığı olup olmadığı konusunda soru sordum. Yaklaşık birkaç saat sonra ancak
edinilen bilgiyle bu savcının FETÖ davasından dolayı Selam Tevhid davasının
sanığı olduğu ifade edildi. Ertesi gün de Sayın Adalet Bakanı o savcının
soruşturmada olmasının talihsizlik olduğunu ifade etti. Ben Sayın Adalet
Bakanına aynı gün, bu haberi yapan -yani o savcının Selam Tevhid davasının
savcısı olduğu yani FETÖ’den dolayı yargılandığı bir davanın sanığı olduğunu
ama Cumhuriyet gazetesinin soruşturmasını üstlendiğini- bir gazeteciyle ilgili
soruşturma açılıp açılmadığını sordum. Sayın Adalet Bakanı da bana “İnceleyip
bilgi vereceğim.” dedi. Daha sonra aynen şunları söyledi: “İstanbul Cumhuriyet
Başsavcısıyla yaptığım görüşmede böyle bir soruşturma yoktur.” dedi. Türkiye
Cumhuriyeti’nin bir Bakanına olan saygımız gereği, devlet geleneğinden gelen
bir parti olarak, ben de Sayın Bakana: “Umarım öyledir. Bize gelen başka,
değişik bilgiler var.” dedim. “Umarım yanıltılmamışsınızdır.” diye kayıtlara
girdik. “Eğer aksi bir bilgi varsa, gerçekten, vahim bir tablo oluşur.” dedik. 
Efendim,
bu ortaya çıktı. O gün Sayın Bakanın İstanbul Başsavcılığından almış olduğu
bilgiyle “Soruşturma yoktur.” dediği bir gazeteci hakkında soruşturma
açıldığının belgelerini Meclisimizle paylaşıyorum. Şimdi, hangi savcılık bir
Adalet Bakanını Mecliste ana muhalefet partisinin bir grup başkan vekilinin
verdiği soru karşısında yanıltmıştır? Niçin? Soruşturma açılmış, konu Mecliste
gündeme gelince alelacele takipsizlik kararı verilerek dosya geri çekilmiştir.
(Mikrofon
otomatik cihaz tarafından kapatıldı)
LEVENT
GÖK (Ankara) – Efendim, konu önemli.
BAŞKAN
– Tamamlayın lütfen.
LEVENT
GÖK (Ankara) – Şimdi, Türkiye Cumhuriyeti’nin bir Adalet Bakanına bu Mecliste
“Böyle bir soruşturma yoktur.” dedirten kimdir? FETÖ hâlen iş başında mıdır?
Sayın Başkan, nasıl oluyor bunlar? Yani, bir Adalet Bakanına yanlış bilgi
vermek, onu burada o şekilde konuşturmak kimin haddine olabilir? Sayın Bakan
“İstanbul Başsavcılığından aldığım bilgiyle.” diyor. İstanbul Başsavcılığından
gelen bütün evrak önümde. Biz bu saatlerde o gün konuşurken ilgili gazeteci
hakkında soruşturma başlatılıyor, konu Meclise taşınınca panik içerisinde geri
çekiliyor ama elbette devletin de bir kaydı var. Bu tablo ağır bir tablodur,
giderilmesi gereken bir tablodur. Bu konuda Bakanı yanıltanlar hakkında hangi
tür işlem yapılacaktır gerçekten merak ediyoruz Sayın Başkan. Devletin çivisi
bu kadar da çıkmamalıdır.
BAŞKAN
– Teşekkür ediyorum Sayın Gök.
Sayın
Bostancı, size de iki dakika süre veriyorum.
Buyurun.
20.- Amasya Milletvekili Mehmet Naci
Bostancı’nın, Trabzon Milletvekili Haluk Pekşen’in 668 sayılı Kanun Hükmünde
Kararname’nin tümü üzerinde CHP Grubu adına yaptığı konuşmasındaki bazı
ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkürler.
Sayın
konuşmacı Haluk Pekşen’i dikkatle dinledim. Yirmi dakikalık konuşmasının büyük
bir kısmında hukukun tarafsızlığına ve bağımsızlığa vurgu yaptı ve bizi buna
uymamakla itham etti, eleştirilerini bu çizgide sürdürdü. Hukukun tarafsızlığı
ve bağımsızlığı, hukukun temel ilkeleri konusunda bu kadar derin hassasiyet
bildiren bir konuşma içerisinde sayın konuşmacının heyecanla ve imanla
kendisini her türlü hukuki mercinin, soruşturmanın, bütün tarafların yerine
koyarak “Hepiniz Yüce Divana gideceksiniz.” diye hüküm vermesini trajik bir
çelişki olarak görürüm. 
Kayıtlara
geçmesi için bu sözü aldım, teşekkür ederim. (AK PARTİ sıralarından alkışlar) 
BAŞKAN
– Teşekkür ediyorum. 
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 668 Sayılı Olağanüstü Hal Kapsamında
Alınması Gereken Tedbirler ile Bazı Kurum ve Kuruluşlara Dair Düzenleme
Yapılması Hakkında Kanun Hükmünde Kararname (1/748) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 417) (Devam)
BAŞKAN
- Şimdi, gruplar adına tümü üzerinde ikinci söz, Milliyetçi Hareket Partisi
Grubu adına Erzurum Milletvekili Kamil Aydın’a aittir. 
Buyurun
Sayın Aydın. (MHP sıralarından alkışlar) 
MHP
GRUBU ADINA KAMİL AYDIN (Erzurum) – Saygıdeğer Başkan, değerli milletvekili
arkadaşlar; 668 sayılı Olağanüstü Hal Kapsamında Alınması Gereken Tedbirler ile
Bazı Kurum ve Kuruluşlara Dair Düzenleme Yapılması Hakkında Kanun Hükmünde
Kararname’nin tümü üzerinde konuşmak üzere Milliyetçi Hareket Partisi Grubu
adına söz almış bulunmaktayım. Hepinizi saygıyla selamlıyorum. 
Saygıdeğer
milletvekilleri, malumunuz, her şeyi bilen, her şeyi gören, duyan ve her şeye
gücü yeten yani muktedir olan mutlak bir varlık vardır. İnananlar için o bizler
değiliz, o yüce Yaradan’dır. Dolayısıyla, bizler milletin seçilmiş vekilleri
olarak yetki ve sorumluluklarımızın bilincinde ve bir o kadar da sahip
olduğumuz gücün sınırlı olduğunun farkında olmalıyız. Bu gerçek bizlerin temsil
ettiği yasama organı için geçerli olduğu kadar, yürütme ve yargı için de
geçerlidir. Bununla söylemeye çalıştığımız şey, yetki ve sorumluluklarımızın
merkezinde ülkenin ve milletimizin sorunlarına çözüm üretmek olduğu kadar, yine
onlar adına yapılan yanlış, taraflı, haksız, hukuksuz ve zararlı uygulamalara
rıza göstermemektir. Yani, siyasal söylemlerimizi ve öngörülerimizi ifade
ederken bireysel, ideolojik veya zümresel bir çıkar ve hedeften ziyade, Türkiye
ve Türk milletinin ali menfaatlerini öncelemek zorundayız. İşte, böyle bir
saikten hareketle bir taraftan 15 Temmuzda bu necip millete yaşatılanların
hesabını sonuna kadar sormalı; öte yandan, hukuk devleti ve adalet çizgisinden
taviz vermeden meydana gelen mağduriyetleri ortadan kaldırmak zorundayız.
Burada en büyük sorumluluk adli ve idari soruşturma yetkisini kullananlardadır;
yani mülki amirler, kurum amirleri, bürokratlar ve bakanlık yetkililerinin yanı
sıra hâkim ve savcılara çok iş düşmektedir. 
Sayın
milletvekilleri, bugün ülkemizde ciddi iç ve dış güvenlik sorunlarına neden
olan zincirleme olayları anlama, kavrama ve çözüm üretme adına geçmişe kısa bir
göz atmak yerinde olacaktır kanısındayım. Çünkü tarihin benzer koşulların
oluşması sonucu tekerrür ettiğine inananlardanım, yani tarihi tekerrür ettiren
bizim söylemlerimiz, bizim eylemlerimiz, bizim başarı ve
başarısızlıklarımızdır. 
Batı’nın
“hasta adam” olarak nitelediği Osmanlı 19’uncu yüzyılın ikinci yarısında
oldukça zor bir süreçten geçmektedir. Örneğin, tarih 26 Ağustos 1896 ve
İstanbul’daki Osmanlı Bankası baskına uğrayarak işgal edilir. Bu yıllar, farklı
etnik ve dinî unsurların Batılı devletlerce sürekli provoke edildiği bir
dönemdir. Özellikle, Berlin Antlaşması sonrası Osmanlı devleti yakın takibe
alınmış ve bu dönemde birtakım komiteler gizli cemiyetler hâlini alarak silahlı
isyan ve başkaldırılarıyla hazırlık aşamalarını tamamlamışlardır. Örneğin, 1885
yılında Van’da kurulan Armenakan Komitesi silahlı terörü yöntem olarak seçen
ilk ihtilal komitesi olmuştur. 1887’de Cenevre’de kurulan Hınçak Komitesi ve
1890’da Tiflis’te kurulan Taşnak Komitesi Avrupa müdahalesini sağlayarak
bağımsız Ermenistan’ı kurma yolunda terörü bir yöntem olarak uygulamaya
koymuşlardır. 1890 Haziranında başlayan ve 1896 yılında doruğa ulaşan isyanları
bu tür komiteler gerçekleştirmiştir. Bu noktada gerçekleşen olaylar Osmanlı
Devleti için önemli bir dış politika sorunu olmuş, Batılı devletlerin bir iç
mesele olan bu soruna müdahale etmeleri sağlanmış ve Osmanlı üzerindeki baskı
politikalarının artmasına neden olmuştur. Bunu da basın yoluyla başarmışlardır.
Batı’nın benzer tutumunun Millî Mücadele ve cumhuriyetin ilk yıllarında da özellikle
teali cemiyetleri aracılığıyla devam ettiğini biliyoruz. Fakat, daha yakın
tarihimize geldiğimizde benzer şeylerin Türkiye'yi yakından ilgilendiren
Irak’ın işgali sürecinde yaşandığına tanıklık etmekteyiz. 
1991
yılında ABD ve İngiltere ortak kuvvetlerinin daha sonra işgale dönüştürdükleri
ilk Irak operasyonu sonrası Saddam’ın zulmünden kaçan peşmergeler, biraz da
Çekiç Güç marifetiyle 1 koyup 100 alacağımıza inandırıldığımız bir dönemde
güvenlik amaçlı Türkiye'nin güneyine yerleştirildiler. Sayıları yüz binleri
bulan peşmergelere Türk milletinin ve devletinin her zamanki tarihî misyonu
gereği evini ve yüreğini açması fazla takdir bulmazken aksine Batı medyasında
yani BBC gibi -sözüm ona- çok ciddi yayın organlarında uluslararası yardımların
sığınmacılara ulaşmadığı çünkü Türk askeri tarafından yağmalandığı
söylenmekteydi. Bu haber için sunulan görüntü ise bölgede geçici kurulan askerî
fırınlarda pişirilen ekmekleri dağıtan askerlerdi. Benzer şeyleri yani çifte
standart içeren tutum ve davranışları bugün de görmekteyiz. Somut bir örnek
vermek gerekirse, en son, malum, milletvekillerinin, efendim, tutukluluk
sürecine, gözaltı sürecine baktığımızda Batı medyasının gerçekten tek yönlü bir
projeksiyon sunması dikkatleri çekmektedir. Hiç unutmuyorum, cumartesi
tesadüfen CNN International’a bir bakma fırsatı buldum. İstanbul’a canlı
bağlanıldı ve aynen İstanbul muhabiri Ripley diye birisinin verdiği cümle aynen
şöyle: “Efendim, Türkler bir taraftan ISIS -onların ‘ISIS’ dediği, bizim ‘DEAŞ’
ya da ‘IŞİD’ dediğimiz terör örgütüyle- ve bir taraftan da Kürtlerle
savaşıyorlar.” İnanın, kanım dondu. Yani insan biraz merhamet eder, gerçekten
bu kadar da olmaz. Birine “IŞİD”, birine “Kürtlerle savaşıyor." demek ne
kadar hakkaniyetli olur? Hepimiz söylem analizi yapacak kabiliyetteyiz bu
Mecliste Allah’a şükür. IŞİD’in nasıl bir terör örgütü… Eğer etnik bir yapıya
atfen söylüyorsan ona “Araplar” demiyorsun ya da “Müslümanlar” demiyorsun ama
diğerine niye “Kürtler” diyorsun, niye bizim kardeşlik hukukumuzu zedeleyecek ille
de provokatif söylemleri dünya kamuoyuyla paylaşmaya çalışıyorsunuz? Böyle bir
şey yok, böyle bir şey olmadı ve kınıyorum burada.
Bu
örnekleri neden verdim veya buradan nereye gelmeye çalışacağım? Sayın
milletvekilleri, dünyada bütün siyasi, stratejik, kültürel, ekonomik, hatta
askerî dengeler güç merkezlidir yani günümüz postmodern kuramlarında da
tanımlandığı gibi güç, bilgi dâhil her şeyi maniple eder ve yönlendirir. Yani,
“dünya 5’ten büyük” demenin bir kıymetiharbiyesi yoktur. Dolayısıyla, bu acı dünya
gerçeği ışığında Türkiye Cumhuriyeti devleti olarak bizim de bu uluslararası
arenada yapmamız gerekenleri iyi hesaplamamız lazımdır. Benzer tutum ve
yaklaşımlar söylem formatını değiştirmiş olsa da yüz yıl öncesinden farklılık
arz etmemektedir. Büyük oyun devam etmekte, Batı, bölgedeki varlığımızdan
rahatsız olmayı sürdürmektedir. Çünkü sıradan insanlar, halk ya da toplum bir
tarafa, Batılı devletler ve güçler Türkiye ve Türk milletiyle her zaman bir
mücadele veya hesaplaşma içerisinde olmuştur. Diğer bir ifadeyle, ilk resmî
veya kurumsal karşılaşma sayılan Haçlı Seferleri’nden bu yana Türk milletinin
ve devlet geleneğinin Anadolu’daki varlığı hep rahatsızlık yaratmış ve Batı’da
intikam duygularını tetiklemiştir. Türk milletiyse en zor şartlarda bile bir,
iri ve diri kalarak gereğini yapmaya çalışmıştır. Diğer bir ifadeyle, nifak
tohumlarının nüfuz edemeyeceği biçimde safları sıklaştırarak ebet müddet
özelliğimizi korumaya gayret etmiştir. Bunun da en yakın örneği, Sevr
dayatmalarını yok hükmünde sayarak her türlü baskı, işgal, manda ve himayeye
karşı çıkan millî diriliş tavrıdır. 
Bugüne
gelindiğinde, Türkiye özellikle son on dört yılda iyi yönetilmemesinin de
katkısıyla gerek dışarıda ve gerek içeride bir terör sarmalı içerisine
sokulmuştur. Bu durumu perçinleyen üst düzey birtakım açıklamalar ve itiraflar
hafızalarımızda tazeliğini korumaktadır. Milliyetçi Hareket Partisi bu anlamda,
gerçekten, üzerine düşeni yapmıştır. Dün, her zaman terörle müzakere değil,
mücadele edilmesi gerektiğini; terörün kaynağında kurutulması gerektiğini, yani
Kandil’se Kandil’e gidilip müdahale yapılmasını söyleyen bir harekettir. Ama
maalesef, buna o gün kulak kapatanlar bugün gazetelerde manşetlere taşınıyor.
Efendim, bilge bir büyükelçimiz demiş ki: “Bizim Başika’da ya da Musul’da
başarılı olabilmemiz için Kandil’e müdahale etmemiz lazım.” E, “Günaydın!”
derler adama. Aradan üç yıl geçmiş, bugün asıl kaynağın, asıl nifakın Kandil’de
neşvünema bulduğunu keşfetmiş bu çok bilge büyükelçimiz.
İBRAHİM
ÖZDİŞ (Adana) – Daha önce de söylüyordu.
KAMİL
AYDIN (Devamla) – Evet, şimdi, bakın, bunu sürekli söyleyen bir hareketin
mensubu olarak Allah’a şükür alnımız açık, yüzümüz ak. Niye? Çünkü biz dedik
ki: Olağanüstü, evet, kaçınılmazdır. Sınır ötesinde güvenlikli bir bölge olması
gerekir, Türkiye aksi takdirde büyük bir göç hücumuna uğrar. Bunları söyledik
ama bugün pişmanlıklarımızı yavaş yavaş ifade ediyoruz. Ne diyoruz? “Irak’ta
hata yaptık ama aynı hatayı Suriye’de yapmayacağız.” Neydi o hata biliyor
musunuz? Irak’ta peşmergeyi dost zannettik, ona güvendik ama bugün de aynı
hatayı az daha PYD ve YPG sarmalında yapacaktık, Allah’a şükür yapmadık. Bu,
gerçekten, Türkiye adına önemli bir adımdır, bunu da söylemeden geçemeyeceğiz.
Çok
önceden yapılması gereken stratejik hamleleri yapamamaktan kaynaklı Suriye ve
Irak’ta yaşananlar Türkiye'nin aleyhine olmuştur. Bir yandan PKK ve onun Irak
ve Suriye uzantıları, öte yandan IŞİD ve FETÖ gibi terör örgütleri ve bütün bu
terör örgütleriyle doğrudan veya dolaylı iletişim sağlayan, lojistik, askerî ve
diplomatik destek veren ABD, AB, Belçika, Almanya, kim olursa olsun, bu gibi
devletler Türkiye'yi köşeye sıkıştırıp uluslararası alanda yalnızlaştırmaya
çalışmaktadırlar.
Bu
konuda bardağı taşıran en son örneklere dikkatinizi çekmek istiyorum. Belçika mahkemesinin
verdiği bir karar, malumunuz, PKK bağlantılı bir davada terör örgütünün
mücadele ve savaş içinde olan bir yapı olduğuna karar vermesidir. Yani,
gerçekten, uluslararası boyutta bunu nasıl izah edebilecekler? Yani Türkiye
Cumhuriyeti devleti yetkililerinin Amerika’da 11 Eylül eylemini yapan El
Kaide’ye “Bir mücadele veren, savaş içerisinde olan, hak arayışı içerisinde
olan bir örgüttür.” demesi ne kadar uluslararası camiada kabul görür? Aynı şey
değil mi? Belçika mahkemesi de PKK bağlantılı bir davanın sonucunda bir terör
örgütü olmadığını çok net bir şekilde söylüyor, “Türkiye'de mücadele veren bir
örgüt” şeklinde tanımlamaya çalışıyor. Benzer tavır Almanya’dan da geldi.
Taleplerimiz oldu, uluslararası bağlayıcı birtakım anlaşmalar ışığında birtakım
taleplerde bulunduk. Ne dedik? Dedik ki: “FETÖ bağlantılı kişilerin iadesi ve
mal varlıklarına el konulması.” Oradan da yine aynı şekilde olumsuz cevaplar
aldığımız açık bir gerçektir. 
Gerek
uluslararası camiaya gerekse içerideki vatandaşlarımıza Türkiye Cumhuriyeti
devletinin bir hukuk devleti olduğunu icraatlarla ve alınan kararlarla
hatırlatmak, inandırmak zorunluluğu vardır. KHK’ların bu bağlamda ele alınıp
yorumlanması gerekir. Yani OHAL kapsamında hızlı karar alıp uygulama
ihtiyacından doğan acil durumlarla ilgili yararlanmaları gerekliyken bunu bir
fırsat bilip olağan Parlamento çalışması ve kararıyla çıkarılacak merkezî
birtakım kanunları ilave etmek etik değildir, ya da yetkileri artıran idari ve
adli yetkililerin ekstradan durumdan vazife çıkarmasına müsaade edilmemelidir.
İdari soruşturma yapan mülki amirlerin, bürokratların, rektörlerin ve birim
amirlerinin anayasal sınırların veya hukukun dışına çıkmamaları gerekmektedir.
Aynı şey soruşturma yapan savcı ve hâkimlerimiz için de geçerlidir. 
Fakat
15 Temmuzdan bugüne kadar geçen süreçte maalesef KHK’lara sığınılarak yapılan
birtakım uygulamalar bazı mağduriyetlere, hak ihlallerine neden olmaktadır.
Bunların başında, Millî Eğitim Bakanlığı, Türk Silahlı Kuvvetleri, İçişleri
Bakanlığı başta olmak üzere çeşitli bakanlık ve kurumlarda mesnetsiz, ispatsız,
delilsiz birtakım suçlamalar sonucu insanların, işten el çektirilmesi, atılması
veya mahkûm edilmesi söz konusudur. Bu durumda, öngörülen nedenler basitçe,
hepimizin bildiği kadarıyla sendika üyeliği, dershane ve özel okullara kayıtlı
olma ya da okuma, Bank Asya’da işlem yapma, gazete, dergi aboneliği gibi sudan
sebeplere bağlıdır. 
Şimdi,
bu anlamda, gerçekten elimize çok yoğun bir şekilde şikâyet talepleri
gelmektedir. Nedir bunlar? Çok somut bir iki tane örnek paylaşacağım. Geçen
hafta memleketimdeydim, din görevlilerinden bir grup geldi, “Sayın
Milletvekilim, ne olur, bizler görevden uzaklaştırıldık, tekrar iade edilmemiz
için karar geldi ama bir türlü müftü efendi bunu işleme koymuyor...” Niye? “Bekleyin.”
Neyi bekliyormuş? Kanun hükmünde kararname bekliyormuş. Niye? Çünkü hukuk
önünde aldıkları işe dönme kararı yetmiyor müftü efendiye. Bir de bir yerden
icazet istiyor, teklif bekliyor. Peki, suçunuz neydi isnat edilen? “Biz
seçimlerde AK PARTİ aleyhine çalışmışız.” diyor. Başka ne yapmışsınız?
“Antipropaganda yapmışız, devlet ricaline saygısızlık yapmışız.” Peki, ne
diyecektiniz? Ben gerçekten kulaklarımla duyduğum çok çirkin bir şeyi ifade
etmek istiyorum. Bir din görevlisi camiye giren bir bakan ya da bir
milletvekili için şöyle bir cümle kurabilir mi Allah aşkına? Hepimiz
Müslümanız. “Şu anda aramızda falan falan bakanımız var, camimizi
şereflendirdiler.” Allah aşkına, böyle mi imam isteyeceğiz biz? Allah’ın emrini
anlatan, nehyettiği şeyleri anlatan, emrettiği şeyleri anlatan bir imam
tiplemesi mi, yoksa orayı siyasi bir arena gibi gösterip kendine bir pozisyon
almayı önceleyen bir imam tipi mi istiyoruz? 
Şimdi,
tabii, intiharlar çoğaldı. Saygıdeğer milletvekilleri, gerçekten bunlar içimizi
kanatan şeyler, sizlere de geliyor bu bilgiler. İntiharlar çoğaldı. İmam asıyor
kendini, öğretmen asıyor, polis asıyor, yargıç asıyor, asker asıyor. Bir
sıkıntı var o zaman, işleyişte, çarkta gerçekten hukuku engelleyen bir sıkıntı
var. Bunu bir an önce çözmek zorundayız, bu mağduriyetleri bir an önce yok
etmek zorundayız. 
Efendim,
öte yandan, Hükûmetin Yenikapı’da ete kemiğe bürünen ortak dil ve asgari
müştereklerden ortak hareket etme ruhunu incitebilecek siyasi atamaların,
kadrolaşmanın ve ayrımcılığın devam etmesi de dikkat çeken diğer olaylardan bir
tanesi. Yani bu arada bir de talandan mal kaçırır gibi yeni atamalar, efendim,
yeni pozisyon almaları görüyoruz.
Buna
geçen hafta bir üniversite açılışında bizatihi tanık oldum. Bakın, otuz yıl
üniversiteme emek vermiş bir akademisyen olarak paylaşmak istiyorum. Gerçekten
o davete icabet etmek benim için çok duygusal, çok önemli bir durumdu ama
maalesef üniversite kuran üniversite olan Atatürk Üniversitesinin açılışında
inanın bir cümle kurma fırsatı bulamadım biliyor musunuz? Bürokratlardan,
Hükûmet tarafından siyasilerden fırsat kalmadı. 
Şimdi,
üniversite kuran üniversiteye, bu üniversite kuran üniversite kimliğine inanın
yetiştirdiğim doktora öğrencileriyle katkım o kadar büyük ki. İzmir’e,
Ankara’ya ve bölgemizdeki birçok üniversiteye eleman yetiştirdim ama orada iki
kelime söyleme fırsatı verilmedi. Niye, biliyor musunuz? Çünkü benim oradaki
varlığım akademik varlık olarak algılanmadı, maalesef siyasi bir kimlik olarak
algılandı. “MHP milletvekili, aman dursun, konuşmasın, bizim milletvekilimiz
var.” mantığıyla hareket edildi. 
Dolayısıyla,
değerli milletvekilleri, sıklıkla vurgulamamız ve uygulamamız gereken şeyi
ifade etmek istiyorum: Demokratik, sosyal, hukuk devleti olduğumuzu unutmadan
ve üniter yapımıza halel getirmeden, sızmalara fırsat vermeyecek biçimde
saflarımızı sıklaştırmalıyız. Çünkü, bu kutlu devletten ve bu mübarek
topraklardan gayrı ne güvenecek bir güç ne de sığınacak bir coğrafya
bulunmaktadır diyorum, hepinizi saygıyla selamlıyorum. (MHP sıralarından
alkışlar)
BAŞKAN
– Teşekkür ediyorum Sayın Aydın.
Şimdi,
şahıslar adına ilk söz İstanbul Milletvekili Hurşit Yıldırım’a aittir.
Buyurun
Sayın Yıldırım. (AK PARTİ sıralarından alkışlar)
Süreniz
on dakikadır. 
HURŞİT
YILDIRIM (İstanbul) – Sayın Başkan, kıymetli milletvekilleri; görüşülmekte olan
417 sıra sayılı Olağanüstü Hal Kapsamında Alınması Gereken Tedbirler ile Bazı
Kurum ve Kuruluşlara Dair Düzenleme Yapılması Hakkında Kanun Hükmünde
Kararname’yle ilgili söz almış bulunmaktayım. Hepinizi saygıyla, hürmetle
selamlıyorum.
Kıymetli
milletvekilleri, 15 Temmuz, milletimiz tarafından millî iradeye, millet
egemenliğine sahip çıkılmasıyla beraber aynı zamanda Türkiye’nin geleceğine
sahip çıkılmasıdır. Konuşmamın hemen başında tüm partilere, dünya görüşü,
ideolojisi ne olursa olsun darbe girişimine karşı demokrasinin yanında tavır
sergilemelerinden dolayı teşekkür ediyorum. Darbe girişiminden hemen sonra
Meclisteki tüm partiler tarafından kaleme alınan bildiriyi de herkes gibi
anlamlı buluyorum. En büyük kazancımızın 15 Temmuzda olduğu gibi, millî birlik
ve beraberliğimizin olduğuna inanıyorum.
Saygıdeğer milletvekilleri, demokrasinin, millet
iradesinin devamlı olması için huzur ve kamu düzeninin de devamlı olması
gerekir. Kamu düzeninin olmadığı yerde hiçbir şeyin manası olmaz, olamaz.
Devletin, hükûmetin ve millet iradesinin tecelli ettiği Türkiye Büyük Millet
Meclisinin asli görevlerinden biri de kamu düzenini sağlamakla ilgili gereken tedbirleri
almasıdır. Son yıllarda, küresel güçlerin de teşviki ve planlamasıyla ülkemizi
güçsüzleştirmek, içte ve dışta itibarımızı azaltmak, pazarlık paylarını
artırmak, nihayetinde bin yıllık devlet geleneği olan ülkemizi parçalamak,
zayıf düşürmek isteyen şer güçlerin son çılgınlığı 15 Temmuz darbe girişimi
olmuştur.
15
Temmuz darbe girişiminden sonra Türkiye olarak terör örgütlerine karşı alınması
gereken tedbirlerle ilgili Anayasa'mızın 119, 120 ve 121’inci maddeleri gereği
OHAL ve kanun hükmünde kararnameleri çıkardık.
Saygıdeğer
milletvekilleri, olağanüstü dönemlerde olağanüstü kararlar almak gerekir. Bu
kararları da yıldırım hızıyla almak ve hızlıca uygulamak gerekir. 
OHAL
ve KHK’lar gereği anayasal düzeni, devletin demokratik işleyişini bozma tehdidi
taşıyan kamu personelinin ve tüm terör unsurlarının bürokrasiden temizlenmesi
gerekir. Başka bir ifadeyle, devlete sadakatle bağlı olmayan bürokrasi ile
devletin beraber çalışması düşünülemez.
Saygıdeğer
milletvekilleri, elbette ki her türlü siyasi partinin siyasi faaliyetlerde
bulunmasını, ülkesi ve milleti için yararlı ve faydalı faaliyetlerle
hatırlanmasını, millî irade ve demokrasinin yanında durmasını, güçlenen ve
büyüyen Türkiye'ye destek vermesini isteriz ama bir siyasi partinin
demokrasinin yanında değil de, insan haklarının yanında değil de insanları
öldürenin yanında olursa, terörün yanında olursa, bu duruşunu da ısrarla devam
ettirirse hukukun devreye girmesinden başka bir çare kalmamış demektir.
Kanaatimizce,
Halkların Demokratik Partisi kendisine verilen siyaset yapma fırsatını elinin
tersiyle itmiştir. Oysaki 7 Haziranda 80 milletvekili, 1 Kasımda 60
milletvekiliyle Parlamentoda siyaset yapma ve Türkiye partisi olma yerine
kışkırtıcı ve tahrik edici, bozucu bir dil benimsenmiştir. Oysaki mevcut İç
Tüzük gereği, muhalefet partileri, iktidar partisine göre Parlamentoda zaman
olarak daha fazla söz alma ve siyaset üretme fırsatını da kanaatimizce doğru
değerlendirememiştir. 
Bakınız,
siyasi tarihimizde HDP’den milletvekili sayısı daha az olmasına rağmen, Refah
Partisinin 40 milletvekiliyle, Büyük Birlik Partisinin 7 milletvekiliyle siyasi
hayatımıza ne denli etki ettiği, siyasi hayatımızı nasıl etkilediği; bozmadan,
kırmadan, dökmeden milletimizin birlik ve beraberliği için ne denli önemli
katkılar yaptığı hepimizin malumudur.
HDP,
Parlamentodaki önemli bir sayısına rağmen terör örgütünün saldırılarını açık ve
kesin olarak kınayamamıştır; içinde terörün olmadığı, devletin tehdit
edilmediği herhangi bir söylem maalesef geliştirememiştir. Bölgede binlerce
Kürt kardeşimiz, PKK’nın özerklik talebine kahramanca direnerek evini, barkını,
yurdunu bırakıp teröre karşı tavır almıştır. HDP’nin bu tavırları en çok
bölgedeki Kürt kardeşlerimize zarar vermiştir. Siyaset anlayışında Marksist bir
söylemle çatışma, etnikçilik ve şiddet söylemiyle beraber yürümekten
çekinmeyenler, Ankara’da bombalar patladığında “katil devlet” diyen, terörist
cenazelerine omuz veren, 6-7 Ekim olaylarında onlarca insanımızın ölümüne
sebebiyet veren tavırlardan maalesef kaçınmamışlardır; kahraman Türk
askerimize, polisimize, vatandaşlarımıza haince saldırılırken ses
çıkarmamışlardır. Her cümlede “demokrasi” diyen ve adında demokrasi geçen bir
parti, demokrasi içerisinde kalarak siyaset yapamamış, maalesef siyaset
üretememiştir. Türkiye partisi olma yolunda atılan adımları tamamlamak yerine
terörün dilini Gazi Meclise taşımayı seçmiştir. 
Saygıdeğer
milletvekilleri, malumunuz olduğu üzere, burada milletvekillerimizin oylarıyla
Anayasa değişikliği yaparak hakkında fezleke bulunan tüm milletvekillerinin
dokunulmazlığını kaldırdık. HDP ise önceden bu dokunulmazlıkların
kaldırılmasını yüksek sesle söylerken dokunulmazlıkların kaldırılmasından sonra
Anayasa Mahkemesine başvurdu, Anayasa Mahkemesi de bu talebi -biliyorsunuz-
reddetti. 
Hukuk
herkes için eşittir. Hukukun yazılı kuralları vardır. Hukuk bu kuralları
işletmezse kamu düzeni ve kamu otoritesi kalmaz. HDP milletvekilleri hariç
olmak üzere, diğer vekillerimiz, hatta parti genel başkanları yargının daveti
üzerine ifade vermeye gittiler. HDP milletvekilleri ise mahkemenin davetini
reddetti. 
Yargı
kararlarından belki en çok da biz mağdur olduk. 1999 yılında kurucu Genel
Başkanımız, Millî Eğitim Bakanlığının tavsiyeli bir şiirini okuduğundan dolayı
hakkında soruşturma açılmasına rağmen “Ben gelmiyorum.” demedi, hakkında hapis
kararı olmasına rağmen “İnfazı tanımıyorum.” demedi ve Pınarhisar Cezaevinde
kaldı, ortalığı da ayağa kaldırmadı. 
İBRAHİM
ÖZDİŞ (Adana) – “Anayasa’yı tanımıyorum.” dedi ya. “Anayasa’yı tanımıyorum.”
dedi. 
HURŞİT
YILDIRIM (Devamla) – Yine, hepinizin bildiği “367 kararı”nda karar içimize
sinmese de karara uyduk fakat her ikisinde millet bizi farklı bir yere koydu,
her ikisinde millet millî iradeye ve bize sahip çıktı. 
Sayın
milletvekilleri, Avrupa ülkeleri bu konuda yapılan açıklamalarda demokrasiyi
savunduklarını ve Türkiye’yi demokrasiye davet ettiklerini ve kaygı
duyduklarını ifade ediyorlar. Bizim kimsenin kaygısına ihtiyacımız yok. Kimin
ne niyetle ne yaptığını çok iyi biliyoruz ve şunu çok iyi biliyoruz ki Batılı ülkeler
demokrasiye değil, kendi adamlarına sahip çıkıyor. (AK PARTİ sıralarından
alkışlar) Avrupa ülkelerinin terör listesine aldıkları PKK ve onun destekçisi
kim varsa ayağa kalkarak yüksek sesle kınaması gerekir. Avrupa ülkelerindeki
hukuk normlarını hepimiz çok iyi biliyoruz. Geçen hafta İspanya’daki bir
belediye başkanının ifade vermeye gitmediği için tutuklanmasını sizlere
hatırlatmak isterim. Geçen hafta yine, 3 Kasım 2016’da OHAL gerekçesiyle Fransa
4 camiyi kapattı, gerekçe Fransa’nın güvenliği. Türkiye’ye karşı açıklama yapan
Avrupa ülkelerinin benzer konularda açıklama yapmamasını ikircikli yapısıyla
anlayabiliriz ancak. 
Avrupa’nın
terör listesine aldığı PKK, uyuşturucu baronudur. Batılı ülkelerden baronlara
karşı mücadele için de bir ses bekliyoruz. PKK, binlerce masum insanın kanını
döken cani bir örgüttür. Batılı ülkelerden canilerle ilgili de bir açıklama
istiyoruz. PKK Diyarbakır Dürümlü’de onlarca Kürt köylü kardeşimi öldürürken
Batı’dan bir ses duymadık. Ankara’daki, İstanbul’daki masum insanlarımız
katledilirken Batı’dan, Avrupa’dan bir ses duymadık. Eğer gerçekten Batı
siyasete sahip çıkıyorsa iktidar partisinin milletvekili adayları, gençlik
kolları başkanı, ilçe başkanı, belediye meclis üyeleri öldürülürken onlara
neden sahip çıkmadılar, siyasi mesai arkadaşlarımız öldürülürken onlardan niçin
ses çıkmadı? Batılı ülkeler “Benim teröristim iyidir.” mantığıyla uzun zamandır
tutarsız bir politika izlemektedirler. Aslında bu tutarsız politikalarla kendi
sonlarını hazırlıyorlar. Terör bumerang gibidir, eninde sonunda kiminle arkadaş
olursa onu mutlaka vurur. Kendi suni, ekonomik ve güvenlikli hayatını
sürdürebilmek için adalet ve paylaşım anlayışından vazgeçen, tutarsız
politikalarıyla insanlığa eziyet eden, Müslümanların kanını akıtarak sinsice politikalar
üreten, etrafına kan ve gözyaşı ihraç eden, terörist örgütlere silah ve
lojistik destek veren, bizatihi mültecilerin göç etmesine sebebiyet veren ve
bizatihi de mültecilerden âdeta kaçan Batı için bu sürdürülebilir bir mantık
değildir. Batı dünyası bu uygulamayla aslında kendi sonunu hazırlamaktadır.
Batı’ya çağırımız şudur ki: Dürüst olun. Eninde sonunda mutlaka adalet ve
insanlık kazanacaktır. Kimin kimle ne için iş tuttuğunu çok iyi biliyoruz.
Türkiye, bin yıllık devlet mirasıyla bölgesinin ve kendisinin kaderini ancak
kendisi belirleyecektir. Bizim için aslolan, Batı’nın ne dediği değil,
“medeniyet dediğin tek dişi kalmış canavar”ların dediği değil, asil olan aziz
milletin dediğidir. 
Saygılarımla.
(AK PARTİ sıralarından alkışlar)
BAŞKAN
– Teşekkürler Sayın Yıldırım. 
Şimdi,
şahısları adına ikinci ve son söz, İstanbul Milletvekili Engin Altay’a aittir. 
Buyurun
Sayın Altay. (CHP sıralarından alkışlar)
ENGİN
ALTAY (İstanbul) – Teşekkür ederim Sayın Başkan. 
Genel
Kurulu saygıyla selamlıyorum. 
Kanun
hükmünde kararnameleri uzunca bir aradan sonra nihayet görüşebiliyoruz.
Kamuoyunun ve Genel Kurulun da dikkatini çekeceği gibi, bu kanun hükmünde
kararnameler hâlihazırda zaten yürürlükte. Bizce içinde çok sayıda Anayasa’ya
aykırılık, temel hak ve özgürlüklere aykırılık teşkil eden hususlar var. Zaten
hâlihazırda yürürlükte olan bu kanun hükmünde kararnamelerin, Genel Kuruldan
bir an önce bizim karşı oyumuza rağmen, iktidar çoğunluğunun oylarıyla geçmesi
ve yargı yolunun açılması bakımından da bu hafta boyunca görüşülmesinde fayda
var. 
Sayın
Başkan, sayın milletvekilleri; susarak hiçbir şey elde edemeyiz. Eski, rahmetli
bir siyasetçinin hep söylediği gibi “Konuşan Türkiye varsa demokrasi vardır.”
Üzülerek, keşke bu duruma gelmeseydi bu Parlamento diye söze başlamak
istiyorum. Parlamentodaki bir siyasi parti grubunu Parlamentoda an itibarıyla
görmüyoruz. Kendi takdirleridir, tasarruflarıdır. Öncelikle, sivil siyaset
zemininin her aşamada, her noktada mutlaka ama mutlaka zorlanması ve bunun
hayata geçirilmesi, burada olmayan siyasi parti grubu dâhil herkesin, hepimizin
görevidir. Bunda bir tereddüt yok ancak bununla beraber, şunu anlamak da mümkün
değil: Geçmişe yönelik Anayasa Mahkemesi kararlarına rağmen Türkiye’nin 6 ayrı
yerinde 6 ayrı cumhuriyet başsavcısının -birbirleriyle haberleşmeleri hukuken
olası değil- suçlar, dosyalar ayrı ayrıyken eş zamanlı, aynı saatte
seçilmişlere yönelik bir operasyon başlatarak 10 milletvekilini tutuklamaları
bu yargıçlara bir talimatın verildiğinin kamu vicdanında açık bir delilidir,
biz de öyle düşünüyoruz. Şunu asla söylemeyiz… Değil milletvekili;
Cumhurbaşkanı, Başbakan, siyasetin içindeki, dışındaki, bürokrat, asker, herkes
yargı önünde hesap vermelidir. Hukukun üstünlüğünü savunan bir partiyiz.
Milletvekili olmak kimseye suça karışma ayrıcalığını vermez. Bunda da
hemfikiriz ama şu var sayın milletvekilleri: “Millî irade, millî irade…”
diyoruz, bu arkadaşlar, bu milletvekilleri de eğer terör örgütüyle şu kadar
ilişkileri varsa, hukuken ispatlanırsa en ağır cezaya da çarptırılsınlar,
hiçbir tereddüt yok. Biz bu Kürt sorunu meselesinde de “Kürt sorunu ayrı bir
iş; PKK, terör örgütü, alçak ve hain terör örgütü ayrı bir iş.” diyerek bunun
ikisini ayırabilmiş bir partiyiz. PKK’yla ilişkilerini kesin bir çizgiyle
ayırmaları, ayırmamaları yargı önünde verecekleri hesapla ilgilidir ancak
demokrasi adına, parlamenter sistem adına milletvekillerinin suçları
sabitlenmeden -masumiyet karinesi de dikkate alınarak- şu anda cezaevinde
olmaları demokrasimiz açısından doğru da değildir. Kimi iktidar partisine
mensup saygıdeğer milletvekilimizin de bu yöndeki açıklamaları demokrasiye olan
güvenimizi, umudumuzu bir parça daha artırmıştır. Bunun altını çizmek
istiyorum. Milletvekilleri yargılanacak, devleti böldüğü iddia edilen de
yargılanacak, devleti soyduğu iddia edilen de yargılanacak. (CHP sıralarından
alkışlar) Devleti böldüğünü iddia ettiklerinizi derdest edip savcıların
karşısına çıkarırken devleti soyduklarını iddia ettiklerimizi de
korumayacaksınız ki millet huzurunda da, Allah huzurunda da içiniz, kalbiniz,
vicdanınız rahat olsun kardeşim. Benim buradaki sözlerimin tümü Hükûmeti hedef
almaktadır, iktidar partisinin hiçbir sayın milletvekilini itham etmiyorum,
onun altını bir çizeyim.
İkinci
konu şu: Cumhuriyet Halk Partisi Parti Meclisi geçtiğimiz günlerde toplandı,
ülkenin içinde bulunduğu hâlle ilgili bir bildiri yayınladı. Enteresandır,
bildiri müspet ve menfi oldukça yoğun ilgi gördü. Bu, Parti Meclisimizin
çalışmalarının ve oradan çıkan bildirinin -bence tabii- ne kadar doğru, meşru
ve haklı olduğunun açık bir göstergesidir. Şundan memnunuz, Sayın
Cumhurbaşkanının da vatana ihanet edenlerin yargılanmasını istediğini bu
tepkisiyle öğrenmekten büyük bir memnuniyet duyduk. Bu bildiriyle ilgili suç
duyurusu yapılmasını istemesi, bir sayın milletvekilimizin bu talimat
doğrultusunda suç duyurusunda bulunmasından fevkalade memnunuz. Yıllardır
söyleyegeldiğimiz, vatana ihanet, kimi terör örgütleriyle ilişki, ilinti
eleştirilerimizin yargı önünde somutlaşması ve bizim ispat hakkımızı kullanabilecek
olmamızdan dolayı biz Cumhuriyet Halk Partisi olarak son derece memnunuz; Sayın
Cumhurbaşkanına teşekkür ediyorum. Evet, çok güzel bir olay gelişti bu Parti
Meclisi bildirimizle ilgili suç duyurusunda bulunulmak suretiyle. Biz orada
“FETÖ, PKK ve IŞİD terör örgütlerine yardım ve yataklık eden saray ve kimi AKP
yöneticileri” diyoruz. 
Arkadaşlar,
Sayın Hükûmet; Allah var, şu kürsüde ben en az geriye dönük 20 defa söyledim bu
lafı; 20 defa ben söyledim, 100 defa Sayın Genel Başkanımız söyledi. Benim
hakkımda bugüne kadar açılmış bir dava yok yani bugüne kadar ben burada
“Hükûmet PKK’ya yardım ve yataklık etti.”, “Hükûmet FETÖ’ye yardım ve yataklık
etti.”, “Hükûmet DAİŞ’e, ‘IŞİD’e -her ne derseniz deyin- bu örgüte yardım ve
yataklık etti.” dediğimde bu Hükûmet neden bana ya da Sayın Genel Başkanımıza
yönelik bir dava açmadı, merak ediyorum. 
Hiç
unutmam, bir gün kürsüde “Ben böyle diyorum, bir dava açılmasını bekliyorum.”
dedim. “Ben böyle diyorum, sataşmadan söz alınıp cevap verilmesini bekliyorum.”
dedim. Bu da olmadı. Şimdi ne oldu? 
Tekrar
Cumhurbaşkanımıza teşekkür ediyorum. Hesaplaşacağız. PKK’ya, FETÖ’ye DAEŞ’e,
IŞİD’e kim yardım etti, kim yataklık etti, kim destekledi, hesaplaşacağız. (CHP
sıralarından alkışlar) Bundan memnunuz, ama şimdi bir iki şeyi burada hemen
söylemek lazım.
Geçen
burada bir konuşma yaptım, “Şırnak’ta temmuz ayından mart ayına kadar takır
takır iş makineleriyle hendek kazıldı, asfalt kazındı bomba döşendi, sonra
kapatıldı üstüne gene asfalt döşendi, bu Hükûmet neredeydi?” dedim. Neredeydi
bu Hükûmet? HDP’lileri aldınız içeri. Peki, o hendekleri kazanları, kazanlara
göz yumanları, “Burada hendek kazılıyor, burada yola bomba döşeniyor, burada
tırlarla Kaleşnikof silah dağıtılıyor.” diye emniyet kuvvetlerince valilere
yapılan taleplere rağmen, “Hayır, müdahale etmeyin.” diyen valileri niye
yargılatmıyorsunuz? Yani o hendeği seyreden valiyi, o hendeğin kazılmasını
seyreden kaymakamı, o hendeğin kazılmasını, asfaltın altına bomba konulmasını
seyreden İçişleri Bakanını niye yargı önüne çıkarmıyorsunuz? Bu yardım ve
yataklık değil de nedir? Nedir?
Ben
söylemedim, Sayın Cumhurbaşkanı söyledi “Ne istediniz de vermedik?” dedi. FETÖ
terör örgütü 17’sinde mi bir gecede ruh değiştirip, şekil, biçim değiştirip
terör örgütü oldu? 2004 MGK’da bu size söylenmiş, belgeleriyle söylenmiş. 
HAYDAR
AKAR (Kocaeli) – MİT raporuyla belgelenmiş.
ENGİN
ALTAY (Devamla) – Peki, FETÖ terör örgütüne 17-25 Aralıktan sonra bizim destek
verdiğimizi söylüyorsunuz. Varsayalım öyle, biz üç yıl destek vermişiz, siz on
beş yıl destek verdiniz. On beş yıl. 
“Siz”
derken, tekrar tekrar özür diliyorum Genel Kuruldan. “Siz”den kastım
Hükûmettir, yürütme organıdır. Yasama organının tüm saygıdeğer üyeleri bu
konuda pırıl pırıl, lekesiz, tertemizdir. Ben, suçlu olarak Hükûmet…
Sayın
Bostancı, boşuna not alma. İç Tüzük açık, Hükûmeti eleştiriyorum, burada Başkan
69’a göre sana söz veremez, veremez. Hükûmet orada, çıkıp cevap verecek. Boşuna
not alma. 
Evet,
sonuç ve kanaat… Bir çağrıyla bitirmek istiyorum. Çağrım Sayın Cumhurbaşkanına:
“Gel, bu güzel ülkenin güzel insanlarını daha fazla kamplaştırma, daha fazla
kutuplaştırma, daha fazla ayrıştırma, inanç aidiyeti üzerinden siyaset yapma,
ırk aidiyeti üzerinden siyaset yapma. Yaşam tarzı üzerinden siyaset yapma.
Türkiye’nin birliğine, barışına, huzuruna hep birlikte hizmet edelim.” diyorum.
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Altay.
Sayın
Bostancı sizi dinlemedi, gene not aldı, herhâlde şiir yazdı orada. Bilemiyorum
tabii ne notu aldı. 69’a göre, siz ifade ettiniz…
ENGİN
ALTAY (İstanbul) – Sayın Başkan, veremezsiniz, çok açık ifade, veremezsiniz.
BAŞKAN
- …söz veremeyiz, evet. Ama 60’a göre bir dakika süreyle söz veriyorum.
ENGİN
ALTAY (İstanbul) – Hayhay, on beş dakika verin.
BAŞKAN
– Bir dakika vereyim 60’a göre.
Buyurun
Sayın Bostancı.
IV.- AÇIKLAMALAR (Devam)
21.- Amasya Milletvekili Mehmet Naci
Bostancı’nın, İstanbul Milletvekili Engin Altay’ın 668 sayılı Kanun Hükmünde
Kararname’nin tümü üzerinde şahsı adına yaptığı konuşmasındaki bazı ifadelerine
ilişkin açıklaması
MEHMET
NACİ BOSTANCI (Amasya) – Sayın Altay’ın ifade ettiği son cümle çok güzel.
Fikirlerine katılmıyoruz ama zevkle dinliyoruz kendisini. Çok güzel konuşuyor. 
ENGİN
ALTAY (İstanbul) – Ya, katılsan kendimden şüphe ederim zaten.
MEHMET
NACİ BOSTANCI (Amasya) – Esasen, Sayın Altay’ın konuşmasından benim anladığım
şu: “Niçin yargıya talimat vererek filan, filan konularda da yargılamanın önünü
açmıyorsunuz?” diyor. Türkiye’de hukuk bu tür konuları kendisi araştırır,
inceler, davayı açar ve neticelendirir. Tabii, böyle bir konuşma yapınca Sayın
Altay, acaba, eğer olur ise, bir ihtimal CHP iktidara gelirse, yargıya talimat
vererek bazı yargılamaların önünü mü açmak istiyorlar diye insan doğrusu
tereddütte kalıyor.
Saygılarımla.
ENGİN
ALTAY (İstanbul) – Sayın Başkan…
BAŞKAN
– Buyurun Sayın Altay.
HAYDAR
AKAR (Kocaeli) – Şimdi sataşma var, şimdi sataşma var. 
ENGİN
ALTAY (İstanbul) – Sayın Başkan, bu bir sataşma ama ben kayıtlara geçmesi
bakımından şu kadar söylemek isterim ki…
BAŞKAN
– İsterseniz bir dakika süreyle size de mikrofonu açalım.
Buyurun.
22.- İstanbul Milletvekili Engin Altay’ın,
Amasya Milletvekili Mehmet Naci Bostancı’nın yaptığı açıklamasındaki bazı
ifadelerine ilişkin açıklaması
ENGİN
ALTAY (İstanbul) – Şu kadar söylemek isterim ki Anayasa açık, demokrasi ve
Parlamento geleneğimiz açık. Yargıya talimat vermeyeceğiz, içiniz rahat olsun
da Türkiye’de bağımsız, özgür bir yargının tesis edilmesi için her şeyi
yapacağız. 
MEHMET
NACİ BOSTANCI (Amasya) – Beraberiz o zaman.
ENGİN
ALTAY (İstanbul) – Bu ülkede sabah jüristokrasi var, öğlen teokrasi var, akşam
otokrasi var, tamgün faşizm var. Bu Hükûmetten bizden önce sizin şikâyetçi
olmanız lazım. (CHP sıralarından alkışlar)
BAŞKAN
– Evet, teşekkür ediyoruz.
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 668 Sayılı Olağanüstü Hal Kapsamında
Alınması Gereken Tedbirler ile Bazı Kurum ve Kuruluşlara Dair Düzenleme
Yapılması Hakkında Kanun Hükmünde Kararname (1/748) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 417) (Devam)
BAŞKAN
– Sayın milletvekilleri, soru yok.
Böylece
kanun hükmünde kararnamenin tümü üzerindeki görüşmeler tamamlanmıştır.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
Şimdi,
birinci bölüm üzerinde gruplar adına ilk söz, Milliyetçi Hareket Partisi Grubu
adına Manisa Milletvekili Erkan Akçay’a aittir.
Buyurun
Sayın Akçay. (MHP sıralarından alkışlar)
Süreniz
on dakikadır.
MHP
GRUBU ADINA ERKAN AKÇAY (Manisa) – Sayın Başkan, değerli milletvekilleri; 417
sıra sayılı 668 sayılı Kanun Hükmünde Kararname’nin görüşmelerinde birinci
bölüm üzerine söz aldım. Milliyetçi Hareket Partisi Grubu adına muhterem
heyetinizi saygıyla selamlıyorum.
Öncelikle
belirtmek isterim ki bu kanun hükmünde kararnamenin görüşmelerini önemsiyoruz.
Çünkü, bu kanun hükmünde kararnameler Türkiye Büyük Millet Meclisinden geçtikten
sonradır ki diğer yasal yollara, yargıya gitmek mümkün olabilecek, Anayasa
Mahkemesine gitmek mümkün olabilecektir ve bu olağanüstü hâl nedeniyle meydana
gelen durumda en azından yargı yolunun tıkanmaması sağlanacaktır.
Olağanüstü
hâl ilan edilirken de, uzatılırken de sıklıkla vurguladığımız bir husus var
değerli arkadaşlar; o da bu olağanüstü hâlin mümkün olan en kısa süre
içerisinde olağan hâle geçişidir. Türkiye Büyük Millet Meclisi olarak da,
Milliyetçi Hareket Partisi Meclis Grubu olarak da gayretimiz bu yöndedir. Kanun
hükmünde kararnamelerin Türkiye Büyük Millet Meclisinde görüşülmesini olağan
döneme geçişin önemli bir adımı olarak görüyoruz ve kanun hükmünde
kararnameleri Mecliste görüşerek hukukun, Anayasa’nın ve İç Tüzük’ün
işletildiği görülmektedir. 
Olağanüstü
hâl bir anayasal süreçtir. Anayasa OHAL’in sınırlarını çizmiştir. OHAL bir
dönemdir ve bu sebeple süre, konu, yetki ve maksat bakımından da sınırları
vardır. Bütün tartışmalara rağmen bunu kabul etmek gerekir. Hükûmetin OHAL’deki
kanun hükmünde kararname yetkisini de bu sınırlar içerisinde kalarak kullanması
gerekir. İçerisinden geçtiğimiz bu hassas dönemde kanun hükmünde kararnamelerde
gerekli düzenlemelerin ve düzeltmelerin süratle yapılması gerekir.
Kararnamelerin Meclis görüşmelerinin de OHAL’in gerekli kıldığı hususlarla ve
anayasal sınırlar içerisinde yapılması gerekir. 
Yine
kanun hükmündeki kararnamelerde OHAL kapsamında değerlendirilmesi mümkün
görünmeyen düzenlemeler, maalesef, var. Örneğin, rektör atamalarını, sözleşmeli
öğretmen atamalarını OHAL düzenlemeleriyle tevil etmek mümkün değil. Devleti
dizayn eden, devlet kurumlarının yapısını kökten değiştiren düzenlemeler
OHAL’in konu ve amacının dışındadır ve OHAL kanun hükmünde kararnamelerindeki
düzenlemeler bir fiilî duruma yol açmamalıdır. Fiilî durum, Anayasa ve hukuk
dışına çıkmaktır. Fiilî durumlar, aynı zamanda, devlet yönetimini de çivisinden
çıkarmaktadır. 
Olağanüstü
hâl kanun hükmünde kararnamelerinde yetki hükûmettedir. Bu bakımdan, sorumluluk
da hükûmettedir, yetki kimdeyse sorumluluk da ondadır. “Bu bilinen şeyi niye
tekrarlıyorsunuz?” diyecek olursanız, mevcut iktidarın ve devleti yönetenlerin
yetki kullanmakta ve bu yetki kullanma arzusunda namütenahi, âdeta sonsuz
yetkiyi kullanma arzusunu fakat sorumluluğu hiç yüklenmeme gayretini gördüğümüz
için bu hatırlatmayı yapmakta fayda gördük. 
Değerli
milletvekilleri, 15 Temmuzun üzerinden tam yüz on beş gün geçti. Yüz on beş
gündür FETÖ’yle mücadele ve FETÖ’nün kamu kurum ve kuruluşlarından ayıklanma
süreci devam ediyor. Bu kapsamda, Türk Silahlı Kuvvetleri, yargı, emniyet, kamu
kurum ve kuruluşları, basın-yayın organları ve sosyal medya, üniversiteler ve
eğitim kurumları ile iş dünyasında operasyonlar devam ediyor. Ahtapotun 8’inci
ayağı olan siyaset kurumundaysa henüz bir ayıklama süreci başlatılmamıştır.
Bununla birlikte dikkat çekici bir diğer husus da Yüksek Seçim Kurulundan ne
hikmetse bugüne kadar hiçbir FETÖ’cü çıkmamıştır. Bunun izahı biraz zordur diye
düşünüyoruz. (CHP sıralarından alkışlar)
FETÖ,
her kurum ve kuruluşa sızmış, her il ve ilçede yapılanmış fakat siyaset kurumu
ve YSK’da bu süreçten muaf mı kalmış? Siyaset kurumu ve Yüksek Seçim Kurulu
için istihbarat birimlerinin bilgisi mi yoktur, yoksa Hükûmete bilgi mi
verilmemiştir?
Değerli
milletvekilleri, 15 Temmuz FETÖ darbe girişimine baktığımızda, bu darbe
girişiminin 1 numaralı elebaşı ve talimat vereninin Fetullah Gülen olduğu açık,
bunda bir ihtilaf yok. Ancak, 15 Temmuz darbesini Türkiye’de yönetecek ve icra
edecek askerî yöneticiler, liderler ve üst düzey yönetici kadroları hâlâ belli
değildir. “Yurtta sulh konseyi” denilen oluşum adına TRT’de bildiri okunmuştu
ancak bunun kimlerden oluştuğu hâlâ bilinmemektedir. Darbe girişimi sonrası
Türk Silahlı Kuvvetleri bünyesinde sıkıyönetim görevlilerinin isim listesi ele
geçirilmişti. Askerî sıkıyönetim komutanları belli ancak bunların emrinde görev
yapacağı konsey üyeleri meçhul. 15 Temmuz sonrası askerî yönetimde, TRT ve
bankalar gibi devletin belli kuruluşlarında görev yapacak kişilerin, subayların
listesinin ele geçirildiği basına yansıdı; e, tamam. Ancak darbe sonrası
Hükûmette yer alacak siyasi kadrolar üzerinde kalın sis perdesi hâlâ
aralanmamıştır. Düşünebiliyor musunuz TRT genel müdürünün kim olacağı belli de
TRT’den sorumlu bakanın kim olacağı belli değil. Bu, akla ve mantığa hiç de
uygun gelmiyor. Yani, böyle bir askerî veya bir darbe planlamasının olmayacağı
aşikârdır, buna ilkokul çocukları bile inanmaz. Teröristbaşı Gülen’in ve
darbeyi planlayanların siyasi kadroları belirlemeyi atladıklarını, bunları unuttuklarını
düşünemeyiz. Adalet ve Kalkınma Partisi Hükûmetinin elde ettiği istihbarat
bilgilerinden, soruşturmalardaki şüpheli ifadelerinden ya da aramalarda ele
geçirilen belgelerden bu siyasi kadrolar hakkında somut ipuçlarına ulaşmış
olacağını düşünüyoruz. Bunlar gerçekten hâlâ bilinmiyorsa o zaman ortada çok
ciddi ve vahim bir durum var demektir ve bu, tehdidin derinliğini ve vahametini
gösterir. 
Değerli
arkadaşlar, Türkiye kurum ve kuruluşlarıyla âdeta felç edilmiştir. Devlet
kurumlarının Gülen çetesinden temizlenmesi süreci zor ve sancılıdır, önümüzdeki
günlerin de zor ve sancılı olacağı anlaşılmaktadır. Yüzeysel tedbirlerle bu
sıkıntının içinden çıkmak mümkün değildir. Her geçen zaman ülkemizin aleyhine
işlemektedir ve ayrıca bu FETÖ hadisesi nedeniyle birtakım bazı mağduriyetlerin
olduğu hepimizin malumu. Bunları da zaman zaman hepimiz dile getiriyoruz.
Fakat,
ben, burada, sözlerime son verirken zamanın darlığı nedeniyle bir küçük örnek
vermek istiyorum: Bir gazi çocuğu ve asker, acemi eğitimini tamamlamış, 14
Temmuz 2016 tarihinde de birliğine teslim olmuş ve teslim olma süresinden
sonra, daha birliğini tanımadan -ayın 14’ünde- kimseyi bilmeden ve eğitime dahi
çıkmadan ayın 15’inde annesine mesaj atıyor: “Burada kıyamet kopuyor. Bir
şeyler mi oluyor?” ve benzeri mesajlar… Burada, şaşkınlığını ve bilgisizliğini
de mesaj yoluyla ailesine iletiyor ve annesinin kullandığı hatta bildiriyor.
(Mikrofon
otomatik cihaz tarafından kapatıldı) 
ERKAN
AKÇAY (Devamla) – Daha sonra, “Anne hakkını helal et. Bizi panzere
bindiriyorlar ve bilmediğimiz yere götürüyorlar.” şeklinde ikinci mesajını
gönderiyor ve bundan sonra da ailenin çocuklarıyla irtibatı kesiliyor ve şu
anda, Sincan Cezaevinde dört aydır bu çocuk tutuklu. 
Artık,
bundan sonraki dönemde behemehâl ve acilen bu tür hususları ele alıp
mağduriyetleri gidermek Hükûmetin birinci derecede görevi olmalıdır. 
Hepinizi
saygıyla selamlıyorum. (MHP sıralarından alkışlar)
BAŞKAN
– Teşekkürler Sayın Akçay. 
Gruplar
adına ikinci ve son söz Cumhuriyet Halk Partisi Grubu adına Ankara Milletvekili
Murat Emir’e aittir. 
Buyurun
Sayın Emir. (CHP sıralarından alkışlar)
CHP
GRUBU ADINA MURAT EMİR (Ankara) – Sayın Başkan, değerli milletvekilleri; Genel
Kurulu saygıyla selamlıyorum. 
Sayın
milletvekilleri, Anayasa Mahkemesi, bana göre, hukuk tarihine, Türk hukuk
tarihine kara bir leke olarak geçecek bir karar vermiştir ve Anayasa’nın
148’inci maddesinden hareketle, olağanüstü hâl kararnamelerinin şekil ve esas
bakımından denetlenemeyeceğini ve bu nedenle de -bizim başvurumuz dolayısıyla-
yetkisiz olduğunu söylemiştir. Oysaki bu, daha önceki içtihatlarına aykırıdır.
Üç tane çok net kararı var, Anayasa Mahkemesi demiştir ki: “Senin olağanüstü
hâl demen beni bağlamaz, ben bakarım, içine girerim, olağanüstü hâl kanun
hükmünde kararnamesiyse dokunmam ama sen o sınırları geçtiysen iptal ederim.”
Doğru karar odur ve bilmelisiniz ki yüksek mahkemeler böylesine sık karar
değiştirmezler. Eğer Türk Anayasa Mahkemesi kararını 180 derece değiştiriyorsa
bunun bir anlamı vardır ve bu da aslında, Anayasa Mahkemesinin de bugün diğer
mahkemeler gibi siyasetten talimat aldığını, tarafsız olmadığını ve bağımsız
olmadığını açıkça ortaya koymaktadır. 
Değerli
arkadaşlar, şu soru ortadadır: Olağanüstü hâl kanun hükmünde kararnameleri,
mesela, şu anda bizim görüştüğümüz 668 eğer Anayasa’ya aykırıysa ne olacaktır?
Hukuka aykırıysa ne olacaktır? Uluslararası sözleşmelere aykırıysa ne
olacaktır? Kim denetleyecektir bunu? Yani, yasamaya yani sizlere böylesine
geniş bir yetki tanımaya Anayasa Mahkemesinin hakkı var mıdır? Anayasa’yı
böylesine çiğnemek Anayasa Mahkemesinin yetkisinde midir? Bakın, abartılı
olduğunu biliyorum ama şu örneği de vermek isterim sizler açısından, şuna
aklınızın bir köşesinde cevap bulmanızı temenni ediyorum: Peki, sizler bir gün
niyeti bozsanız, “Biz olağanüstü hâl kanun hükmünde kararnamesiyle Anayasa
Mahkemesini de kaldıracağız.” deseniz Anayasa Mahkemesi ne yapacak bu durumda?
Bakınız, üzerine konuşacağım kanun hükmünde kararnamede de, 667’de de,
sonrakilerde de bir sürü kalıcı düzenleme var. Ne diyor Anayasa Mahkemesi:
“Sadece olağanüstü hâl süresiyle ilgili olabilir bu.” diyor. Yine, yetkisizlik
kararında da söylemiş yani “Kalıcı düzenleme yapamazsın.” diyor yani “Rektör
seçimini burada düzenleyemezsin.” diyor. (CHP sıralarından alkışlar) 
Yine,
burada da aynı şekilde, devletin, özellikle Silahlı Kuvvetlerin, özellikle
Jandarma teşkilatının yapılandırılmasıyla ilgili açık, yapısal kararlar var.
Şimdi, bu hangi yetkiyle, üç aylık olağanüstü hâl kanun hükmünde kararnamesiyle
bunu düzenliyoruz? Bu açık bir yetkisizliktir, açık bir hak ihlalidir ve bu
açıkça yasamaya yani sizin yetkinize bir saldırıdır ve yüce Meclis burada, 15
Temmuzda nasıl biz bombaların altında burada görev yaptıysak, demokrasimizi,
yasama Meclisimizi koruduysak aynı şekilde bugünkü bu saldırıya da yani Hükûmet
eliyle getirilen saldırıya da karşı koymamız gerekiyor. (CHP sıralarından
alkışlar) Yetkinizi gasbettirmeyin. Bakın, bu ülke hukuk devletidir, bu Meclis
hukuk yapabilir, kanunlarını yapabilir, çıkartabilir, bu hakkımız, bu yetkimiz
var. 
Bakın,
olağanüstü hâl kanun hükmünde kararnameleri ölçülü olmak zorunda, ölçüsüz işler
yapılıyor, çok açık bir biçimde masumiyet karinesi ihlal ediliyor. Bu
kararnamede 1.400’ün üzerinde kişi, kamu görevlisi görevinden ihraç ediliyor.
Bunlar yargılandı mı, bunlar soruşturuldu mu, bunlar mahkeme edildi mi? Biz
hangi yetkiyle, hangi hakla bunları görevden alıyoruz? Bakınız, FETÖ’yle
mücadele edeceksiniz tamam, sonuna kadar yanınızdayız ama bunu hukuk dışında,
bir terör örgütü gibi yapamazsınız. Birazdan geleceğiz, her noktada hukukun
üstünlüğüne saygı duymak zorundasınız, adil yargılanma hakkına saygı duymak
zorundasınız. Bu ilkeleri çiğneyerek, eninde sonunda döneceğini bildiğiniz…
Eğer, AKP iktidarı ülkemizi bir başka mecraya götürmeyecekse, uygar dünyadan
koparmayacaksa, Avrupa Konseyinden koparmayacaksa, Avrupa İnsan Hakları
Mahkemesinden koparmayacaksa, sözleşmeye uyacaksa bunların hepsi bir gün
dönecek arkadaşlar, bunu bilmelisiniz. Dolayısıyla, burada açık seçik
hukuksuzluklar yapılıyor. 
Bugün bu tablonun ilk günü. Bakınız, burada bir parti
grubu temsil edilmiyor. Bu tek başına bir sorundur, nereden bakarsanız bakın
yani en sağdan da bakabilirsiniz, AKP sıralarından da bakabilirsiniz, bu bir
sorundur. Bu sorunu sizler yaşatıyorsunuz. Biz bu dokunulmazlıklar
kaldırılırken açık seçik söyledik “Bu millî iradeye bir saldırıdır.” dedik.
“Evet, dokunulmazlıklar kaldırılmalıdır, herkesin mahkemeye gidip bağımsız
mahkemelerde hesap vermesi gerekir, çalanın da, soyanın da, hırsızın da ve terör
örgütüne destek verenin de yargılanması gerekir.” dedik ama kürsü
dokunulmazlığını sonuna kadar savunmamız gerektiğini burada defaatle ifade
ettik. Bakın, gelinen nokta nedir? Gelinen nokta milletvekillerinin
tutukluluğudur. Oysa Anayasa Mahkemesinin açık kararları var. Bunun seçilme
hakkına da seçmen iradesine de, hani sizin dilinize pelesenk olan şu “millî
irade” lafları var ya, ona da aykırı olduğunu Anayasa Mahkemesi söyledi. Hem de
öyle bir Anayasa Mahkemesi ki sizin 2010 referandumundan sonra özene bezene
atadığınız Anayasa Mahkemesi. Öyle bir Anayasa Mahkemesi ki kendi iki üyesinin
terör örgütüyle iltisaklı olduğunu çevre bilgisinden, sosyal bilgiden çıkartmış
ve o sırada da hukuku çiğnemiş yani sizin ve sarayın iki dudağının arasına
bakan Anayasa Mahkemesi bile bunu söyledi. Şimdi, bunlar ortadayken “Canım
gelmeyiversinler.” diyebilir miyiz? Bakınız, sorunlarımızı, problemlerimizi ve
sizin ülkemizi getirdiğiniz bu karanlık durumu çözebilmemizin bir yolu var,
burada anlaşmak zorundayız, o yol daha fazla hukuk, daha fazla demokrasi, daha
fazla özgürlüktür. Biz burada anlatıyoruz hukuksuzlukları, haksızlıkları ama
bir karşılık bulamıyoruz. Dolayısıyla da buradan baktığınız zaman, hukuku
önemsemeyen milletvekillerine konuşuyor olmak bizim için son derece hayal
kırıcı. Yani, şurada anlaşmamız lazım: En azından FETÖ’yle de başka terör
örgütleriyle de mücadele edeceksek hukukun içerisinde kalalım. Bizi terör
örgütlerinden ayrı yapan, devleti ayrı yapan meşru gücü kullanması ve hukuk
içerisinde mücadele etmesidir. 
Değerli
arkadaşlar, bu kanun hükmünde kararnameyle bir sürü basın-yayın organını
kapatıyorsunuz, radyolar kapatılıyor, gazeteler kapatılıyor. Bakın, Cumhuriyet
gazetesine açık bir saldırı var. Bir vakıf senedindeki bir problemden yani
hukuk mahkemesinde görülmesi gereken bir problemden tutuluyor, gazeteciler
tutuklanıyor ve yargılanmaları tutuklu devam ettiriliyor. Yine,
milletvekillerinde olduğu gibi, suçlular yargılanır, elbette ki cezalarını
çekerler ama tutukluluk bir istisnadır. Şimdi, biz bunları söylediğimiz zaman
hemen koro şeklinde diyorsunuz ki “Ya, bunlar adil mahkemeler, bağımsız
mahkemeler, ne yapalım yani, mahkemelere emir mi verelim?” Evet, siz
mahkemelere emir vermeyin, hatta sadece yapmanız gereken mahkemelere emir
vermemek, mahkemeleri serbest bırakmak. Bakın, bu milletvekillerini tutuklayan
mahkemeler de Cumhuriyet gazetesinin yazarlarını tutuklayan mahkemeler de sulh
ceza hâkimlikleridir. Hatırlıyor musunuz sulh ceza hâkimliklerinin nasıl
kurulduğunu, hatırlıyor musunuz? O bakan yatak odalarından para kasaları
çıkarken, ayakkabı kutularından dolarlar fışkırırken bunlar ortaya çıktığı
zaman siz alelacele o mahkemeleri kurdunuz ve tabii hâkim ilkesine aykırı bir
biçimde olağanüstü mahkemeler ihdas ettiniz. Ve bugün de işte bütün bu kirli
işleri o olağanüstü mahkemelere hallettiriyorsunuz ve buna da “hukuk”
diyorsunuz, o tutuklamalar karşısında da diyorsunuz ki: “E, Ne yapalım canım,
mahkeme bir karar verdi.” Hayır, mahkeme öyle karar vermedi, o mahkemelerin
hepsi aslında gayrimeşru. Bizim yapmamız gereken, yapılması gereken terörle de,
IŞİD’le de, FETÖ’yle de mücadele edeceksek bunun hukuk içerisinde yollarını
bulmak zorundayız; bizim görevimiz bu. 
Değerli
arkadaşlar, açığa almak, onları yaftalamak, suçsuz var ise içlerinde nereye kadar
varacağı bilinmeyen mahalle baskılarına, sosyal travmalara maruz bırakmak bizim
yapacağımız iş midir? Ya, bu yanlıştan dönemez miyiz?
Değerli
arkadaşlar, bakınız, bu kararnamenin ekinde bir sürü isim var. Yani, bu
kararname onaylandığı zaman ne olacak? Bu, bir kanun sırası da alıyor,
kanunlaşmış olacak ve bu kişilere dönük bir kanun yapmış olacağız; bu, bile bir
garabet. Nerede kaldı kanunların genelliği, soyutluğu ilkesi? Peki, bu insanlar
masumsa ne olacaklar? Ya, bu insanlar hakkında, Türkiye Büyük Millet Meclisi
yani siz “Evet.” derseniz birazdan, Millet Meclisinden “Evet, bunlar FETÖ’yle
irtibatlı, iltisaklı.” diye bir sonuç çıkacak ve altında sizin oylarınız
olacak. Bunun nasıl bir garabet ve nasıl bir vebal olduğunun farkında mısınız?
Bu yanlıştan bir an evvel dönülmelidir arkadaşlar.
Bakın,
savunma hakkı sonuna kadar yok edilmiştir, silahların eşitliği ilkesi yok
edilmiştir, savunma hakkı bitirilmiştir. Neden korkuyorsunuz? Mahkemeyi
atadınız, mahkemeler bağımsız değil; avukatların konuşmasını, görüşmesini
engelliyorsunuz; savcı olmaksızın arama, el koyma yapıyorsunuz. Korkunuz niye,
niye hukuktan, bağımsız yargıdan bu kadar kaçıyorsunuz? 
Değerli
arkadaşlar, bu duygularla bu kararnameye karşı olduğumuzu bildiriyorum. 
Saygılar
sunuyorum. (CHP sıralarından alkışlar) 
BAŞKAN
– Teşekkür ediyorum Sayın Emir. 
Şahıslar
adına ilk söz Ordu Milletvekili Oktay Çanak’a aittir. 
Buyurun
Sayın Çanak. (AK PARTİ sıralarından alkışlar) 
Süreniz
beş dakikadır. 
OKTAY
ÇANAK (Ordu) – Sayın Başkanım, çok kıymetli milletvekilleri; 668 sayılı
Olağanüstü Hal Kapsamında Alınması Gereken Tedbirler ile Bazı Kurum ve
Kuruluşlara Dair Düzenleme Yapılması Hakkında Kanun Hükmünde Kararname hakkında
söz almış bulunuyorum. Bu vesileyle yüce heyetinizi ve aziz milletimizi saygıyla
selamlıyorum.
Milletimizin
ülkesine ve iradesine -hepinizin bildiği üzere- 15 Temmuzda bir darbe
teşebbüsünde bulunuldu. Hiç şüphesiz o gün o niyetle hareket eden insanlar, bu
ülkenin geçmişinden geleceğine tüm kazanımlarını yok etmek, milletin iradesiyle
oluşturulmuş siyasi iktidara bir şekliyle müdahale etmek niyetiyle o gün o
teşebbüste bulunmuş oldular. 
Tabii,
böyle bir badirenin atlatılmasından sonra yapılması gereken de devletin en
hızlı, en etkin şekilde bu önlemleri almasıydı. İşte bugün kanun hükmünde
kararnamelerle en hızlı, en etkin şekilde bir mücadele veriliyor ve biz de
Türkiye Büyük Millet Meclisi olarak bu desteklemeyi burada yapmak durumundayız.

Tabii,
bunların hepsinin yasal bir dayağı var. Anayasa’nın 120’nci maddesi OHAL
kapsamını düzenlemiş ve burada bu düzenlemenin bir yasadan kaynaklandığını,
hukuki bir dayanağının olduğunu zaten bize anlatıyor. 
Tabii
bu süreç içerisinde özellikle muhalefet milletvekilleri serzenişte bulunuyor.
Ama şunu görmek lazım: Şu anki durum olağan bir durum değildir ve şu anki durum
mutlak surette hızlı ve etkin bir mücadeleyi gerektiren bir durumdur. 
Şimdi,
17 Aralık-25 Aralık sürecine dayanarak yolsuzluklardan bahsediyorsunuz ama şunu
da görmeniz lazım: O gün orada yapılan da birilerinin niyetiyle, el uzatmasıyla,
müdahalesiyle yargıya bazı kararlar aldırmak değil miydi? Öyleyse oradaki
hukuki bir darbe değil miydi?
İBRAHİM
ÖZDİŞ (Adana) – Ortada bir yolsuzluk yok muydu? Paraları görmedik mi? Kasaları
görmedik mi?
OSMAN
AŞKIN BAK (Rize) – Ya, çantadan çıkanları görmüyor musun? Adam kaçarken dolarla
yakalandı be! 100 milyar dolar çaldılar be! Orada öyle bir şey yok, o kumpas. 
OKTAY
ÇANAK (Devamla) – Daha düne kadar, altı ay önce Sayın Cumhurbaşkanımız Anayasa
Mahkemesinin kararını eleştirirken burada çıkıp da “Bir Cumhurbaşkanı nasıl
Anayasa Mahkemesi kararını eleştiriyor?” diyen siz değil miydiniz? 
İBRAHİM
ÖZDİŞ (Adana) – 12 Eylülden daha sıkıntılı günler yaşıyor ülke. 
OSMAN
AŞKIN BAK (Rize) – Hadi bakalım…
İBRAHİM
ÖZDİŞ (Adana) - 12 Eylülü aratıyorsunuz, arıtıyorsunuz 12 Eylülü. 
OSMAN
AŞKIN BAK (Rize) – Ya, FETÖ’yü mü savunuyorsun, FETÖ’yü mü? Darbe yapıldı ya! Darbecileri
mi savunuyorsun?
OKTAY
ÇANAK (Devamla) – Ama bir saatten beri…
BAŞKAN
– Lütfen sayın milletvekilleri, müdahale etmeyelim, lütfen… 
OKTAY
ÇANAK (Devamla) – Bakın, bir saatten beri dinliyoruz, yine aynı milletvekili
arkadaşlar bu sefer Anayasa Mahkemesinin kararını “kara bir leke” olarak burada
anlatmaya çalışıyor. Bunlara saygı duymak lazım. Anayasa Mahkemesi kararı da
eleştirilebilir ama bu, başka zaman birileri tarafından eleştirildiğinde
“yanlış” ama sizin tarafınızdan eleştirildiğinde “doğru” kabul edilmemeli.
Hukuk bunu gerektirir. 
İBRAHİM
ÖZDİŞ (Adana) – Ne alakası var ya, ne alakası var?
OKTAY
ÇANAK (Devamla) – Evet, hukuk herkese dokunacaktır. Bu kürsüde vatanın ve
milletin bekası için yemin eden herkes bu hukukun dokunacağını da bilerek yemin
edecekti. Biz burada hep birlikte dokunulmazlıkların kaldırılması için oy
verdik, burada bütün partiler -HDP haricinde- buna destek verdi. Öyleyse,
dokunulmazlığın kaldırılmasına destek verildiyse dokunulmak da bunun doğal
sonucudur. Siz çocuklarının yanında şehit edilen askerlerin, polislerin
hukukunu nasıl koruyacaksınız?
HALUK
PEKŞEN (Trabzon) – Onlara tünel yaptırmayarak, onlara tünel yaptırmayarak! 
OKTAY
ÇANAK (Devamla) – Ve orada onlara dokunan, onlara kurşun sıkan o hainlerin
cenazesine katılıp onlara destek verenleri nasıl savunacaksınız?
İBRAHİM
ÖZDİŞ (Adana) – “Çözüm süreci” diyerek onlara göz yummamakla. 
ADNAN
GÜNNAR (Trabzon) – Ezbere konuşma!
OKTAY
ÇANAK (Devamla) – İşte burada buna dikkat edecek ve diyeceksiniz ki: “Siz
dokunulmazlığı kötüye kullanıyorsunuz, siz milletin size verilen o emanetini
maalesef gayrimeşru kullanıyorsunuz.” 
CEYHUN
İRGİL (Bursa) – Bombalar gömülürken sen neredeydin?
OKTAY
ÇANAK (Devamla) – Bu nedenle de o gün oy verdiğiniz o iradeye sahip çıkarak
bugünkü hukuki durumu desteklemek durumundasınız. 
CEYHUN
İRGİL (Bursa) – Daha önce de “Kandil’e gidenleri destekleyin.” diyordunuz. 
OKTAY
ÇANAK (Devamla) – İşte, biz, bu vesileyle her zaman milletimizin yanında,
onların lehinde, onların yüreğinde hissettiklerini düşünerek siyaset yapıyoruz.
İnşallah bundan sonra da bu yolda devam edeceğiz. 
Bu
vesileyle Genel Kurulu saygıyla selamlıyor, hepinizi Allah’a emanet ediyorum.
(AK PARTİ sıralarından alkışlar) 
BAŞKAN
– Teşekkür ediyorum. 
ENGİN
ALTAY (İstanbul) – Sayın Başkan… 
BAŞKAN
– Buyurun. 
ENGİN
ALTAY (İstanbul) – Sayın Başkan, sayın hatip bizi kastettiyse… “O gün oy
verdiğiniz iradeye bugün sahip çıkacaksınız.” demek suretiyle bizim irademize
sahip çıkmadığımız şeklinde algılanacak bir beyanda bulundu.
BAŞKAN
– Sizi kastetmedi.
ENGİN
ALTAY (İstanbul) – İster kendisi düzeltsin ister buradan sataşmadan dolayı söz…
BAŞKAN
– Buyurun Sayın Çanak.
OKTAY
ÇANAK (Ordu) – Burada hiçbir partiyi kastetmedim, sadece ortaya konuştum.
BAŞKAN
– Tamam, meram anlaşılmıştır. Teşekkür ediyorum.
Şimdi,
şahıslar adına ikinci ve son söz, Ankara Milletvekili Necati Yılmaz’a aittir.
Buyurun
Sayın Yılmaz. (CHP sıralarından alkışlar)
NECATİ
YILMAZ (Ankara) – Sayın Başkan, Sayın Divan, sayın milletvekilleri; 15 Temmuzun
sonrasında AKP Hükûmeti darbecilerle hesaplaşmak adına OHAL ilan edip kanun
hükmünde kararname çıkarma yetkisini elde etti. OHAL’in amacını da darbecilerle
hesaplaşmanın yanı sıra terörle mücadele olarak belirledi. Şimdi soralım: Özel
bir Terörle Mücadele Yasası varken Hükûmet buna neden gereksinim ve ihtiyaç
duydu? 
Sayın
milletvekilleri, terörle mücadele bir irade gerektirir ve elbette inandırıcılık
gerektirir. İnandırıcılık, yaşanmışlık üzerinden edinilen tecrübedir.
Anadolu’da güzel bir söz var “Otu kaldır köküne bak.” diye. Hükûmetin geçmişine
baktığımızda böyle bir iradeye de, inandırıcılığa da sahip olmadığını
görüyoruz. AKP iktidarları terörün sıfırlandığı koşullarda Türkiye’de vücut
buldu. On dört yılın sonunda tüm şehirlerimiz, tüm sokaklarımız PKK, IŞİD ve
FETÖ terör örgütlerinin korku ve sindirme iklimine teslim edildi. AKP
iktidarları döneminde 2.053 güvenlik görevlisi, binden fazla sivil yurttaşımız
işte burada demin anlatmaya çalıştığınız o tutumunuz nedeniyle hayatını
kaybetti. Tarihimizin en kanlı darbesi olarak adlandırılan 15 Temmuz günü
yitirdiğimiz yurttaşlarımızın yarısı kadar yurttaşımız sadece Ankara gar
patlamasında hayatını kaybetti. AKP’nin iktidar tarihi bu anlamda bu üç terör
örgütüyle ortaklaştığı, koklaştığı, kucaklaştığı; devleti, ülkeyi ve iktidarı
paylaştığı bir ihanet tarihidir; bunun adını koyalım. (CHP sıralarından
alkışlar)
OSMAN
AŞKIN BAK (Rize) – Ne alakası var be? Ne diyorsun sen be?
NECATİ
YILMAZ (Devamla) - Aynen bir ihanet tarihidir. 
OSMAN
AŞKIN BAK (Rize) – Ne diyorsun sen? Sen kendine bak be!
NECATİ YILMAZ (Devamla) - PKK, FETÖ ve IŞİD’le kol kola
geçirdiğiniz yıllardan sonra sizin terörle mücadele edeceğinize dair iddiaya
kim inanabilir, kim? 
OSMAN AŞKIN BAK (Rize) – Nasıl inanır… Millet inanıyor
ya! On tane seçimde sandığa gömdü, hâlâ konuşuyorsun be! Millet inanıyor!
Konuşuyorsun be!
NECATİ YILMAZ (Devamla) –15 Temmuz gecesi “Bu darbe
Allah’ın bize bir lütfudur.” diyen sizlere kim inanır? (CHP sıralarından
alkışlar) 
OSMAN AŞKIN BAK (Rize) – On tane seçimde kaybediyorsun,
hâlâ konuşuyorsun be!
NECATİ YILMAZ (Devamla) – “Başkanlık kapısı 15 Temmuz
gecesi açılmıştır.” diyen sizlere kim inanır? 
OSMAN AŞKIN BAK (Rize) – Konuşma! Hayret bir şey ya!
İBRAHİM ÖZDİŞ (Adana) – Kadir İnanır!
OSMAN AŞKIN BAK (Rize) – Konuşuyorsun… Hayret bir şey
ya!
NECATİ YILMAZ (Devamla) – “Başkanlık sistemi gelmezse
bu ülke bölünür.” diyen sözün karşısında bu mücadele iddiasına kim inanır? 
OSMAN AŞKIN BAK (Rize) – On tane seçime giriyorsun, kaybediyorsun!
Millete söyleyecek sözün yok be!
ENGİN ALTAY (İstanbul) – Taciz yok, taciz yok.
Sayın Başkan müdahale edin.
BAŞKAN – Sayın Bak, lütfen…
OSMAN AŞKIN BAK (Rize) – Sen teröristlerin avukatlığını
mı yapıyorsun? Hayret bir şey ya!
NECATİ YILMAZ (Devamla) – Patlayan bombalarla
yurttaşlarımız can verirken “Oylarımız artıyor.” diye sevinç çığlıkları
atarken, şimdi size kim inanır? 
OSMAN AŞKIN BAK (Rize) – Bak orası boş, git oraya otur
o zaman!
NECATİ YILMAZ (Devamla) – Bu darbe sevicilikle, bu
terör sevicilikle siz nasıl terörle mücadele edeceksiniz, bunu soruyorum. 
OSMAN AŞKIN BAK (Rize) – Hayret bir şey ya!
ŞAHİN TİN (Denizli) – Boş sözlerle bu işler olmaz,
icraatla olur. 
NECATİ YILMAZ (Devamla) – Sizin de zaten böyle bir
amacınız yok, böyle bir amacınız yok. 
OSMAN AŞKIN BAK (Rize) – Ya, sizin de iktidar olma
amacınız yok, yetmiş yıldır iktidar olamadınız be!
NECATİ YILMAZ (Devamla) – Amacınızın muhaliflerle
mücadele olduğu gün gibi ortada. 
OSMAN AŞKIN BAK (Rize) – Böyle konuşursanız bu millet
size hiçbir şey vermez be, su bile vermez! 
NECATİ YILMAZ (Devamla) – “Öfkeli kalabalık” dediğiniz,
canlı bombalarına göz yumduğunuz…
YAŞAR TÜZÜN (Bilecik) – Sayın Başkan, uyarsana ya!
BAŞKAN – Sayın Bak, bakar mısın, lütfen…
OSMAN AŞKIN BAK (Rize) – Hayret bir şey ya!
NECATİ YILMAZ (Devamla) – …birlikte birlikteliğinizi
inkâr edip tırlar dolusu yalan söylediğiniz IŞİD’le mücadeleyi siz
yapamazsınız. 
ŞAHİN TİN (Denizli) – Çok doğru söylediğiniz için halk
sizi seçiyor değil mi(!)
NECATİ YILMAZ (Devamla) – Yine “Aynı menzile farklı
yollardan gidiyoruz.” dediğiniz, her istediklerini verdiğiniz, “Gel de bu
hasret bitsin.” dediğiniz FETÖ’yle mücadeleyi siz yapamazsınız. (CHP
sıralarından alkışlar) 
OSMAN AŞKIN BAK (Rize) – Evet, evet; Fırat Kalkanı’nı
görmüyor musunuz? 
ŞAHİN TİN (Denizli) – Siz çok doğru söylüyorsunuz, halk
da size oy veriyor(!) 
OSMAN AŞKIN BAK (Rize) – Evet, doğru!
ŞAHİN TİN (Denizli) – Boş sözler ya!
NECATİ YILMAZ (Devamla) – Ve keza, seçilmiş belediye
başkanlarını ve milletvekillerini Parlamentonun dışına atıp “Türkiye için Kürt
meselesinin çözümünde bir şanstır.” dediğiniz PKK’yla mücadeleyi siz
yapamazsınız. 
OSMAN AŞKIN BAK (Rize) – Ya, ne dediğini bilmiyor bu,
karıştırdı herhâlde. 
Yanlış kâğıda bakıyorsun, yanlış; karıştırdın. 
NECATİ YILMAZ (Devamla) – Ve keza, mitinglerinde
akademisyenlerin kanlarıyla duş almak isteyen yandaş çetelerle mücadeleyi siz
yapamazsınız.
OSMAN AŞKIN BAK (Rize) – Karıştırdın galiba,
karıştırdın. 
NECATİ YILMAZ (Devamla) – Evet, bu mücadeleyi
edemezsiniz, etmeyeceksiniz çünkü eski dost düşman olmaz. En büyük ortaklık suç
ortaklığıdır ve bir tek o bozulmaz. (CHP sıralarından alkışlar) 
ŞAHİN TİN (Denizli) – Geç bunları, geç bunları ya, geç
ya!
OSMAN AŞKIN BAK (Rize) – Vay, vay, vay!
NECATİ YILMAZ (Devamla) – “IŞİD iyi ki varsın, Allah
kurşununu azaltmasın.” diyen bir sözcü bu partiden çıkıyorsa, bu mücadeleyi siz
yapamazsınız. Bu sözleriniz sizi engeller. 
ŞAHİN TİN (Denizli) – Sizler de teröristlerin
cenazesine katılıyorsunuz, onu ne yapacağız o zaman? 
NECATİ
YILMAZ (Devamla) – Ve yine her terörün üzerine gittiğinizde kendi yüzünüzü
görürsünüz, iç işlerinizi görürsünüz. Ve sevgili arkadaşlar, sonuçta, sizler,
yeni terör ve terörist kavramını ürettiniz. Sonuçta, kim ki bu ülkenin taşına,
toprağına, ağacına âşıksa o sizin için teröristtir; kim ki “Barış, kardeşlik.”
der, o akademisyen, öğretmen sizin için teröristtir ve kim ki kalemini satmaz,
gazetecidir, o sizin için teröristtir. Bu kavramları siz yarattınız, bu kanunla
amacınız bunları tasfiye etmektir. Aslına bakarsanız, çözüme tek katkınız
iktidardan gitmeniz olacaktır, bunu da sevgili halkım sandıkta sağlayacaktır. 
Saygılar
sunuyorum. (CHP sıralarından “Bravo” sesleri, alkışlar)
OSMAN
AŞKIN BAK (Rize) – Evet, on seçimdir sağlıyor zaten, on seçimdir sağlıyor.
Bekle, bekle sen, bekle! 1 Kasımda gömdü seni, 1 Kasımda gömdü! Hayret bir şey
ya! Millet sana cevabı vermiş zaten ya!
ŞAHİN
TİN (Denizli) – Teröristlerin kökünü kazıyacağız, PKK’nın kökünü kazıyacağız. 
BAŞKAN
– Sayın milletvekilleri, lütfen…
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı, bir dakika süreyle, 60’a göre söz veriyorum. 
Buyurun.

IV.- AÇIKLAMALAR (Devam)
23.- Amasya Milletvekili Mehmet Naci
Bostancı’nın, Ankara Milletvekili Necati Yılmaz’ın 668 sayılı Kanun Hükmünde
Kararname’nin birinci bölümü üzerinde şahsı adına yaptığı konuşmasındaki bazı
ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, “PKK’yla, IŞİD’le, FETÖ’yle iktidar
ortağısınız.” lafı bir siyasi eleştiri değil, son derece ayıp ve seviyesiz bir
sataşmadır; önce bunu belirteyim. 
Esasen,
bu ülkede neler olup bittiği ve AK PARTİ’nin terör örgütlerine karşı nasıl
mücadele ettiğini en iyi takdir eden merci halkın kendisidir ve halk bu
akıllara en güzel cevabı sandıkta verdi, vermeye de devam edecek. (AK PARTİ
sıralarından “Bravo” sesleri, alkışlar)
BAŞKAN
– Teşekkür ediyorum. 
ENGİN
ALTAY (İstanbul) – Sayın Başkan…
BAŞKAN
– Sayın Altay…
ENGİN
ALTAY (İstanbul) – Şimdi, Sayın Bostancı kürsüde konuşan arkadaşımızın
konuşmasını “seviyesiz bir sataşma” diye yorumladı. 
MEHMET
NACİ BOSTANCI (Amasya) – Söylenen söz öyle Sayın Altay, siz buna
katılamazsınız; böyle bir şey olmaz, olmaz! 
ENGİN
ALTAY (İstanbul) – Hayır. 
Arkadaşımıza
cevap hakkı doğdu diye düşünüyorum ben takdiri size bırakarak, seviyeli konuştu
bence. 
NECATİ
YILMAZ (Ankara) – Sayın Başkan… 
BAŞKAN
– Sayın Yılmaz, bir saniye. 
Şimdi,
ben, tabii, ısrar ederseniz söz vereceğim ama beni dinlerseniz, ben yerinizden
size de bir dakika vereyim çünkü orada da bir sataşma olmasına rağmen Sayın
Bostancı’ya yerinden söz verdim, orada da sataşma vardı gruba.
NECATİ
YILMAZ (Ankara) – Ben toparlayıcı olacağım Sayın Başkanım, özenli konuşacağım.
BAŞKAN
– Efendim, 60’a göre, size de yerinizden bir dakika süreyle söz veriyorum. 
Buyurun.

24.- Ankara Milletvekili Necati Yılmaz’ın,
Amasya Milletvekili Mehmet Naci Bostancı’nın yaptığı açıklamasındaki bazı
ifadelerine ilişkin açıklaması
NECATİ
YILMAZ (Ankara) – Sayın Başkan, sevgili arkadaşlar; “seviyesiz” tabiriyle
ilgili diyeceğim şey şudur: Ben kendim hiçbir sözü çıkınımdan getirmedim,
sadece sizin sözlerinizi tekrar ettim ve sizin ağzınızdan çıkan kelimeleri
orada tekrar size yansıttım, aynayı yüzünüze tuttum. Dolayısıyla, seviyemin
derecesini kendiniz belirlediniz; o seviye size aittir.
Teşekkür
ederim. (CHP sıralarından alkışlar)
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 668 Sayılı Olağanüstü Hal Kapsamında
Alınması Gereken Tedbirler ile Bazı Kurum ve Kuruluşlara Dair Düzenleme
Yapılması Hakkında Kanun Hükmünde Kararname (1/748) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 417) (Devam)
BAŞKAN
– Evet, soru yok. 
Böylece
birinci bölüm üzerindeki görüşmeler tamamlanmıştır.
Birleşime
on dakika ara veriyorum. 
Kapanma Saati: 18.16
ÜÇÜNCÜ OTURUM
Açılma Saati: 18.33
BAŞKAN: Başkan Vekili Ahmet AYDIN
KÂTİP ÜYELER: Mustafa AÇIKGÖZ (Nevşehir), Özcan PURÇU
(İzmir)
-----0-----
BAŞKAN
– Sayın milletvekilleri, 17’nci Birleşimin Üçüncü Oturumunu açıyorum.
Komisyon
ve Hükûmet yerinde.
Birinci
bölüm üzerindeki görüşmeler tamamlanmıştı.
Şimdi,
birinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
1’inci
madde üzerinde bir adet önerge vardır, okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 26/7/2016 tarih ve 417 sıra sayılı 668 sayılı Kanun Hükmünde Kararname’nin
1’inci maddesinde yer alan “ve bazı kurum ve kuruluşlara dair" ibaresinin
madde metninden çıkarılmasını arz ve teklif ederiz.
 Murat Emir Tanju
Özcan Haluk Pekşen
 Ankara Bolu Trabzon
 Tahsin Tarhan Kazım
Arslan Zülfikar İnönü Tümer
 Kocaeli Denizli Adana
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) – Katılmıyoruz Başkanım.
BAŞKAN
– Hükûmet?
BAŞBAKAN
YARDIMCISI MEHMET ŞİMŞEK (Gaziantep) – Katılmıyoruz Sayın Başkan.
BAŞKAN
– Gerekçeyi mi okutuyorum?
ENGİN
ALTAY (İstanbul) – Gerekçe…
BAŞKAN
– Gerekçeyi okutuyorum:
Gerekçe:
Maddedeki
"ve bazı kamu kurum ve kuruluşlara dair düzenleme yapılması" ibaresi,
kanun hükmünde kararnamenin, OHAL ilanını gerektiren nedenler gözetilerek bu
nedenlerin ortadan kaldırılması için o duruma özgü önlemler almanın ötesinde
bir amaca ve kapsama sahip olduğunu göstermektedir. 668 sayılı Kanun Hükmünde
Kararname’nin başlığından da anlaşılacağı üzere, kanun hükmünde kararname
yalnızca OHAL kapsamında alınacak tedbirlere değil, aynı zamanda "bazı
kurum ve kuruluşlara dair" de düzenleme yapmaktadır. Aynı şekilde kanun
hükmünde kararnamenin kapsamını belirleyen 1’inci maddesi de "bazı kurum
ve kuruluşlara dair" düzenlemeleri "ve" bağlacıyla ayırarak OHAL
ilanına neden olan sebebi ortadan kaldırmak amacını taşımayan, olağan
kanunlarda OHAL sona erdikten sonra da yürürlükte kalacak genel ve kalıcı
değişiklikler yapılmasının amaçlandığını göstermektedir.
Bu
nedenle, 1’inci maddede yer alan "ve bazı kurum ve kuruluşlara"
ibaresi, Anayasa'nın 121/3’üncü maddesinde ifade edilen "OHAL'in gerekli
kıldığı konu" olarak nitelenemeyeceğinden, Anayasa'nın 121’inci maddesine
açıkça aykırıdır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
1’inci
maddeyi kabul edenler… Kabul etmeyenler… 1’inci madde kabul edilmiştir. 
2’nci
madde üzerinde iki önerge vardır, okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 417 sıra sayılı Kanun Hükmünde Kararname’nin 2’nci maddesine bağlı olarak
anılan Kanun Hükmünde Kararnameye ekli (1), (2) ve (3) sayılı listelerin ilgili
sıralarından 3/10/2016 tarihli ve 675 sayılı Olağanüstü Hal Kapsamında Bazı
Tedbirler Alınması Hakkında Kanun Hükmünde Kararname’ye ekli (3) sayılı listede
yer alan kamu görevlileri ile ekli (8) sayılı listede yer alan özel radyo ve
televizyonlar ile gazetelerin çıkarılmasını ve aynı maddenin ikinci fıkrasına
"silah ruhsatları" ibaresinden sonra gelmek üzere "gemi
adamlığına ilişkin belgeleri" ibaresinin eklenmesini arz ve teklif ederiz.
 Mehmet Naci
Bostancı Mehmet Doğan Kubat Ramazan Can
 Amasya İstanbul Kırıkkale
 Nihat Öztürk Halil
Eldemir Halik Dalkılıç
 Muğla Bilecik İstanbul
 Hacı Bayram Türkoğlu İmran
Kılıç Necip Kalkan
 Hatay Kahramanmaraş İzmir
Türkiye Büyük Millet Meclisi Başkanlığına
Görüşülmekte
olan 26/7/2016 tarih ve 417 sıra sayılı 668 sayılı Kanun Hükmünde Kararname’nin
2’nci maddesinin (1)’inci fıkrasının (b)-(c) bentleri ile 2’nci maddesinin
(3)’üncü fıkrasının madde metninden çıkarılmasını arz ve teklif ederiz.
 Murat Emir Tahsin
Tarhan Haluk Pekşen
 Ankara  Kocaeli Trabzon
 Tanju Özcan Zülfikar
İnönü Tümer Kazım Arslan
 Bolu Adana Denizli
BAŞKAN – Komisyon
önergeye katılıyor mu?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) Katılmıyoruz Başkanım.
BAŞKAN-
Hükûmet?
BAŞBAKAN
YARDIMCISI MEHMET ŞİMŞEK (Gaziantep) – Katılmıyoruz Sayın Başkan.
BAŞKAN
– Önerge üzerinde…
ENGİN
ALTAY (İstanbul) – Gerekçe Sayın Başkan.
BAŞKAN
– Gerekçeyi okutuyorum:
Gerekçe:
3)
Kapatılan gazete ve dergiler, yayınevi ve dağıtım kanalları ile özel radyo ve
televizyon kuruluşlarına ait olan taşınırlar ve bunların her türlü mal
varlığının, alacak ve haklar, belge ve evrakının hazineye bedelsiz olarak
devredilmiş sayılması ve bunlara ait taşınmazların tapuda hazineye tescil edilmesi
ölçüsüz bir tedbirdir. Bu tedbir, OHAL süresiyle sınırlı ve geçici bir
nitelikte olmayan, etkisi ve sonuçları daha sonra da devam edecek sürekli ve
kalıcı bir düzenlemedir. Bu yönüyle Anayasa’nın 121/3’üncü maddesine aykırıdır.
Düzenleme, AİHS'nin mülkiyet hakkına ilişkin 1 No.lu Ek Protokol'ün 1’inci
maddesini de ihlal etmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 417 sıra sayılı Kanun Hükmünde Kararname’nin 2’ nci maddesine bağlı olarak
anılan Kanun Hükmünde Kararnameye ekli (1), (2) ve (3) sayılı listelerin ilgili
sıralarından 3/10/2016 tarihli ve 675 sayılı Olağanüstü Hal Kapsamında Bazı
Tedbirler Alınması Hakkında Kanun Hükmünde Kararname’ye ekli (3) sayılı listede
yer alan kamu görevlileri ile ekli (8) sayılı listede yer alan özel radyo ve
televizyonlar ile gazetelerin çıkarılmasını ve aynı maddenin ikinci fıkrasına
"silah ruhsatları" ibaresinden sonra gelmek üzere ", gemi
adamlığına ilişkin belgeleri" ibaresinin eklenmesini arz ve teklif ederiz.
Mehmet
Naci Bostancı (Amasya) ve arkadaşları
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) – Takdire bırakıyoruz Sayın
Başkanım.
BAŞKAN
– Hükûmet?
BAŞBAKAN
YARDIMCISI MEHMET ŞİMŞEK (Gaziantep) – Katılıyoruz Sayın Başkan.
BAŞKAN
– Komisyon takdire bırakıyor, Hükûmet katılıyor.
Gerekçeyi
okutuyorum:
Gerekçe:

Maddeye
670 ve 675 sayılı KHK'ler ile yapılan değişiklerin yansıtılması amaçlanmıştır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda 2’nci maddeyi oylarınıza sunuyorum: Kabul edenler…
Kabul etmeyenler… 2’nci madde kabul edilmiştir.
3’üncü
madde üzerinde bir önerge vardır, okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 26/7/2016 tarih ve 417 sıra sayılı 668 sayılı Kanun Hükmünde Kararname’nin
3’üncü maddesinin 1/a-c-ç-e-g-h-ı-i-j-k-l-m bentlerinin madde metninden
çıkartılmasını arz ve teklif ederiz. 
 Murat
Emir  Kazım Arslan  Haluk
Pekşen
 Ankara  Denizli
 Trabzon
 Tahsin
Tarhan  Tanju Özcan  Zülfikar İnönü
Tümer
 Kocaeli
 Bolu  Adana
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) – Katılmıyoruz Başkanım.
BAŞKAN
– Hükûmet?
BAŞBAKAN
YARDIMCISI MEHMET ŞİMŞEK (Gaziantep) – Katılmıyoruz Sayın Başkan.
ENGİN
ALTAY (İstanbul) – Uygun görürseniz Haluk Pekşen konuşacak.
BAŞKAN
– Önerge üzerinde Sayın Haluk Pekşen konuşacaktır.
Sayın
Pekşen, buyurun.
HALUK
PEKŞEN (Trabzon) – Sayın Başkan, saygıdeğer milletvekilleri; 668 sayılı Kanun
Hükmünde Kararname’de iki ayrı kurum düzenlemesi yapılmış: Bunlardan birisi
Jandarma, bir diğeri de Sahil Güvenlik teşkilatına ilişkin. Hem Jandarma
teşkilatı hem de Sahil Güvenlik teşkilatına ilişkin kuruluş şemasına bakıldığı
zaman bunlar, kanun hükmünde kararname dışında düzenlenmesi gereken, özellikle
3046 ve 3056 sayılı devletin düzenini tanımlayan Yasaların içerisinde yer
alması gereken düzenlemeler. Ama ne yazık ki buradaki düzenlemeler içerisinde
3046 ve 3056 sayılı Yasaların genel düzenlemesi yok sayılmış, orada yapılması
gereken düzenlemelerin tamamı bu kanun hükmünde kararnamenin içerisine alınmış.
Buradaki hiyerarşik yapı İçişleri Bakanlığıyla bir bütünlük arz etmiş şekilde
planlanmış ama bu da doğru değil. Niye doğru değil? Şimdi, bakın, en çok
tartıştığımız konulardan bir tanesi ne? Bakanlar… Özellikle Millî Savunma
Bakanlığına bağlı kuruşlar olarak Silahlı Kuvvetlerin kuvvetlerini
belirlemişsiniz. Mesela, Hava Kuvvetleri, Deniz Kuvvetleri gibi kuvvetleri
Millî Savunma Bakanına bağlamışsınız. Sonra, Genelkurmay Başkanını ise
Cumhurbaşkanına bağlı hâle getirmişsiniz. Genelkurmay Başkanı ile kuvvetler arasındaki
bütünlüğü koparmışsınız. Bunu yaparken, aynen böyle kanun hükmünde kararname
mantığıyla yapmışsınız, sonra bunun işleyemeyeceğini anlayınca bir başka kanun
hükmünde kararnameyle bunu bölmüşsünüz. Yani, Genelkurmay Başkanı ile kuvvet
komutanları arasında yeniden bir irtibat kurmaya çalışmışsınız. Bunlar, kanun
hükmünde kararnameyle düzenlenecek işler değildir. Siz, Jandarmayı veya Sahil
Güvenlik teşkilatını komutanın kendi emriyle yürütemediğiniz zaman bunu
Türkiye'nin kamu düzeniyle birleştirmeniz mümkün değildir. Dünyanın her yerinde
silahlı kuvvetlere ilişkin düzenlemeler temel bir ilke üzerine kurulur: Silahlı
Kuvvetler meşru gücünü siyasal iradeye kendi rızasıyla veren kuvvetlerdir.
Profesyonel ordular da zaten meşru güçlerini devletin siyasal sistemine teslim
eden ve o siyasal sistemin kararlarına uyan ordulardır. Özeti: Komutan “Sola
dön.” dediği zaman -ki doğrusu odur, sola dönmektir- dönen bir ordu, devletin
profesyonel ordusudur. Burada özellikle Jandarma Genel Komutanlığına ilişkin,
komutanlık içerisindeki birçok adli kolluk hizmetlerini, kolluk kuvvetlerinden
yani polis teşkilatından devşirme usulüyle yapmışsınız. Atama usul ve
yönetmeliklerin hiçbiri Silahlı Kuvvetlerdeki atama ve yükselme usulüne uygun
değildir. Özellikle İçişleri Bakanlığına terfilerde verilmiş olan yetkiler,
albayların atanma usullerinin tamamı, emin olun birkaç kararname sonra yine
önünüze gelecektir çünkü böylesi bir durumda kuvvet içerisindeki, özellikle
albay atanmasında, Silahlı Kuvvetler personel atamalarında yarın başka
çatışmalar çıkacaktır. Kim İçişleri Bakanına yakınsa onu atayacaksınız. Şimdi,
bunun içerisindeki -açın- yasal metne bir bakın Allah aşkına. Ya, böyle bir
yasal metin olabilir mi? Albayın terfisi, binbaşının terfisinde İçişleri
Bakanının takdiri var. İçişleri Bakanını yarın içeriye tıktığınız zaman ne
olacak o takdir? Neye göre atayacaksınız belli mi? Ona ilişkin bir sicil
dosyasını kim tutacak? Silahlı Kuvvetlerde Genelkurmay personel yönetmeliği mi
uygulanacak, Kara Kuvvetleri personel yönetmeliği mi uygulanacak, hangisine
göre yapılacak bu? Bunlara ilişkin bir kriter var mı? Yok. Ne yapmışsınız?
“Aman, Jandarmayı İçişleri Bakanlığına bağlayalım, Sahil Güvenliği de İçişleri
Bakanlığına bağlayalım.” Ya, hiç bağlamanıza gerek yok, hepsi sizin emrinizde olsun,
hepsi sizin dediklerinizi yapsın. Kime hizmet edecek bunlar, ben merak
ediyorum. Bunlar kime hizmet edecekler? Bu ülkeye, bu halka hizmet edeceklerse
bu yasalar yanlış ama size hizmet edeceklerse canınızın istediğine bağlayın
bunları. Burada bağlı kuruluş hâline getirdiğiniz geçmiştekilerden ders
almadığınızı anlıyorum. Mesela, örnek, TÜBİTAK’ı Başbakana bağladınız, zamanın
Başbakanına, 2008 yılında. O bağlı Başbakanın emrindeki TÜBİTAK bilirkişileri
geldiler, sizin istediklerinizin hepsini yaptılar. Sonra ne oldu? Onları
“Kumpasçı.” dediniz, içeri tıktınız. 
Buradan
herkese sesleniyorum; özellikle kamu kurumlarına, o kapsayıcı görev almış olan
kamu kurumu bürokratlarına sesleniyorum, Silahlı Kuvvetler personeline de
özellikle sesleniyorum: Yasalardan başka sizi koruyacak hiçbir şey yoktur.
Bundan herkes ders alsın. Birilerine bağlı olarak, birilerinin siyasal gücünü
artırarak devlet otoritesini siz kendinize ait hissedemezsiniz. Devlet bunu
vermez, devlet unutmaz. Burası büyük bir devlettir, bunun hesabını da er geç
sorar.
Teşekkür
ediyorum. (CHP sıralarından alkışlar) 
OSMAN
AŞKIN BAK (Rize) – Millet de sorar!
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
3’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
4’üncü
maddenin (1)’inci fıkrası üzerinde bir adet önerge vardır, okutup işleme
alıyorum:
Türkiye Büyük Millet Meclisi Başkanlığına
Görüşülmekte
olan 26/7/2016 tarih ve 417 sıra sayılı 668 sayılı Kanun Hükmünde Kararname’nin
4’üncü maddesinin (1) numaralı fıkrasının madde metninden çıkarılmasını arz ve
teklif ederiz.
 Murat Emir Kazım
Arslan Haluk Pekşen
 Ankara Denizli Trabzon
 Tanju Özcan Tahsin
Tarhan Zülfikar İnönü Tümer
 Bolu Kocaeli Adana
 Mevlüt Dudu 
 Hatay 
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) – Katılmıyoruz Başkanım. 
BAŞKAN
– Hükûmet?
BAŞBAKAN
YARDIMCISI MEHMET ŞİMŞEK (Gaziantep) – Katılamıyoruz Sayın Başkanım. 
BAŞKAN
– Önerge üzerinde söz isteyen Hatay Milletvekili Mevlüt Dudu. 
Buyurun
Sayın Dudu. (CHP sıralarından alkışlar) 
MEVLÜT
DUDU (Hatay) – Sayın Başkan, değerli milletvekilleri; 668 sayılı Kanun Hükmünde
Kararname’nin 4’üncü maddesi üzerinde verdiğimiz önergeyle ilgili, Cumhuriyet
Halk Partisi Grubu adına söz almış bulunmaktayım. 
Değerli
milletvekilleri, ben, 15 Temmuz darbe girişiminden hemen sonra Londra’ya giden
Türkiye Büyük Millet Meclisi heyetindeydim. Bu heyetle birlikte, Londra’da
yaptığımız temaslarda -ki diğer ülkelere giden arkadaşlarımızdan aldığımız
bilgiler de aynı doğrultuda- iki handikapla karşılaştık: Birincisi, yabancılar,
Türkiye’de 15 Temmuzda bir darbe girişiminin olduğuna inanmakta
zorlanıyorlardı. İkincisi, darbe girişimi sonrası işleyecek olan sürecin hukukiliğinden
ciddi anlamda endişe duyuyorlardı.
Birinci
handikapla ilgili, dilimizin döndüğünce, 15 Temmuzda Türkiye’de, gerçekten,
demokrasiye karşı, Türk demokrasisine karşı, Anayasa’ya karşı bir darbe
girişimi olduğunu anlatmaya çalıştık ve bunda da başarılı olduğumuza
inanıyorum. 
İkinci
handikapla ilgili, yani darbe sonrası süreçle ilgili endişelere gelince, bu
konuda, Cumhuriyet Halk Partisi olarak bizim de endişelerimiz olduğunu çünkü
iktidarın, Türkiye'deki iktidarın, Adalet ve Kalkınma Partisi iktidarının bu
anlamda ne yazık ki sabıkalı olduğunu ve bu süreci yakinen izleyeceğimizi, bu
anlamda, partimizin genel merkezinde bir komisyon oluşturduğumuzu ifade ettik.
Şimdi, aradan geçen bunca zaman içerisinde, geriye doğru dönüp baktığımızda, ne
yazık ki bu endişelerin, dünyanın ve Cumhuriyet Halk Partisinin endişelerinin
çok da haksız olmadığını görüyoruz. Çünkü 15 Temmuzdan bu yana, elbette, darbe
girişiminde bulunanlar, onların mensubu oldukları terör örgütü en ağır şekilde
cezalandırılmalıdır, bunda hiç kimsenin kuşkusu yok, bu konuda tamamen
hemfikiriz. Ama bu sürecin hukuk çerçevesinde işlemesi gerekir. Peki, böyle
oluyor mu? Hayır, ne yazık ki olmuyor değerli arkadaşlar, ne yazık ki olmuyor.
Gerçekten çok büyük kitleler şu anda mağdur durumdadır. Sadece bir sendikaya
üye olduğu için ya da sadece o cemaate ait olduğu düşünülen bir özel okula
çocuğunu verdiği için ya da yine, o cemaate ait olduğu düşünülen bir bankaya
para yatırdığı için, hatta bu bankadan havale yaptığı için, sadece havale
yaptığı için mağdur olan, memuriyetten ihraç edilen, cezaevlerinde tutuklu olan
vatandaşlarımız var. Bunu kabul edebilmek mümkün değil. Eğer bu bir suçsa,
üzülerek söylüyorum ki içimizde çok az masum vardır değerli milletvekilleri. Şu
AKP sıralarında oturan milletvekillerinin içinde -eğer bu suçsa diyorum, suç
olduğunu kabul etmiyorum ama- çok az masum olacağını düşünüyorum.
Değerli
milletvekilleri, bir de 9 Eylülde Türkiye genelinde 11 bin küsur öğretmen açığa
alındı. Bu 11 bin küsur öğretmenin 928’i benim ilimde, Hatay’da görev
yapıyordu. 9 Eylülden bu yana bu insanlar cehennem azabı çekiyor. Bu insanlar
PKK’yla bağlantılı oldukları şüphesiyle açığa alındılar, bize söylenen bu, en
üst düzey yetkililerden bize söylenen bu. Ve yine, bize söylenen: Bu insanların
çok kısıtlı bir miktarının -aynen ifade budur- terör örgütüyle bağlantılı
olduğuna dair somut deliller, veriler olduğu belirtildi. Peki, mademki kısıtlı
bir miktarda öğretmen bu şekilde terör örgütüyle bağlantılı, iddia bu, siz
iddia ediyorsunuz. Peki, 928 öğretmeni neden açığa aldınız? Üstelik bunlar çok
kritik noktalarda görev yapan insanlar değil, bunlar asker değil, polis değil,
istihbaratçı değil, sadece ve sadece öğretmen. Bu asla kabul edilebilecek,
hukuka uygun bir uygulama değildir.
Ben
yüce Meclisi saygıyla selamlıyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
4’üncü
maddenin (1)’inci fıkrasını oylarınıza sunuyorum: Kabul edenler… Kabul
etmeyenler… Madde kabul edilmiştir.
4’üncü
maddenin (2)’nci fıkrası üzerinde bir önerge vardır, okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 26/7/2016 tarih ve 417 sıra sayılı 668 sayılı Kanun
Hükmünde Kararname’nin 4’üncü maddesinin (2) numaralı fıkrasının madde
metninden çıkarılmasını arz ve teklif ederiz.
 Murat Emir Kazım
Arslan Haluk Pekşen
 Ankara Denizli Trabzon
 Tahsin Tarhan Tanju
Özcan İbrahim Özdiş
 Kocaeli Bolu Adana
 Zülfikar İnönü Tümer Hüseyin
Yıldız Gamze Akkuş İlgezdi
 Adana Aydın İstanbul
 Necati
Yılmaz
 Ankara
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) – Katılmıyoruz Sayın Başkan.
BAŞKAN
– Hükûmet?
BAŞBAKAN
YARDIMCISI MEHMET ŞİMŞEK (Gaziantep) – Katılmıyoruz Sayın Başkan.
BAŞKAN
– Gerekçeyi okutuyorum.
Gerekçe:
Çıkarılması
istenen (2)’nci fıkrada Bakanlar Kurulu, Anayasa’nın kendisine izin vermediği
bir konuda düzenleme yapmaktadır. Bu yönüyle Anayasa’nın 6’ncı maddesindeki
“Hiçbir kimse veya organ kaynağını Anayasadan almayan bir Devlet yetkisi
kullanamaz." hükmüne aykırıdır. (2)’nci fıkrada, yürütme organı, TBMM'nin
yetki alanına tecavüz etmektedir, bu bakımdan Anayasa’nın 7’nci maddesine
aykırıdır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
4’üncü
maddenin (2)’nci fıkrasını oylarınıza sunuyorum: Kabul edenler… Kabul
etmeyenler… Madde kabul edilmiştir.
4’üncü
maddenin (3)’üncü fıkrası üzerinde bir önerge vardır, okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 26/7/2016 tarih ve 417 sıra sayılı 668 sayılı Kanun Hükmünde Kararname’nin
4’üncü maddesinin (3) numaralı fıkrasının madde metninden çıkarılmasını arz ve
teklif ederiz.
 Murat Emir Kazım
Arslan Haluk Pekşen
 Ankara Denizli Trabzon
 Tahsin Tarhan Tanju
Özcan İbrahim Özdiş
 Kocaeli Bolu Adana
 Zülfikar İnönü Tümer Hüseyin
Yıldız Gamze Akkuş İlgezdi
 Adana Aydın İstanbul
 Necati Yılmaz  Namık
Havutça
 Ankara  Balıkesir
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) – Katılmıyoruz Başkanım.
BAŞKAN
– Hükûmet katılıyor mu?
BAŞBAKAN
YARDIMCISI MEHMET ŞİMŞEK (Gaziantep) – Katılmıyoruz Sayın Başkan.
Önerge
üzerinde söz isteyen Balıkesir Milletvekili Namık Havutça.
Buyurun
Sayın Havutça. (CHP sıralarından alkışlar)
NAMIK
HAVUTÇA (Balıkesir) – Sayın Başkan, değerli milletvekilleri; Türkiye,
olağanüstü bir süreç içerisinde ve biz de bu kanun hükmünde kararnameleri, daha
doğrusu Anayasa hükmünde kararnameleri konuşuyoruz. Bakın, bu kararnameyle Türkiye,
âdeta keyfî yönetimin ve çok ağır mağduriyetlerin yarattığı bir sonuçla karşı
karşıya. Bakın, böyle bir yetki dünyanın hiçbir hukuk devletinde idareye
verilemez. Aidiyeti, iltisakı ve irtibatı olan herkesi bir suç çuvalının
içerisine atan ve bunların sorumluluklarının da asla idari, cezai, hukuki
sorumlulukları olmayan bir tabloyla karşı karşıyayız. 
Değerli
arkadaşlarım, şu anda bir Darbeyi Araştırma Komisyonu var, bir sürü insanı
çağırıyorlar, dinliyorlar. Ben merak ediyorum, ya bu Türkiye Büyük Millet
Meclisinin üstüne bombayı atan hain, şerefsiz pilot kim? Nerede? “Kardeşim bu
emri sana kim verdi?” deyip buraya niye çağırmıyorsunuz? O pilota emri kim
verdi? Niye çağırmıyorsunuz?
BÜLENT
YENER BEKTAŞOĞLU (Giresun) – Ben vermedim. 
NAMIK
HAVUTÇA (Devamla) – Ben de vermedim. 
Biz
de buradaydık ve 80 metre önümüze düştü bomba. Kim verdi kardeşim bu emri?
Çağırın bir sorun. Ortada yok. Peki bu darbenin…
OSMAN
AŞKIN BAK (Rize) – Niye çağıralım o haini ya?
NAMIK
HAVUTÇA (Devamla) – Çağırsınlar sizinkiler, niye çağırmıyorlar?
OSMAN
AŞKIN BAK (Rize) – Niye çağırsınlar haini?
NAMIK
HAVUTÇA (Devamla) – Biz de çağırıyoruz, söylüyoruz da işte burada. Bakın, hâlâ
ortada yok, ne olduğu belli değil. Ne yapalım? 
Arkadaşlarımız
demin söyledi, ya Bank Asya Ligi diye bir lig vardı Türkiye’de, Bank Asya Ligi.
Bu futbol takımlarının hepsi FETÖ’cü müydü?
Şimdi
buradan soruyorum Değerli Başkanım, Fetullah’ın yanına Pensilvanya’ya gidip bir
Kâbe gibi başını örtüp, dizinin dibine oturan milletvekilleri kimlerdi,
kimlerdi bunlar? Bunların okullarına çocuklarını gönderenler, bunlara bina
veren belediye başkanları, bunlara iskân veren belediye başkanları kimlerdi?
Çıkaralım ortaya, çıkaralım, hesaplaşalım. FETÖ’nün, o hainin en ağır şekilde
cezalandırılmasını biz yürekten istiyoruz. Bizden, Cumhuriyet Halk Partisinden
ne FETÖ’cü çıkar ne darbeci çıkar. Siz kendinize bakın! (CHP sıralarından
alkışlar)
E,
şimdi, gelmişsiniz, burada sınırsız, sorumsuz... Bakın, değerli
milletvekilleri, birçok öğretmen arkadaşımızı, EĞİTİM-SEN üyesi birçok
arkadaşımızı -“wireless” kullanmamış, byLock kullanmamış- bir şekilde byLock
kullandı diye çuvalın içerisine atıyorlar. Soruyoruz Bakana: Sayın Bakan,
bunları kim tespit etti? “Bize MİT gönderdi.” Gösterin bize. Bu arkadaşımıza
diyorlar ki: “Kardeşim, tanıyoruz, EĞİTİM-SEN üyesi. Balıkesir’de çok iyi
tanıdığımız, Atatürkçü, cumhuriyetçi öğretmen arkadaşımız.” “Efendim, Bank
Asyaya para yatırmış.” Yatırmamış, kanıtlıyor. “ByLock kullanmış.” Kullanmamış,
kanıtlıyor ama arkadaşımız açıkta. Sayın Cumhurbaşkanı “Mağdur yok.” diyor ama
bu şekilde mağdurların, gerçekten mağdurların olduğunu biliyoruz. Yoksa
Cumhuriyet Halk Partisi olarak -bizim muradımız- sizin 17-25 Aralığı milat
kabul ettikten sonraki bu hainlerin en ağır şekilde cezalandırılmasını yürekten
istiyoruz ve peşindeyiz bu yargılamaların ama bunun dışında, bir de eline silah
almamış, Bank Asyanın önünden bir şekilde geçmiş bu şekilde öğretmen
arkadaşlarımız var, doktor arkadaşlarımız var; bunları da değerlendirin, bu
insanları mağdur etmeyin. Bunlar bize oy veren insanlar değil, vallaha daha
önce size oy veren insanlar. Onun için, lütfen, gelip... Önce biz adaletin,
adil yargılanma hakkının yanındayız. 
Birçok
arkadaşımızın... Kuruluşlara el koydunuz; bu Fetullahçı yapının okullarına,
fabrikalarına, kurumlarına el koydunuz, tamam. Peki, bunların, çalışanların
hepsinin, burada emeğiyle çalışan öğretmenlerin, çalışan işçilerin hakları ne
olacak, bunların paraları ne olacak? Malına mülküne el koydunuz. Hadi, Hakan
Şükür’ün malına mülküne el koydunuz, ya, bunun babası da mı Fetullahçı terör
örgütünden para kazandı? Yani, insanların... Suçların şahsiliği diye bir şey
vardır hukukta. Kişiyi alırsınız, yargılarsınız ama onun ailesini de komple bir
çuvalın içerisine atıp yargılayamazsınız, böyle bir şey dünya hukuk devletinde
yok. O bakımdan, bizim dikkat çektiğimiz, ısrarla savunduğumuz bu. 
Biz
insanların adil yargılanma hakkını savunuyoruz, biz insanların masumiyet
karinesine inanıyoruz, biz insanların evrensel haklarına, temel insan haklarına
inanıyoruz. Bu çerçevede, bu kanun hükmünde kararname gerçekten faşist
devletlerde olan bir kararname. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
4’üncü
maddenin (3)’üncü fıkrasını oylarınıza sunuyorum: Kabul edenler… Kabul
etmeyenler… Madde kabul edilmiştir. 
4’üncü
maddenin (4)’üncü fıkrası üzerinde bir adet önerge vardır, okutup işleme
alıyorum. 
Türkiye Büyük Millet Meclisi
Başkanlığına
Görüşülmekte
olan 26/7/2016 tarih ve 417 sıra sayılı 668 sayılı Kanun Hükmünde Kararname’nin
4’üncü maddesinin (4) numaralı fıkrasının madde metninden çıkarılmasını arz ve
teklif ederiz. 
 Murat Emir Kazım
Arslan Haluk Pekşen
 Ankara Denizli Trabzon
 Tahsin Tarhan  Tanju
Özcan İbrahim Özdiş
 Kocaeli Bolu Adana
 Zülfikar İnönü Tümer Hüseyin
Yıldız Gamze Akkuş İlgezdi
 Adana  Aydın İstanbul
 Cemal Okan Yüksel Necati
Yılmaz 
 Eskişehir Ankara
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) – Katılmıyoruz Başkanım. 
BAŞKAN
– Hükûmet önergeye katılıyor mu? 
BAŞBAKAN
YARDIMCISI MEHMET ŞİMŞEK (Gaziantep) – Katılmıyoruz Sayın Başkanım. 
BAŞKAN
– Önerge üzerinde söz isteyen Eskişehir Milletvekili Cemal Okan Yüksel. (CHP
sıralarından alkışlar) 
Muhtemelen
günün son konuşmacısı olacak arkadaşlar. 
Buyurun,
süreniz beş dakikadır. 
CEMAL
OKAN YÜKSEL (Eskişehir) – Muhterem Başkan, değerli milletvekilleri; şimdi,
burada Anayasa’nın 121’inci maddesiyle ilgili bir sürü arkadaşımız konuşma
yaptı. 
Evet,
meşum bir darbe girişimi atlattık. Bunun üzerine Hükûmetimiz olağanüstü hâl
ilan etti; e iyi. Kanun hükmünde kararnamelerle olağanüstü hâl süresince
uygulanacak tedbirleri alıyoruz; e bu da iyi. Ama, olağanüstü hâlin sınırlarını
zaman ve kapsam açısından aşacak düzenlemeleri de bunların içine sokuyorsunuz;
işte bu kötü. 
Şimdi,
biz, 20 Temmuzdan bu yana çıkardığımız kanun hükmünde kararnamelerle 100’den
fazla kanunda kalıcı değişiklikler yaptık. Parantez içinde, olağanüstü hâl
neden ilan edildi? Darbe girişiminden. Kanun hükmünde kararnameler neden
çıkartılıyor? Darbe girişiminin bir daha olmaması için; tamam. 
Şimdi
ben size bu 100’den fazla kanun hükmünde kararnameyle değiştirilen kanunlardan
birkaç tanesini okuyacağım: Zabitan ve Askeri Memurların Maaşatı Hakkında Kanun;
Bazı Askerî Hastanelere Döner Sermaye Tahsisine Dair Kanun; Uçuş, Paraşüt,
Denizaltı, Dalgıç ve Kurbağa Adam Hizmetleri Hakkında Kanun; Türk Sivil
Havacılık Kanunu; Millî Mayın Faaliyet Merkezi Kurulmasına İlişkin Kanun;
sadece birkaçı. Allah aşkına, bunların Fetullah Cemaati’yle, darbeyle ne
alakası var? Kurbağa adam ile Fetullah Cemaati’nin ne alakası var? 
Şimdi,
şunu mu düşünüyorsunuz: CHP Anayasa Mahkemesine başvuruyor, Anayasa
Mahkemesinin iki üyesini de -parantez içinde- sosyal çevre bilgisiyle -karar
öyle çünkü- ihraç ettik. Anayasa Mahkemesini de kendi tahakkümümüz altına
aldık. Nasıl olsa CHP’nin başvurusunu da kabul etmeyecekler. Biz istediğimizi
yapalım; kendin çal kendin oyna. 
Arkadaşlar,
bu iş böyle olmaz. Bakın, 12 Eylül Dönemi’nde de bu tür kanunlar çıkarılıyordu.
O kanunlar bu memleketin senelerce önünü tıkadı. Şimdi sizin çıkardığınız bu
kanunlar da tıkayacak. Her işimize geldiğinde “millî irade” diyoruz, biz sizi
eleştirdiğimizde çıkıyorsunuz “2002’den beri millî irade bizi burada tutuyor.”
diyorsunuz ama kanun hükmünde kararnameler gelince millî iradenin sizin
açınızdan hiçbir hükmü yok. Ya, bu yanlış, gerçekten yanlış. Hani, bir eleştiri
olsun diye söylemiyorum. Bunu gören herkes de bunun yanlış olduğunu söylüyor. 
Bir diğer mesele: Kanun hükmünde kararnamelerle 20
Temmuzdan bu yana on binlerce kişi işten atıldı; tamam, iyi. Bunların içinde
mutlaka devletin içine sızmış, sızdırılmış Fetullahçılar da var; tamam, bu da
iyi. Ama arkadaş, şimdi bize gelen şikâyetlerde, Darbe Komisyonumuza gelen
şikâyetlerde bir şey görüyoruz: “Senin kocan Fetullahçı, sen de şu
memurluktasın. Ondan dolayı senin de ilişiğini kestik.” E bu nasıl olur? Yani
suçların ve cezaların şahsiliği ilkesi var. Yani bir adamın bu cemaate hizmet
edip aynı zamanda devlet kadrosunda olması, cemaatle ya da Fetullah’la ya da
darbeyle alakası olmayan karısının, çocuğunun, yeğeninin işten atılması için
geçerli midir arkadaşlar? Eğer öyleyse, bu darbecilerin en başında, yöneten bir
generalin kardeşinin sizin Genel Başkan Yardımcınız olmaması lazım. Yani bu
hukuk kuralları, vicdan kuralları vatandaşa, millete ayrı, size ayrı mı
uygulanacak? Yani bunları yapmayın.
Son olarak şunu söylüyorum, mesele şu: Bu kadar insan
işten atıldı -haklı ya da haksız, tartışmıyorum- bu adamlar ekmeksiz kaldı,
evlerine ekmek götüremiyorlar; özel sektörde iş aradıklarında, kanun hükmünde
kararnameyle Fetullah’tan dolayı işten atıldıkları için bunlara kimse iş de
vermiyor. En korkulacak adam, kaybedecek bir şeyi olmayan adamdır arkadaşlar. 
Bakın, Nazi Almanyası bittikten sonra Alman Hükûmeti on
beş yirmi sene süren rehabilitasyon süreçleri başlattı. Elebaşılarını
cezaevlerine attı, mahvetti ama sempatizanları rehabilite etti, topluma
kazandırdı. Bunlarla ilgili de bir şey yapmanız lazım çünkü bu insanlar bizimle
beraber burada yaşamaya devam edecek.
Saygılarımı sunuyorum. (CHP sıralarından alkışlar)
BAŞKAN – Teşekkür ediyorum.
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
4’üncü maddenin (4)’üncü fıkrasını oylarınıza
sunuyorum: Kabul edenler… Kabul etmeyenler… Madde kabul edilmiştir.
4’üncü maddenin (5)’inci fıkrasının (a), (b) ve (c)
bentlerini oylarınıza sunuyorum: Kabul edenler… Kabul etmeyenler… Madde kabul
edilmiştir.
4’üncü maddenin (5)’inci fıkrasının (ç) bendini
oylarınıza sunuyorum: Kabul edenler… Kabul etmeyenler… Madde kabul edilmiştir.
4’üncü maddenin (6)’ncı fıkrası üzerinde iki adet
önerge vardır, okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 417 sıra sayılı Kanun Hükmünde Kararname’nin 4’üncü maddesinin 6’ncı
fıkrasıyla 652 sayılı Kanun Hükmünde Kararname’ye eklenen ek 4’üncü maddenin
2’nci fıkrasına aşağıdaki cümlelerin eklenmesini arz ve teklif ederiz.
“Sözleşmeli
öğretmenliğe yapılan atama, sözleşmenin imzalanmasıyla geçerlilik kazanır.
Sözleşme, imzalanmadan herhangi bir hak doğurmaz.”
 Mehmet Naci Bostancı Mehmet
Doğan Kubat Ramazan Can
 Amasya İstanbul Kırıkkale
 Halis Dalkılıç Halil
Erdemir Nihat Öztürk
 İstanbul Bilecik Muğla
Türkiye Büyük Millet Meclisi Başkanlığına
Görüşülmekte
olan 668 sayılı Olağanüstü Hâl Kapsamında Alınan Tedbirlere İlişkin Kanun
Hükmünde Kararname’nin 4’üncü maddesinin 6’ncı fıkrasıyla eklenen Ek Madde 4’ün
1’inci fıkrasının aşağıdaki şekilde değiştirilmesini, 2’nci fıkrasındaki “sözlü
sınav” ibaresinden sonra gelmek üzere “ile Kamu Personel Seçme Sınavı puan
ortalaması” ibaresinin eklenmesini, 3’üncü fıkradaki “4 yıl süreyle” ibaresinin
“3 yıl süreyle” şeklinde değiştirilmesini arz ve teklif ederiz.
“(1)
Kalkınmada birinci derecede öncelikli yörelerde Bakanlığın boş öğretmen normu
kadrosu bulunan örgün ve yaygın eğitim kurumlarında 657 sayılı Devlet Memurları
Kanunu’nun 4’üncü maddesinin (B) fıkrası kapsamında sözleşmeli öğretmen
istihdam edilebilir.”
 İsmail Faruk Aksu Erkan
Haberal Kamil Aydın
 İstanbul Ankara Erzurum
 Saffet Sancaklı Muharrem
Varlı Baki Şimşek
 Kocaeli Adana Mersin
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) – Katılmıyoruz Sayın Başkanım.
BAŞKAN
– Hükûmet?
BAŞBAKAN
YARDIMCISI MEHMET ŞİMŞEK (Gaziantep) – Katılmıyoruz Sayın Başkanım.
BAŞKAN
– Gerekçeyi okutuyorum:
Gerekçe:
“Öncelikle
kalkınmada birinci derece öncelikli yörelerde olmak üzere” ifadesi bu yörelere
öğretmen atamada öncelik verilmesini zorunlu kılacak bir ifade olmadığından,
sözleşmeli öğretmen uygulamasına kalkınmada birinci derece öncelikli yöreler
esas alınarak geçilmesi öngörülmektedir. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 417 sıra sayılı Kanun Hükmünde Kararname’nin 4’üncü maddesinin 6’ncı
fıkrasıyla 652 sayılı Kanun Hükmünde Kararname’ye eklenen ek 4’üncü maddenin
2’nci fıkrasına aşağıdaki cümlelerin eklenmesini arz ve teklif ederiz.
“Sözleşmeli
öğretmenliğe yapılan atama, sözleşmenin imzalanmasıyla geçerlilik kazanır.
Sözleşme, imzalanmadan herhangi bir hak doğurmaz.”
Mehmet
Naci Bostancı (Amasya) ve arkadaşları
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) – Takdire bırakıyoruz Sayın
Başkanım.
BAŞKAN
– Hükûmet?
BAŞBAKAN
YARDIMCISI MEHMET ŞİMŞEK (Gaziantep) – Katılıyoruz Sayın Başkan.
BAŞKAN
– Gerekçeyi okutuyorum:
Gerekçe:
676
sayılı KHK ile yapılan değişiklik yansıtılmıştır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Kabul
edilen önerge doğrultusunda 4’üncü maddenin 6’ncı fıkrasını oylarınıza
sunuyorum: Kabul edenler… Kabul etmeyenler… Madde kabul edilmiştir. 
4’üncü
maddenin (7)’nci fıkrası üzerinde bir adet önerge vardır, okutup işleme
alıyorum. 
Türkiye Büyük Millet Meclisi Başkanlığına
Görüşülmekte
olan 26/7/2016 tarih ve 417 sıra sayılı 668 sayılı Kanun Hükmünde Kararname’nin
4’üncü maddesinin (7) numaralı fıkrasının madde metninden çıkarılmasını arz ve
teklif ederiz. 
 Murat Emir Kazım
Arslan Haluk Pekşen
 Ankara Denizli Trabzon
 Tahsin Tarhan Tanju
Özcan Hüseyin Yıldız
 Kocaeli Bolu Aydın
 Gamze Akkuş İlgezdi Necati
Yılmaz Zülfikar İnönü Tümer
 İstanbul Ankara Adana
BAŞKAN
– Komisyon önergeye katılıyor mu? 
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) – Katılamıyoruz Sayın
Başkanım. 
BAŞKAN
– Hükûmet? 
BAŞBAKAN
YARDIMCISI MEHMET ŞİMŞEK (Gaziantep) – Katılmıyoruz Sayın Başkan. 
BAŞKAN
– Gerekçeyi okutuyorum: 
Gerekçe:

Çıkarılması
istenen (7)’nci fıkrada, herhangi bir devlet organının Anayasa’yla kendisine
verilmeyen bir yetkiyi kullanması veya bir yetkiyi Anayasa’nın çizdiği
sınırları aşarak kullanması Anayasa’nın 11’inci maddesinde düzenlenen
Anayasa’nın üstünlüğü ve bağlayıcılığı kuralına da aykırıdır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
4’üncü
maddenin (7)’nci fıkrasını oylarınıza sunuyorum: Kabul edenler… Kabul etmeyenler…
Madde kabul edilmiştir. 
4’üncü
maddenin (8)’inci fıkrası üzerinde bir adet önerge vardır, okutup işleme
alıyorum. 
Türkiye Büyük Millet Meclisi Başkanlığına
Görüşülmekte
olan 417 sıra sayılı Kanun Hükmünde Kararname’nin 4’üncü maddesinin (8)’inci
fıkrasının madde metninden çıkarılmasını arz ve teklif ederiz. 
 Mehmet Naci Bostancı Mehmet
Doğan Kubat Ramazan Can
 Amasya İstanbul Kırıkkale
 Halis Dalkılıç  Halil
Erdemir Nihat Öztürk
 İstanbul Bilecik Muğla
 Hacı Bayram Türkoğlu
 Hatay
BAŞKAN
– Komisyon önergeye katılıyor mu? 
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) – Takdire bırakıyoruz Sayın
Başkan. 
BAŞKAN
– Hükûmet? 
BAŞBAKAN
YARDIMCISI MEHMET ŞİMŞEK (Gaziantep) – Katılıyoruz Sayın Başkan. 
BAŞKAN
– Gerekçeyi okutuyorum: 
Gerekçe:

667
sayılı KHK’nin kanunlaşması nedeniyle ilgili hüküm metinden çıkarılmıştır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda 4’üncü maddenin (8)’inci fıkrasını oylarınıza
sunuyorum: Kabul edenler… Kabul etmeyenler… Madde kabul edilmiştir. 
5’inci
madde üzerinde bir adet önerge vardır, okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 26/7/2016 tarih ve 417 sıra sayılı 668 sayılı Kanun Hükmünde Kararname’nin
5’inci maddesinin madde metninden çıkarılmasını arz ve teklif ederiz.
 Murat Emir Tahsin
Tarhan Haluk Pekşen 
 Ankara Kocaeli Trabzon
 Tanju Özcan Zülfikar
İnönü Tümer Kazım Arslan 
 Bolu Adana Denizli
BAŞKAN
– Komisyon önergeye katılıyor mu? 
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) – Katılmıyoruz Sayın Başkan. 
BAŞKAN
– Hükûmet? 
BAŞBAKAN
YARDIMCISI MEHMET ŞİMŞEK (Gaziantep) – Katılmıyoruz Sayın Başkan. 
BAŞKAN
– Gerekçeyi okutuyorum: 
Gerekçe:

Bu maddeyle Jandarma Teşkilatı Görev ve Yetkileri
Kanunu’nun 3’üncü maddesi değiştirilmektedir. Böylece jandarma, kolluk kuvveti
olacaktır. Oysa, olağanüstü hâl KHK’siyle alınacak tedbirler olağanüstü hâl
ilanına sebep olan durumu en kısa sürede ortadan kaldırmak ve olağanüstü hâl
öncesi duruma dönmeye hizmet edecek nitelikte olmalıdır. Yapılan değişiklik,
olağanüstü hâl ilanının sebebini ve amacını aşan bir düzenlemedir. Madde,
jandarmanın askerî kuvvet olmasına son vererek yeniden yapılandırılmasına
yönelik, genel ve sürekli nitelik taşıyan, hukuk düzeninde özlü ve kalıcı bir
etkiye neden olacak bir değişikliktir. Bir başka ifadeyle, olağanüstü hâl
süresi sona erdikten sonra da bu değişiklik yürürlükte kalmaya devam edecektir.
Bu hüküm, Anayasa’nın 121/3’üncü maddesinde ifadesini bulan, “olağanüstü hâlin
gerekli kıldığı konu”da yapılmış bir düzenleme olarak nitelenemez. Bu itibarla,
madde metninden çıkarılması istenen düzenleme Anayasa'nın 121’inci maddesine
aykırıdır.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
5’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
6’ncı
madde üzerinde bir adet önerge vardır, okutup işleme alıyorum:
Türkiye Büyük Millet Meclisi Başkanlığına
Görüşülmekte
olan 26/7/2016 tarih ve 417 sıra sayılı 668 Kanun Hükmünde Kararname’nin 6’ncı
maddesinin madde metninden çıkarılmasını arz ve teklif ederiz.
 Murat Emir Kazım
Arslan Haluk Pekşen
 Ankara Denizli Trabzon
 Tanju Özcan Tahsin
Tarhan Zülfikar İnönü Tümer
 Bolu Kocaeli Adana
 
BAŞKAN - Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) – Katılmıyoruz Sayın Başkanım.

BAŞKAN
– Hükûmet? 
BAŞBAKAN YARDIMCISI MEHMET ŞİMŞEK (Gaziantep) –
Katılmıyoruz Sayın Başkanım.
BAŞKAN – Gerekçeyi okutuyorum:
Gerekçe:
Madde,
Jandarma Genel Komutanlığının Türk Silahlı Kuvvetleriyle olan ilişiğine
bütünüyle son vererek doğrudan İçişleri Bakanlığına bağlanmasına yönelik, genel
ve sürekli nitelik taşıyan, hukuk düzeninde özlü ve kalıcı bir etkiye neden
olacak bir değişikliktir. Bir başka ifadeyle, olağanüstü hâl süresi sona
erdikten sonra da bu değişiklik yürürlükte kalmaya devam edecektir. Bu hüküm,
Anayasa’nın 121/3’üncü maddesinde ifadesini bulan, “olağanüstü hâlin gerekli
kıldığı konu”da yapılmış bir düzenleme olarak nitelenemez.
BAŞKAN
- Önergeyi oylarınıza sunuyorum: Kabul edenler... Kabul etmeyenler... Kabul
edilmemiştir. 
Şimdi,
maddeyi oylarınıza sunuyorum: Kabul edenler... Kabul etmeyenler... 6’ncı madde
kabul edilmiştir. 
7’nci
madde üzerinde bir adet önerge vardır, okutup işleme alıyorum:
Türkiye Büyük Millet Meclisi Başkanlığına
Görüşülmekte
olan 417 sıra sayılı Kanun Hükmünde Kararname’nin 7’nci maddesiyle değiştirilen
2803 sayılı Kanun’un 5’inci maddesinin (1)’inci fıkrasında yer alan
“sıkıyönetim,” ibaresinin madde metninden çıkarılmasını arz ve teklif ederiz.
 Mehmet Naci Bostancı Mehmet
Doğan Kubat Ramazan Can
 Amasya İstanbul Kırıkkale
 Nihat Öztürk Halil
Eldemir Halis Dalkılıç
 Muğla Bilecik İstanbul
 Hacı Bayram Türkoğlu Necip
Kalkan
 Hatay İzmir
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) – Takdire bırakıyoruz Sayın
Başkan.
BAŞKAN
– Hükûmet?
BAŞBAKAN
YARDIMCISI MEHMET ŞİMŞEK (Gaziantep) – Katılıyoruz Sayın Başkan.
BAŞKAN
– Gerekçeyi okutuyorum:
Gerekçe:
674
sayılı KHK’yle yapılan değişiklik maddeye yansıtılmıştır.
BAŞKAN
– Komisyonun takdire bıraktığı, Hükûmetin katıldığı, gerekçesini okuttuğum
önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda 7’nci maddeyi oylarınıza sunuyorum: Kabul edenler…
Kabul etmeyenler… Madde kabul edilmiştir.
8’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
9’uncu
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
10’uncu
madde üzerinde bir adet önerge vardır, okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 417 sıra sayılı Kanun Hükmünde Kararname’nin 10’uncu maddesiyle
değiştirilen 2803 sayılı Kanun’un 8’inci maddesinin birinci fıkrasında yer alan
“sıkıyönetim” ibarelerinin madde metninden çıkarılmasını arz ve teklif ederiz.
 Mehmet Naci
Bostancı Mehmet Doğan Kubat Ramazan Can
 Amasya İstanbul Kırıkkale
 Nihat
Öztürk Halil Eldemir Halis
Dalkılıç
 Muğla Bilecik İstanbul
 Hacı Bayram
Türkoğlu Necip Kalkan
 Hatay İzmir
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) – Takdire bırakıyoruz Sayın
Başkan.
BAŞKAN
– Hükûmet?
BAŞBAKAN
YARDIMCISI MEHMET ŞİMŞEK (Gaziantep) – Katılıyoruz Sayın Başkan.
BAŞKAN
– Gerekçeyi okutuyorum:
Gerekçe:
674
sayılı KHK’yle yapılan değişiklik maddeye yansıtılmıştır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda 10’uncu maddeyi oylarınıza sunuyorum: Kabul
edenler… Kabul etmeyenler… 10’uncu madde kabul edilmiştir.
11’inci
maddeyi oylarınıza sunuyorum: Kabul edenler… Kabul etmeyenler… 11’inci madde
kabul edilmiştir.
12’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
13’üncü
madde üzerinde bir adet önerge vardır, okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 417 sıra sayılı Kanun Hükmünde Kararname’nin 13’üncü maddesiyle
değiştirilen 2803 sayılı Kanun’un 13’üncü maddesinin birinci fıkrasına
aşağıdaki cümlenin eklenmesini arz ve teklif ederiz.
“Jandarma
Hizmetleri Sınıfı hariç olmak üzere Jandarma Genel Komutanlığının diğer hizmet
sınıflarındaki kadrolarında bulunan Devlet memurları, Türk Silahlı Kuvvetleri
kadrolarındaki emsallerinin yararlandığı mali ve sosyal haklardan aynı şekilde
yararlanırlar.”
 Mehmet Naci
Bostancı Mehmet Doğan Kubat Ramazan Can
 Amasya İstanbul Kırıkkale
 Nihat
Öztürk Halil Eldemir Halis
Dalkılıç  Muğla Bilecik İstanbul
 Hacı Bayram
Türkoğlu Necip Kalkan
 Hatay İzmir
BAŞKAN – Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) – Takdire bırakıyoruz Sayın
Başkan.
BAŞKAN
– Hükûmet?
BAŞBAKAN
YARDIMCISI MEHMET ŞİMŞEK (Gaziantep) – Katılıyoruz Sayın Başkan.
BAŞKAN
– Gerekçeyi okutuyorum:
Gerekçe:
669 ve 671 sayılı KHK’lerle yapılan değişiklikler maddeye yansıtılmıştır.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir. 
Kabul
edilen önerge doğrultusunda 13’üncü maddeyi oylarınıza sunuyorum: Kabul
edenler... Kabul etmeyenler... 13’üncü madde kabul edilmiştir. 
14’üncü
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
15’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
16’ncı
madde üzerinde bir adet önerge vardır, okutup işleme alıyorum: 
Türkiye Büyük Millet Meclisi Başkanlığına
Görüşülmekte
olan 417 sıra sayılı Kanun Hükmünde Kararname’nin 16’ncı maddesiyle
değiştirilen 2803 sayılı Kanun’un 19’uncu maddesinin birinci fıkrasına
aşağıdaki cümlelerin eklenmesini ve ikinci fıkrasında yer alan
"Sıkıyönetim, seferberlik" ibaresinin "Seferberlik" olarak
değiştirilmesini arz ve teklif ederiz.
 Mehmet Naci Bostancı Mehmet Doğan
Kubat Ramazan Can
 Amasya İstanbul Kırıkkale
 Halis
Dalkılıç Halil Eldemir Nihat
Öztürk
 İstanbul Bilecik Muğla
“Jandarma
Genel Komutanlığının ihtiyaçları, İçişleri Bakanlığı tarafından Milli Savunma
Bakanlığına doğrudan teklif edilir. Bu ihtiyaçlar İçişleri Bakanlığının
güvenlik önceliklerine göre değerlendirilir.”
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) – Takdire bırakıyoruz Sayın Başkanım.

BAŞKAN
– Hükûmet?
BAŞBAKAN
YARDIMCISI MEHMET ŞİMŞEK (Gaziantep) – Katılıyoruz Sayın Başkanım.
BAŞKAN
– Gerekçeyi okutuyorum: 
Gerekçe:
674 ve 676 sayılı KHK’le yapılan değişiklikler maddeye yansıtılmıştır.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir. 
Kabul
edilen önerge doğrultusunda 16’ncı maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir. 
17’nci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
18’nci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
19’uncu
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
20’nci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
21’inci
madde üzerinde bir adet önerge vardır, okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 417 sıra sayılı sayılı Kanun Hükmünde Kararname’nin 21’inci maddesiyle
2803 sayılı Kanun’a eklenen geçici 4’üncü maddenin (b) bendinin aşağıdaki
şekilde değiştirilmesini arz ve teklif ederiz.
Mehmet Naci
Bostancı Mehmet Doğan Kubat Ramazan
Can
 Amasya İstanbul Kırıkkale
 Halis
Dalkılıç Halil Eldemir Nihat
Öztürk
 İstanbul Bilecik Muğla
 Necip
Kalkan
 İzmir
“b)
Jandarma Hizmetleri Sınıfından bir adet Orgeneral kadrosu ile dört adet
Jandarma Genel Komutan Yardımcısı kadrosu ihdas edilmiştir."
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) – Takdire bırakıyoruz Sayın
Başkanım.
BAŞKAN
– Hükûmet?
BAŞBAKAN
YARDIMCISI MEHMET ŞİMŞEK (Gaziantep) – Katılıyoruz Sayın Başkan.
BAŞKAN
– Gerekçeyi okutuyorum:
Gerekçe:
676
sayılı KHK’ye uyum amaçlı düzenleme yapılması amaçlanmaktadır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda 21’inci maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir.
22’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Evet,
değerli arkadaşlar, ikinci bölümdeki maddelerin görüşmelerine başlıyoruz. 
23’üncü
madde üzerinde bir adet önerge vardır, okutup işleme alıyorum:
Türkiye Büyük Millet Meclisi Başkanlığına
Görüşülmekte
olan 417 sıra sayılı Kanun Hükmünde Kararname’nin 23’üncü maddesiyle
değiştirilen 2692 sayılı Kanun’un 2’nci maddesinin üçüncü fıkrasında yer alan
"Sıkıyönetim, seferberlik" ibaresinin "Seferberlik"
şeklinde değiştirilmesini arz ve teklif ederiz.
 Mehmet Naci Bostancı  Mehmet
Doğan Kubat Ramazan Can
 Amasya İstanbul Kırıkkale
 Halis Dalkılıç Halil
Eldemir  Nihat Öztürk
 İstanbul Bilecik Muğla
 Hacı Bayram Türkoğlu Necip
Kalkan Mustafa Hilmi Dülger
 Hatay  İzmir
 Kilis
 Abdullah Başcı
 İstanbul
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) – Takdire bırakıyoruz Sayın
Başkanım.
BAŞKAN
– Hükûmet?
BAŞBAKAN
YARDIMCISI MEHMET ŞİMŞEK (Gaziantep) – Katılıyoruz Sayın Başkan.
BAŞKAN
– Önergenin gerekçesini okutuyorum:
Gerekçe:

674
sayılı KHK'ye uyum amaçlı düzenleme yapılması amaçlanmaktadır.
BAŞKAN
– Gerekçesini okuttuğum önergeyi oylarınıza sunuyorum: Kabul edenler… Kabul
etmeyenler… Önerge kabul edilmiştir.
Kabul
edilen önerge doğrultusunda 23’üncü maddeyi oylarınıza sunuyorum: Kabul
edenler… Kabul etmeyenler… Kabul edilmiştir.
24’üncü
madde üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 417 sıra sayılı Kanun Hükmünde Kararname’nin 24’üncü maddesinin aşağıdaki
şekilde değiştirilmesini arz ve teklif ederiz.
“MADDE
24- 2692 sayılı Kanunun 3 üncü maddesinin birinci fıkrası aşağıdaki şekilde
değiştirilmiştir. 
“Sahil
Güvenlik Komutanlığının görev alanları, üsleri, kadrolarıyla yerleşme yerleri,
İçişleri Bakanlığınca düzenlenir. Ancak seferberlik ve savaş hallerinde Deniz
Kuvvetleri Komutanlığı emrine girecek birliklerin kuruluş ve kadrolarıyla konuş
yerlerinin düzenlenmesinde Genelkurmay Başkanlığının görüşü alınır.”
 Mehmet Naci Bostancı  Mehmet
Doğan Kubat Ramazan Can
 Amasya İstanbul Kırıkkale
 Halis Dalkılıç Halil
Eldemir  Nihat Öztürk
 İstanbul Bilecik Muğla
 Mustafa Hilmi Dülger  Oktay
Çanak Fevzi Şanverdi 
 Kilis Ordu Hatay
BAŞKAN
- Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) – Takdire bırakıyoruz Sayın
Başkanım.
BAŞKAN
– Hükûmet?
BAŞBAKAN
YARDIMCISI MEHMET ŞİMŞEK (Gaziantep) – Katılıyoruz Sayın Başkan.
BAŞKAN
– Gerekçeyi okutuyorum:
Gerekçe:
671 ve 674 sayılı KHK’lere uyum amaçlı düzenleme yapılması amaçlanmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda 24’üncü maddeyi oylarınıza sunuyorum: Kabul
edenler… Kabul etmeyenler… Kabul edilmiştir.
25’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
26’ncı
madde üzerinde bir adet önerge vardır, okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 417 sıra sayılı Kanun Hükmünde Kararname’nin 26’ncı maddesiyle
değiştirilen 2692 sayılı Kanun’un 7’nci maddesinin birinci fıkrasının aşağıdaki
şekilde değiştirilmesini arz ve teklif ederiz.
"Sahil
Güvenlik Komutanlığı personeli; subay, astsubay, uzman erbaş, sözleşmeli erbaş
ve er, öğrenci, erbaş ve erler ile Devlet memuru ve işçileri kapsar. Sahil
Güvenlik Hizmetleri Sınıfı personelinin her türlü özlük işlerinde, bu Kanunda
hüküm bulunmayan hallerde, 14/7/1965 tarihli ve 657 sayılı Devlet Memurları
Kanunu uygulanır. Ancak, nasıp ve terfi, aylık ve diğer mali ve sosyal haklar
bakımından statü ve rütbelerine göre 27/7/1967 tarihli ve 926 sayılı Türk
Silahlı Kuvvetleri Personel Kanununa tabi personel hakkındaki hükümler
uygulanır. Uzman erbaşlar 18/3/1986 tarihli ve 3269 sayılı Uzman Erbaş
Kanununa, sözleşmeli erbaş ve erler 10/3/2011 tarihli ve 6191 sayılı Sözleşmeli
Erbaş ve Er Kanununa tabidir."

 Mehmet Naci Bostancı Mehmet Doğan
Kubat Ramazan Can
 Amasya İstanbul Kırıkkale
 Nihat
Öztürk Halil Eldemir Halis
Dalkılıç
 Muğla Bilecik İstanbul
 Hacı
Bayram Türkoğlu Necip Kalkan Abdullah
Başcı
 Hatay İzmir İstanbul
 Mustafa
Hilmi Dülger
 Kilis
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) – Takdire bırakıyoruz Sayın
Başkan.
BAŞKAN
– Hükûmet?
BAŞBAKAN
YARDIMCISI MEHMET ŞİMŞEK (Gaziantep) – Katılıyoruz Sayın Başkan.
BAŞKAN
– Gerekçeyi okutuyorum:
Gerekçe:
674
sayılı KHK’ye uyum amaçlı düzenleme yapılmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda 26’ncı maddeyi oylarınıza sunuyorum: Kabul edenler…
Kabul etmeyenler… Madde kabul edilmiştir.
27’nci
madde üzerinde bir adet önerge vardır, okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 417 sıra sayılı Kanun Hükmünde Kararname’nin 27’nci maddesiyle
değiştirilen 2692 sayılı Kanun’un 8’inci maddesinin birinci fıkrasının (b)
bendinde yer alan "Kurmay Başkanı ve Sahil Güvenlik Komutanlığı"
ibaresinin madde metninden çıkarılmasını arz ve teklif ederiz.

Mehmet Naci
Bostancı Mehmet Doğan Kubat Ramazan
Can
 Amasya İstanbul Kırıkkale
 Nihat
Öztürk Halil Eldemir Halis
Dalkılıç
 Muğla Bilecik İstanbul
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) – Takdire bırakıyoruz Sayın
Başkan.
BAŞKAN
– Hükûmet?
BAŞBAKAN
YARDIMCISI MEHMET ŞİMŞEK (Gaziantep) – Katılıyoruz Sayın Başkan.
BAŞKAN
– Gerekçeyi okutuyorum:
Gerekçe:
674
sayılı KHK’yle uyum amaçlı düzenleme yapılmaktadır.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir. 
Kabul
edilen önerge doğrultusunda 27’nci maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir. 
28’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
29’uncu
madde üzerinde bir adet önerge vardır, okutup işleme alıyorum: 
Türkiye Büyük Millet Meclisi Başkanlığına
Görüşülmekte
olan 417 sıra sayılı Kanun Hükmünde Kararname’nin 29’uncu maddesiyle
değiştirilen 2692 sayılı Kanun’un 15’inci maddesinin birinci fıkrasına
aşağıdaki cümlelerin eklenmesini ve dördüncü fıkrasında yer alan
"Sıkıyönetim, seferberlik" ibaresinin "Seferberlik"
şeklinde değiştirilmesini arz ve teklif ederiz.
"Sahil
Güvenlik Komutanlığının ihtiyaçları, İçişleri Bakanlığı tarafından Milli
Savunma Bakanlığına doğrudan teklif edilir. Bu ihtiyaçlar İçişleri Bakanlığının
güvenlik önceliklerine göre değerlendirilir.” 
 Mehmet Naci Bostancı Mehmet
Doğan Kubat Ramazan Can
 Amasya İstanbul Kırıkkale
 Halil Dalkılıç Halil
Eldemir Nihat Öztürk
 İstanbul Bilecik Muğla
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) –Takdire bırakıyoruz Sayın
Başkan.
BAŞKAN
– Hükûmet?
BAŞBAKAN
YARDIMCISI MEHMET ŞİMŞEK (Gaziantep) – Katılıyoruz Sayın Başkan.
BAŞKAN
– Gerekçeyi okutuyorum: 
Gerekçe:
674
ve 676 sayılı KHK’lere uyum amaçlı düzenleme yapılmaktadır.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir. 
Kabul
edilen önerge doğrultusunda 29’uncu maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir. 
30’uncu
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
31’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
32’nci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
33’üncü
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
34’üncü
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
35’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
36’ncı
maddeye bağlı geçici 7’nci madde üzerinde bir adet önerge vardır, okutup işleme
alıyorum: 
Türkiye Büyük Millet Meclisi Başkanlığına
Görüşülmekte
olan 417 sıra sayılı Kanun Hükmünde Kararname’nin 36’ncı maddesiyle 2692 sayılı
Kanun’a eklenen geçici 7’nci maddesinin (b) bendinin aşağıdaki şekilde
değiştirilmesini ve (c) bendinin madde metninden çıkarılmasını arz ve teklif
ederiz.
"b)
Sahil Güvenlik Hizmetleri Sınıfından iki adet tuğamiral/Sahil Güvenlik Komutan
Yardımcısı kadrosu ihdas edilmiştir."
 Mehmet Naci Bostancı 
Mehmet Doğan Kubat Ramazan Can
 Amasya İstanbul Kırıkkale
 Halis Dalkılıç Halil
Eldemir Nihat Öztürk
 İstanbul Bilecik Muğla
 İmran Kılıç  Selim
Dursun Abdullah Başcı
 Kahramanmaraş Sivas İstanbul
 Hacı Bayram Türkoğlu
 Hatay
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) –Takdire bırakıyoruz Sayın
Başkan.
BAŞKAN
– Hükûmet? 
BAŞBAKAN
YARDIMCISI MEHMET ŞİMŞEK (Gaziantep) – Katılıyoruz Sayın Başkan.
BAŞKAN
– Gerekçeyi okutuyorum: 
Gerekçe:

676
sayılı KHK’ye uyum amaçlı düzenleme yapılmaktadır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda 36’ncı maddeye bağlı geçici 7’nci maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
36’ncı
maddeye bağlı geçici 8’inci maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir.
37’nci
madde üzerinde bir adet önerge vardır, okutuyorum.
Türkiye Büyük Millet Meclisi Başkanlığına
Görüşülmekte
olan 26/7/2016 tarih ve 417 sıra sayılı 668 sayılı Kanun Hükmünde Kararname’nin
37’nci maddesinin tasarı metninden çıkarılmasını arz ve teklif ederiz.
 Murat Emir  Kazım
Arslan  Haluk Pekşen
 Ankara  Denizli
 Trabzon
 Tahsin Tarhan  Tanju
Özcan  Zülfikar İnönü Tümer
 Kocaeli  Bolu
 Adana
 Mahmut Tanal
 İstanbul
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) – Katılmıyoruz Başkanım.
BAŞKAN
– Hükûmet?
BAŞBAKAN
YARDIMCISI MEHMET ŞİMŞEK (Gaziantep) – Katılmıyoruz Sayın Başkan.
BAŞKAN
– Önerge üzerinde söz isteyen Mahmut Tanal, İstanbul Milletvekili.
Sayın
Tanal, buyurun. (CHP sıralarından alkışlar)
MAHMUT
TANAL (İstanbul) – Sayın Başkan, değerli milletvekilleri; 37’nci maddeyi aynen
okuyorum, tabii, arkadaşlarımızdan okuyan var mı yok mu bilemiyorum: “15/7/2016
tarihinde gerçekleştirilen darbe teşebbüsü ve terör eylemleri ile bunların
devamı niteliğindeki eylemlerin bastırılması kapsamında karar alan, karar veya
tedbirleri icra eden, her türlü adli ve idari önlemler kapsamında görev alan
kişiler ile olağanüstü hal süresince yayımlanan kanun hükmünde kararnameler
kapsamında karar alan ve görevleri yerine getiren kişilerin bu karar, görev ve
fiilleri nedeniyle hukuki, idari, mali ve cezai sorumluluğu doğmaz.” Bu madde
aynen 1980 tarihinde darbecilerin yaptığı geçici 15’inci madde vardı, o dönem
ne diyordu Anayasa’nın 15’inci maddesi: Efendim, bu darbeci generaller hukuka
uymadıkları için, hukukun onları ileride sorumluluk altına sokmaması için,
âdeta bir şey maddesiydi bu, yani, “Ne yaparsanız yapın, yargılanmayacaksınız.”
maddesiydi, hukuku hiçe saymanın maddesiydi bu. Bu, zorba bir devleti andıran
bir madde. Bu, hani 12 Eylül 1980 darbesini eleştiriyoruz ya, mademki hukuk
içerisinde kalacaksak, hukuk devletiysek, özgürlükleri savunuyorsak, neden
hukuk dışına çıkan insanlar, memurlar veya kamu görevlileri yargılanmasın? Buna
evet demek hukuk devletine hayır demektir. Buna evet demek darbeci zihniyeti
onaylamak demektir. Buna evet demek demokrasiye hayır demektir. Buna evet demek
insan haklarına hayır demektir. Yani siz burada bununla eğer yaşam hakkı da
kaldırılırsa kişi her türlü zalimane, keyfî tutumla karşı karşıya kalınırsa
maalesef bu maddeyle ilgili o kamu görevlisinin bir sorumluluğu doğmaz. 
Şimdi,
bu madde sizin ailenizin, sizin çoluk çocuğunuzun başına eğer gelirse ne
düşünürsünüz değerli arkadaşlar? İlk önce burada parlamenterler olarak biz
iğneyi kendimize batırmalıyız çuvaldızı başkasına batırmalıyız. Evet, her türlü
darbeyi lanetliyoruz, darbe gecesinde buradaydık, darbeye karşı hep birlikte
mücadele verdik ama darbeyi bahane ederek, darbenin arkasına sığınarak, darbeyi
perdeleyerek hukuksuzluğa izin vermemek lazım. Hukuk herkese lazım,
sığınabileceğimiz liman hukuk devletidir, sığınabileceğimiz liman demokrasidir,
sığınabileceğimiz liman özgürlüklerdir. Ama değerli arkadaşlar, bu kadar da
kamu görevlilerinin ellerine açık çeki vermek kabul edilebilir bir durum değil.
Onun için, ben burada parti ayrımı yapmaksızın tüm partili arkadaşlara, tüm
milletvekili arkadaşlara, tüm Parlamentoda irfanı hür, vicdanı hür, demokrasi
aşığı olan milletvekillerine bu maddeye karşı çıkmakta yarar var. Yani burada
kim darbecilerin yargılanmasını istemiyor? Hepimiz istiyoruz ama hukuk
içerisinde yargılama istiyoruz, adalet içerisinde yargılama istiyoruz,
demokrasi içerisinde yargılama istiyoruz. Siz bu maddeyle ilgili olarak gayet
rahat, kamu görevlisi eğer birini infaz ederse, öldürürse ne yaparsınız,
sorumluluk doğar mı burada? Bu kadar geniş, bu kadar hoyratça bir maddenin
buraya konulması kabul edilebilir bir durum değil değerli arkadaşlar. Burada
darbeci girişime herkes karşı çıktı, karşı çıkmayan kimse yok ki; ama bunu
yaparken… Bu, yargısız infazları gündeme getirecek; bu, kayıpların sayısını
artıracak; bu, hukuksuzluğa prim verecek. Hani biz diyoruz ya “Nerede bir
hukuksuzluk varsa biz o hukuksuzluğa karşı çıkacağız.” Ancak, bu maddeyle,
görebildiğimiz kadarıyla, hukuksuzluk yapan tüm kamu görevlilerinin ellerine
açık çek veriliyor. Onun için, bu maddeye “hayır” diyeceğiz ve bu maddeyle
ilgili değişiklik önergemize katılmanızı istirham ediyorum.
Hepinize
saygı ve hürmetlerimi sunuyorum. (CHP sıralarından alkışlar)
BAŞKAN
– Teşekkür ediyorum Sayın Tanal.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
37’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
38’inci
madde üzerinde bir adet önerge vardır, okutuyorum, işleme alıyorum.
Türkiye Büyük Millet Meclisi Başkanlığına
Görüşülmekte
olan 26/7/2016 tarih ve 417 sıra sayılı 668 sayılı Kanun Hükmünde Kararname’nin
38’inci maddesinin madde metninden çıkarılmasını arz ve teklif ederiz. 
 Murat Emir Tanju
Özcan Haluk Pekşen
 Ankara Bolu Trabzon
 Tahsin Tarhan Kazım
Arslan Zülfikar İnönü Tümer
 Kocaeli Denizli Adana
 Mahmut Tanal
 İstanbul
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) – Katılmıyoruz Sayın Başkan.
BAŞKAN
– Hükûmet?
BAŞBAKAN
YARDIMCISI MEHMET ŞİMŞEK (Gaziantep) – Katılmıyoruz Sayın Başkan.
BAŞKAN
– Sayın Tanal, gerekçeyi okutalım, siz yeterince aydınlattınız Genel Kurulu.
MAHMUT
TANAL (İstanbul) – Bu madde farklı bir madde Sayın Başkan. Yani demek ki Meclis
Başkan Vekilimizin de maddeyi okumadığı açık ve net ve hakikaten, hukukçusunuz
ama üzüldüm, keşke böyle demeseydiniz.
BAŞKAN
– Bana sataşıyorsunuz Sayın Tanal.
Önerge
üzerinde söz isteyen İstanbul Milletvekili Mahmut Tanal. 
Buyurun.
(CHP sıralarından alkışlar)
MAHMUT
TANAL (İstanbul) – Değerli Başkanım, ben sataşmadım ama… Çünkü 37’nci maddeye
baktığımız zaman gayet rahat… Anayasa’nın 128’inci maddesine bakın; hukuk
devleti, 2’nci maddesine bakın, Anayasa’nın 40’ıncı maddesine bakın, açık ve
net 37’nci maddeye aykırı. 
Geliyoruz,
efendim, 38. Anayasa yine 2’nci madde “Türkiye Cumhuriyeti devleti hukuk
devletidir.” der. 36’ncı madde hak arama özgürlüğünü anlatır. Avrupa İnsan
Hakları Sözleşmesi 6’ncı madde adil yargılamayı anlatır. Anayasa 125: “İdarenin
her türlü eylem ve işlemi yargı denetimine tabidir.” Ancak telafisi imkânsız
olan hususlardan dolayı yürütmeyi durdurma kararı verilmek zorunda. Telafisi
imkânsız olan olaylardan dolayı, gayet rahat burada açık çek yine veriyorsunuz.
Mahkemeye, hâkime diyorsunuz ki: Arkadaş, sen, ne tür hukuksuz işlem olursa
olsun yürütmeyi durdurma kararını veremezsin. 
Peki,
Değerli Başkanım, değerli milletvekili arkadaşlar, biz hak arama özgürlüğünü
nereden arayacağız? Eğer bu şekilde vatandaşın elinden demokratik hukuk
devletinin kanallarını alırsanız vatandaş başka yollara sapar. Sizden istirham
ediyorum. Devletler hukukla yaşar. Eğer biz devletin hukuk içerisinde kalmasını
istiyorsak, hukukla yaşamasını istiyorsak kamu görevlilerinin hukuk dışına
çıkmaması lazım. Zaten devleti eşkıyadan ayıran özellik şu: Devlet hukuk içinde
kalır, hukuk kalıpları içerisinde kalır. Devleti eşkıyadan ayıran özelliği, bu şekilde
keyfî bir işleme izin vermemesi lazım. Eğer iktidar gerçekten keyfî işlem
yapmak istiyorsa ve keyfî işlemlere sonuna kadar devam etmek istiyorsa, hukuk
devletinden ayrılmak istiyorsa o zaman da -üzülerek söyleyeyim- iktidar
gayrimeşru bir iktidar olur. Çünkü siyasi iktidarları çeteden ayıran, zorba
devletten ayıran husus, hukuk devletine bu iktidar uyuyor mu, uymuyor mu; hukuk
devleti içerisinde kalıyor mu, kalmıyor mu; bunun kriteri bu. Yani eğer burada
her türlü hukuksuz işlem yapılacak, ey mahkeme, sen yürütmeyi durdurma kararını
verme; ey kamu görevlisi, merak etme, ben senin arkandayım, idari, mali,
hukuki, cezai anlamda bir soruşturma yapılmayacak şekilde böyle bir garantiyi
kanunla, kanun hükmünde kararnameyle verilen bir iktidara veya verilen bir
ülkede hukuk devletinden bahsedilemez. Bahsedilecek tek bir şey vardır; bunun
adı zorba devlettir, bunun adı eşkıya devlettir. Biz eşkıya devlete izin
vermeyeceğiz. Bizim tek bir isteğimiz var: Arzumuz, emelimiz, hukuk herkese
lazım. Günün birinde şu anda iktidarda bulunanlar, geçmişte terör örgütlerine
yardım yataklık edenler… 
VURAL
KAVUNCU (Kütahya) – Yapma Allah aşkına!
MAHMUT
TANAL (Devamla) - Ben –iki gündür devam ediyor- Ankara Gar katliamındaki davayı
takip ediyorum. Siyasi iktidarın ne kadar IŞİD’le el birliği içerisinde (AK
PARTİ sıralarından “Yuh!” sesleri) yürüdüğünün gayet rahat… Müfettiş raporunda
geçiyor, müfettiş. 
“Yuh!”
diyen insanlar, 570 sayfalık mülki müfettiş raporunu okusanız ve siz
bulunduğunuz sıralarda yuh mu çekecekseniz, keşke biz bu sıralarda oturmaz
olaydık mı diyeceksiniz. 
MUSTAFA
KÖSE (Antalya) – Hadi oradan, hadi!
VURAL
KAVUNCU (Kütahya) – Söyle de dinleyelim o zaman.
MAHMUT
TANAL (Devamla) - Ve bu yuh çekenlerin insanlığından ben şüphe ediyorum. 436
insan yaralanacak, 101 insan ölecek ve bu hukuksuzluğu dile getirdiğim zaman da
yuh çekeceksiniz. Yuh sizin insanlığınıza!
VURAL
KAVUNCU (Kütahya) – Kandan beslenme.
BAŞKAN
– Sayın Tanal, lütfen sözlerimize dikkat edelim.
MAHMUT
TANAL (Devamla) - Onun için, değerli arkadaşlar, kandan beslenenler, 10
Ekimdeki bu Gar katliamını organize edenlerdir, arkasında duranlardır, onları
besleyenlerdir! (CHP sıralarından alkışlar) Onlara tetikçilik yapanlar, onların
büyümesini sağlayanlar, Gaziantep’i terör örgütünün üssü hâline getirenlerdir.
Teşekkür
ediyorum.
Saygılarımı
sunarım. (CHP sıralarından alkışlar) 
MEHMET
MUŞ (İstanbul) – Sayın Başkan…
BAŞKAN
– Sayın Muş…
MEHMET
MUŞ (İstanbul) – Sayın Başkan, sayın hatip açık bir şekilde grubumuza
sataşmıştır. Sataşmadan dolayı söz istiyorum.
BAŞKAN
– Buyurun, iki dakika sataşmadan size söz veriyorum. Lütfen yeni bir sataşmaya
meydan vermeyelim.
IX.- SATAŞMALARA İLİŞKİN KONUŞMALAR
1.- İstanbul Milletvekili Mehmet Muş’un,
İstanbul Milletvekili Mahmut Tanal’ın 668 sayılı Kanun Hükmünde Kararname’nin
38’inci maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; Adalet ve Kalkınma
Partisi, kurulduğu günden itibaren terör örgütleriyle sürekli mücadele ederek
bugünlere gelmiştir.
MEHMET
METİNER (İstanbul) – Eşkıyalarla, siyasi eşkıyalarla…
MEHMET
MUŞ (Devamla) – Bugün de dünyada Türkiye kadar terör örgütleriyle mücadele
eden, kararlı bir şekilde bunların üzerine giden bir ülke daha gösteremezsiniz.
Bu açıdan, ithamlarda bulunuyorken dikkatli bir dil kullanmaya herkesi davet
ediyorum.
İBRAHİM
ÖZDİŞ (Adıyaman) – Heyecanlı çocuklar değil mi, heyecanlı çocuklar!
MEHMET
MUŞ (Devamla) – DAİŞ terör örgütü nasıl zalim bir terör örgütüyse PKK da zalim
bir terör örgütüdür, FETÖ de bir terör örgütüdür. (AK PARTİ sıralarından
alkışlar) Bunlarla alakalı, bunların terör örgütü olmasından dolayı hiçbir
surette ne iktidarımız ne partimiz bunlara bir destek veya faklı bir uygulamada
bulunmuştur, bunların her türlüsüyle mücadele ederek bu günlere gelmiştir. Ama
şunu unutmayın değerli milletvekilleri: Birileri, bu FETÖ’nün kanallarına çıkıp
30 Mart seçimlerinden önce “Sayın Cumhurbaşkanı Tayyip Erdoğan bu ülkeden
kaçacak.” diyorken “Acaba ben kimin kanalına çıktım, kimin değirmenine su
taşıyordum?” diye düşünmek zorundadır. Bunları yapıyorken, bu ifadeleri
kullanıyorken bu kürsüden, bunları yapanları da şöyle bir Meclise anlatmak
durumundadırlar. Bakın, bunu daha önce de bu kürsüden söylemiştim.
İBRAHİM
ÖZDİŞ (Adana) – Bu 17 üniversiteyi kim kurdurdu? Ankara’yı, İstanbul’u kim
peşkeş çekti FETÖ’ye?
MEHMET
MUŞ (Devamla) - Bunu bu kürsüden daha önce de söylemiştim. 
İBRAHİM
ÖZDİŞ (Adana) – Yuh!
MEHMET
MUŞ (Devamla) - Tarık Toros diyor ki: “Ağlayarak odama geldi.”
BÜLENT
TURAN (Çanakkale) - Vay vay vay vay.
MEHMET
MUŞ (Devamla) – “‘Ben bu olayı durduramadım, buraya kayyum atamasını
engelleyemedim.’ Bu çok anlamlıydı.” diyor. Bunu kim söylüyor? 
İLYAS
ŞEKER (Kocaeli) – Kim demiş?
MEHMET
MUŞ (Devamla) – Tarık Toros. Kimin kanalı? FETÖ’nün kanalı. Ne arıyorsunuz
orada? 
İLYAS
ŞEKER (Kocaeli) – Kim ağlamış? 
MEHMET
MUŞ (Devamla) – Ağlayan kendisini biliyor. 
İLYAS
ŞEKER (Kocaeli) – Kim, ağlayan kim?
MEHMET
MUŞ (Devamla) – Ağlayan kendisini biliyor. 
OSMAN
AŞKIN BAK (Rize) – Duygusal mı?
MEHMET
MUŞ (Devamla) – Teşekkür ediyorum. (AK PARTİ sıralarından alkışlar)
MAHMUT
TANAL (İstanbul) – Sayın Başkan…
BAŞKAN
– Sayın Tanal…
MAHMUT
TANAL (İstanbul) – Sayın hatip beni ima ederek sataşmada bulunmuştur,
sataşmadan dolayı söz istiyorum.
BAŞKAN
– Bir saniye Sayın Tanal, size söz vereceğim. 
BÜLENT
TURAN (Çanakkale) – Neden veriyorsunuz Sayın Başkanım, ne dedi ki? 
BAŞKAN
- Sayın milletvekilleri, istirham ediyorum. 
Bakın,
bütün terör örgütleri lanetlenmesi gereken örgütlerdir. Bu ülkede, bu milletin
kanını emen ve pek çok cana vesile olan bu terör örgütlerinin propagandasını
yapacak tarzda, lütfen, ne olursunuz söylemlerimize dikkat edelim. Her birimiz
milletin vekilleri olarak millet adına burada siyaset yapıyorsak gerek FETÖ
gerek DAİŞ gerek PKK, YPG, DHKP-C fark etmez, hangisi olursa olsun tüm terör
örgütlerine karşı bu Parlamentonun tüm milletvekillerinin ortak tavır alması
lazım. Bu ülke, bu devlet bu terör örgütleriyle mücadele ederken siyasetçiler
olarak bizler de bu mücadelede milletin yanında, milletin safında yer alalım
diyorum. Hepinize -ne olursunuz, bu tür konular ciddi konular- bu konuları
konuşurken bu milletin aleyhine olabilecek tarzda ifadelerden kaçınmak
gerektiğini ifade etmek istiyorum.
Teşekkür
ediyorum.
Sayın
Tanal, siz üzerinize alındıysanız, buyurun, size iki dakika süre veriyorum.
BÜLENT
TURAN (Çanakkale) – Sayın Başkanım, hangi gerekçeyle veriyorsunuz? 
BAŞKAN
– Sayın Muş’un ifadelerini üzerine alındığı için Sayın Tanal…
İLYAS
ŞEKER (Kocaeli) – Ağlayan Tanal mıymış?
BAŞKAN
- Buyurun.
BÜLENT
TURAN (Çanakkale) – Ağlayan kendisi o zaman. 
2.- İstanbul Milletvekili Mahmut Tanal’ın,
İstanbul Milletvekili Mehmet Muş’un sataşma nedeniyle yaptığı konuşması
sırasında şahsına sataşması nedeniyle konuşması
MAHMUT
TANAL (İstanbul) – Değerli Başkan, değerli milletvekilleri; FETÖ’ye, FETÖ terör
örgütüne, IŞİD terör örgütüne destek veren, imkân sağlayan, büyümesine kol
kanat sağlayanların nesli kurusun mu? Kurusun. 
İLYAS
ŞEKER (Kocaeli) – Tanal, niye ağladın ya? Bir gerekçesini söyle. Gerekçesini
söylesene niye ağladın?
BÜLENT
TURAN (Çanakkale) – Ağlamış demek ki!
MAHMUT
TANAL (Devamla) - Peki, IŞİD terör örgütüne, FETÖ terör örgütüne bugüne kadar
arsa tahsis eden, üniversitelerini açan, öğrencilerini orada okutan, para
imkânlarını sağlayan “Şerefsizdir, haysiyetsizdir.” diyebilir miyiz? (AK PARTİ
sıralarından “Sen miydin ağlayan?” sesleri)
BÜLENT
TURAN (Çanakkale) – Sayın Başkan, ağlamış mı ağlamamış mı?
MAHMUT
TANAL (Devamla) - Değerli arkadaşlar, mevcut olan FETÖ örgütüne “Ne istediniz
de vermedik?” diyenlere “Hain devletidir.” diyebiliyor muyuz?
İLYAS
ŞEKER (Kocaeli) – Niye ağladın, niye? Sen kendin gidip ağlamışsın.
OSMAN
AŞKIN BAK (Rize) – Dizinin dibinde mi ağladın?
MAHMUT
TANAL (Devamla) - Değerli arkadaşlar, gidip FETÖ terör örgütünün lideriyle ben
fotoğraf çektirmedim, sizin grup başkan vekilleriniz poz verdi orada, 12 tane
milletvekiliniz poz verdi orada. İnsanlar umreye giderken, hacca giderken
başını kapatırlar, örtünürler, siz Amerika’ya gidip örtünüyorsunuz. Şimdi, ben
sizin zihniyetinize ne söyleyeyim?
OSMAN
AŞKIN BAK (Rize) – Ağladın mı? Dizinin dibinde mi ağladın? Dizinin dibinde mi
ağladın sen? 
MAHMUT
TANAL (Devamla) - Değerli arkadaşlar, bakın, hepinize tek tek şunu söylüyorum:
Bakın, Başbakan Yardımcısı burada, yüreğiniz yetiyorsa -tek bir dosya
söyleyeceğim- bana IŞİD’le ilgili…
OSMAN
AŞKIN BAK (Rize) – Dizinin dibinde mi ağladın hüngür hüngür?
MAHMUT
TANAL (Devamla) - …MİT tırlarıyla ilgili Reyhanlı dosyasını, Cilvegözü
dosyasını açın, hangi iktidar IŞİD’e yardım yataklık etmiş, orada açık ve net
göreceksiniz.
Saygılarımı
sunuyorum. (CHP sıralarından alkışlar) 
BAŞKAN
– Sayın milletvekilleri, bu polemiği, bu tartışmayı burada sonlandırıyoruz. 
İLYAS
ŞEKER (Kocaeli) – FETÖ için gözyaşı dökmüşsün, doğru mu?
BÜLENT
TURAN (Çanakkale) – Ama ağlamış Sayın Başkan. 
OSMAN
AŞKIN BAK (Rize) – Ağladın mı ağlamadın mı?
MEHMET
METİNER (İstanbul) – Bir şey netliğe kavuşsun yani biz de bilelim ağlayıp
ağlamadığını.
BAŞKAN
– Sayın Bakan, buyurun.
IV.- AÇIKLAMALAR (Devam)
25.- Maliye Bakanı Mehmet Şimşek’in,
Türkiye’nin, resmî bir kararnameyle IŞİD’i terör örgütü olarak ilan eden ilk
ülke olduğuna ilişkin açıklaması
MALİYE
BAKANI MEHMET ŞİMŞEK (Gaziantep) – Sayın Başkan, teşekkür ediyorum. 
Türkiye
IŞİD’i terör örgütü olarak resmî bir kararnameyle ilan eden ilk ülkedir. (AK
PARTİ sıralarından alkışlar) Bir kere bu gerçeği bir yere yazın. 
BARIŞ
YARKADAŞ (İstanbul) – Engel oldunuz Sayın Bakan, geri çektiniz sonra. Lütfen,
yapmayın. Ben o zaman gazeteciydim.
MAHMUT
TANAL (İstanbul) – Karar tarihi ne zaman Bakanım?
MALİYE
BAKANI MEHMET ŞİMŞEK (Gaziantep) – Lütfen...
BAŞKAN
– Lütfen sayın milletvekilleri, müdahale etmeyelim.
MALİYE
BAKANI MEHMET ŞİMŞEK (Gaziantep) – Bakanlar Kurulu kararıyla IŞİD’i terör
örgütü ilan eden ülke biziz; bugün, IŞİD’le sahada en etkin, en güçlü
mücadeleyi veren ülke biziz; IŞİD şehir efsanesine Cerablus’ta, Dabık’ta son
veren ülke biziz; bugün, PKK terör örgütüyle en güçlü mücadeleyi hiçbir dönemde
olmadığı kadar veren ülke biziz. Terör küresel bir sorundur. Teröristin,
terörün iyisi kötüsü olmaz. Hükûmetimizin tavrı açık ve nettir; bu konuda
söylenenleri doğrusu şaşkınlıkla izliyoruz. Siyaset yapılır ama terör
üzerinden, hele bizim tavrımızın son derece açık ve net olduğu bir konuda bu
kadar da ithamda bulunulmaz. Açık ve net olarak söylüyorum: Bizde, terör
nereden gelirse gelsin, hangi etnik, hangi mezhep eksenli olursa olsun terör
terördür; dünyanın her yerinde böyledir ve biz terörle mücadeleye güçlü bir
şekilde devam edeceğiz; bu da iyi biline.
Teşekkür
ediyorum. (AK PARTİ sıralarından “Bravo” sesleri, alkışlar)
BAŞKAN
– Teşekkür ediyorum Sayın Bakan.
MAHMUT
TANAL (İstanbul) – Sayın Başkan...
BAŞKAN
– Sayın Tanal, bu işi bitiriyoruz. Şahsınıza yönelik hiçbir şey söylemedi,
Hükûmetin teröre bakış açısını ifade etti. 
MAHMUT
TANAL (İstanbul) – Hayır, bir şey söyleyeceğim, bitireceğim.
OSMAN
AŞKIN BAK (Rize) – Otur, otur.
MAHMUT
TANAL (İstanbul) – Şimdi, Sayın Başkan, Sayın Bakan dedi ki: “Biz IŞİD terör
örgütünü, evet, terör listesine aldık.” Ne zaman aldık? Mayıs 2013’de Sayın
Bakan. Mayıs 2013’te aldığımız zaman, MİT tırlarıyla ilgili o dönemdeki olay
yine Ocak 2013, 19 Ocak 2013’tü.
BAŞKAN
– Sayın Tanal...
MAHMUT TANAL (İstanbul) – Ve aynı grupta Sayın Türkeş
ne dedi? “Vallahi de, billahi de bu silahlar nereye gitti?” dedi. 
BAŞKAN
– Sayın Tanal, “Dünyada ilk defa terör listesine biz aldık Türkiye Cumhuriyeti
olarak IŞİD’i.” dedi.
MAHMUT
TANAL (İstanbul) – “Türkmenlere gitmedi.” dedi. Şu anda hangi kuruldasınız,
hangi Bakanlar Kurulundasınız siz? 
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 668 Sayılı Olağanüstü Hal Kapsamında
Alınması Gereken Tedbirler ile Bazı Kurum ve Kuruluşlara Dair Düzenleme
Yapılması Hakkında Kanun Hükmünde Kararname (1/748) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 417) (Devam)
BAŞKAN
– Sayın milletvekilleri, Sayın Tanal ve arkadaşlarının önergesini oylarınıza
sunuyorum: Kabul edenler… Kabul etmeyenler… Önerge kabul edilmemiştir. 
38’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
39’uncu
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
40’ıncı
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
Böylece
ikinci bölümde yer alan maddelerin oylamaları tamamlanmıştır. 
86’ya
göre aleyhte bir söz talebi var. 
Tümünün
oylamasına geçmeden önce, aleyhte söz talebinde bulunan İstanbul Milletvekili
Engin Altay…
Buyurun
Sayın Altay. (CHP sıralarından alkışlar) 
Gecenin
bu vaktinde böyle güzel bir konuşmayla bu işi bitirelim inşallah Sayın Altay. 
Süreniz
beş dakikadır. 
ENGİN
ALTAY (İstanbul) – Genel Kurulu saygıyla selamlıyorum. 
Kamuoyu
ve siz sayın milletvekilleri, bugün görüştüğümüz kanun hükmünde kararnameyle
ilgili “İyi ya, muhalefet de fazla refleks göstermedi, ne güzel geçti.” falan
dersiniz. Biz, buna yargı yolunu kapatanlardan, yargıyı dolananlardan bir an
önce bu engeli kaldırıp, yargı yoluna çekilen avloyu kaldırmak için böyle bir
iş ve işlemde bulunduk. Anayasa’ya aykırılık taşıyan, temel hak ve özgürlükleri
gasbeden bu kanun hükmünde kararnamenin, şimdi biraz sonra sizin vereceğiniz “evet”,
bizim vereceğimiz “hayır” oylarıyla kanunlaşacağı ve yargı yolunu açarak birçok
mağduriyetin giderilmesine fırsat ve imkân sağlamasını temenni ediyorum. 
Anayasa’ya aykırılığı çok açık olan, biraz önce Sayın
Tanal’ın da işaret ettiği çok açık aykırılıklar için de bir an önce Anayasa
Mahkemesine gideceğiz. Umarım ve dilerim ki Anayasa Mahkemesi bu konuda hukuki
bir karar verir. Vereceği karar başımızın üstüne ama umarım ve dilerim ki bir
hukuk iğfali yeniden yüksek mahkemede yaşanmaz diyorum. 
Bu tasarıya “hayır” oyu vereceğimizi beyan eder, Genel
Kurulu, siz sayın milletvekillerini saygıyla selamlarım efendim. (CHP
sıralarından alkışlar)
BAŞKAN
– Teşekkür ediyorum. 
Son
derece veciz bir konuşmaydı. 
Kanun
hükmünde kararnamenin tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir. 
Oylama
için üç dakika süre veriyorum ve oylama işlemini başlatıyorum. 
(Elektronik
cihazla oylama yapıldı)
BAŞKAN – 668 Sayılı
Olağanüstü Hal Kapsamında Alınması Gereken Tedbirler ile Bazı Kurum ve
Kuruluşlara Dair Düzenleme Yapılması Hakkında Kanun Hükmünde Kararname açık
oylama sonucu: 




“Kullanılan
  oy sayısı


:


246








Kabul


:


229








Ret


:


17
  


(x)

















Kâtip Üye
Mustafa Açıkgöz
Nevşehir


Kâtip Üye
Özcan Purçu
İzmir”




Böylece
kanun hükmünde kararname kanunlaşmıştır, hayırlı uğurlu olsun.
Şimdi,
419 sıra sayılı Kanun Hükmünde Kararname’nin görüşmelerine başlıyoruz.
2.- 669 Sayılı Olağanüstü Hal Kapsamında
Bazı Tedbirler Alınması ve Milli Savunma Üniversitesi Kurulması ile Bazı
Kanunlarda Değişiklik Yapılmasına Dair Kanun Hükmünde Kararname (1/751) ve
İçtüzük’ün 128’inci Maddesine Göre Doğrudan Gündeme Alınmasına İlişkin Türkiye
Büyük Millet Meclisi Başkanlığı Tezkeresi (S. Sayısı: 419)
BAŞKAN
- Komisyon? Yok.
Ertelenmiştir.
421
sıra sayılı Kanun Hükmünde Kararname’nin görüşmelerine başlıyoruz.
3.- 671 Sayılı Olağanüstü Hal Kapsamında
Bazı Kurum ve Kuruluşlara İlişkin Düzenleme Yapılması Hakkında Kanun Hükmünde
Kararname (1/756) ve İçtüzük’ün 128’inci Maddesine Göre Doğrudan Gündeme
Alınmasına İlişkin Türkiye Büyük Millet Meclisi Başkanlığı Tezkeresi (S.
Sayısı: 421)
BAŞKAN
– Komisyon? Yok.
Ertelenmiştir.
Bundan
sonra da komisyonların bulunamayacağı anlaşıldığından, alınan karar gereğince,
kanun tasarı ve teklifleri ile komisyonlardan gelen diğer işleri sırasıyla
görüşmek için 9 Kasım 2016 Çarşamba günü saat 14.00’te toplanmak üzere
birleşimi kapatıyorum.
Hayırlı
akşamlar diliyorum.
Kapanma Saati: 19.53




(x) 417 S. Sayılı Basmayazı tutanağa
eklidir. 


(x) Açık oylama kesin sonuçlarını
gösteren tablo tutanağa eklidir.




