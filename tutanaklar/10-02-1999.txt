


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















DÖNEM : 20   CİLT : 70  YASAMA
YILI : 4


T. B. M. M.
TUTANAK
DERGİSİ

52 nci
Birleşim
10 . 2 . 1999Çarşamba



İ Ç İ N D E
K İ L E R

 I. –
GEÇEN TUTANAK ÖZETİ
II. – GELEN KÂĞITLAR
III. –
BAŞKANLIĞIN GENEL KURULA SUNUŞLARI
A) GÜNDEMDIŞI KONUŞMALAR
1. – Burdur Milletvekili Yusuf
Ekinci’nin, pancar ekim alanlarının daraltılmasına ilişkin gündemdışı konuşması
ve Sanayi ve Ticaret Bakanı Metin Şahin’in cevabı
2. – Adıyaman Milletvekili Ahmet
Doğan’ın, Adıyaman İlinin sorunlarına ilişkin gündemdışı konuşması
3. – Erzurum Milletvekili İsmail Köse’nin, Erzurum
ve çevresindeki 17 ilin kalkınma
sorunlarına ilişkin gündemdışı konuşması
B) TEZKERELER VE ÖNERGELER
1. – Ürdün’e gidecek olan
Dışişleri Bakanı İsmail Cem’e dönüşüne kadar Devlet Bakanı Şükrü Sina Gürel’in
vekâlet etmesinin uygun görüldüğüne ilişkin Cumhurbaşkanlığı tezkeresi (3/1904)
2. – Başbakan A. Mesut Yılmaz ile
Bayındırlık ve İskân Bakanı Yaşar Topçu hakkında kurulan (9/18) ve (9/19) esas
numaralı Meclis Soruşturması Komisyonları raporlarının, yapılan uyarılara
rağmen Başkanlığa sunulmadığına; bu
durumun, Anayasanın 100 üncü maddesinin
ikinci fıkrası ile TBMM İçtüzüğünün 110 uncu maddesinin üçüncü fıkrasına aykırı
olduğuna ve TBMMİçtüzüğünün 72 nci maddesi uyarınca görüşme açılarak,
Başkanlıkça izlenecek yöntemin saptanmasına ilişkin TBMMBaşkanlığı tezkeresi
(3/1897)
C) GENSORU, GENEL GÖRÜŞME, MECLİS SORUŞTURMASI
VE MECLİS ARAŞTIRMASI ÖNERGELERİ
1. – Konya Milletvekili Veysel
Candan ve 20 arkadaşının, THY’nın zarar etmesinin nedenlerinin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/310)
IV. –
ÖNERİLER
A) SİYASÎ PARTİ GRUBU ÖNERİLERİ
1. – Gündemdeki sıralamanın
yeniden yapılmasına, Genel Kurulun çalışma gün ve saatleri ile görüşülecek
konulara; milletvekili genel seçimi sonuçlarının ilanını takip eden beşinci gün
saat 15.00’te toplanmak üzere Genel Kurul çalışmalarına 16 Şubat 1999 Salı
gününden itibaren ara verilmesine ilişkin ANAP ve DSPGruplarının müşterek
önerisi
V. –
GENSORU, GENEL GÖRÜŞME, MECLİS SORUŞTURMASI VE MECLİS ARAŞTIRMASI
A) GÖRÜŞMELER
1. – İstanbul Milletvekili Halit
Dumankaya ve 13 arkadaşı, Zonguldak Milletvekili Necmettin Aydın ve 19
arkadaşı, Konya Milletvekili Veysel Candan ve 12 arkadaşı, Kocaeli Milletvekili
Necati Çelik ve 23 arkadaşı, Kütahya Milletvekili Emin Karaa ve 22 arkadaşı, İzmir
Milletvekili Işın Çelebi ve 25 arkadaşı, Zonguldak Milletvekili Tahsin Boray
Baycık ve 22 arkadaşı ile Hatay Milletvekili Fuat Çay ve 25 arkadaşının,
özelleştirme uygulamalarıyla ilgili usulsüzlük ve yolsuzluk iddialarını
araştırarak alınması gereken tedbirleri tespit etmek amacıyla Meclis
araştırması açılmasına ilişkin önergeleri ve (10/19, 29, 40, 88, 98, 127, 150,
166) esas numaralı Meclis Araştırması Komisyonu raporu (S. Sayısı : 743)
VI. –
OYLAMASI YAPILACAK İŞLER
1. – Bilecik Milletvekili Bahattin
Şeker’in, milletvekilliğinden istifa etmesi nedeniyle Anayasa’nın 84 üncü
maddesi gereğince Türkiye Büyük Millet Meclisi üyeliğinin düşmesinin oylaması.
VII. –
SORULAR VE CEVAPLAR
A) YAZILI SORULAR VE CEVAPLARI
1. – İstanbul Milletvekili Halit
Dumankaya’nın, 20 nci Dönem milletvekillerinin sağlık harcamalarına ilişkin
sorusu ve Türkiye Büyük Millet Meclisi Başkanı Hikmet Çetin’in yazılı cevabı
(7/6767)


I. – GEÇEN
TUTANAK ÖZETİ

TBMM Genel Kurulu saat 15.00'te
açılarak iki oturum yaptı.
Balıkesir Milletvekili İsmail
Özgün'ün, süt hayvancılığının geliştirilmesine, hayvancılığımızın sorunlarına
ve alınması gereken tedbirlere ilişkin gündemdışı konuşmasına Tarım ve
Köyişleri Bakanı Mahmut Erdir,
Adana Milletvekili İ.Ertan
Yülek'in, son günlerde şehiriçi ve şehirlerarası telefon görüşmelerinde meydana
gelen aksaklıklara ilişkin gündemdışı konuşmasına Ulaştırma Bakanı Hasan Basri
Aktan,
Bursa Milletvekili Mehmet Altan
Karapaşaoğlu'nun, İznik Gölü çevresindeki sanayileşmenin çevreye verdiği zarara
ilişkin gündemdışı konuşmasına da Çevre Bakanı Fevzi Aytekin,
Cevap verdi.
Ürdün Kralı Hüseyin Bin Tallal'ın
cenaze merasimine katılmak üzere Ürdün'e gidecek olan Cumhurbaşkanı Süleyman
Demirel'e, Türkiye Büyük Millet Meclisi Başkanı Hikmet Çetin'in vekâlet edeceğine,
Erzincan Milletvekili Naci Terzi
ve 19 arkadaşının, bölücü terör örgütü başının Suriye'yi terk etmesinden sonra
millî menfaatlarımıza uygun olarak izlenecek politika (8/36),
Konya Milletvekili Veysel Candan
ve 28 arkadaşının, ABD'nin Irak'a yaptığı hava harekâtı (8/37),
Konularında birer genel görüşme
açılmasına,
İlişkin önergeleri Genel Kurulun
bilgisine sunuldu; genel görüşme önergelerinin gündemde yerlerini alacağı ve
öngörüşmelerinin, sırasında yapılacağı açıklandı.
Türkiye Büyük Millet Meclisi
Başkanının, İngiliz Parlamentosunda bir konuşma yapmak üzere davet edildiğine
ilişkin TBMM Başkanlığı tezkeresi ve
Türkiye Büyük Millet Meclisinin
24.11.1998 tarihli ve 611 sayılı Kararı uyarınca Diyarbakır, Hakkâri, Siirt,
Şırnak, Tunceli ve Van İllerinde devam etmekte olan olağanüstü halin, 30.3.1999
günü saat 17.00'den geçerli olmak üzere 4 ay süreyle uzatılmasına ilişkin
Başbakanlık tezkeresi, yapılan görüşmelerden sonra,
Kabul edildi.
Gündemin "Özel Gündemde Yer
Alacak İşler" kısmında bulunan (10/19, 29, 40, 88, 98, 127, 150, 166) esas
numaralı Meclis Araştırması Komisyonu raporunun (S.Sayısı: 743) görüşmeleri,
komisyon yetkilileri Genel Kurulda hazır bulunmadıklarından, ertelendi.
(9/40, 41), (9/42) ve (9/43), esas
numaralı Meclis Soruşturması Komisyonlarına, siyasî parti gruplarının güçleri
oranında verebilecekleri üye sayısının,
(9/28) esas numaralı Meclis
Soruşturması Komisyonunda açık bulunan ve DSP grubuna düşen iki üyeliğe, DSP
Grubunca,
Üç katı olarak gösterilen adaylar
arasından, adçekme suretiyle üye seçimi yapıldı; Başkanlıkça, komisyonların
başkan, başkanvekili, sözcü ve kâtip üye seçimini yapmak üzere ve
Bugüne kadar görev bölümü yapmayan
(9/39), (9/33) ve (9/34) esas numaralı Meclis Soruşturması Komisyonlarının,
Toplanacakları gün, yer ve saate
ilişkin duyuruda bulunuldu.
Demokratik Sol Parti Grubuna düşen
ve Grubunca aday gösterilen:
Adalet Komisyonundaki boş üyeliğe
Samsun Milletvekili Yalçın Gürtan,
Millî Savunma Komisyonunda boş
bulunan üç üyeliğe İstanbul Milletvekili Erdoğan Toprak, Sakarya Milletvekili
Teoman Akgür, Muğla Milletvekili Fikret Uzunhasan,
İçişleri Komisyonunda boş bulunan
üç üyeliğe Eskişehir Milletvekili Necati Albay, Hatay Milletvekili Ali Günay,
Samsun Milletvekili Yalçın Gürtan,
Dışişleri Komisyonunda boş bulunan
iki üyeliğe İstanbul Milletvekili Erdoğan Toprak, Muğla Milletvekili Fikret
Uzunhasan,
Millî Eğitim, Kültür, Gençlik ve
Spor Komisyonunda boş bulunan üç üyeliğe Aydın Milletvekili Sema Pişkinsüt,
Kütahya Milletvekili Emin Karaa, Samsun Milletvekili Yalçın Gürtan,
Bayındırlık, İmar, Ulaştırma ve
Turizm Komisyonunda boş bulunan iki üyeliğe Konya Milletvekili Abdullah Turan
Bilge, Sakarya Milletvekili Teoman Akgür,
Çevre Komisyonunda boş bulunan üç
üyeliğe İstanbul Milletvekili Erdoğan Toprak, Muğla Milletvekili Fikret
Uzunhasan, Sakarya Milletvekili Teoman Akgür,
Sağlık, Aile, Çalışma ve Sosyal
İşler Komisyonunda boş bulunan üç üyeliğe Aydın Milletvekili Sema Pişkinsüt,
Eskişehir Milletvekili Necati Albay, Ordu Milletvekili İhsan Çabuk,
Tarım, Orman ve Köyişleri
Komisyonunda boş bulunan iki üyeliğe Aydın Milletvekili Sema Pişkinsüt, Ordu
Milletvekili İhsan Çabuk,
Sanayi, Ticaret, Enerji, Tabiî
Kaynaklar, Bilgi ve Teknoloji Komisyonunda boş bulunan üç üyeliğe İstanbul
Milletvekili Erdoğan Toprak, Muğla Milletvekili Fikret Uzunhasan, Sakarya
Milletvekili Teoman Akgür,
Türkiye Büyük Millet Meclisi
Hesaplarını İnceleme Komisyonunda boş bulunan üyeliğe Ordu Milletvekili İhsan
Çabuk,
Dilekçe Komisyonunda boş bulunan
üyeliğe İzmir Milletvekili Ahmet Piriştina,
Kamu İktisadî Teşebbüsleri
Komisyonunda boş bulunan üç üyeliğe Eskişehir Milletvekili Necati Albay, Konya
Milletvekili Abdullah Turan Bilge, Ordu Milletvekili İhsan Çabuk ve
İnsan Haklarını İnceleme
Komisyonunda boş bulunan üyeliğe de Samsun Milletvekili Yalçın Gürtan,
Seçildiler.
Başkanlıkça, İnsan Haklarını
İnceleme Komisyonunda boş bulunan ve bağımsızlara düşen bir üyelik için aday
olmak isteyen bağımsız milletvekillerinin yazılı olarak müracaat etmelerine
ilişkin duyuruda bulunuldu.
10 Şubat 1999 Çarşamba günü saat
15.00'te toplanmak üzere, birleşime 18.57'de son verildi.
Hasan
KORKMAZCAN
Başkanvekili
 Ahmet
DERİN Kadir
BOZKURT
 Kütahya Sinop
 Kâtip Üye Kâtip
Üye
Hüseyin YILDIZ
Mardin
Kâtip Üye

No. : 65
II. – GELEN KÂĞITLAR
10 .2 . 1999
Çarşamba

Teklifler
1. – Gaziantep Milletvekili Hikmet
Çetin’in; Demokrasi ve Yurttaşlık Bayramı Kanunu Teklifi (2/1357) (İçişleri
Komisyonuna) (Başkanlığa geliş tarihi : 5.2.1999) 
2. – Erzurum Milletvekili İsmail
Köse’nin; Türk Vatandaşlığı Kanununda Değişiklik Yapılmasına İlişkin Kanun
Teklifi (2/1358) (İçişleri Komisyonuna) (Başkanlığa geliş tarihi : 5.2.1999)
Meclis
Araştırması Önergesi
1. – Konya Milletvekili Veysel
Candan ve 20 arkadaşının, THY’nın zarar etmesinin nedenlerinin araştırılarak
alınması gereken önlemlerin belirlenmesi amacıyla Anayasanın 98 inci, İçtüzüğün
104 ve 105 inci maddeleri uyarınca bir Meclis araştırması açılmasına ilişkin
önergesi (10/310) (Başkanlığa geliş tarihi : 9.2.1999)


BİRİNCİ
OTURUM
Açılma Saati
: 15.00
10 Şubat
1999 Çarşamba
BAŞKAN :
Başkanvekili Hasan KORKMAZCAN
KÂTİP ÜYELER
: Ahmet DERİN (Kütahya), Kadir BOZKURT (Sinop)


BAŞKAN – Türkiye Büyük Millet
Meclisinin 52 nci Birleşimini açıyorum. 
Toplantı yetersayısı vardır;
görüşmelere başlıyoruz. 
ÖNDER SAV(Ankara) – Sayın Başkan,
toplantı yetersayısı var mı, bir bakın lütfen?!
BAŞKAN – Şu anda olduğunu
zannediyorum; benim tereddütüm yok... Bir taraftan da, arkadaşlar gelmeye devam
ediyorlar. 
OYA ARASLI (İçel) – Hem
zannediyorsunuz hem de tereddütünüz yok... 
BAŞKAN – Gündeme geçmeden önce,
acil konularda, üç milletvekili arkadaşıma gündemdışı söz vereceğim. 
Sayın milletvekili arkadaşlarım,
toplantı yetersayısı bulunup bulunmadığı konusunda tereddütü olan
arkadaşlarımız için, gündemdışı konuşmalardan sonra zaten oylanacak işler
geliyor, oylama talepleri yerine getirilir. 
III. – BAŞKANLIĞIN GENEL KURULA SUNUŞLARI
A) GÜNDEMDIŞI KONUŞMALAR
1. – Burdur
Milletvekili Yusuf Ekinci’nin, pancar ekim alanlarının daraltılmasına ilişkin
gündemdışı konuşması ve Sanayi ve Ticaret Bakanı Metin Şahin’in cevabı
BAŞKAN – Gündemdışı ilk sözü,
Burdur Milletvekili Sayın Doktor Yusuf Ekinci'ye veriyorum. Sayın Ekinci,
pancar ekim alanlarının daraltılması hakkında söz istemişlerdir.
Buyurun Sayın Ekinci. (ANAP
sıralarından alkışlar) 
YUSUF EKİNCİ (Burdur) – Sayın
Başkan, değerli milletvekilleri; Türkiye, ihtiyacından fazla şeker üretir hale
gelmiştir; cumhuriyet hükümetleri adına sevinilecek, gurur duyulacak bir
noktaya ulaşılmıştır. Tarıma dayalı sanayi için her türlü teknoloji transferi
yapılmıştır. 1926 yılından beri, Türkiye Şeker Şirketi, birçok başarıya imza
atmıştır. Benim seçim bölgem olan Burdur İlinde, 1955 yılında şeker fabrikası
kurulmuştur. Burdur ve çevresindeki 6 ile hizmet veren bu şeker fabrikası
çalışanları ve pancar ekicisi, uyum içerisinde, çok güzel hizmetler yapmıştır
ve yapmaya devam etmektedirler. Bu vesileyle, pancar ekicilerini, şeker
fabrikası çalışanlarını ve bu konuyla ilgilenen bütün vatandaşlarımı saygıyla
selamlıyorum. 
Burdur İlimizde ve pek çok
ilimizde, pancar üreticisi, bugün, zor durumdadır, mağdurdur, üzgündür,
çaresizdir; yetkililerden, özellikle, Sayın Sanayi Bakanından, Sayın
Başbakandan, dertlerine çare bulunmasını istemektedirler. Mart ayı sonunda veya
nisan ayı başında pancar ekimi yapılacaktır. Ekiciler, hazırlıklarını
tamamladıkları bu sıralarda, bir kota uygulamasıyla, bir tahditle karşı karşıya
bırakılmışlardır. Özellikle, 1996 yılında pancar ekmeyen çiftçilere bu yıl
pancar ekme imkânı verilmemektedir. 1996 yılında, hasta olduğu için, asker
olduğu için, henüz yaşı tutmadığı için, o ekim bölgesinde tarlası olmadığı için
veya başka bir sebeple pancar ekemeyen çiftçimiz bugün mağdur durumdadır. Sayın
Bakandan, Sayın Başbakandan, hükümete güvenoyu veren bir milletvekili olarak
istirham ediyorum; şekerpancarı üreticisinin, özellikle hemşerilerimin bu
derdine çare bulmalarını, ıstıraplarını dindirmelerini istiyorum. 
Ne yapılabilir; stoklardaki mevcut
şekerin, Türk cumhuriyetlerine, Türk topluluklarına veya ihtiyacı olan diğer
ülkelere satılması için yeni araştırmalar yapılabilir; ikincisi, pancar yerine,
ekimi yapılabilecek ürünler tespit edilip çiftçimize bu konuda rehberlik
yapılabilir. Son iki yılın; yani, 1997 ve 1998 yılında ekilen pancarların
ortalaması alınmak suretiyle, 1996 yılında pancar ekmeyen çiftçinin mağduriyeti
giderilebilir. 
Burdur İlimizin, Merkez, Ağlasun,
Çeltikçi, Bucak, Kemer, Karamanlı, Tefenni, Çavdır, Gölhisar, Altınyayla ve
Yeşilova İlçeleriyle beldelerinde ve buraların köylerinde yaşayan pancar
üreticileri müjdeli haberinizi dört gözle beklemektedirler. Bu söylediklerim,
sadece seçim bölgem için değil, bütün Türkiye için geçerlidir. 
Burdur, Türkiye'de hayvancılığın
da en önemli merkezlerinden biridir. Dolayısıyla, pancar üreticisinin mağdur
edilmesi, hayvancılığı da ciddî şekilde ve olumsuz yönde etkilemektedir. Bu
pancar ekim sahalarının daraltılmasıyla, hayvancılığa da yeni bir darbe
vurulacaktır; buna da hakkımız olmadığı kanaatindeyim. 
Uygulanacak olan kota sistemiyle
ilgili daha ciddî bir araştırma yapılmalı, ondan sonra uygulama yönüne
gidilmelidir.
Pancar üreticisinin paraları
bayramdan önce mutlaka ödenmelidir. 
Şeker ithalatı durdurulmalı ve
şeker fabrikalarımız, çağın gerektirdiği teknolojiyle donatılmalıdır.
Hükümetler, çare bulmak için
vardır; cumhuriyet hükümetlerinin, ülkemizin geleceği için gerekli olan baraj,
gölet, kanal ve benzeri hizmetleri yaptığını ifade etmeliyim, yapmaya da devam
etmektedirler. Bu sebeple pancar üretiminin artmış olmasının bedeli çiftçiye ödetilemez.

Başta Burdur olmak üzere, pancar
üretimi yapan bütün çiftçilerimizin derdine çare bulunmalı. Bu işin beklemeye
tahammülü olmadığını bir defa daha buradan hatırlatmayı görev saydığımı ifade
ediyorum.
İlgililerin soruna çok kısa sürede
çare bulacaklarına inanıyor; hepinizi, en derin saygıyla selamlıyorum. (ANAP
sıralarından alkışlar)
BAŞKAN – Güdemdışı konuşan Burdur
Milletvekili Sayın Yusuf Ekinci'ye teşekkür ediyorum.
MEHMET GÖZLÜKAYA (Denizli) – Sayın
Başkan, Sayın Bakan konuşmasına başlamadan önce bu konuda bir cümle söylemek
istiyorum.
BAŞKAN – Buyurun Sayın Gözlükaya.
MEHMET GÖZLÜKAYA (Denizli) – Yeni
sulamaların başladığı bölgelerde, özellikle Denizli Çivril Ovasında kota
verilmemektedir; pancar üretimine yeni başlamışlardır, ama, maalesef,
kontenjanları yoktur; bu bir.
Bir de, ölen kişinin mirasçılarına
kota intikal etmemektedir.
Sayın Bakandan, açıklama yaparken
bu konulara da açıklık getirmesini rica ediyorum.
BAŞKAN – Sayın Ekinci Batman Ovası
sulamasıyla ilgili bir beyanda bulunmadı mı? Kendisine o konuda talepler vardı.
MEHMET GÖZLÜKAYA (Denizli) –
Bulunmadı; Burdur'dan bahsetti.
BAŞKAN – Demek ki vakit yetmedi.
Sayın Terzi, siz de mi bir şey
söylemek istiyordunuz?
NACİ TERZİ (Erzincan) – Sayın
Başkanım, 1996 yılındaki kotanın ölçü olarak alınmasını bizim yöre için uygun
bulmuyorum; çünkü, 1996 yılında pancar fiyatlarının düşük olması nedeniyle
çiftçilerin o yıl pancar ekim talebi azdı; ama, daha sonra pancar fiyatlarının
artması nedeniyle pancar ekim isteği fazlalaştı. Dolayısıyla, bir kereye mahsus
olmak üzere, 1996 yılında ekim yapmak için müracaat etmeyen çiftçilerimizin de
bu yıl ekim yapmalarına izin verilmesini Bakanımdan istiyorum.
Hükümetin doğuya yatırımları var,
teşvik kredileri veriyor. Doğuda pancar, buğday ve diğer tarım ürünlerine göre
istihdamı yüzde 20 daha fazla artırıyor; hem ekonomik yönden hem de terörün
önlenmesi açısından, bir defaya mahsus olmak üzere, Doğu Anadolu Bölgesine ve
dolayısıyla Erzincan'a bu hakkın tanınmasını istirham ediyorum. 
Arz olunur. 
BAŞKAN – Teşekkür ederim Sayın
Terzi. 
Sayın Bakan gündemdışı konuşmaları
birlikte cevaplandıracak; çünkü, Sayın Yusuf Ekinci'nin pancar konusundaki bu
gündemdışı konuşması, ilave iki konuşmayla, üç konuşmaya dönüştü; hepsini
birlikte Hükümet adına cevaplamak üzere, Sanayi ve Ticaret Bakanı Sayın Metin
Şahin'i kürsüye davet ediyorum. (DSP sıralarından alkışlar) 
SANAYİ VE TİCARET BAKANI METİN
ŞAHİN (Antalya) – Sayın Başkan, çok kıymetli milletvekili arkadaşlarım; Sayın
Yusuf Ekinci'nin gündeme getirdiği konu, gerçekten, oldukça önemli; önemli
olduğu şuradan da anlaşılıyor: Diğer arkadaşlarımız da bu düşüncelere katkıda
bulundular. Ben bu düşüncelere, değerlendirmelere açıklama getirmek üzere söz
aldım; öncelikle, hepinizi saygıyla selamlıyorum. 
Değerli arkadaşlar, gerçekten,
pancar üretimi, bugün, ülkemiz için giderek önem kazanıyor. Belki, geçmişi
hatırlayanlarınız olacaktır; pancarın eskiden 40-45 dolayında ilde üretimi
yapılırken, bugün, tespitlerimize göre, 69 ile ulaşmış bulunuyor. Yani, bu
nedenle, neredeyse Türkiye'nin her yerinde artık pancar ekilir bir duruma
gelinmiş bulunuluyor. Bu bakımdan, tabiî ki,
milletvekili arkadaşlarımızın, bu sene yörelerinde yapmak istediğimiz
düzenlemeye yönelik, belli ölçülerde haklı istekleri, şikâyetleri var; bunları
biliyorum. 
Konuyu, özetle, bilgilerinize
şöyle sunmak istiyorum: Pancar, bildiğiniz gibi, sözleşmeli üretim yapılan bir
ürün; yani, Şeker Şirketimiz, o yılla ilgili düzenlendiği bir plan
doğrultusunda üreticilerimizle sözleşme yapıyor ve o sözleşmenin gereği olarak
da, sezon sonunda, hasattan sonra bu ürünleri teslim alıyor; yani, Şeker
Şirketinde böyle bir uygulama ve böyle bir düzen var. Tabiî, bunları
düzenlerken, gerek fabrikalarının kapasitelerine bakıyor gerek ekonomik
durumuna bakıyor gerek Türkiye'nin iç tüketimine bakıyor gerekse, eğer mümkün
olabiliyorsa, ihracat olanaklarına bakıyor; yani, böyle bir değerlendirmeyle,
Şeker Şirketi, o yılki, daha doğrusu önümüzdeki yıl için almayı düşündüğü
şekerle ilgili bir üretim planlamasını üreticilerimize önermiş oluyor, böyle
bir yönlendirme yapıyor. 
Bugünkü tespitlerimize göre,
yıllık ortalama 13,5 milyon ton dolayındaki pancar üretimi, şeker sanayimizin
ve ihtiyacımızın karşılanmasında yeterli gözüküyor. Ancak, yine tespitlerimize
göre, geçtiğimiz yıl, 1998 yılındaki üretim ve uygulamalar, maalesef, bu
değeri, bu rakamı, yani 13,5 milyon ton dolayında olması gereken rakamı oldukça
aşmış; özel sektörümüzün, 3 özel şeker fabrikamızın da devreye girmesiyle,
21-22 milyon tona ulaşmış bulunuyor. Yani, Türkiye, kendi ihtiyacının, kaba
hatlarıyla, yüzde 50'sinden fazla bir üretim yapar duruma gelmiş bulunuyor.
İşte bu nedenle, Türkiye'de, şu an için, bu rakam gerçekten kabul edilebilir
-maliyetleri itibariyle, stok maliyetleri itibariyle kabul edilebilir- ölçüyü
aşmış durumda. Bugün, Türkiye Şeker Şirketinin depolarında 1 milyon ton şeker
stokta bekliyor. Şu andaki gidişimize göre, önümüzdeki sezonda, böyle bir
tempoyla ve böyle bir üretim düzeniyle Şeker Şirketinin elindeki stok miktarı 1
milyon 750 bin tona ulaşacak gözüküyor. Bu, tabiî, takdir edersiniz, gerek
şeker sanayimizi gerekse destekleme yoluyla Hazinemizi, altından kalkılması çok
zor bir durumla karşı karşıya bırakıyor; ancak, biz, bu yılki düzenlememizde,
Şeker Şirketimize verdiğimiz talimatta, geçen sene konulan sınırlar, yani,
geçen sene uygulanan alımdaki üretim hedefi olan 13,5 milyon tonu gene aşağıya
çekmeme, yani, geçen seneki üretimin altına da düşmeme kararı aldık; ama,
koyduğumuz 13,5 milyon ton sınırında kalma koşuluyla. Bunu, Şeker Şirketimiz
aracılığıyla bölgelerimize duyurduk; fakat, ortaya çıkan bir tablo, gerek
milletvekili arkadaşlarımızı gerekse çiftçilerimizi rahatsız ettiği gibi, makam
olarak bizi de rahatsız etmeye başladı; şöyle: Arkadaşımız Sayın Ekinci de dile
getirdi, 1996 yılını üç yıllık münavebenin gereği olarak başlangıç yılı kabul
etmiştik. Pancar, bildiğiniz gibi, münavebeye tabi bir ürün, zaman zaman
ayçiçeğiyle zaman zaman bulunduğu yöreye göre hububatla, başka ürünlerle
münavebeye giriyor; biz, o nedenle, 1999'un geriye dönüşü üç yıl hesabıyla
1996'yı esas almıştık, o yılki ekilen rakamları...
MEHMET GÖZLÜKAYA (Denizli) – 4
yıla çıkaralım...
SANAYİ VE TİCARET BAKANI METİN
ŞAHİN (Devamla) – ...ancak, gördük ki, değişik nedenlerle 1996 yılında
ekilemeyen alanlar var; yani, bu münavebeden yararlanamayan üreticilerimiz var;
o, sıkıntı yaratıyor, haksız bir görüntü yaratıyor. Ben, bunu düzeltebilmek,
bir yanlışlığı da ortadan kaldırmak ve önemli ölçüde üreticilerimizin
mağduriyetini de giderebilmek amacıyla, dün, özellikle Orta Anadolu'daki Şeker
Şirketimize bağlı pancar bölge şeflikleri ziraat müdürlerimizi toplantıya
çağırdım, bugün saat 14.00'ten itibaren, Şeker Şirketimizin yöneticileri,
Müsteşarımızın başkanlığında şu anda çalışma yapıyorlar. 1996'da çıkan bu hatalar,
eksikler ne ise, bunu bir liste halinde çıkaracağız ve bugün, 1996'da ekememe
durumunda kalan üreticilerimizin de mağduriyetini giderebilecek bir çözüm
üretmeye çaba harcıyoruz. Bunu içtenlikle söylüyorum; ama, şeker sanayiinin
içinde bulunduğu sıkıntıları da bilmenizi diliyorum, rica ediyorum ve bu
anlamda haksız beklentileri karşılayamayacağımızı samimiyetle ifade ediyorum;
ama, ortaya çıkan yanlışlık ve haksızlıkları gidereceğimize de söz veriyorum;
yani, her ikisini ayrı değerlendirmenizi istiyorum. Haksız beklentileri
karşılama olanağımız yok; ama, hak eden ve bir mağduriyete düşenlerin
mağduriyetlerini karşılayacağımızı da taahhüt ediyorum; bu konuda bir
hazırlığımız var.
Bu vesileyle size açıklama fırsatı
buldum. Sayın Ekinci'ye ve diğer bütün arkadaşlarımıza saygı sunuyorum.
Teşekkür ediyorum. (DSP ve ANAP
sıralarından alkışlar)
BAŞKAN – Gündemdışı konuşmayı
cevaplayan Sanayi ve Ticaret Bakanı Sayın Metin Şahin'e teşekkür ediyorum.

2. –
Adıyaman Milletvekili Ahmet Doğan’ın, Adıyaman İlinin sorunlarına ilişkin
gündemdışı konuşması
BAŞKAN – Değerli arkadaşlarım,
gündemdışı ikinci konuşmacı Adıyaman Milletvekili Sayın Ahmet Doğan, Adıyaman
İlinin sorunlarıyla ilgili söz isteminde bulunmuşlardır.
Konuşma süreniz 5 dakikadır Sayın
Doğan.
Buyurun.
AHMET DOĞAN (Adıyaman) – Muhterem
Başkan, değerli arkadaşlarım; üç yılı aşkın bir süredir, zaman zaman,
Adıyaman'ın sorunlarını Meclisimizin gündemine getirmeye gayret ettik; ancak,
Adıyaman'ın sorunlarını, acil çözüm bekleyenler ve zaman içerisinde halledilebilecekler
olmak üzere iki kısımda mütalaa etmek mümkündür. Ben, öncelikle acil sorunlar
üzerinde durmak istiyorum.
1998-1999 sezonunda Adıyaman'ın
tütün alımlarına bir ay gibi kısa bir zaman kaldı; ancak, Adıyaman'da yapmış
olduğumuz inceleme sonunda, Adıyaman Merkez, Kâhta, Besni, Samsat İlçelerimizin
tütün ambarları hâlâ dolu bir vaziyette durmaktadırlar. Adıyamanımızın geçim
kaynağı olan tütüne daha önceleri de kota getirildiği için, bu durum
Adıyaman'ın işsiz insanını derin derin düşündürmektedir. Adıyamanlımızın,
şimdiden, Tekel Genel Müdürlüğünden, bu konuda hassasiyet göstererek, inşallah,
depodaki yüklerin satımını temin edip, depoların boşaltılması istikâmetinde
büyük bir beklentileri olduğunu hatırlatmak istiyorum.
Öte taraftan, Adıyamanımızın...
BAŞKAN – Sayın Doğan, bir
saniyenizi rica edebilir miyim...
Sayın milletvekilleri, kürsüde, şu
anda, gündemdışı konuşma yapan bir hatibimiz bulunmaktadır. Özellikle, Bakanlar
Kurulu sırasındaki tebrik ve vedalaşma görüşmelerinin daha sonra yapılmasını
rica ediyorum; çünkü, konuşmacı işitilemiyor.
Buyurun, Sayın Doğan.
AHMET DOĞAN (Devamla) – Evet,
işte, bu halimiz, yürekler acısı bir haldir. Burada konuşurken, sadece konuşmuş
olmak için konuşma gibi bir duygunun içine girmemiz, gerçekten, Meclisimiz
adına üzüntü verici bir hadisedir.
Adıyaman merkez yağmursuyu
kolektör çalışmaları devam etmektedir; ama, 1 trilyon 800 milyar liralık bir
ödeneğe ihtiyaç vardır. 
Sağlık konusunda da, Adıyaman,
maalesef, Doğu ve Güneydoğu Anadolu Bölgelerindeki diğer illerimiz gibi, bir
perişanlık hali içindedir. 58 sağlık ocağından 14'ünde, maalesef, doktor yoktur
ve 121 sağlıkevinin, maalesef, 90'ında ebe yoktur ve sağlıkevleri kapalı
durumdadır. Bizzat doğduğum köy olan Pınaryayla'nın da üç seneyi aşkındır ebe göremediğini
ve bunun için, birçok yerde ebe olmadığından dolayı, özel bir ilgi gösterme
imkânına sahip olamadığımı da ifade etmek istiyorum. Sincik, Tut, Gerger
İlçelerimizde, maalesef, hastane yoktur. Adıyaman il genelinde anestezi uzmanı
yoktur ve ameliyatlar, maalesef, anestezi uzmanı olmadan yapılmaktadır. 
Adıyaman genelinde birçok uzmana
ihtiyacımız vardır. Bunları birer birer arz etmeden şunu hatırlatmak istiyorum:
Adıyaman'ın acilen üzerinde durulması gereken sorunları bunlar olduğu gibi,
ileride de Hükümetimizin mutlaka halletmesi gereken sorunlarından biri
işsizliktir ve maalesef, Adıyaman, Türkiye genelinin üzerinde bir işsizlikle
yüz yüzedir. Ulaşım noktasında, maalesef, dipsiz sokak haline gelmiştir.
Atatürk Barajı, GAP içinde büyük bir hizmet vermiş olmasına rağmen, Adıyaman'ın
sulanabilir bütün arazilerini Atatürk Baraj Gölü kapladığı için, maalesef,
Adıyamanlı, kendisini zaman zaman GAP mağduru olarak ifade etmektedir. Bu
sebeple, Adıyaman-Diyarbakır arasındaki ulaşımın köprüyle sağlanması, Adıyaman
için hayatî bir konudur. 
Öte taraftan, Adıyaman'ın geriye
kalan arazilerinin sulanabilmesi için Atatürk Baraj Gölündeki -ki, 54 üncü
hükümet döneminde ihalesi yapıldı, umarız, Devlet Su İşleri bu konuda gerekli
ödeneği sağlar- ihalesi yapılan Samsat-Kâhta motopomp istasyonlarını hayata
geçirmek suretiyle, tarihe gömülmüş olan Samsat İlçemizi, yeniden kurulan ilçe
ve civarını sulamak suretiyle tarihî bir hizmet yapılmış olur.
Öte taraftan, Çelikhan- Malatya
yolu da Çat Baraj Gölü altında kaldığı için, 10'u aşkın köyümüz mağdur edildi,
maalesef, bugüne kadar 10'u aşkın köyümüz ulaşım imkanlarından da mahrum hale
geldi. Yıkılan Kalecik Sağlık Ocağının da yeniden yapılması gerekmektedir.
Adıyaman'ın, Çelikhan, Gerger,
Sincik, Samsat, Besni ve Gölbaşı İlçelerine bağlı köylerimizin büyük
çoğunluğunun yolları, maalesef, gerçekten yürekler acısı haldedir. Bütün bu
çalışmaları, mutlaka, en iyi şekilde, yeni kurulan Hükümetin acilen yapabileceğine
inanıyoruz. 
18 Nisanda bütün milletimizin en
iyi şekilde yapacağı tercihiyle, 19 Nisan sabahı bu sorunları halledebilecek,
bugün içinde olduğumuz durumdaki gibi değil, konuşulduğu zaman arkadaşları
tarafından gerçekten dinlenen ve neyi, niçin, nerede, nasıl yapacaklarını
bilen, birbirlerinin fikirlerine saygı duyan güçlü bir Meclisin, inşallah,
oluşacağını umuyor, bu duygularla, hepinize en derin saygılarımı arz ediyorum.
(FP sıralarından alkışlar)
BAŞKAN – Gündemdışı konuşan,
Adıyaman Milletvekili Sayın Ahmet Doğan'a teşekkür ediyorum.
3. –
Erzurum Milletvekili İsmail
Köse’nin, Erzurum ve
çevresindeki 17 ilin kalkınma sorunlarına ilişkin gündemdışı konuşması
BAŞKAN – Gündemdışı son konuşmacı
Erzurum Milletvekili Sayın İsmail Köse, Erzurum ve çevresindeki 17 ilin
kalkınma sorunlarıyla ilgili olarak gündemdışı söz istemişlerdir.
Buyurun Sayın Köse.
Konuşma süreniz 5 dakikadır.
İSMAİL KÖSE (Erzurum) – Sayın
Başkan, sayın milletvekilleri; konuşmama başlarken, Yüce Heyetinizi saygıyla
selamlıyorum. Değerli Başkanım, bana bu imkânı verdiğiniz için zatıâlinize de
şükranlarımı sunuyorum.
Sayın Başkan, sayın
milletvekilleri; milletvekillerinin en önemli görevi, Türkiye Büyük Millet
Meclisinden çıkacak olan kanunlara yardımcı olmak, vermiş oldukları teklifleri
takip etmek ve onların Meclisten çıkarılması konusundaki çalışmalarını
sürdürmektir. İşte, bu amaçla 18, 19 ve 20 nci Dönemlerde vermiş olduğum
teklif, Doğu Anadolu Bölgemizde, merkez Erzurum olmak suretiyle, 17 ilimizi
kapsayan, Doğu Anadolu'nun kalkınmasını ortaya çıkaracak olan bir kalkınma
modeliyle ilgili kanun teklifidir. Maalesef, bugüne kadar, bir milletvekili
olarak, bunun Mecliste yasalaşması imkânını sağlayamadık. 18 inci Dönemde Genel
Kurulumuza indirdik, Genel Kurulumuzda geneli üzerindeki görüşmeler yapılmasına
rağmen, seçimler dolayısıyla kadük oldu. Bu dönemde, şu anda gündemimizin 135
inci sırasında beklemektedir. 
Değerli milletvekilleri, bir
ülkenin kalkınmışlığından bahsettiğimizde, topyekûn ülkenin kalkınmış
olmasından bahsetmemiz gerekmektedir. Türkiyemizdeki durum, batısı ve doğusu,
kuzeyi ve güneyiyle, gelir dağılımı ve kalkınmışlık sıralamasına göre,
maalesef, çok çarpık bir sıralama ortaya koymaktadır. 
İşte, bu geri kalmış bölgelerin
diğer kalkınmış bölgelerimize kavuşturulması ve o bölgelerde yaşayan
insanlarımızın gelir seviyesini yükseltmek maksadıyla, 70'li yıllarda kurulan
Güneydoğu Anadolu Projesinin hayata geçirilmesiyle ilgili bir GAP modeli vardır;
ondan esinlenerek biz de DAP dediğimiz Doğu Anadolu kalkınmasını sağlayacak bu
teklifi gündeme getirdik. Ancak, bugüne kadar, bu teklifimiz, görev yapan
hükümetler tarafından maalesef çıkarılamamıştır.
Ben burada, Sayın Başbakandan,
eğer yasa çıkarma imkânı olacaksa, Meclisin gündemine getirilebilecekse, bu 17
ilin milletvekillerinden de rica ediyorum, bu değerli milletvekili
arkadaşlarımız da kendi gruplarıyla görüşmek suretiyle, çıkarılacak olan yasaların
içerisine Doğu Anadolumuzun 17 ilini ilgilendiren ve gerçekten çok önemli olan
bu yasa teklifinin çıkarılması konusundaki desteklerini bekliyoruz.
Değerli milletvekilleri, Doğu
Anadolu Bölgesiyle Güneydoğu Anadolu Bölgesi, yöneticiler, siyasetçiler hatta
tüm kamuoyu tarafından zaman zaman karıştırılmaktadır. İklim şartları,
coğrafyası, doğal kaynakları, hatta sosyal ve kültürel yapısı itibariyle Doğu
Anadolu Bölgesi, Güneydoğu Anadolu Bölgesiyle ilgisi olmayan bir coğrafya
parçasıdır. Orada yaşayan insanlarımızın gelir kaynakları farklıdır ve
özellikle coğrafyası itibariyle Türkiye'nin en önemli millî gelir kaynağı olan
hayvancılığın da en önemli kaynağının olduğu yer Doğu Anadolu Bölgesidir.
Tabiî, şu anda, aynı zamanda, Doğu
Anadolu Bölgemizde turizmin en önemli bölümü olan kış turizmi başlamıştır. Bu
kış turizmi de hayvancılıkla beraber eğer ele alınır, entegre projelerle
desteklenirse, ümit ediyorum ki, bu 17 vilayetimizin gelir seviyesinde çok
büyük sıçrama meydana gelecektir.
Ayrıca, Doğu Anadolu Bölgemizin
ufku açılmıştır; çünkü, önümüze Allah'ın yardımıyla 5 tane Türk cumhuriyeti
gelmiş, ayaklarının üzerinde, müstakil devlet olarak ortaya çıkmıştır. Bu
cumhuriyetlerimizin ekonomik varlığı olan petrol ve doğalgaz da, Doğu Anadolu
Bölgesinden geçirilmek ve değerlendirilmek suretiyle dünyaya pazarlanacaktır;
dolayısıyla, Doğu Anadolu Bölgemizin ekonomisi, Türk cumhuriyetleriyle de
irtibatlandırılmak suretiyle, çok önemli bir noktaya gelecektir. 
Şu anda, Erzurumumuzda bir serbest
bölgemiz vardır. Bu serbest bölgemizin Türk cumhuriyetleriyle
irtibatlandırılması ve oradaki ekonomik imkânların, Erzurum üzerinden, Doğu
Anadolu Bölgemizdeki insanlarımızla, oradaki esnafımızla, üreticimizle muhakkak
surette işbirliği içerisine sokulması gerekmektedir. Biz, hükümetlere bu
tekliflerimizi götürdük. Bir cazibe kazandırmamız lazım. Bölgeyi müstakil bir
projeye, plana bağlayarak, onun başına da bir müessese oturtmak suretiyle, bu
bölgede, ayrı bir faaliyeti ortaya çıkarmamız gerekiyor.
Değerli milletvekilleri,
hakikaten, Güneydoğu Anadolu Bölgemizde bir büyük ekonomik varlığın ortaya
çıkması suretiyle oradaki insanlarımızın
kaderinin nasıl değiştiğini, Keban Barajını, Atatürk Barajını, diğer
barajları ve sulamaları hepimiz iftiharla görüyoruz ve beraberce yaşıyoruz
millet olarak. İşte, ayrı doğal kaynakları olan Doğu Anadolu Bölgemizin, şu
anda verilen rakamlara göre 10 milyar kilovat/saat üzerinde enerji kaynağı
vardır. Tarım arazisinin sulama imkânları vardır. Turizm potansiyeli vardır;
ama, en önemlisi, gerçekten, en büyük kaynak olan, millî kaynağımız olan
hayvancılık meselesi vardır. 
(Mikrofon otomatik cihaz
tarafından kapatıldı)
BAŞKAN – Buyurun Sayın Köse.
İSMAİL KÖSE (Devamla) – Bugün,
birkısım yaylalarımız güvenlik açısından kapalıdır. Bunun da, il valilerimiz ve
yine, Hükümetimiz tarafından değerlendirilmek suretiyle, önümüzdeki sezonda,
vatandaşımızın gelir seviyesini yükseltecek olan bu en önemli kaynağının
varlığı olan hayvancılığa, kapalı olan bu yaylalarımızın açılması suretiyle
imkân sağlanmalıdır. 
Hükümetimizin, özellikle, Doğu ve
Güneydoğu Anadolu Bölgelerine sıcak baktığını biliyorum. Bu bakımdan, gündemin
135 inci sırasında bulunan, Doğu Anadolu Bölgemizi 17 iliyle beraber
ilgilendiren kanun teklifimizin gündeme alınarak yasalaştırılmasını teklif
ediyorum, rica ediyorum.
Sayın Başkanım, saygılar
sunuyorum, teşekkür ediyorum. (ANAP ve DSP sıralarından alkışlar)
BAŞKAN – Gündemdışı konuşan
Erzurum Milletvekili Sayın İsmail Köse'ye teşekkür ediyorum. 
Sayın milletvekilleri, gündemdışı
konuşmalar tamamlanmıştır.
Cumhurbaşkanlığının bir tezkeresi
vardır; okutuyorum:
B) TEZKERELER VE ÖNERGELER
1. – Ürdün’e
gidecek olan Dışişleri Bakanı İsmail Cem’e dönüşüne kadar Devlet Bakanı Şükrü
Sina Gürel’in vekâlet etmesinin uygun görüldüğüne ilişkin Cumhurbaşkanlığı
tezkeresi (3/1904)
7 Şubat 1999
Türkiye Büyük Millet
Meclisi Başkanlığına
İlgi: 7 Şubat 1999 gün ve
B.02.0.PPG.0.12-305-01970 sayılı yazınız.
Ürdün Kralı Merhum Hüseyin Bin
Tallal'ın Cenaze Merasimine katılmak üzere 8 Şubat 1999 tarihinde Ürdün'e
gidecek olan Dışişleri Bakanı İsmail Cem'in dönüşüne kadar; Dışişleri
Bakanlığına, Devlet Bakanı Prof. Dr. Şükrü Sina Gürel'in vekâlet etmesinin, Başbakanın
teklifi üzerine, uygun görülmüş olduğunu bilgilerinize sunarım. 
 Süleyman
Demirel
 Cumhurbaşkanı
BAŞKAN – Bilgilerinize
sunulmuştur.
Bu vesileyle, Merhum Kral
Hüseyin'e, Cenab-ı Hak'tan rahmet diliyorum. Kardeş Ürdün Halkına da sabırlar
niyaz ediyorum.
Bir Meclis araştırması önergesi
vardır; okutuyorum:
C) GENSORU, GENEL GÖRÜŞME, MECLİS SORUŞTURMASI
VE MECLİS ARAŞTIRMASI ÖNERGELERİ
1. – Konya
Milletvekili Veysel Candan ve 20 arkadaşının, THY’nın zarar etmesinin
nedenlerinin araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/310)
Türkiye Büyük Millet
Meclisi Başkanlığına
Türk Hava Yollarının
1994-1995-1996 yılları KİT Komisyonu raporları incelendiğinde, gerek Türk Hava
Yolları, gerekse bağlı kuruluşlarında, hükümet değişikliklerine göre Yönetim
Kurulu değişikliklerinden dolayı kötü yönetildiği ve bu yüzden devamlı zarar ettiği,
uçak kiralama ve satınalmalarda, diğer malzeme tedariki ve yer hizmetlerine
varıncaya kadar birçok konuda araştırılması gereken mevzuat dışı satın alma ve
harcamalar mevcuttur. Zarar da, her geçen gün büyüyerek artmaktadır. Detayı
gerekçede ifade edildiği üzere, Türk Hava Yollarının sağlam bir idarî ve malî
yapıya kavuşması ve gerekli tedbirlerin alınması, ihmal ve yolsuzluğu görülen
ilgililer hakkında gerekli işlemlerin yapılması ve hükümetin alacağı tedbirlere
yardımcı olmak amacıyla, Anayasanın 98, İçtüzüğün 104 üncü maddeleri gereğince
Meclis araştırması açılmasını arz ederiz.

1- Veysel Candan (Konya)

2- Sabahattin Yıldız (Muş)

3- M. Ziyattin Tokar (Ağrı)

4- Ömer Naimi Barım (Elazığ)

5- M. Sıddık Altay (Ağrı)

6- Bülent Arınç (Manisa)

7- İsmail Özgün (Balıkesir)

8- Ekrem Erdem (İstanbul)

9- Süleyman Arif Emre (İstanbul)
10- Suat Pamukçu (Bayburt)
11- Fikret Karabekmez (Malatya)
12- Yaşar Canbay (Malatya)
13- Hasan Hüseyin Öz (Konya)
14- Nuretttin Aktaş (Gaziantep)
15- Ahmet Cemil Tunç (Elazığ)
16- Ahmet Doğan (Adıyaman)
17- Ahmet Çelik (Adıyaman)
18- Şaban Şevli (Van)
19-Sıtkı Cengil (Adana)
20- Celal Esin (Ağrı)
21- Lütfi Yalman (Konya)
Gerekçe:
Türk Hava Yollarına zaman
içerisinde alınan ve kiralanan uçaklar konusunda Boeing Firması lehine, diğer
firmalar aleyhine (Airbus, Mc Donnell Douglas, MDD) davranılması sebebiyle kurum zarara uğratılmıştır.
1990'lı yıllarda, Boeing
Firmasının B-737/400 tipi yolcu uçaklarından, tanınmış birçok uluslararası
havayolu şirketi 144 adet siparişini iptal etmesine rağmen, Türk Hava Yolları
ayda 433 bin dolar ücretle 30 adet uçak kiralamıştır. Aynı dönemde, özel
havayolları B-737/400 uçaklarından 35 yolcu daha fazla alan Airbus 320
uçaklarını ayda 240 bin dolar ücretle kiralamıştır. Bu durumda kurum ( 193
000x30x12 = 69.480.000 $/yıl) zarara uğratılmıştır.
49 adet Yolcu Uçağı Alım Projesi
kapsamında teknik değerlendirmeler de airbus tipi uçakların üstünlüklerine
rağmen, Boeing Firmasının B-737/800 tipi uçağının seçilmesiyle kurum zarara
uğratılmıştır.
Yine 49 adet yolcu uçağı alımında
imza aşamasında yüzde 52 olan off-set miktarı, yüzde 15,3'e indirilmiş; Türk
Hava Yolları da bunu kabul etmiştir, (384 milyon dolar) Halbuki Airbus Firması,
yüzde 58'lik off-set'i kabul etmişti.
Kiralanan Boeing 737 uçakları,
Airbus 320 uçaklarına göre yüzde 20-28 daha fazla yakıt yakmakta, ayrıca diğer
işletme giderleri de aynı oranda fazladır. Boeing Firmasının seçiminde şaibe ve
usulsüzlükler mevcuttur.
THY'nın, işletmede kiralık sistemi
seçmesi yanlış bir uygulama olup, dünya havacılık tarihinde 10 yıllık uçak
kiralaması olmamıştır. Böyle bir kiralama, THY'nı Boeing Firmasına bağımlı hale
getirmiştir. 
Yapılan kira sözleşmelerinde
"alındığı gibi iadesi" ibaresi yer almaktadır. Bunun anlamı, kiralama
sonrası iade edilecek uçaklar, sıfır saatle bakımı yapılıp iade edilecek
demektir. Şayet bu yapılmazsa, Hakem Kuruluna müracaat edilerek 15 bin dolar
fazla ödeme yapılacaktır. Böyle bir sözleşmeyle Türk Hava Yolları büyük bir
zarara uğramaktadır. 
Türk Hava Yolları sağlıklı
yönetilmediği için, iç ve dış hatlarda doluluk oranı yüzde 50-60 arasında olup,
hem iç hem de dış hatlarda olmak üzere devamlı zarar ettirilmektedir. 
Türk Hava Yolları yetkililerinin
verdikleri bilgiler hatalı, eksik ve yanlış olduğu anlaşılmaktadır. 
1995, 1996, 1997 yıllarına ait
bilançoların gerçeği yansıtmadığı, batık alacakların arttığı, uçak kiralama ve
satın almalarda rüşvet iddiaları, malzeme ve parça alımlarının sağlıklı
denetlenmediği, kurum içinde hazırlanan yönetmelikle, rekabetsiz alım yapıldığı,
alımlarda Yönetim Kurulunun devredışı bırakıldığı, Başbakanlık Yüksek Denetleme
Kurulu raporlarında tespit edilmiştir. 
THY'da menfi bu gelişmeler devam
ederken, 30.3.1998 tarihinde Swissair ile Özelleştirme İdaresinin bilgisi
dışında "Kapsamlı Ortaklık İşbirliği Anlaşması" yapılmış, döviz
bazında da ortaklıkla ilgili birtakım ödemeler yapılmıştır. Ortaklık grubu
içerisinde Swissair'den başka Avusturya, Belçika (Sabena), TAB Portekiz, AOM
Fransız havayolları bulunmaktadır. Bu firmaların büyük bir bölümünde de
Swissair'in hissesi bulunmaktadır. Bu firmalardan bazılarının ekonomik kriz
sebebiyle iflası istenmiştir. 
Yukarıda belirtilen sebepler
nedeniyle, Türk Hava Yollarının mutlaka bir komisyon tarafından detaylı
incelenmesi kurumun geleceği açısından zarurettir. 
BAŞKAN – Önerge bilgilerinize
sunulmuştur. 
Önerge gündemde yerini alacak ve
Meclis araştırması açılıp açılmaması konusundaki öngörüşme, sırasında
yapılacaktır. 
IV. – ÖNERİLER
A) SİYASÎ PARTİ GRUBU ÖNERİLERİ
1. –
Gündemdeki sıralamanın yeniden yapılmasına, Genel Kurulun çalışma gün ve
saatleri ile görüşülecek konulara; milletvekili genel seçimi sonuçlarının
ilanını takip eden beşinci gün saat 15.00’te toplanmak üzere Genel Kurul
çalışmalarına 16 Şubat 1999 Salı gününden itibaren ara verilmesine ilişkin ANAP
ve DSPGruplarının müşterek önerisi
BAŞKAN – Sayın milletvekilleri,
Demokratik Sol Parti ve Anavatan Partisi Grup Başkanvekillerinin, İçtüzüğün 19
uncu maddesine göre verilmiş, müşterek önerileri vardır; okutup, ayrı ayrı
oylarınıza sunacağım. 
 10
Şubat 1999
Türkiye Büyük Millet Meclisi Başkanlığına
Danışma Kurulunun 10.2.1999
Çarşamba günü yaptığı toplantıda, siyasî parti grupları arasında oybirliği
sağlanamadığından, Gruplarımızın aşağıdaki müşterek önerilerinin Genel Kurulun
onayına sunulmasını arz ve teklif ederiz. 
Saygılarımızla. 
 Metin Öney Ali
Günay
 ANAP Grup Başkanvekili DSP Grup Başkanvekili
Öneriler: 
1. Gündemin "Kanun
Tasarı ve Teklifleriyle Komisyonlardan Gelen Diğer İşler" kısmının 289
uncu sırasında bulanan 783 sıra sayılı kanun tasarısının bu kısmın 6 ncı
sırasına alınması önerilmiştir. 
2. Genel Kurulun 10.2.1999
Çarşamba günü 15.00-21.00 saatleri arasında çalışması, 11.2.1999 Perşembe günü
çalışmalarına saat 15.00'te başlayarak gündemin 7 nci sırasına kadar olan
işlerin bitimine kadar çalışmalarına devam etmesi önerilmiştir. 
3. Türkiye Büyük Millet
Meclisinin, 18 Nisan 1999 Pazar günü yapılması kararlaştırılan milletvekili
genel seçiminin kesin sonuçlarının 2839 Sayılı Milletvekili Seçimi Kanununun 37
nci ve Millet Meclisi İçtüzüğünün 3 üncü maddesine göre, Yüksek Seçim Kurulunca,
Türkiye radyo ve televizyonlarından ilanını takip eden 5 inci gün saat 15.00'te
toplanmak üzere, 16.2.1999 Salı gününden itibaren tatile girmesi önerilmiştir. 
BAŞKAN – Öneri üzerinde
söz isteyen?.. 
ÖNDER SAV (Ankara) – Söz
istiyorum efendim. 
BAŞKAN – Lehte, aleyhte?..
ÖNDER SAV (Ankara) –
Aleyhte efendim. 
BAŞKAN – Sayın Önder Sav
aleyhte söz istemişlerdir. 
Buyurun Sayın Sav. 
Konuşma süreniz 10
dakikadır. 
ÖNDER SAV (Ankara) – Sayın
Başkan, Yüce Meclisin değerli üyeleri; Anavatan Partisi Grup Başkanvekili ve
Demokratik Sol Parti Grup Başkanvekilinin ortak önerileri üzerinde görüşümü
belirtmek istiyorum. 
Bu konu, dün de, Danışma
Kurulu toplantıya çağrılarak, Danışma Kurulunda görüşüldü; ancak, anlatılan,
sunulan haklı gerekçeler nedeniyle, gelecek hafta, grupların da birbirleriyle
görüşüp belli konularda uzlaşmalarının sağlanması düşüncesiyle, bu hafta görüşülmemesi
konusu benimsenmiş idi. Bugün, tekrar, Demokratik Sol Partinin Sayın Grup
Başkanvekili tarafından Danışma Kurulu toplantıya çağrıldı. Dün, Danışma Kurulunda
görüşülmüş ve çoğunlukla üzerinde karara varılmış; ancak, resmiyete geçmemiş
olan konu, bu kez, tekrar, Türkiye Büyük Millet Meclisine, grup önerileri
olarak getirilmiş bulunuyor. 
Aslında, Cumhuriyet Halk
Partisi Grubu olarak, biz, Meclisin çalışmasından yanayız, Meclisin
çalıştırılmasından yanayız; fakat, üzerinde uzlaşma olmayan, her biri bir sayfa
tutan kanun maddeleriyle dolu olan bir tasarının, böyle bir zamanda
görüşülebilmesi, gerçekten güçlük arz edecektir.
Getirilen öneriler
içerisinde, Bankalar Kanunu Tasarısı, terörle mücadeleyle ilgili, yedek
subaylarla ilgili, malul gazilerle ilgili yasa tasarıları var. Bunların
hiçbirisinin görüşülmesine karşı değiliz, konuşmamız lütfen yanlış
anlaşılmasın; ama, günlerdir, Cumhuriyet Halk Partisi olarak, bu konular kadar,
hatta bunlardan daha önemli bir konuyu, Anayasanın 83 üncü maddesiyle ilgili
değişiklik teklifinin ikinci kez görüşülmesi konusunu Parlamentonun gündeminde
tutmaya, görüşülmeye gayret edilmesini sağlamaya çalışıyoruz; fakat, her nedense,
görmezlikten geliniyor. 
Şimdi, bunların
görüşülmesine başladığımız zaman, yarım kalan Anayasa değişiklik teklifi
görüşmesi olduğu için, buradan başlamak zorunluluğu doğacaktır. Salona
baktığımız zaman, zaten açılırken toplantı yetersayısı Mecliste maalesef yoktu;
ama, Sayın Başkanımız, ilerleyen evrede toplantı yetersayısının oluşabileceğini
düşünerek Genel Kurulu açtı, çalışmalara böylece başlamış olduk; ama, 83 üncü
maddeyle ilgili değişiklik teklifi görüşülmeyle başlandığı zaman, en az 330
oyun bir arada olması gerekiyor ki, Anayasanın 83 üncü maddesi görüşülüp karara
bağlanabilsin. Altında, Parlamentoda grubu bulunan siyasî partilerden -bir
grubumuz hariç- dört grubun genel başkanının da imzası olan bir teklifin
görüşülemeyip kadük olmasının ayıbını bu Parlamento kolay taşıyamaz. 
330 üyenin salonda
olmadığı açıkça belli iken, böyle bir konuyu kendilerine anımsatmış olmamıza
karşın, Demokratik Sol Partinin, ısrarla, bu konunun görüşülmesini de içerecek
bir gündemi Meclisin önüne dayatmasını anlamakta güçlük çekiyoruz. Pekala, bu
konu önümüzdeki haftaya kalıp, uzlaşıp, üzerinde konuşulabilirdi -83 üncü madde
dahil, Bankalar Kanunu dahil- Bankalar Kanunu üzerinde kimi gruplarımızın
tereddütleri giderilerek bu konu karara bağlanabilirdi. En azından, bazı siyasî
parti gruplarının, Bankalar Kanunu konusunda tereddütleri giderilememiş
durumda, bu konunun görüşülmesi Meclisin gündemine getiriliyor.
Bir başka konuyu da
Danışma Kurulunda, Demokratik Sol Parti Grubuna ve diğer gruplara anımsattık.
Hepinizin bildiği gibi, 14 Şubatta, Yüksek Seçim Kurulunun belirlediği takvim
uyarınca, ülke düzeyinde aday yoklaması yapılacaktır. Türkiye'de yargı
denetiminde aday yoklaması yapılmasını isteyen tek parti Cumhuriyet Halk
Partisidir. Diğer siyasî partiler, kendi tüzüklerine göre, kendi hakları olan
konularda, belli yöntemlerle aday saptaması yapacaklardır. Onların içişlerine
hiç karışmak istemiyoruz. Doğru Yol Partisinin de kendi usullerine göre, kendi
tüzük ve yönetmeliklerine göre aday belirlemesinin bu hafta sonu yapılacağı
anlaşılıyor. 
İki siyasî partinin
parlamenterlerinin kendi yörelerinde olduğu bir dönemde, hatta, kimi siyasî
partilerin, bu yasa tasarıları üzerinde belirledikleri sözcülerin bile
bulunmadığı bir dönemde, alelacele bu tasarıları gündeme getirip görüşmeye
kalkışmak, pek şık, pek ciddî görünmedi bize. İstedik ki, bu konuları aramızda
konuşalım, üzerinde anlaşalım, önümüzdeki hafta, iki ya da üç gün tam çalışıp
bu konuları karara bağlayıp, gereken hususlarda ittifakla, ittifaka yakın bir
çoğunlukla bunları geçirelim, ondan sonra Parlamento tatile girsin. Nedense, bu
önerilerimize de bir türlü sağlıklı bir yaklaşım gelmedi. 
Şimdi görüşeceğimiz
konular içinde, günlerdir, haftalardır ele alınamayan, özelleştirmeyle ilgili
bir araştırma raporu da var. Her oturumda, bu konuyla ilgili sözcümüz salonda
hazır bulunduğu halde, komisyon olmadığı gerekçesiyle bu konu da görüşülemiyor.
Görüşülmesi gereken birtakım hususlar varken, bunları görüşmeyip, üzerinde
ittifaka varılmamış, tartışmalı, uzlaşılmamış bir konuyu Parlamentonun
gündemine taşımak, ön sıralara getirmek, bu Parlamentoda, ilerleyen
saatlerdeki, ilerleyen günlerdeki çalışmaları da tıkamak noktasına
getirecektir. Bu nedenlerden ötürü, Cumhuriyet Halk Partisi Grubu,
duyarlılığını Yüce Meclise duyurmak istedi. Karşı oluşumuzun nedeni,
görüşülmesine mani olmak değildir; ama, uygun bir ortamda, uzlaşma sağlanarak
görüşülmesinin önünün açılmasıdır.
Sayın Başkan, bu konudaki
düşüncelerimizi böylece özetliyorum; Yüce Meclise saygılar sunuyorum. (CHP
sıralarından alkışlar)
BAŞKAN – Öneriler
aleyhinde konuşan Cumhuriyet Halk Partisi Grup Başkanvekili Sayın Önder Sav'a
teşekkür ediyorum.
Başka söz isteyen var mı
efendim? Yok.
Şimdi, iki grubun ortak
önerisini madde madde yeniden okutup, oylarınıza sunacağım:
Öneriler:
1. Gündemin "Kanun
Tasarı ve Teklifleriyle Komisyonlardan Gelen Diğer İşler" kısmının 289
uncu sırasında bulunan 783 sıra sayılı kanun tasarısının bu kısmın 6 ncı
sırasına alınması önerilmiştir. 
OYA ARASLI (İçel) – Karar
yetersayısının aranılmasını istiyoruz. 
BAŞKAN – Sayın
milletvekilleri, birinci öneriyi okuttum. Öneriyi oylarınıza sunacağım.
Önerinin oylanması sırasında karar yetersayısı istenilmektedir; onun için,
elektronik cihazla oylama yapacağım. 
Sayın milletvekilleri,
oylama için 5 dakika süre vereceğim. Elektronik sisteme giremeyen
arkadaşlarımın teknisyenlerden yardım almalarını rica ediyorum; teknisyenlerin
işaretiyle gerekirse yazılı olarak da oylar verilebilir; ancak, süresi
içerisinde olacak.
Şimdi, oylamayı
başlatıyorum.
(Elektronik cihazla oylama
yapıldı) 
BAŞKAN – Sayın
milletvekilleri, karar yetersayısı vardır; öneri kabul edilmiştir. 
Şimdi, ikinci öneriyi
okutup, oylarınıza sunacağım.
Sayın Araslı, bu oylamada
da karar yetersayısının aranılmasını istiyor musunuz efendim? 
OYA ARASLI (İçel) – Hayır,
istemiyorum...
BAŞKAN – Teşekkür ederim. 
2. Genel Kurulun 10.2.1999
Çarşamba günü 15.00-21.00 saatleri arasında çalışması, 11.2.1999 Perşembe günü
çalışmalarına saat 15.00'te başlayarak gündemin 7 nci sırasına kadar olan
işlerin bitimine kadar çalışmalarına devam etmesi önerilmiştir.
BAŞKAN – Öneriyi
oylarınıza sunuyorum: Kabul edenler... Kabul etmeyenler... Kabul edilmiştir.
3 üncü öneriyi okutup,
oylarınıza sunacağım:
3- Türkiye Büyük Millet
Meclisinin 18 Nisan 1999 Pazar günü yapılması kararlaştırılan milletvekili
genel seçiminin kesin sonuçlarının 2839 sayılı Milletvekili Seçimi Kanununun 37
nci ve Millet Meclisi İçtüzüğünün 3 üncü maddesine göre Yüksek Seçim Kurulunca
Türkiye radyo ve televizyonlarından ilanını takip eden 5 inci gün saat 15.00'te
toplanmak üzere 16.2.1999 Salı gününden itibaren tatile girmesi önerilmiştir.
BAŞKAN – Öneriyi
oylarınıza sunuyorum: Kabul edenler... Kabul etmeyenler... Kabul edilmiştir.
Sayın milletvekilleri,
Türkiye Büyük Millet Meclisi Başkanlığının bir tezkeresi vardır; okutup
bilgilerinize sunacağım:
III. – BAŞKANLIĞIN GENEL KURULA
SUNUŞLARI (Devam)
B) TEZKERELER VE
ÖNERGELER (Devam)
2. – Başbakan A. Mesut Yılmaz ile Bayındırlık ve İskân
Bakanı Yaşar Topçu hakkında kurulan (9/18) ve (9/19) esas numaralı Meclis
Soruşturması Komisyonları raporlarının, yapılan uyarılara rağmen Başkanlığa
sunulmadığına; bu durumun, Anayasanın 100 üncü maddesinin ikinci fıkrası ile
TBMM İçtüzüğünün 110 uncu maddesinin üçüncü fıkrasına aykırı olduğuna ve
TBMMİçtüzüğünün 72 nci maddesi uyarınca görüşme açılarak, Başkanlıkça izlenecek
yöntemin saptanmasına ilişkin TBMMBaşkanlığı tezkeresi (3/1897)
Türkiye Büyük Millet Meclisi Genel Kuruluna
İstanbul-Kurtköy Havaalanı
ihalesi için hazırlanmış olan protokol hükümlerini dikkate almadan, ihalenin
NATO ENF Dairesi tarafından gerçekleştirilmesini sağlamak suretiyle görevini
kötüye kullandığı ve bu eyleminin Türk Ceza Kanununun 240 ıncı maddesine uyduğu
iddiasıyla eski Başbakan Mesut Yılmaz hakkında kurulan (9/18),
Karadeniz sahil yolunun
devamı olan yolların ihalesinde usulsüzlük yaparak devleti zarara uğrattığı ve
bu eyleminin Türk Ceza Kanununun 240 ıncı maddesine uyduğu iddiasıyla
Bayındırlık ve İskân eski Bakanı Yaşar Topçu hakkında kurulan (9/19),
Esas numaralı Meclis
Soruşturması Komisyonları 12.5.1998 tarihli 88 inci Birleşimde kurulmuş,
18.6.1998 tarihinde üye seçimleri yapılmış, görev süreleri 21.10.1998
tarihinden itibaren ikişer ay uzatılmış ve görev süreleri 21.12.1998 tarihinde
sona ermiştir. 
Her iki komisyon da
çalışmalarını, 17.12.1998 tarihinde yaptıkları toplantılarda tamamlayarak
ilgililerin Yüce Divana sevklerine karar vermiş olmalarına ve Anayasanın 100
üncü maddesinin ikinci fıkrasında yer alan amir hükme rağmen görev sürelerinin
bitiş tarihi olan 21.12.1998 tarihine kadar raporlarını Başkanlığımıza
sunmamışlardır. 
Bunun üzerine,
Başkanlığımız, komisyon başkanları Eskişehir Milletvekili Necati Albay ile Ordu
Milletvekili Şükrü Yürür'e 5.1.1999 tarihinde birer yazı yazarak raporlarını
bir an önce Başkanlığımıza sunmalarını istemiş ise de, komisyon başkanları, 7
ve 8 Ocak 1999 tarihli cevabî yazılarında, rapora muhalif olan üyelerin
muhalefet şerhlerinin beklendiğini, raporlarını, bu şerhler tamamlandığında
sunabileceklerini belirtmişlerdir. 
Bilahara Başkanlığımız,
komisyon başkanlarına 11.1.1999 tarihinde birer yazı daha yazarak raporlarını,
muhalefet şerhlerini beklemeden Başkanlığımıza sunmaları gerektiğini
belirtmiştir. 
Bu uyarılara karşın
raporlarını vermeyen komisyon başkanlarına 27.1.1999 tarihinde birer yazı daha
gönderilerek 1 Şubat 1999 Pazartesi günü saat 18.00'e kadar raporlarını
Başkanlığımıza iletmedikleri takdirde, konunun Genel Kurula sunulacağı
bildirilmiştir; ancak, söz konusu raporlar henüz Başkanlığımıza ulaşmamış
bulunmaktadır. 
Bu durumun, Anayasanın 100
üncü maddesinin ikinci fıkrasına ve İçtüzüğün 110 uncu maddesinin üçüncü
fıkrasına aykırı olduğu düşünüldüğünden, İçtüzüğün 72 nci maddesi uyarınca
görüşme açılarak Başkanlığımızca izlenecek yöntemin saptanması bakımından konu,
Genel Kurulun bilgilerine ve takdirlerine sunulur.
 Hikmet
Çetin
 Türkiye
Büyük Millet Meclisi 
 Başkanı
BAŞKAN – Bilgilerinize
sunulmuştur.
OYA ARASLI (İçel) – Sayın
Başkan_
BAŞKAN – Buyurun.
OYA ARASLI (İçel) – Sayın
Başkan, bu konuda, tutumunuz hakkında söz almak istiyorum. Bu, sadece Genel
Kurula okunmakla geçiştirilecek bir husus değildir. Bu konuda, bu tezkerede
istenildiği gibi, burada görüşme açılması ve bu görüşmenin sonucunda da,
izlenecek yol hakkında bir saptama yapılması gerekmektedir.
Yani, bir usul tartışması
açmanıza ve bu konuda görüşlerimizi dile getirmemize imkân vermenizi diliyoruz.
BAŞKAN – Evet Sayın
Araslı.
LÜTFÜ ESENGÜN (Erzurum) –
Sayın Başkan_
BAŞKAN – Buyurun Sayın
Esengün.
LÜTFÜ ESENGÜN (Erzurum) – Sayın
Başkanlığın Genel Kurula hitaben yazdığı yazının son cümlesinden anlaşıldığı
üzere, konu, Genel Kurulun bilgilerine ve takdirlerine sunulur. Sadece bilgiye
sunulan bir yazı, bir olay değil bu; bu konunun, bu yazı muhtevasının, muhakkak
Genel Kurulda tartışılması, bu Anayasa ihlalinin, bu İçtüzük ihlalinin, bu
siyasî ahlak ihlalinin burada dile getirilmesi ve çözüm aranılması lazım.
Bilgilerinize sunulmuştur denilip de geçiştirilmesi mümkün değildir.
BAŞKAN – Anlaşıldı
efendim.
Buyurun Sayın İyimaya.
AHMET İYİMAYA (Amasya) –
Sayın Başkanım, gerçekten, tamamlanmış olan bir raporun ve dosyanın
Parlamentoya intikal etmemesi, sadece bir İçtüzük ihlali değil, doğrudan
doğruya Anayasa ihlalidir. Parlamentonun veya behemehal Meclis Başkanının bu
konuyu ele alması, konuya el atması ve bu dönemde çözüme bağlaması
gerekmektedir. Bu konuda bir usul tartışması açılabilir.
BAŞKAN – Teşekkür ederim
Sayın İyimaya.
Buyurun Sayın Öney.
METİN ÖNEY (İzmir) – Sayın
Başkanım, Türkiye Büyük Millet Meclisinin çalışma şekli ve nelerin
görüşüleceğine dair, ayrıntılı bir biçimde, hem Anayasada hem İçtüzükte bir
düzenleme yapılmıştır. Her tezkerenin burada tezekkür edilmesi mümkün değildir;
kanun tasarısı, kanun teklifi, Meclis araştırması, Meclis soruşturması, hükümet
tezkeresi veya genel görüşme gibi önergeler olması icap eder. 
OYA ARASLI (İçel) –
Meclisin iç düzeniyle ilgili bir husustur; bunu da görüşmeye yetkimiz var.
METİN ÖNEY (İzmir) – Her
meselenin burada görüşülmesi mümkün değildir. Müzekkere veya tezkere, bilgilendirilmek
için yazılmıştır. 
Bu itibarla, bu konuda
tutumunuz doğrudur; herhangi bir müzakere açılması, mevcut yasa ve İçtüzük
gereğince mümkün değildir. Bunu arz etmek istiyorum efendim.
BAŞKAN – Teşekkür ederim.
Şimdi, değerli
arkadaşlarım...
OYA ARASLI (İçel) –
Efendim, Meclis, kendi iç düzeni hakkında kural koyamayacak da ne yapacak yani?
BAŞKAN – Sayın Araslı,
karşılıklı konuşmayalım efendim.
Ben, şöyle bir öneride
bulunmak istiyorum: Bu konuda yapılması gereken işlemle ilgili, Sayın Meclis
Başkanıyla aynı görüşleri paylaşamıyorum bugünkü oturumu yöneten Başkanvekili
olarak. Böyle bir durumda, değerli grup temsilcileri, benim tutumumla ilgili
bir tartışma başlatmak isteyebilirler; bunu da, doğal karşılıyorum; ancak, şu
aşama yerine, eğer, bu talebinizi, bu birleşim içerisinde olmak kaydıyla,
çalışmalarımızın biraz ilerlediği bir süreçte değerlendirirseniz, bir usul
tartışması açacağım.
OYA ARASLI (İçel) – Sayın
Başkan...
BAŞKAN – Yani, şimdi de
açabilirim; ancak...
OYA ARASLI (İçel) – Bundan
önemli ne olabilir?! Lütfen... Bir anayasa düzeni ihlal ediliyor; bundan önemli
hangi konu olabilir Türkiye'de?! Bakınız, 27 Mayısta, hukuka aykırı
hareketlerin sabrı taşıran son damlasını oluşturan...
BAŞKAN – Efendim, ben,
konunun...
OYA ARASLI (İçel) –
...komisyon olayı, bundan daha az önemli bir komisyon olayı değildir. 
BAŞKAN – Sayın Araslı...
OYA ARASLI (İçel) – Bu,
bundan daha az önemli değil. Eğer, anayasa düzenini şu Meclisin çatısı altında
behemehal yerine oturtmazsak, koruyamazsak, bundan sonra atacağımız adımların
hiçbirinde sağlıklı yerlere varamayız.
BAŞKAN – Sayın Araslı,
Mecliste, önem derecesine göre konular görüşülmez. Mecliste, belirlenmiş olan
bir gündem vardır; gündemdışı konuşmalarla başlarız, oturumun sonunda, bazen...
OYA ARASLI (İçel) – Sayın
Başkan, gündemde bu; işte, önümüzde...
BAŞKAN – ... Anayasa
oylaması yaparız. Yani, bir tartışmanın önce veya sonra yapılması, onun
önemsizliği veya çok önemli olduğu anlamında bir değer hükmü ifade etmez.
OYA ARASLI (İçel) –
Efendim, gündemde; önümüzde... Neyi bekliyoruz?..
BAŞKAN – Sadece, sizlere
bir öneride bulunuyorum; diyorum ki: Bu birleşim içerisinde usul tartışması
yapalım, ona ben hak veriyorum; çünkü...
ÜLKÜ GÜNEY (Bayburt) –
Sunuşun neyini usul tartışması yapacağız Sayın Başkan?
BAŞKAN – Efendim, hayır;
sunuş değil...
OYA ARASLI (İçel) – Niye
kaçıyorsunuz Sayın Başkan?... Neyi görüşmek istemiyorsunuz?..
BAŞKAN – Sayın Güney,
sunuşun değil; benim tutumumla ilgili.
ÜLKÜ GÜNEY (Bayburt) –
Başka türlü getirin, görüşelim; ama, bu sunuşu burada tartışma... Şimdiye kadar
böyle bir şey gördünüz mü; böyle bir şey yapıldı mı hiç?
OYA ARASLI (İçel) –
Neresi... Ne gelecek? Beklemeye tahammülü var mı bu konunun?!. 
ÜLKÜ GÜNEY (Bayburt) –
Böyle bir şey yapıldı mı?
OYA ARASLI (İçel) – Hesap
verilsin!.. Temiz toplum başka nasıl olacak ülkemizde?!.
ÜLKÜ GÜNEY (Bayburt) –
Sakin olun; bağırarak çözüm bulunamaz.
OYA ARASLI (İçel) – Çok
sakin oldum... İkibuçuk ay anayasal süre verildi...
BAŞKAN
– Sayın Güney, burada yapacağımız tartışma benim tutumumla ilgili bir
tartışmadır. 
ÜLKÜ GÜNEY (Bayburt) –
Sunuşta olmuyor Sayın Başkan...
BAŞKAN – Başkanların
yaptıkları işlemlerle ilgili böyle taleplerde bulunulabilir ve o yerine
getirilir; ama, bu talebi şimdi değil, çalışmaların belli bir sürecinden sonra
yerine getirelim düşüncesindeyim.
OYA ARASLI (İçel) – Ne
zaman efendim?.. Yani, gündemi erteleyebilmek için de bir karar lazım Sayın
Başkan.
LÜTFÜ ESENGÜN (Erzurum) –
Sayın Başkan, o görüşmenin, o müzakerenin şimdi yapılması lazım. Birazdan, kanun
teklif ve tasarılarının görüşülmesine başlandığı takdirde onu görüşmeye imkân
bulunamaz, ola ki ihtimal bulunamaz; şu anda gündeme geldi, hemen görüşelim.
SAFFET ARIKAN BEDÜK
(Ankara) – Sayın Başkan...
BAŞKAN – Kanun tasarı ve
tekliflerine geçmeden önce usul tartışmasını açacağım. Zaten, kanun tasarı ve
tekliflerine geçersek, onun süreci otomatik bir süreçtir; araya usul tartışması
sokmam mümkün değil.
Buyurun Sayın Bedük.
SAFFET ARIKAN BEDÜK
(Ankara) – Sayın Başkan, bizim üzerinde durduğumuz, sizin tutumunuzla ilgili
usul tartışması değildir; Meclis Başkanlığının getirmiş olduğu konu üzerinde
görüşmeye yöneliktir. Dolayısıyla, sizin tutumunuzla ilgili, gelecekte, bu
birleşimin daha sonraki saatlerinde bir usul tartışmasına gerek olmadığı
kanaatini taşıyoruz.
Teşekkür ederim.
BAŞKAN – Evet...
MAHMUT YILBAŞ (Van) –
Meclis Başkanı komisyonları çalıştırmakla mükelleftir; eğer çalıştıramadıysa,
burada tartışacak pek bir şey yok zaten...
BAŞKAN – Değerli
arkadaşlarım "Sunuşlar" bölümü ve bazı komisyonların üye seçimiyle
ilgili bir bölüm var; kanun tasarı ve tekliflerinden önce, bu konuya döneceğim,
o zaman talebinizi dikkate alarak, usul tartışmasını açacağım.
SAFFET ARIKAN BEDÜK
(Ankara) – Sayın Başkan, Meclis Başkanı, soruşturma komisyonlarının görevlerini
ve çalışma usul ve esaslarını takip etmekle görevlidir ve denetleme yetkisi
vardır. Bu itibarla, soruşturma komisyonlarının görevini yapmaması hadisesinin
doğrudan doğruya Meclis Başkanı tarafından değerlendirilmesi gerekmektedir;
ancak, bu oturumu yöneten siz Sayın Başkanvekilimizin tutumuyla ilgili bir usul
tartışması açılmasına ihtiyaç olmadığı kanaatini taşıyorum.
Teşekkür ederim.
BAŞKAN – Arkadaşlarımız, o
konuda talepte bulundular. Benim görüşüm, böyle bir konunun Genel Kurulda
müzakere edilemeyeceği doğrultusundadır ve şu ana kadar ortaya konulan
görüşlerle, bazı grupların görüşleriyle bağdaşmamaktadır. Böyle bir tutum
içerisinde olduğumdan, benim tutumum hakkında söz isteyen arkadaşlarla bir usul
müzakeresi yapılması imkânı vardır diyorum; sadece, yeri konusunda, kanun
tasarı ve tekliflerine geçmeden önce, yapılması gereken birtakım işlemlerin
arkasından bu talebi ortaya koyarlarsa, tartışırız. 
OYA ARASLI (İçel) – Talep
ediyoruz Sayın Başkan.
MAHMUT YILBAŞ (Van) –
Milletin Meclisinde, burada tartışılmazsa, nerede tartışılacak?!
BAŞKAN – Efendim,
tartışılmaz diye bir şey yok.
MAHMUT YILBAŞ (Van) –
Başka neyi tartışacaksınız burada?!
BAŞKAN – Sayın Yılbaş,
tartışılmayacak hiçbir konu yok. Zaten...
MAHMUT YILBAŞ (Van) –
Tartışılsın, değerlendirilsin burada...
BAŞKAN – Tamam efendim,
değerlendirilir...
MAHMUT YILBAŞ (Van) – Ne
kaçırıyorsunuz ki Meclisten siz?!
ÜLKÜ GÜNEY (Bayburt) – Siz
anlamadınız bu konuyu Sayın Yılbaş...
MAHMUT YILBAŞ (Van) – Siz
çok iyi anlıyorsunuz... 
BAŞKAN – Sayın Yılbaş, şu
andaki...
MAHMUT YILBAŞ (Van) – Çok
güzel anlıyorsunuz siz!.. Her şeyi anlıyorsunuz!..
BAŞKAN – Sayın Yılbaş...
MAHMUT YILBAŞ (Van) –
Buyurun efendim.
BAŞKAN – Sayın Yılbaş,
uygun olduğu takdirde, İçtüzüğe uygun bir şekilde, zatıâlinize de müzakereler
içerisinde, hem de kürsüden söz verdim. Yerinizden, böyle, bir şeyler söylemeye
hiç ihtiyaç yok. Benim müzakere usulümü de üslubumu da zatıâliniz biliyorsunuz.
İçtüzüğe uygun bir şekilde sizin görüşlerinizi de tespit ederiz. 
Sayın milletvekilleri...
ÖNDER SAV (Ankara) – Sayın
Başkan... Sayın Başkan... 
BAŞKAN – Buyurun Sayın
Sav. 
ÖNDER SAV (Ankara) –
Efendim, Meclis Başkanlık Divanı bir bütündür. Meclis Başkanı bir yazı yazıyor.
Siz, burada, o Başkana vekâlet ediyorsunuz, vakâleten görev yapıyorsunuz;
Meclis Başkanı ayrı düşünecek, zatıâliniz ayrı düşüneceksiniz... Bu konunun
bile çözümünün yeri burası değil. Siz, bu konuyu çözümsüz bırakarak bir yere
götüremezsiniz; bunu, usulünüz konusunda bir tartışmayla da geçiştiremezsiniz.
İçtüzüğümüz gayet açık, 14 üncü maddede "Türkiye Büyük Millet Meclisi
komisyonlarını denetlemek; işlerde birikme olması halinde komisyon başkanı ve
üyelerini uyarmak ve durumu Genel Kurulun bilgisine sunmak..." deniliyor. 
Meclis Başkanı üç defa
yazı yazmış, cevap alamamış...
BAŞKAN – Sayın Sav, bunlar
biraz önce... 
ÖNDER SAV (Ankara) –
"Ben denetleyemiyorum, uyarı görevimi yapamıyorum" diye şikâyet
ediyor, siz "benim tutumum hakkında" diyorsunuz. 
BAŞKAN – Hayır. 
Ben, Sayın Başkanın
görüşlerini, tezkere halinde Genel Kurulda okuttum; benim görevim bundan
ibarettir diyorum. Bu görüşü ifade ettim. Siz de, bu görüşün yanlış olduğunu
söylediniz. Onu da, usulü dairesinde müzakere ederiz, görüşürüz dedim. Yoksa,
Başkanla her zaman aynı görüşü paylaşmamız mümkün değil. Esasen, Sayın Başkan
burada bir görüş beyan etmiyor; Sayın Başkan, bu konuda Genel Kurulun
bilgilerine sunma görevini yerine getiriyor, o görevin bir parçası olarak ben
de okuttum burada. 
OYA ARASLI (İçel) –
Uygulanacak yol hakkında görüş belirlemeye...
ÖNDER SAV (Ankara) –
Harekete geçirmek için yardım istiyor Türkiye Büyük Millet Meclisinden. 
BAŞKAN – Efendim onu da
tartışacağız.
Bilgiye sunmadan sonra her
milletvekili, bu aldığı bilgilerle, kendisinin, grubunun veya Genel Kurulun
yapacağı bir işlem varsa, zaten onları yapmaya çalışacak. Bunlara mani olan bir
durum içerisinde değiliz. 
Ben, kendi tutumumla
ilgili, neden böyle davrandığımla ilgili gerekçelerimi de henüz açıklamadım.
Yani, bunların hepsinin cevaplarını
bulacaksınız, belki itirazınız da kalmayabilir; ama, şu anda, söylediğim gibi
bu talebinizi biraz sonra tekrarladığınız takdirde usul müzakeresi açacağım. 
Teşekkür ediyorum. 
Sayın milletvekilleri,
İzmit Körfez Geçiş Projesi ihalesinde devletin zarara uğratılmasına göz yumarak
görevini kötüye kullandığı iddiasıyla eski Başbakan Mesut Yılmaz hakkında
kurulan (9/33) esas numaralı Meclis Soruşturması Komisyonu bugüne kadar görev
bölümü yapamamıştır. Bu Komisyona seçilmiş bulunan sayın üyelerin, 11 Şubat
1999 Perşembe günü saat 11.00'de Ana Bina Birinci Bodrum Genel Evrak karşısı
475 numaralı Meclis Soruşturması Komisyonları Toplantı Salonunda toplanarak
başkan, başkanvekili, sözcü ve kâtip seçimini yapmalarını rica ediyorum.
Sosyal Sigortalar Kurumu
Genel Müdürlüğünce 1996 yılında özürlülerin memurluğa alınması için açılan
sınavda mevzuata aykırı ve usulsüz işlemler yapılmasına göz yumarak görevini
ihmal ettiği ve kötüye kullandığı iddiasıyla Çalışma ve Sosyal Güvenlik eski
Bakanı Mustafa Kul hakkında kurulan (9/34) esas numaralı Meclis Soruşturması
Komisyonu da bugüne kadar görev bölümü yapamamıştır. Bu Komisyona seçilmiş
bulunan sayın üyelerin, 11 Şubat 1999 Perşembe günü saat 14.00'te Halkla
İlişkiler Binası B Blok Alt Zemin 6 ncı Banko karşısındaki Meclis Soruşturması
Komisyonları Toplantı Salonunda toplanarak başkan, başkanvekili, sözcü ve kâtip
seçimini yapmalarını rica ediyorum.
MAHMUT YILBAŞ (Van) –
Meclis tatile girdi Sayın Başkan, burada oturup da vazife taksimi yapmanın bir
anlamı yok.
SAFFET ARIKAN BEDÜK
(Ankara) – Ayağa kalkıp da konuşun...
BAŞKAN – Fiilî usul ihdas
ediliyor.
İzmit Körfez Geçiş Projesi
ihalesinde ihale usul ve esaslarını ihlal ederek rekabet ortamının oluşmasını
önlediği, firma seçiminde yanlı davranarak devleti zarara uğratmak suretiyle
görevini kötüye kullandığı iddiasıyla Bayındırlık ve İskân eski Bakanı Yaşar
Topçu hakkında kurulan (9/39) esas numaralı Meclis Soruşturması Komisyonu
bugüne kadar görev bölümü yapamamıştır. Bu Komisyona seçilmiş bulunan sayın
üyelerin, 11 Şubat 1999 Perşembe günü saat 12.00'de Ana Bina Birinci Bodrum
Genel Evrak karşısı 475 nolu Meclis Soruşturması Komisyonları Toplantı
Salonunda toplanarak, başkan, başkanvekili, sözcü ve kâtip seçimini yapmalarını
rica ediyorum.
Yasadışı örgütlerle ve
mensuplarıyla birlikte hareket ettikleri, örgüt mensuplarının işledikleri
suçların ortaya çıkarılmasını engelledikleri ve suçluları himaye ettikleri,
devlet ihalelerinde çetelerle işbirliği yaptıkları, hükümetin çeteler ve mafya
ile mücadelede izlediği politikanın başarıya ulaşmasını engelleyerek
görevlerini kötüye kullandıkları iddiasıyla eski Başbakan Mesut Yılmaz, Devlet
eski Bakanı Eyüp Aşık ve Bayındırlık ve İskân eski Bakanı Yaşar Topçu
haklarında kurulan (9/40, 41) esas numaralı Meclis Soruşturması Komisyonu,
görev bölümü yapamamıştır. Bu komisyona seçilmiş bulunan sayın üyelerin, 11
Şubat 1999 Perşembe günü saat 14.00'te Ana Bina Birinci Bodrum Genel Evrak
karşısı 475 nolu Meclis Soruşturması Komisyonları Toplantı Salonunda
toplanarak, başkan, başkanvekili, sözcü ve kâtip seçimini yapmalarını rica
ediyorum.
Telsim ve Türkcell
firmalarıyla imzalanan sözleşmelere ve 4046 numaralı Özelleştirme Kanunu
hükümlerine aykırı davranmak suretiyle devleti gelir kaybına uğratarak
görevlerini kötüye kullandıkları iddiasıyla eski Başbakan Mesut Yılmaz ve
Ulaştırma eski Bakanı Necdet Menzir haklarında kurulan (9/42) esas numaralı
Meclis Soruşturması Komisyonu da, görev bölümü yapamamıştır. Bu komisyona
seçilmiş bulunan sayın üyelerin, 11 Şubat 1999 Perşembe günü saat 11.00'de
Halkla İlişkiler Binası B Blok Alt Zemin 6 ncı Banko karşındaki Meclis
Soruşturması Komisyonları Toplantı Salonunda toplanarak, başkan, başkanvekili,
sözcü ve kâtip seçimini yapmalarını rica ediyorum.
Türk Ticaret Bankasının
satışı ihalesiyle ilgili olarak ortaya atılan yolsuzluk iddiaları konusunda
gerekli tedbirleri almayarak görevlerini kötüye kullandıkları iddiasıyla devlet
eski Bakanı Güneş Taner ve eski Başbakan Mesut Yılmaz haklarında kurulan (9/43)
esas numaralı Meclis Soruşturması Komisyonu da, görev bölümü yapamamıştır. Bu
komisyona seçilmiş bulunan sayın üyelerin, 11 Şubat 1999 Perşembe günü saat
12.00'de Halkla İlişkiler Binası B Blok Alt Zemin 6 ncı Banko karşısındaki
Meclis Soruşturması Komisyonları Toplantı Salonunda toplanarak, başkan,
başkanvekili, sözcü ve kâtip seçimini yapmalarını rica ediyorum.
Meclis soruşturması
komisyonlarının toplantı gün ve saatleri ayrıca ilan tahtalarına da asılmıştır.
Sayın milletvekilleri,
şimdi "Özel Gündemde Yer Alacak İşler" kısmına geçiyoruz.
V. – GENSORU, GENEL GÖRÜŞME, MECLİS SORUŞTURMASI VE
MECLİS ARAŞTIRMASI
A) GÖRÜŞMELER
1. –
İstanbul Milletvekili Halit Dumankaya ve 13 arkadaşı, Zonguldak Milletvekili
Necmettin Aydın ve 19 arkadaşı, Konya Milletvekili Veysel Candan ve 12
arkadaşı, Kocaeli Milletvekili Necati Çelik ve 23 arkadaşı, Kütahya
Milletvekili Emin Karaa ve 22 arkadaşı, İzmir Milletvekili Işın Çelebi ve 25
arkadaşı, Zonguldak Milletvekili Tahsin Boray Baycık ve 22 arkadaşı ile Hatay
Milletvekili Fuat Çay ve 25 arkadaşının, özelleştirme uygulamalarıyla ilgili
usulsüzlük ve yolsuzluk iddialarını araştırarak alınması gereken tedbirleri
tespit etmek amacıyla Meclis araştırması açılmasına ilişkin önergeleri ve
(10/19, 29, 40, 88, 98, 127, 150, 166) esas numaralı Meclis Araştırması
Komisyonu raporu (S. Sayısı : 743)
BAŞKAN – Genel Kurulun
10.11.1998 tarihli 16 ncı Birleşiminde alınan karar gereğince, bu kısmın 1 inci
sırasında yer alan, özelleştirme uygulamalarıyla ilgili usulsüzlük ve yolsuzluk
iddialarını araştırarak alınması gereken tedbirleri tespit etmek amacıyla Anayasanın
98 inci ve İçtüzüğün 104 ve 105 inci maddeleri uyarınca kurulmuş bulunan
(10/19, 29, 40, 88, 98, 127, 150, 166) esas numaralı Meclis Araştırması
Komisyonunun 743 sıra sayılı raporu üzerindeki genel görüşmeye başlayacağız.
Komisyon?.. 
Komisyon bulunmadığı için
görüşme ertelenmiştir.
MAHMUT YILBAŞ (Van) –
Sayın Başkan, müsaade ederseniz, usul hakkında birkaç kelime söyleyebilir
miyim?
BAŞKAN – Hayır efendim. 
Şimdi, bir işlemin
ortasında bulunuyorum; o işlem tamamlandıktan sonra hangi konuda usul hakkında
söz istediğinizi öğrenirim.
Gündemin "Oylaması
Yapılacak İşler" kısmına geçiyoruz.
VI. – OYLAMASI YAPILACAK İŞLER
1. – Bilecik
Milletvekili Bahattin Şeker’in, milletvekilliğinden istifa etmesi nedeniyle
Anayasa’nın 84 üncü maddesi gereğince Türkiye Büyük Millet Meclisi üyeliğinin
düşmesinin oylaması.
BAŞKAN – Bilecik
Milletvekili Bahattin Şeker'in milletvekilliğinden istifa etmesi nedeniyle,
Anayasanın 84 üncü, İçtüzüğün 135 ve 136 ncı maddeleri gereğince üyeliğinin
düşmesinin oylamasını yapacağız.
İstifanın geçerli olduğu
Başkanlık Divanınca tespit edilmiştir.
İstifa tezkeresini
okutuyorum:
Türkiye Büyük Millet Meclisi Başkanlığına
 Ankara
Gördüğüm lüzum üzerine
milletvekilliğimden istifa ediyorum.
Gereğinin yapılmasını
saygılarımla arz ederim. 14.1.1999
 Bahattin
Şeker
 Bilecik
BAŞKAN – Şimdi, istifa
tezkeresini oylarınıza sunuyorum:
SAFFET ARIKAN BEDÜK
(Ankara) – Karar yetersayısının aranılmasını istiyorum.
BAŞKAN – Karar
yetersayısının aranılmasını istiyorsunuz. 
Elektronik cihazla oylama
yapacağım.
Değerli arkadaşlarım,
oylama süresi 5 dakikadır. 
Bu süre içerisinde
elektronik sistemle oylarını kullanamayan arkadaşlarım, teknisyenlerden, teknik
görevlilerden yardım alabilirler; eğer sonuç alınamazsa, yazılı olarak da
oylarını kullanabilirler. 
Oyların, süresi içinde
kullanılması lazım. 
Değerli arkadaşlarım,
kabul oyu, üyeliğin düşmesi anlamına; ret oyu ise, üyeliğin düşmesinin kabul
edilmediği anlamına gelecektir.
MAHMUT YILBAŞ (Van) –
Reddedersek, askere gitmeyecek mi efendim?
BAŞKAN – Bu yaptığımız
oylama, sadece üyelikle ilgili bir konudur efendim.
Değerli arkadaşlarım,
oylama işlemi başlamıştır.
(Elektronik cihazla oylama
yapıldı)
BAŞKAN – Sayın
milletvekilleri, yapılan oylama sonucunda karar yetersayısının bulunmadığı
anlaşılmıştır. 
Saat 17.00'de toplanmak
üzere, birleşime ara veriyorum.
Kapanma Saati : 16.34

İKİNCİ OTURUM
Açılma Saati : 17.00
BAŞKAN : Başkanvekili Hasan KORKMAZCAN
KÂTİP ÜYELER : Hüseyin YILDIZ (Mardin), Ahmet DERİN
(Kütahya)


BAŞKAN
– Türkiye Büyük Millet Meclisinin 52 nci Birleşiminin İkinci Oturumunu
açıyorum.
Sayın milletvekilleri,
Birinci Oturumda, Bilecik Milletvekili Bahattin Şeker'in üyeliğinin düşmesi
için yaptığımız oylama esnasında, Anayasanın 96 ncı ve İçtüzüğün 146 ncı maddeleri
uyarınca karar yetersayısının aranılması istenildi; karar yetersayısı
bulunamadığı için birleşime ara vermiştim.
VI. – OYLAMASI YAPILACAK İŞLER (Devam)
1. – Bilecik
Milletvekili Bahattin Şeker’in, milletvekilliğinden istifa etmesi nedeniyle
Anayasa’nın 84 üncü maddesi gereğince Türkiye Büyük Millet Meclisi üyeliğinin
düşmesinin oylaması. (Devam)
BAŞKAN – Şimdi, oylamayı
tekrarlayacağız. Karar yetersayısının aranılması istenildiği için, bu oylamayı
da elektronik sistemle yapacağız.
Oylama süresi 5 dakikadır.
Oylamaya başlıyoruz.
(Elektronik cihazla oylama
yapıldı) 
BAŞKAN – Sayın
milletvekilleri, bu oylamada da karar yetersayısı bulunamamıştır. 
Birleşime kısa bir süre
ara versem tekrar toplanılamayacağını görüyorum; ancak, saat 15.00'te kabul
edilen grup önerileri doğrultusunda, bu akşam saat 21.00'e kadar çalışma
süremiz var. Bu sebeple, 19.30'da tekrar toplanmak üzere birleşime ara
vereceğim. Arkadaşlarımın dağılmamaları bakımından restoranda yemek de
hazırlanmıştır, arkadaşlarımız yemeklerini yiyebilirler. 
19.30'da tekrar toplanmak
üzere, birleşime ara veriyorum.
Kapanma Saati : 17.08 


ÜÇÜNCÜ OTURUM
Açılma Saati : 19.30
BAŞKAN : Başkanvekili Hasan KORKMAZCAN
KÂTİP ÜYELER : Ahmet DERİN (Kütahya), Kadir BOZKURT
(Sinop)


BAŞKAN – Türkiye Büyük
Millet Meclisinin 52 nci Birleşiminin Üçüncü Oturumunu açıyorum. 
Bundan önceki oturumda,
Bilecik Milletvekili Bahattin Şeker'in üyeliğinin düşürülmesine ilişkin
oylamayı yapıyorduk; oylama sırasında karar yetersayısının aranılması isteminde
bulunuldu ve yapılan oylama sonucunda iki defa karar yetersayısının
bulunamadığı anlaşıldı. 
VI. – OYLAMASI YAPILACAK İŞLER (Devam)
1. – Bilecik
Milletvekili Bahattin Şeker’in, milletvekilliğinden istifa etmesi nedeniyle
Anayasa’nın 84 üncü maddesi gereğince Türkiye Büyük Millet Meclisi üyeliğinin
düşmesinin oylaması. (Devam)
BAŞKAN – Şimdi, tekrar,
kaldığımız yerden oylamaya devam edeceğiz. Karar yetersayısı arayacağım ve
elektronik sistemle oylama yapacağım. Oylamanın süresi 5 dakikadır; cihaza
giremeyen arkadaşlarım, teknik servisten yardım alabilirler ve eğer sisteme
dahil olamıyorlarsa, süresi içinde, Başkanlığa yazıyla müracaat ederek oylarını
kullanabilirler. 
Değerli arkadaşlarım,
tekrar hatırlatayım, oylamada "kabul" üyeliğin düşmesi anlamına gelir
"ret" üyeliğin düşmesinin kabul edilmediği anlamına gelir.
Değerli arkadaşlarım,
oylama işlemi başlamıştır. 
(Elektronik cihazla oylama
yapıldı)
BAŞKAN – Sayın
milletvekilleri, yapılan oylama sonucunda karar yetersayısı bulunamamıştır. 
Bugün saat 21.00'e kadar
çalışma kararı almıştık; ancak, mevcut sayıya göre ve bundan önce verdiğimiz
aralara göre, bu akşam karar yetersayısı bulunması imkânını görmüyorum; bu
sebeple, birleşimi kapatacağım.
Özelleştirme
uygulamalarıyla ilgili usulsüzlük ve yolsuzluk iddialarını araştırmak amacıyla
kurulan Meclis araştırması komisyonunun 743 sıra sayılı raporunu görüşmek;
Bilecik Milletvekili Bahattin Şeker'in, milletvekilliğinden istifa etmesi
nedeniyle, Türkiye Büyük Millet Meclisi üyeliğinin düşmesinin oylamasını yapmak
ve kanun tasarı ve tekliflerini sırasıyla görüşmek için, 11 Şubat 1999 Perşembe
günü saat 15.00'te toplanmak üzere, birleşimi kapatıyorum.
Kapanma Saati : 19.40


VII. – SORULAR VE CEVAPLAR
A) YAZILI SORULAR VE CEVAPLARI
1. –
İstanbul Milletvekili Halit Dumankaya’nın, 20 nci Dönem milletvekillerinin
sağlık harcamalarına ilişkin sorusu ve Türkiye Büyük Millet Meclisi Başkanı
Hikmet Çetin’in yazılı cevabı (7/6767)
Türkiye Büyük Millet
Meclisi Başkanlığına
Aşağıdaki sorularımın
Meclis Başkanı Sayın Hikmet Çetin tarafından yazılı olarak cevaplandırılmasını
saygılarımla arz ederim. 14.1.1999
 Halit
Dumankaya
 İstanbul
Soru : 20 nci Dönem
Milletvekillerinin sağlık ve tedavi giderlerinin miktarı nedir, tek tek açıklar
mısınız?
Soru : 20 nci Dönemde hiç
sağlık harcaması yapmıyan Milletvekillerini tek tek açıklar mısınız?
Soru : Yapılan sağlık ve
tedavi harcamalarının partiler bazında oranı nedir?
Soru : Eski
Milletvekillerinin sağlık ve tedavi harcamalarının tutarı nedir?Tüm sağlık
harcamalarındaki oranı nedir-

 T.C.
 Türkiye Büyük Millet Meclisi Başkanlığı 11.2.1999
 Genel Sekreterliği
 Kanunlar ve Kararlar Dairesi Başkanlığı
 Sayı : A.01.0.GNS.0.10.00.02-7/6767-16860/38917

Sayın Halit Dumankaya
İstanbul Milletvekili
İlgi : 14.1.1999 tarihli
yazılı soru önergeniz.
20 nci Dönem
milletvekillerinin sağlık harcamalarına ilişkin ilgi önergenizde yer alan
sorularınıza cevap oluşturan listeler ilişikte sunulmuştur.
Bilgilerinizi rica ederim.
Saygılarımla.
 Hikmet
Çetin
 Türkiye
Büyük Millet Meclisi
 Başkanı


DİĞER
KISIMLAR FİLME ALINDIĞI İÇİN ÇEVİRİ YAPILAMADI


BİRLEŞİM
53’NİN SONU





















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












