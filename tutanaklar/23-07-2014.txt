



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 124’üncü
Birleşim
 23
Temmuz 2014 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Diyarbakır Milletvekili Cuma İçten’in, Gazze’de
yaşanan insanlık dramına ilişkin gündem dışı konuşması
2.- Mardin Milletvekili Erol Dora’nın, Mardin’in Midyat
ilçesindeki elektrik kesintilerine ilişkin gündem dışı konuşması
3.- Artvin Milletvekili Uğur Bayraktutan’ın, Artvin’in
Murgul ilçesinin Damar köyünde yaşanan sorunlara ilişkin gündem dışı konuşması
V.- AÇIKLAMALAR
1.- İstanbul
Milletvekili Mehmet Akif Hamzaçebi’nin, Kadir Gecesi’nde insanlığa, ülkemize ve
bölgemize huzur ve barış getirmesine vesile olmasına ve Filistin’e yapılan
saldırının sona ermesini dilediğine, bir kısım emniyet personeline yapılan
hukuksuz operasyonları kınadığına ilişkin açıklaması
2.- Şanlıurfa Milletvekili Abdulkerim Gök’ün, İslam
âleminin Kadir Gecesi’ni kutladığına ve bu gecenin İslam coğrafyasında akan
kanın durmasına vesile olmasını dilediğine ilişkin açıklaması
3.- Balıkesir Milletvekili Namık Havutça’nın, Bandırma
Belediyesinde itfaiye hizmetleriyle ilgili yaşanan sorunlara ilişkin açıklaması
4.- Kocaeli Milletvekili Haydar Akar’ın, yaşanan işçi
kıyımlarına ve Hükûmeti, işçi kıyımlarına son vermek için gerekli tedbirleri
almaya davet ettiğine ilişkin açıklaması
5.- Bursa Milletvekili İlhan Demiröz’ün, Bursa’nın
Gemlik ilçesinin Gençali Mahallesi’nde yaşanan sorunlara ilişkin açıklaması
6.- Çanakkale Milletvekili Ali Sarıbaş’ın, Gökçeada’da
kurulacak depolama tesisinin çevreye vereceği zararlara ilişkin açıklaması
7.- İstanbul Milletvekili Celal Dinçer’in,
Filistinlilere yapılan katliamı ve AKP’nin büyükşehirlerde yaptığı partizanca
tutumları kınadığına ilişkin açıklaması
8.- İstanbul Milletvekili Mahmut Tanal’ın, İslam
âleminin Kadir Gecesi’ni kutladığına ve engelli vatandaşların mağduriyetinin
giderilmesi için kamuda açık bulunan 25 bin engelli kadrosuna atama yapılmasını
talep ettiğine ilişkin açıklaması
9.- Adana Milletvekili Seyfettin Yılmaz’ın, Kadir
Gecesi’nin İslam âlemine hayırlar getirmesini, İslam coğrafyasında akan kanın
bir an önce durmasını dilediğine ve Adana’daki Suriyelilerin durumuna ilişkin
açıklaması
10.- Gaziantep Milletvekili Ali Serindağ’ın,
Gaziantep’teki Suriyelilerin durumuna ilişkin açıklaması
11.- İzmir Milletvekili Oktay Vural’ın, Erzurum
Kongresi’nin 95’inci yıl dönümüne ve Kadir Gecesi’ni kutladığına ilişkin
açıklaması 
VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Kars Milletvekili Mülkiye Birtane ve 21
milletvekilinin, bireysel silahlanmanın sonuçlarının araştırılarak alınması
gereken tedbirlerin belirlenmesi amacıyla Meclis araştırması açılmasına ilişkin
önergesi (10/1037)
2.- Manisa Milletvekili Hasan Ören ve 19
milletvekilinin, çıkarılacak olan büyükşehir beledtiyeleriyle ilgili yasayla
Manisa’nın da büyükşehir yapılmasının Manisa’ya etkilerinin araştırılarak
alınması gereken tedbirlerin belirlenmesi amacıyla Meclis araştırması
açılmasına ilişkin önergesi (10/1038)
3.- Ardahan Milletvekili Ensar Öğüt ve 19
milletvekilinin, hayvan üreticilerinin sorunlarının araştırılarak alınması
gereken tedbirlerin belirlenmesi amacıyla Meclis araştırması açılmasına ilişkin
önergesi (10/1039)
VII.- ÖNERİLER
A) Siyasi Parti Grubu Önerileri
1.- MHP Grubunun, Muğla Milletvekili Mehmet Erdoğan ve
arkadaşları tarafından, özel güvenlik görevlisi vatandaşların mevcut
sorunlarının tespit edilmesi, bu sorunların giderilmesi ve yapılacak yasal
düzenlemeler de dâhil olmak üzere alınması gereken önlemlerin araştırılması
amacıyla 16/5/2013 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, Genel Kurulun 23 Temmuz 2014 Çarşamba
günkü birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
2.- CHP Grubunun, Manisa Milletvekili Sakine Öz ve
arkadaşları tarafından, Erzurum ili Palandöken ilçesinde bulunan TÜRK TELEKOM
atlama kulelerinde toprak kayması sonucu meydana gelen hasarın tüm boyutlarıyla
araştırılması amacıyla 21/7/2014 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 23
Temmuz 2014 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi 
VIII.- SATAŞMALARA İLİŞKİN KONUŞMALAR
1.- Adıyaman Milletvekili Ahmet Aydın’ın, Bolu
Milletvekili Tanju Özcan’ın MHP grup önerisi üzerinde yaptığı konuşması
sırasında AK PARTİ Grup Başkanına sataşması nedeniyle konuşması
2.- İstanbul Milletvekili Mehmet Akif Hamzaçebi’nin,
Adıyaman Milletvekili Ahmet Aydın’ın sataşma nedeniyle yaptığı konuşması
sırasında Cumhuriyet Halk Partisine ve Grubuna sataşması nedeniyle konuşması
3.- Bolu Milletvekili Tanju Özcan’ın, Isparta
Milletvekili Recep Özel’in MHP grup önerisi üzerinde yaptığı konuşması sırasında
şahsına sataşması nedeniyle konuşması
4.- Adıyaman Milletvekili Ahmet Aydın’ın, Aydın
Milletvekili Ali Uzunırmak’ın 639 sıra sayılı Kanun Tasarısı’nın 62’nci
maddesiyle ilgili önerge üzerinde yaptığı konuşması sırasında AK PARTİ Grup
Başkanına sataşması nedeniyle konuşması
5.- Aydın Milletvekili Ali Uzunırmak’ın, Adıyaman
Milletvekili Ahmet Aydın’ın sataşma nedeniyle yaptığı konuşması sırasında
şahsına sataşması nedeniyle konuşması
6.- Konya Milletvekili Faruk Bal’ın, Adıyaman
Milletvekili Ahmet Aydın’ın sataşma nedeniyle yaptığı konuşması sırasında
Milliyetçi Hareket Partisine sataşması nedeniyle konuşması
7.- Adıyaman Milletvekili Ahmet Aydın’ın, Aydın
Milletvekili Ali Uzunırmak ve Konya Milletvekili Faruk Bal’ın sataşma nedeniyle
yaptıkları konuşmaları sırasında şahsına ve AK PARTİ Grubuna ve Grup Başkanına
sataşması nedeniyle konuşması
8.- Aydın Milletvekili Ali Uzunırmak’ın, Adıyaman Milletvekili
Ahmet Aydın’ın sataşma nedeniyle yaptığı konuşması sırasında şahsına tekraren
sataşması nedeniyle konuşması
9.- Konya Milletvekili Faruk Bal’ın, Adıyaman
Milletvekili Ahmet Aydın’ın sataşma nedeniyle yaptığı konuşması sırasında
şahsına ve Milliyetçi Hareket Partisine tekraren sataşması nedeniyle konuşması
10.- Kayseri Milletvekili Mustafa Elitaş’ın, Aydın
Milletvekili Ali Uzunırmak’ın 639 sıra sayılı Kanun Tasarısı’nın 63’üncü
maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
11.- Aydın Milletvekili Ali Uzunırmak’ın, Kayseri
Milletvekili Mustafa Elitaş’ın sataşma nedeniyle yaptığı konuşması sırasında
şahsına sataşması nedeniyle konuşması
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)
3.- Türkiye Sağlık Enstitüleri Başkanlığı Kurulması ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı ile Kars Milletvekili Yunus Kılıç ve Amasya Milletvekili Avni Erdemir
ile 79 Milletvekilinin; Türkiye Sağlık Enstitüleri Başkanlığı Kurulması ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Teklifi ve Sağlık, Aile, Çalışma ve Sosyal İşler Komisyonu Raporu (1/937,
2/2229) (S. Sayısı: 615)
4.- İş Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile Ankara
Milletvekili İzzet Çetin ve 13 Milletvekilinin; Ankara Milletvekili İzzet
Çetin’in; İstanbul Milletvekili Ferit Mevlüt Aslanoğlu'nun; Yozgat Milletvekili
Sadir Durmaz ve Milliyetçi Hareket Partisi Grup Başkanvekili İzmir Milletvekili
Oktay Vural’ın; İstanbul Milletvekili Abdullah Levent Tüzel'in; Bingöl
Milletvekili İdris Baluken’in; Bursa Milletvekili Sena Kaleli ve 5
Milletvekilinin; Ankara Milletvekili İzzet Çetin’in; Tekirdağ Milletvekili
Candan Yüceer ve 3 Milletvekilinin; Kahramanmaraş Milletvekili Mesut Dedeoğlu
ile Milliyetçi Hareket Partisi Grup Başkanvekili İzmir Milletvekili Oktay
Vural’ın; Kırklareli Milletvekili Mehmet Siyam Kesimoğlu ve 4 Milletvekilinin;
Mersin Milletvekili Aytuğ Atıcı’nın; Konya Milletvekili Mustafa Kalaycı ve Milliyetçi
Hareket Partisi Grup Başkanvekili İzmir Milletvekili Oktay Vural’ın; Adana
Milletvekili Turgay Develi'nin; İzmir Milletvekili Musa Çam'ın; Bartın
Milletvekili Muhammet Rıza Yalçınkaya'nın; İstanbul Milletvekilleri Mahmut
Tanal ve Binnaz Toprak'ın; İstanbul Milletvekili Mahmut Tanal'ın; İstanbul
Milletvekilleri Mahmut Tanal ve Gürsel Tekin'in; İstanbul Milletvekili Celal
Dinçer'in; Manisa Milletvekili Erkan Akçay'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Muğla Milletvekili Nurettin Demir'in; Ankara Milletvekili
Levent Gök'ün; Manisa Milletvekili Erkan Akçay ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; İstanbul Milletvekili
Ali Özgündüz'ün; Tekirdağ Milletvekili Bülent Belen ve Milliyetçi Hareket
Partisi Grup Başkanvekili Mersin Milletvekili Mehmet Şandır'ın; Ankara
Milletvekili İzzet Çetin'in; İstanbul Milletvekilleri Aydın Ağan Ayaydın ve
Ercan Cengiz'in; Kars Milletvekili Mülkiye Birtane'nin; Manisa Milletvekili
Erkan Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır ile 1 Milletvekilinin; Ankara Milletvekili İzzet Çetin'in;
Zonguldak Milletvekili Ali İhsan Köktürk'ün; İstanbul Milletvekili Mustafa
Sezgin Tanrıkulu'nun; İstanbul Milletvekili Mahmut Tanal'ın; İstanbul Milletvekili
Mahmut Tanal'ın; İstanbul Milletvekili Atila Kaya ve Milliyetçi Hareket Partisi
Grup Başkanvekili İzmir Milletvekili Oktay Vural ile 2 Milletvekilinin; Barış
ve Demokrasi Partisi Grup Başkanvekili Iğdır Milletvekili Pervin Buldan'ın;
Burdur Milletvekili Ramazan Kerim Özkan'ın; Hatay Milletvekili Mevlüt Dudu'nun;
Hatay Milletvekili Mevlüt Dudu'nun; Ankara Milletvekili Levent Gök'ün; Ankara
Milletvekili Levent Gök'ün; Kahramanmaraş Milletvekili Mesut Dedeoğlu ve
Milliyetçi Hareket Partisi Grup Başkanvekili Mersin Milletvekili Mehmet Şandır
ve 1 Milletvekilinin; Mersin Milletvekili Ali Öz ve Milliyetçi Hareket Partisi
Grup Başkanvekili Mersin Milletvekili Mehmet Şandır ile 1 Milletvekilinin;
Balıkesir Milletvekili Ayşe Nedret Akova'nın; Mersin Milletvekili Ali Öz ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; İstanbul Milletvekili Durmuşali Torlak ve Milliyetçi Hareket Partisi
Grup Başkanvekili Mersin Milletvekili Mehmet Şandır ile 1 Milletvekilinin; İzmir
Milletvekili Musa Çam'ın; Hatay Milletvekili Adnan Şefik Çirkin 'in; Manisa
Milletvekili Sakine Öz'ün; Diyarbakır Milletvekili Emine Ayna'nın; İstanbul
Milletvekilleri Gürsel Tekin ve Mahmut Tanal'ın; Erzincan Milletvekili Muharrem
Işık'ın; İstanbul Milletvekili Abdullah Levent Tüzel'in; İstanbul Milletvekili
Abdullah Levent Tüzel'in; Kocaeli Milletvekili Haydar Akar'ın; Cumhuriyet Halk
Partisi Grup Başkanvekili İstanbul Milletvekili Mehmet Akif Hamzaçebi ve
İstanbul Milletvekili Ferit Mevlüt Aslanoğlu'nun; İzmir Milletvekili Rahmi
Aşkın Türeli'nin; Manisa Milletvekili Özgür Özel'in; İzmir Milletvekili Rahmi
Aşkın Türeli'nin; Batman Milletvekili Ayla Akat Ata'nın; Bursa Milletvekili
Sena Kaleli'nin; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 1 Milletvekilinin; Osmaniye
Milletvekili Hasan Hüseyin Türkoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 3 Milletvekilinin;
Diyarbakır Milletvekili Altan Tan'ın; İzmir Milletvekili Rahmi Aşkın
Türeli'nin; İzmir Milletvekili Hülya Güven ve 34 Milletvekilinin; İstanbul
Milletvekili Sebahat Tuncel'in; Balıkesir Milletvekili Namık Havutça'nın;
Trabzon Milletvekili Mehmet Volkan Canalioğlu'nun; Trabzon Milletvekili Mehmet
Volkan Canalioğlu'nun; Kastamonu Milletvekili Emin Çınar ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Bursa Milletvekili Sena Kaleli'nin; İstanbul
Milletvekili Mahmut Tanal'ın; Trabzon Milletvekili Mehmet Volkan
Canalioğlu'nun; Mersin Milletvekili Mehmet Şandır ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Kütahya Milletvekili Alim
Işık ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Balıkesir Milletvekili Ahmet Duran Bulut ve Milliyetçi Hareket
Partisi Grup Başkanvekili Kayseri Milletvekili Yusuf Halaçoğlu ile 20
Milletvekilinin; Trabzon Milletvekili Mehmet Volkan Canalioğlu'nun; Barış ve
Demokrasi Partisi Grup Başkanvekili Bingöl Milletvekili İdris Baluken'in;
İstanbul Milletvekili Süleyman Çelebi'nin; Tekirdağ Milletvekili Candan
Yüceer'in; Samsun Milletvekili Cemalettin Şimşek'in; Balıkesir Milletvekili
Ayşe Nedret Akova'nın; İzmir Milletvekili Rahmi Aşkın Türeli'nin; İzmir Milletvekili
Rahmi Aşkın Türeli'nin; Balıkesir Milletvekili Ayşe Nedret Akova'nın; İstanbul
Milletvekili Abdullah Levent Tüzel'in; İzmir Milletvekili Aytun Çıray'ın;
Balıkesir Milletvekili Ayşe Nedret Akova'nın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Balıkesir
Milletvekili Ayşe Nedret Akova'nın; Balıkesir Milletvekili Ayşe Nedret
Akova'nın; Ankara Milletvekili İzzet Çetin'in; Manisa Milletvekili Hasan
Ören'in; Çanakkale Milletvekili Mustafa Serdar Soydan'ın; Manisa Milletvekili
Hasan Ören'in; Manisa Milletvekili Özgür Özel'in; Bursa Milletvekilleri Hüseyin
Şahin ve Önder Matlı ile 8 Milletvekilinin; İzmir Milletvekili Aytun Çıray'ın;
Manisa Milletvekili Hasan Ören’in; Denizli Milletvekili Mehmet Yüksel ve Çorum
Milletvekili Cahit Bağcı ile 37 Milletvekilinin; Manisa Milletvekili Erkan
Akçay ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Manisa Milletvekili Sakine Öz'ün; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi'nin Benzer Mahiyetteki
Kanun Teklifleri ve Plan ve Bütçe Komisyonu Raporu ile Türkiye Büyük Millet
Meclisi Başkanlığı ve Plan ve Bütçe Komisyonu Başkanlığı Tezkereleri (1/931,
2/115, 2/139, 2/158, 2/195, 2/282, 2/297, 2/298, 2/324, 2/368, 2/399, 2/434,
2/439, 2/453, 2/524, 2/528, 2/555, 2/601, 2/640, 2/689, 2/691, 2/798, 2/885,
2/896, 2/944, 2/1019, 2/1063, 2/1103, 2/1131, 2/1156, 2/1200, 2/1202, 2/1203,
2/1217, 2/1222, 2/1227, 2/1236, 2/1242, 2/1245, 2/1248, 2/1258, 2/1260, 2/1301,
2/1302, 2/1345, 2/1350, 2/1364, 2/1372, 2/1383, 2/1414, 2/1422, 2/1426, 2/1431,
2/1437, 2/1442, 2/1488, 2/1496, 2/1498, 2/1506, 2/1514, 2/1516, 2/1525, 2/1540,
2/1595, 2/1652, 2/1655, 2/1657, 2/1677, 2/1688, 2/1716, 2/1747, 2/1765, 2/1775,
2/1794, 2/1797, 2/1799, 2/1808, 2/1837, 2/1869, 2/1899, 2/1906, 2/1924, 2/1932,
2/1938, 2/1954, 2/1957, 2/1963, 2/1983, 2/1997, 2/2000, 2/2032, 2/2041, 2/2051,
2/2056, 2/2057, 2/2065, 2/2069, 2/2083, 2/2146, 2/2156, 2/2158, 2/2176, 2/2178,
2/2186, 2/2187, 2/2190, 2/2191, 2/2192, 2/2198) (S. Sayısı: 639)

X.- YAZILI SORULAR VE CEVAPLARI
1.- Eskişehir Milletvekili Ruhsar Demirel'in, bağlı
kurum ve kuruluşlarda psikolojik tacizin (mobbing) önlenmesi kapsamında yapılan
çalışmalara ilişkin sorusu ve Başbakan Yardımcısı Beşir Atalay’ın cevabı
(7/45705)
2.- İzmir Milletvekili Alaattin Yüksel'in, 1 Ocak
2005-10 Haziran 2014 tarihleri arasında açılışı yapılan tesislerle ilgili bazı
bilgilere ilişkin sorusu ve Enerji ve Tabii Kaynaklar Bakanı Taner Yıldız’ın
cevabı (7/45754)
3.- Adana Milletvekili Osman Faruk Loğoğlu'nun, Irak
Kürdistan Bölgesel Yönetimi ile yapılan petrol ticaretine ilişkin sorusu ve
Enerji ve Tabii Kaynaklar Bakanı Taner Yıldız’ın cevabı (7/45755)
4.- Erzurum Milletvekili Oktay Öztürk'ün, Erzurum'un
Oltu ilçesinde yapımı devam eden Ayvalı Barajı Projesi kapsamında
gerçekleştirilen kamulaştırmalara ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/45756)
5.- Erzurum Milletvekili Oktay Öztürk'ün, Ayvalı
Hidroelektrik Santrali için ÇED raporu alınıp alınmadığına ilişkin sorusu ve
Enerji ve Tabii Kaynaklar Bakanı Taner Yıldız’ın cevabı (7/45757)
6.- Adana Milletvekili Seyfettin Yılmaz'ın, Kuzey Irak
ile yapılan petrol ticaretine ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/45758)
7.- Adana Milletvekili Seyfettin Yılmaz'ın, elektrik
borcunu ödemeyen belediyelere ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/45759)
8.- İzmir Milletvekili Ahmet Kenan Tanrıkulu'nun, İzmir
ve çevresine enerji alanında yapılması planlanan kamu yatırımlarına ilişkin
sorusu ve Enerji ve Tabii Kaynaklar Bakanı Taner Yıldız’ın cevabı (7/45760)
9.- İstanbul Milletvekili Celal Adan'ın, rüzgâr santrallerinin
kuruluş aşamasında çevreye yönelik tahribata ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/45761)
10.- Kütahya Milletvekili Alim Işık'ın, 17 Aralık 2013
tarihinden bu yana bağlı kurum ve kuruluşlardaki personel hareketlerine ilişkin
sorusu ve Başbakan Yardımcısı Beşir Atalay’ın cevabı (7/45881)
11.- Antalya Milletvekili Gürkut Acar'ın, Bakanlık
personelinin Dünya Enerji Konseyi Türk Millî Komitesine üyelik aidatının özel
şirketler tarafından ödendiği iddialarına ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/45959)
12.- Şırnak Milletvekili Hasip Kaplan'ın, Şırnak'ta
işletilen kömür ocakları ile ilgili çeşitli hususlara ilişkin sorusu ve Enerji
ve Tabii Kaynaklar Bakanı Taner Yıldız’ın cevabı (7/45960)
13.- Kütahya Milletvekili Alim Işık'ın, 2005 yılında
yaşanan bir maden kazasında hayatını kaybeden işçilerin ailelerinin yaşadığı
mağduriyete ilişkin sorusu ve Enerji ve Tabii Kaynaklar Bakanı Taner Yıldız’ın
cevabı (7/45962)
14.- Kütahya Milletvekili Alim Işık'ın, 17 Aralık 2013
tarihinden bu yana Bakanlık ile bağlı kurum ve kuruluşlardaki personel
hareketlerine ilişkin sorusu ve Enerji ve Tabii Kaynaklar Bakanı Taner
Yıldız’ın cevabı (7/45963)
15.- Kütahya Milletvekili Alim Işık'ın, Seyitömer
Termik Santralinin özelleştirilmesinin ardından çalışanların yaşadığı mağduriyetin
giderilmesine ilişkin sorusu ve Enerji ve Tabii Kaynaklar Bakanı Taner
Yıldız’ın cevabı (7/45964)
16.- Ankara Milletvekili Özcan Yeniçeri'nin, Maliye
Bakanlığı ile EPDK arasında kamulaştırma işleminin takibini sağlayacak yetkili
bir birim kurulması adına yürütülmekte olan çalışma ve projelere ilişkin sorusu
ve Enerji ve Tabii Kaynaklar Bakanı Taner Yıldız’ın cevabı (7/45966)
17.- Ankara Milletvekili Özcan Yeniçeri'nin, doğal gaz
piyasasına ait altyapı yatırımlarına uygun teşvik mekanizmaları getirilmesi
adına yürütülmekte olan çalışma ve projelere ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/45967)
18.- Ankara Milletvekili Özcan Yeniçeri'nin, çimento
ürünleri sektörünün teşvik edilmesi adına yürütülmekte olan çalışma ve
projelere ilişkin sorusu ve Enerji ve Tabii Kaynaklar Bakanı Taner Yıldız’ın
cevabı (7/45969)
19.- İstanbul Milletvekili Abdullah Levent Tüzel'in,
Şırnak'taki maden ocaklarında meydana gelen işçi ölümlerine ve yapılan
denetimlere ilişkin sorusu ve Enerji ve Tabii Kaynaklar Bakanı Taner Yıldız’ın
cevabı (7/45970)
20.- Niğde Milletvekili Doğan Şafak'ın, Niğde'ye bağlı
bir beldede meydana gelen elektrik kesintilerine ilişkin sorusu ve Enerji ve
Tabii Kaynaklar Bakanı Taner Yıldız’ın cevabı (7/45971)
21.- Ankara Milletvekili Özcan Yeniçeri'nin, gemi inşa
sanayisinde ürün odaklı teşvik sağlanması adına yürütülmekte olan çalışma
ve projelere ilişkin sorusu ve Ekonomi Bakanı Nihat Zeybekci'nin cevabı
(7/46149)
22.- Ankara Milletvekili Özcan Yeniçeri'nin, gemi inşa
sanayisine uzun vadeli kredi sağlanması adına yürütülmekte olan çalışma ve
projelere ilişkin sorusu ve Ekonomi Bakanı Nihat Zeybekci'nin cevabı (7/46155)
23.- Ankara Milletvekili Özcan Yeniçeri'nin,
uluslararası fuarlarda Türkiye'nin tanıtımının yapılması adına yürütülmekte
olan çalışma ve projelere ilişkin sorusu ve Ekonomi Bakanı Nihat Zeybekci'nin
cevabı (7/46156)
24.- Manisa Milletvekili Erkan Akçay'ın, 2013-2014 yıllarında
toplam pirinç üretim ve tüketimine,
Çiftçilerin elektrik borçlarına,
- Yozgat Milletvekili Sadir Durmaz'ın, Aksaray'ın
Sultanhanı kasabasında 3083 sayılı Kanun kapsamında yapılan tapulu toprak
dağıtımına,
- İstanbul Milletvekili Şafak Pavey'in, arazi
toplulaştırma çalışmalarına,
- İstanbul Milletvekili Umut Oran'ın, Bakanlığa ait
resmî taşıtlar ile kullanılan kiralık araçlara,
- Ankara Milletvekili Levent Gök'ün, Gazi Koşusunun
tekrar Ankara'da yapılmasına,
- Tekirdağ Milletvekili Candan Yüceer'in, 6537 sayılı
Kanunla tarım arazilerinin sınıflandırılması konusunda getirilen düzenlemelere,

İlişkin soruları ve Gıda, Tarım ve Hayvancılık Bakanı
Mehmet Mehdi Eker’in cevabı (7/46171), (7/46172), (7/46173), (7/46174),
(7/46175), (7/46176), (7/46177) 
25.- Ankara Milletvekili Özcan Yeniçeri'nin, yeni
yatırım alanlarının açılması adına yürütülmekte olan çalışma ve projelere
ilişkin sorusu ve Ekonomi Bakanı Nihat Zeybekci'nin cevabı (7/46308)
26.- Ankara Milletvekili Özcan Yeniçeri'nin, atık
kâğıtlar için hurda kağıt tanımının kullanılması adına yürütülmekte olan çalışma
ve projelere ilişkin sorusu ve Ekonomi Bakanı Nihat Zeybekci'nin cevabı
(7/46309)
27.- Ankara Milletvekili Özcan Yeniçeri'nin, kanatlı
sektöründe ihracatın önünü açmak adına yürütülmekte olan çalışma ve projelere
ilişkin sorusu ve Ekonomi Bakanı Nihat Zeybekci'nin cevabı (7/46310)
28.- Hatay Milletvekili Mevlüt Dudu'nun, Mısır, Suudi
Arabistan ve Körfez ülkelerine yapılan ihracatta karşılaşılan sorunlara ilişkin
sorusu ve Ekonomi Bakanı Nihat Zeybekci'nin cevabı (7/46311)
29.- Bilecik Milletvekili Bahattin Şeker'in, Irak'la
olan ticari ilişkilere ve Bakanlık bütçesinde ödenek aktarılan projelere ilişkin
sorusu ve Ekonomi Bakanı Nihat Zeybekci'nin cevabı (7/46312)
30.- İzmir Milletvekili Ahmet Kenan Tanrıkulu'nun, kuru
üzüm rekoltesine ve ithalatına ilişkin sorusu ve Ekonomi Bakanı Nihat
Zeybekci'nin cevabı (7/46313)
31.- Ankara Milletvekili Özcan Yeniçeri'nin, kimya
sanayinin gelişimi adına yürütülmekte olan çalışma ve projelere ilişkin sorusu
ve Ekonomi Bakanı Nihat Zeybekci'nin cevabı (7/46314)
32.- Ankara Milletvekili Özcan Yeniçeri'nin, AB ile ABD
arasında müzakere edilen yeni nesil ticaret ve yatırım anlaşmasının dışında
kalınmaması adına yürütülmekte olan çalışma ve projelere ilişkin sorusu ve
Ekonomi Bakanı Nihat Zeybekci'nin cevabı (7/46315)
33.- Ankara Milletvekili Özcan Yeniçeri'nin, dahilde
işleme izin belgesi kapsamındaki alımların ithalatı teşvik etmesine ilişkin
sorusu ve Ekonomi Bakanı Nihat Zeybekci'nin cevabı (7/46316)
34.- Ankara Milletvekili Özcan Yeniçeri'nin,
konfeksiyon ve hazır giyim sanayi sektörü için sağlanan yatırım teşvikleri konusunda
yürütülmekte olan çalışma ve projelere ilişkin sorusu ve Ekonomi Bakanı Nihat
Zeybekci'nin cevabı (7/46317)
35.- Ankara Milletvekili Özcan Yeniçeri'nin, kumaşlara
uygulanan koruma önlemlerinin hazır giyim ve konfeksiyon sektörüne olumsuz
etkisi konusunda yürütülmekte olan çalışma ve projelere ilişkin sorusu ve
Ekonomi Bakanı Nihat Zeybekci'nin cevabı (7/46318)
36.- Ankara Milletvekili Özcan Yeniçeri'nin,
konfeksiyon ve hazır giyim sanayi sektörü için sağlanan yatırım teşvikleri konusunda
yürütülmekte olan çalışma ve projelere ilişkin sorusu ve Ekonomi Bakanı Nihat
Zeybekci'nin cevabı (7/46319)
37.- Ankara Milletvekili Özcan Yeniçeri'nin, konfeksiyon
ve hazır giyim sektöründeki tasarım ve ÜR-GE
yatırımlarının desteklenmesi adına yürütülmekte olan çalışma ve projelere
ilişkin sorusu ve Ekonomi Bakanı Nihat Zeybekci'nin cevabı (7/46320)
38.- Ankara Milletvekili Özcan Yeniçeri'nin, DİR
mevzuatı ve uygulamasının sadeleştirilmesi adına yürütülmekte olan çalışma ve
projelere ilişkin sorusu ve Ekonomi Bakanı Nihat Zeybekci'nin cevabı (7/46321)
39.- Ankara Milletvekili Özcan Yeniçeri'nin, kimya
sektöründe ara girdi ithalatının azaltılması adına yürütülmekte olan çalışma ve
projelere ilişkin sorusu ve Ekonomi Bakanı Nihat Zeybekci'nin cevabı (7/46323)
40.- Van Milletvekili Özdal Üçer'in, Van'da teşvik
uygulamalarından yararlanmak isteyen girişimci sayısına ilişkin sorusu ve
Ekonomi Bakanı Nihat Zeybekci'nin cevabı (7/46325)
41.- Kütahya Milletvekili Alim Işık'ın, Bakanlık ile
bağlı kurum ve kuruluşların yaptığı harcamaların bütçe kalemlerindeki
ödeneklerle uyumlu olmadığına ilişkin sorusu ve Ekonomi Bakanı Nihat
Zeybekci'nin cevabı (7/46585)
42.- Kütahya Milletvekili Alim Işık'ın, bazı kamu
görevlileri hakkında soruşturma açılarak mobbing uygulandığı iddiasına ilişkin
sorusu ve Ekonomi Bakanı Nihat Zeybekci'nin cevabı (7/46586)
43.- Kütahya Milletvekili Alim Işık'ın, bazı kamu
görevlilerinin emekliliğe zorlandığı iddiasına ilişkin sorusu ve Ekonomi Bakanı
Nihat Zeybekci'nin cevabı (7/46587)
44.- Kütahya Milletvekili Alim Işık'ın, yolsuzluk ve
usulsüzlük olaylarına karıştığı gerekçesiyle haklarında işlem yapılan kamu
görevlilerinin sayısına ilişkin sorusu ve Ekonomi Bakanı Nihat Zeybekci'nin
cevabı (7/46588)
45.- Kütahya Milletvekili Alim Işık'ın, Bakanlık ile
bağlı kurum ve kuruluşların hizmet alımı yoluyla yaptığı harcamaların artmasına
ilişkin sorusu ve Ekonomi Bakanı Nihat Zeybekci'nin cevabı (7/46799)
46.- Afyonkarahisar Milletvekili Kemalettin Yılmaz'ın,
yerli tohum teknolojilerinin geliştirilmesi kapsamında yapılan çalışmalara,
Kaymakköy Projesi'ne,
Çiftçilerin kredi borçlarına ve borçların yeniden
yapılandırılması çalışmalarına,
Zirai ilaç kullanımı ile ilgili eğitimlere ve
denetimlere,
Çiftçiler tarafından satın alınan traktörlere,
- Kütahya Milletvekili Alim Işık'ın, Bakanlık ile bağlı
kurum ve kuruluşların yaptığı harcamaların bütçe kalemlerindeki ödeneklerle
uyumlu olmadığına,
Bakanlık ile bağlı kurum ve kuruluşların hizmet alımı
yoluyla yaptığı harcamaların artmasına,
- Ankara Milletvekili Levent Gök'ün, Ankara'daki
çiftçilerin yoğun yağışlardan kaynaklanan zararlarına,
- Kocaeli Milletvekili Haydar Akar'ın, Bakanlık
bünyesinde kurulan Bilişim Koordinasyon Kuruluna ve satın alınan yazılımlarla
ilgili iddialara,
- Bursa Milletvekili İsmet Büyükataman'ın, Bursa'da
meydana gelen yoğun yağış nedeniyle zarar gören tarım ürünlerine,
İlişkin soruları ve Gıda, Tarım ve Hayvancılık Bakanı
Mehmet Mehdi Eker’in cevabı (7/46805), (7/46806), (7/46807), (7/46808),
(7/46809), (7/46810), (7/46811), (7/46812), (7/46813), (7/46814) 
47.- Kütahya Milletvekili Alim Işık'ın, taşeron
şirketlerde çalışan işçilerin iş akitlerinin feshedildiği iddialarına ilişkin
sorusu ve Ekonomi Bakanı Nihat Zeybekci'nin cevabı (7/47524)
23 Temmuz 2014
Çarşamba
BİRİNCİ OTURUM
Açılma Saati:
12.00
BAŞKAN: Başkan
Vekili Şükran Güldal MUMCU
KÂTİP ÜYELER:
Mine LÖK BEYAZ (Diyarbakır), Muhammet Bilal MACİT (İstanbul)
-----0-----
BAŞKAN – Sayın milletvekilleri, Türkiye
Büyük Millet Meclisinin 124’üncü Birleşimini açıyorum.
III. - YOKLAMA
BAŞKAN – Elektronik cihazla yoklama
yapacağım.
Yoklama için üç dakika süre veriyorum.
(Elektronik cihazla yoklama yapıldı)
BAŞKAN – Toplantı yeter sayısı vardır, görüşmelere
başlıyoruz. 
Gündeme geçmeden önce üç sayın
milletvekiline gündem dışı söz vereceğim. 
Gündem dışı ilk söz, Gazze’de yaşanan
insanlık dramı hakkında söz isteyen, Diyarbakır Milletvekili Cuma İçten’e
aittir. 
Buyurunuz Sayın İçten. (AK PARTİ sıralarından
alkışlar) 
IV.- GÜNDEM
DIŞI KONUŞMALAR
A)
Milletvekillerinin Gündem Dışı Konuşmaları
1.- Diyarbakır
Milletvekili Cuma İçten’in, Gazze’de yaşanan insanlık dramına ilişkin gündem
dışı konuşması
(Hatip tarafından kürsüye pankart
asılması)
CUMA İÇTEN (Diyarbakır) – Sayın Başkan,
değerli milletvekilleri; bugün mübarek Kadir Gecesi. Bu vesileyle tüm İslam
âleminin mübarek Kadir Gecesi’ni kutluyor, bugünün Müslümanların dirilişine
vesile olmasını diliyor, hepimizin dikkatlerini, kanayan yaramız Filistin’e
çekmek istiyorum. Mazlum çocuklar, mazlum insanlar terörist İsrail’in zulmünden
dolayı bir bir Allah’a kavuşurken insanlığın vicdanı ölmeye devam ediyor.
Ey Filistin, sen Mescid-i Aksa’sın, sen
Miraç’sın, sen Kubbet-üs Sahra’sın; sen Hazreti Süleyman, Hazreti Zekeriya,
Hazreti Ebubekir, Hazreti Ömer’sin. Sen ilk kubbemizsin. 
Ey Filistin, sen Resulullah’ı bağrına
basan, Allah’la buluşturansın. Sen Haçlı ordularının, Haçlı zihniyetlerin
korkulu rüyası olan ve barışı kanla değil, kudretle, davetle, sevgiyle tarihe
kazıyan Selahaddin-i Eyyubi’sin. Sen ki Sultan Selâhaddîn-i Kürdî’nin bizlere
mirasısın. Sen ki II. Abdülhamit’in adı ile tüm ümmetin toprağısın. Sen ki
ümmetin namusu, şerefi ve haysiyetisin. 
Ey Filistin, sen utanma, biz
utanacağız; sen başını eğme, biz başımızı eğeceğiz. Ümmetin namusu, şerefli bu
topraklar, artık siyonist, haydut, terörist İsrail tarafından ayaklar altına
alındı. Onur, haysiyet ve insanlık bu siyonistlerin elinde can çekişiyor. 
Ey 8 milyonluk terörist İsrail, İsrail
için ebabil kuşlarını bekleyen 1,5 milyarlık İslam dünyası ve devletleri;
ebabil kuşları geldiğinde taşları sizlere değil, suskun olan Müslümanlara
atacaktır. Bazı Arap devletleri petrolleri sayesinde namuslarını ayaklar altına
almış ve katliamlara göz yumuyorlar. 
Her sabah çocuklarını öpüp dışarı çıkan
ve bu duruma sessiz kalan insanlar, utanın! 
7 yaşında ellerini zafer işareti
yaparak siyonist askerlere cesurca kafa tutan Filistinli çocukları görüp,
izleyip sessiz kalanlar, utanın!
Hâlâ siyonistler için ağaçların,
taşların dile gelmesini bekleyenler, utanın! 
Filistin’de altmış altı yıldır masum
çocuklar katledilirken bundan siyasi rant devşirmeye çalışıp yalanlar ve
iftiralarla bizi siyonist alçaklarla iş birliği içerisinde gösteren içimizdeki
hainler, utanın. 
Hâlâ “İsrail terörist” diyemeyen
korkaklar ve alçaklar, utanın. 
Ey zulme sessiz kalanlar, sözde hoca
diye geçinenler; Pensilvanya’da efendilerin kucağında oturanlar, hainler;
Müslümanlara gelince horoz olanlar, siyonist, terörist alçaklara gelince,
İsrail’e gelince koyun olmayı çok iyi beceriyorlar, değil mi? Ey Pensilvanya,
biraz şerefin, haysiyetin, namusun, onurun varsa e bir beddua da terörist
İsrail için de yap da biz de görelim, “İsrail terörist devlettir.” de de biz de
görelim. Desene! Diyemezsin, yapamazsın, efendilerin söyletmez sana. 
Siyonistler ve Haçlılar Selâhaddin-i
Eyyûbî’yi, Fatih Sultan Mehmet’i, Kanuni Sultan Süleyman’ı çok çok özlemişler
ama hiç merak etmeyin, biz dedelerimizin torunuyuz ve mirasımıza sahip çıkarız,
gerekirse bir bir şehit olup yüz binlerce defa dirilir ve yine gelip başınıza
dikiliriz. İnancım şudur ki, 1,5 milyar Müslüman aynı anda tükürse bu siyonist
alçakları tükürüğümüzle boğarız. İsrail, barışın ve insanlığın düşmanıdır.
İsrail büyümesin diye çocukları, doğurmasın diye anneleri ve karşı koymasın
diye babaları katlediyor. 
Her şey bir yana, ben bir babayım,
inanın 3 kızıma bakarken insanlığımdan utanıyorum. Mavi Marmara Gemisi’nde
yirmi beş yıllık can dostum Ali Haydar Bengi terörist İsrail tarafından
katledildi, şehit edildi. Bu yüzden bile siyonist ve terörist İsrail benim ve
ümmetim için can düşmanıdır. Bu nedenle konuşmamı bu güzel şehidin anısına
ithaf ediyor ve yüce heyetinizi Filistin şehitleri ile tüm şehitlerimiz için
hep birlikte Fatiha’ya davet ediyorum: El Fatiha. (x) (AK
PARTİ sıralarından alkışlar)
BAŞKAN – Teşekkür ederiz Sayın İçten.
Gündem dışı ikinci söz, Midyat
ilçesindeki elektrik kesintileri hakkında söz isteyen Mardin Milletvekili Erol
Dora’ya aittir. 
Buyurunuz Sayın Dora. 
2.- Mardin
Milletvekili Erol Dora’nın, Mardin’in Midyat ilçesindeki elektrik kesintilerine
ilişkin gündem dışı konuşması
EROL DORA (Mardin) – Sayın Başkan,
değerli milletvekilleri; Mardin’in Midyat ilçesindeki elektrik kesintileri
hakkında gündem dışı konuşma gerçekleştirmek için söz almış bulunuyorum. Genel
Kurulu saygıyla selamlıyorum. 
Binlerce yıllık bir geçmişe sahip olan
Midyat, dünyanın en eski yerleşim bölgesi olan yukarı Mezopotamya’da yer aldığı
için tarih boyunca Sümerler, Asurlular, Urartular, Makedonyalılar, Persler ve
Romalılar gibi birçok uygarlığın egemenliğine sahne olmuştur. Kürtçe,
Süryanice, Türkçe ve Arapça dillerinin konuşulduğu Midyat'ta Müslümanlık,
Hristiyanlık ve Ezidilik dinlerine mensup bulunan Süryaniler, Kürtler, Türkler
ve Mahalmiler yaşamaktadırlar.
Midyat kendine özgü bu özelliklerinin
yanı sıra, el sanatları, taş işletmeciliği, tarihî kilise, manastır, evler,
kültürel yapı ve coğrafi manzara, genel bir ifadeyle kültürel ve doğal
mirasıyla da önemli bir konuma sahiptir. Böylesine muazzam tarihî ve kültürel
bir mirasa sahip bu şehir, özellikle son on yıldır yerli ve yabancı turistler
tarafından duyulan ilgiyle birlikte bölgenin en önemli turizm merkezlerinden
biri hâline gelmiştir. Son yıllarda şehrin gelişmesi için bazı alanlarda olumlu
çalışmalar yapılmış olsa da bunlar yetersizdir. İlçede yıllardır eğitim,
sağlık, ulaşım, altyapı, su, elektrik ve çarpık kentleşme alanlarında geçmişten
süregelen sorunlar hâlâ çözümlenebilmiş değildir. 
Değerli milletvekilleri, Diyarbakır,
Batman, Şanlıurfa, Mardin, Siirt ve Şırnak illerimizde elektrik dağıtımı yapan
ve DEDAŞ olarak adlandırılan Dicle Elektrik Dağıtım Şirketinin haksız olarak
çiftçilere çıkardığı fahiş elektrik borçları nedeniyle oradaki çiftçilerimizin
yaşadıkları mağduriyeti yaklaşık bir buçuk ay önce yine bu kürsüden dile
getirmeye çalışmıştık. Son haftalarda Midyat'ta elektrik ve su kesintilerinin
sıkça yaşanmaya devam ettiği basına da yansımış ve ayrıca bu sorunlar
yurttaşlarımız tarafından da bize yoğun bir şekilde iletilmektedir. Yaz
aylarında sıcaklığın 45 dereceyi bulduğu bölgede, Midyat'ta ve özellikle de
Midyat'a bağlı birçok köy ve beldede sık sık meydana gelen ve saatlerce süren
elektrik kesintileri vatandaşlarımızı isyan noktasına getirmiştir. Geçtiğimiz
hafta Midyat’ta DEDAŞ’ın neden olduğu bu elektrik kesintileri halk tarafından
protesto edildi.
Değerli
milletvekilleri, hem ilçe merkezi hem de Midyat'a bağlı birçok köy ve beldede
ikamet eden vatandaşlarımız elektrik kesintilerinden kaynaklı büyük
mağduriyetler yaşamaktadırlar. Köylerde yaşayan halkımız hem tarımsal alanda
hem de gündelik yaşamda elektrik kesintilerinin neden olduğu birçok konuda
mağdur edilmektedir. Esnaflar elektrik kesintilerinden kaynaklı iş yapamamakta,
ayrıca vatandaşın evinde kullanmak durumunda olduğu beyaz eşya türündeki
teknolojik ürünler elektrik kesintilerden dolayı arızalanmakta, dondurucuda
saklanan gıdalar bozularak çöpe atılmaktadır.
Değerli
milletvekilleri, tarım arazilerinde genellikle elektrikle çalışan sulama
sistemleriyle sulama yapıldığından, çiftçiler elektrik kesintileri nedeniyle
mahsullerinin kurumasından şikâyet etmektedirler. Elektrik kesintilerine bağlı
olarak yaşanan su kesintileri nedeniyle tarlaların birçoğu zarar görmüş
durumdadır. Özellikle yağmurların, rüzgârların şiddetli olduğu mevsimlerde ve
kış aylarında da elektrik kesintisi doğal bir hâl almış durumdadır. Kış
mevsiminde bölgede yüzlerce köye elektrik verilmediği de bilinmektedir.
Değerli
milletvekilleri, elektrik kesintilerinin önemli bir sebebi gerekli altyapının
olmaması ve kalifiye eleman yetersizliğidir. Bölge genelinde elektrik hatları
otuz kırk yıllıktır, bu hatlar bakım ve onarımla hizmet vermektedir. Üretim
kapasitesi düşük trafolar ile yeni yerleşim alanları için ek trafoların
kurulmaması elektrik kalitesini düşürmekte ve kesintiler çoğalmaktadır.
Günümüzde
elektrik enerjisi insan yaşamının ayrılmaz bir parçası hâline gelmiştir. Diğer
taraftan, vatandaşların gündelik yaşamlarını devam ettirebilmeleri konusunda
her türlü tedbiri almak da devletin öncelikli görevleri arasındadır. Devlet
vatandaşın elektrik kesintileri karşısında yaşadığı sorunları bir an önce
çözmelidir.
Buradan bir kez
daha altını çizerek belirtmeliyim ki, bu konunun takipçisi olacağız. Bu sorun
giderilene kadar halkımızın geliştireceği her türlü meşru, hukuki ve demokratik
girişimde halkımızın yanında olacağımızı belirtiyor, Enerji Bakanını bu konuda
bir kez daha göreve çağırıyorum.
Genel Kurulu
tekrar saygıyla selamlıyorum.
BAŞKAN –
Teşekkür ederiz Sayın Dora.
Gündem dışı üçüncü söz, Artvin-Damar’da
yaşanan sorunlar hakkında söz isteyen Artvin Milletvekili Uğur Bayraktutan’a
aittir. 
Buyurunuz Sayın Bayraktutan. (CHP
sıralarından alkışlar)
3.- Artvin
Milletvekili Uğur Bayraktutan’ın, Artvin’in Murgul ilçesinin Damar köyünde
yaşanan sorunlara ilişkin gündem dışı konuşması
UĞUR BAYRAKTUTAN (Artvin) – Sayın
Başkan, çok değerli milletvekilleri; Artvin-Damar’da -“beldesi” demiyorum artık
köy olduğu için- yaşanan sorunlarla ilişkili söz aldım. Yüce heyetinizi
saygıyla selamlıyorum. 
6360 sayılı Yasa’da yapılan
değişiklikle 2011 yılındaki nüfus sayımına göre, adrese dayalı sisteme göre 2
binin altındaki nüfusa dayanarak ne yazık ki Damar da belde olmasının ötesinde
bir köye dönüştürüldü değerli milletvekilleri. Yine Damar’la beraber Kılıçkaya
ve Meydancık beldelerimizdeki belediyeler de kapatıldı. 
Değerli milletvekilleri, nüfusunun 2
binin altına düşmesi sonucunda, Damar’ı yıllar öncesiyle karşılaştırdığımız
zaman yaklaşık 5.000- 5.500 nüfuslara sahip olan Damar, ne yazık ki oradaki
maden faaliyeti nedeniyle, oradaki çalışmalar nedeniyle, hele de köy statüsüne
dönüştükten sonra 1.500’lü rakamların altına indi. 
Damar’da birtakım sorunlar var. Geçen
hafta içerisinde de Damar köyünü ziyaret ettim. 
Değerli arkadaşlar, sözlerimin başında
Damar’ın efsane Belediye Başkanı Haydar Osman Çavuşoğlu’nu saygıyla anıyorum.
Yirmi beş yılı aşkın süre Damar’da gerçekten efsane belediye başkanlığı yapan
sosyal demokrat belediyeciliğin öncüsü Belediye Başkanımızı rahmetle anıyorum. 
Değerli milletvekilleri, Damar ile
Murgul arasında 10 kilometrelik yol var -aslında başka bir sorun var, esas
temel sorun ama bu arada Damar’a ilişkin sorunları da gündeme getirmek
istiyorum- bu yol, ne yazık ki on yılı aşkın süredir yapılmaya çalışılıyor. Ben
de geçen hafta içerisinde o yoldan Murgul’a indim. O yolda ciddi anlamda
sorunlar var, asfalta ilişkin sorunlar var, yolda çökmeler var, araçların gidip
gelmesine ilişkin ciddi anlamda sorunlar var, o sorunlara dikkatinizi çekmek
istiyorum. 
Daha önceden burada sağlık ocağı
olmasına, orada maden çalıştırılıyorken, işçiler varken 2 tane doktor, 1’den
fazla hemşire olmasına, sıhhiye uzmanları olmasına rağmen, bugün, Damar’da
1.500’e yaklaşan nüfus olmasına rağmen, ne yazık ki değerli milletvekilleri,
doktoru bir kenara koyduk, herhangi bir sağlık memuru da yok. Damar’da ciddi
anlamda da bu şekilde bir sıkıntı var. Bunun da halledilmesi gerekiyor. 
Bunların dışında, en önemli sorunlardan
bir tanesi şu: Değerli arkadaşlarım, Damar’da il özel idaresi, belediye
kapatıldıktan sonra hizmetleri devralmış olmasına rağmen, sözler vermiş
olmasına rağmen, “Biz buradaki çöpleri alacağız, sulara ilişkin arızaları
gidereceğiz.” diye sözler vermiş olmasına rağmen “Hizmet alımından biz buraya
işçi alacağız, bütün bu çöp sorunlarını halledeceğiz.” demiş olmasına rağmen,
yaklaşık dört aydır, Damar'da yaşayanlar, muhtarlık, yasalara aykırı işlem
yaparak, herhangi bir sigorta bağlantısı olmadan, sigortalı olmayan işçiler
çalıştırılarak Damar Belediyesinin araçlarıyla çöp alıyorlar. Burada değerli
milletvekilim de beni izliyor, onun duyarlı olmasını istiyorum, bu olayı takip
etmek istiyoruz. Neden dolayı? Bakın, Damar'ın sokaklarında çöp
konteynerlerinde çöpler her tarafa saçılmış vaziyette duruyor, bir yandan
mikroplarla uğraşıyor Damarlı, bir yandan pis kokularla uğraşıyor. Geçen hafta içerisinde,
aradan bir hafta geçtikten sonra Murgul Belediyesinden gelen araçlar Damar'daki
çöpleri aldılar ama bu bir palyatif çözümdür, geçici bir çözümdür. Bunun
temelinde halledilmesi için, Artvin İl Özel İdaresinin hizmet alımı kapsamında
en aşağı 5 işçiyi sigortalı olarak… Damar Belediyesinin kamyonları orada
duruyor –çöp kamyonları- onların başına işçileri başlatarak bu çöp sorununu
halledebilir değerli arkadaşlar.
Bakın, biraz önce de ifade ettim, 1.500
kişinin yaşamış olduğu yerlerde –gidin, bu saatlerde görün- çöp
konteynerlerinden çöpler yollara sarkıyor, fotoğraflarını da getirdim, hani
herhangi bir problem olur mu diye. Bir de bunların haricinde, sulara ilişkin de
ciddi sorunlar var, diyorlar ki: “Sularımız akmıyor.” Sulara ilişkin de ne
yazık ki ciddi sorunlar var değerli arkadaşlarım.
Şimdi, hem doktor sorunu var hem sağlık
sorunu var hem su sorunu var, bunlardan daha beter bir sorun var: Murgul
Damar'ı gidin görün. Damar -daha önceden- gerçek anlamda Türkiye'nin bakır
madeninin işletildiği en önemli yerlerden bir tanesi. Eti Bakır ne yazı ki
oraya da elini uzattı, madenin ortasında kocaman bir çukur var değerli
arkadaşlarım. Yani yerlerde çökmeler var, binalarda çökmeler var, arazide
çökmeler var; bir yandan da -çevresel etkileri anlatmamız mümkün değil- hemen
onun üzerinde bulunan bir göl var, o gölden su aldılar, Damar'ı bir anlamda
mahvettiler.
Değerli arkadaşlarım, bu yeri köy
statüsüne dönüştürerek hizmetten mahrum etme gibi bir anlayışı hiçbir şekilde
kabul etmiyoruz. Bu konuşmamın bir tek amacı var. Diğer sorunları biliyoruz,
doktor sorununu biliyoruz, yolla ilgili, ulaşımla ilgili sorunları biliyoruz
ama değerli milletvekilleri, Hükûmetin Damar'da Belediyeyi kapatmasını bir
kenara koyuyoruz, o ayrı bir değerlendirme ama ciddi anlamda, çöpün
alınmamasının hangi haklı gerekçesi olabilir? Düşünebiliyor musunuz, 1.500
kişinin yaşamış olduğu bir yerde ana caddelerde, sokaklarda, her yerde çöpler
yollara dökülmüş vaziyette. Buradaki amaç da şu: Damar'a bir anlamda işkence
çektirilerek –diyorlar ki- 10 kilometre öbür taraftaki Murgul Belediyesine
bağlayarak bu çözümü halletmeye çalışıyorlar. Ama bizim Damarlı
görüştüklerimiz, muhtar da bu konuda çok duyarlı davranıyor “Hayır, biz bu
şekildeki bir dayatmayı kabul etmiyoruz.” diyorlar değerli arkadaşlarım. O
nedenle, İl Özel İdaresinin başındaki yetkililer, Valilik makamı ve Hükûmet bir
an önce, ivedilikle en az beş kişiyi daha hizmet alımından alarak Damar’daki bu
sorunun halledilmesi için gerekli talimatı vermelidir diyor, Damar’ın
sorunlarını bu şekilde yüce heyetinizin takdirlerine sunuyor, yüce heyetinizi
saygıyla selamlıyorum. (CHP sıralarından alkışlar)
BAŞKAN –
Teşekkür ederiz Sayın Bayraktutan.
Gündeme geçmeden
önce, sisteme girmiş sayın milletvekillerine kısa bir söz vereceğim. Önce,
sisteme girmiş olan Grup Başkan Vekilinden başlıyorum.
Sayın Hamzaçebi,
buyurunuz.
V.-
AÇIKLAMALAR
1.- İstanbul Milletvekili Mehmet Akif
Hamzaçebi’nin, Kadir Gecesi’nde insanlığa, ülkemize ve bölgemize huzur ve barış
getirmesine vesile olmasına ve Filistin’e yapılan saldırının sona ermesini
dilediğine, bir kısım emniyet personeline yapılan hukuksuz operasyonları
kınadığına ilişkin açıklaması
MEHMET AKİF
HAMZAÇEBİ (İstanbul) – Teşekkür ederim Sayın Başkan.
Değerli
milletvekilleri, bugün mübarek Kadir Gecesi’ni yaşayacağız. Böylesi kutsal,
mübarek bir gecede tüm vatandaşlarımızın, İslam âleminin huzur içinde olmasını
diliyorum. Filistin’e yapılan saldırının sona ermesini diliyorum. Filistinli
kardeşlerimizi buradan saygı ve sevgiyle selamlıyorum. Böylesi mübarek bir gecenin
insanlığa, ülkemize ve bölgemize huzur ve barış getirmesine vesile olmasını
diliyorum.
Değerli milletvekilleri, dün bir kısım
emniyet personeliyle ilgili olarak bir operasyon başlatıldı. Sabaha
karşı başlatılan operasyonla bir kısım polis ve emniyet görevlisi gözaltına
alındı. Bu, 17 Aralık operasyonunun, 17 Aralık nedeniyle 4 bakanla, Hükûmetle
ilgili olarak başlatılan soruşturma operasyonunun misillemesi olarak
değerlendirilmektedir. Biz yedi yıl önce Ergenekon’la başlayan, Balyoz’la devam
eden ve diğer birçok hukuksuz davayla askerlere, aydınlara, gazetecilere,
konuşan herkese yönelik olarak yürütülen o hukuksuz uygulamanın, yargılamanın,
soruşturmanın, kovuşturmanın nasıl siyasi olduğunu ifade etmişsek bugün bunun
da siyasi olduğunu ifade ediyoruz. Sadece özne değişmiştir; o zaman hedefte
askerler ve aydınlar vardı, şimdi hedefte polisler var ama fark etmeyen bir şey
var: 2 soruşturmanın, kovuşturmanın arkasında da Başbakan Sayın Recep Tayyip
Erdoğan var. Biz, o gün o hukuksuzluğa nasıl karşı çıkıyorsak, bugün de bu
hukuksuzluğa aynı şekilde karşı çıkıyoruz, karşı çıkmaya devam edeceğiz, bu
hukuksuz operasyonları buradan kınıyorum.
BAŞKAN – Teşekkür ederiz Sayın
Hamzaçebi.
Sayın Gök…
2.-
Şanlıurfa Milletvekili Abdulkerim Gök’ün, İslam âleminin Kadir Gecesi’ni
kutladığına ve bu gecenin İslam coğrafyasında akan kanın durmasına vesile
olmasını dilediğine ilişkin açıklaması
ABDULKERİM GÖK (Şanlıurfa) – Teşekkür
ediyorum Sayın Başkanım.
Ben de başta şahsınız olmak üzere
Başkanlık Divanının, milletvekili arkadaşlarımın, Meclis çalışanlarının,
ekranları başında bizleri izleyen halkımızın, İslam âleminin mübarek Kadir
Gecelerini kutluyorum, tebrik ediyorum ve özellikle de bu gecenin, İslam
coğrafyasında akan kanın durmasına vesile olmasını diliyorum.
Teşekkür ediyorum.
BAŞKAN – Teşekkür ederiz Sayın Gök.
Sayın Havutça. 
3.-
Balıkesir Milletvekili Namık Havutça’nın, Bandırma Belediyesinde itfaiye
hizmetleriyle ilgili yaşanan sorunlara ilişkin açıklaması
NAMIK HAVUTÇA (Balıkesir) – Teşekkür
ederim Sayın Başkan.
Büyükşehir Yasası yürürlüğe girdikten
sonra, seçimlerden sonra bizim endişelerimiz ne yazık ki gerçekleşmeye başladı.
AKP’li olan büyükşehir belediye başkanları, ilçe belediyelerinden kendilerine
geçen belediyelerle ilgili ayrımcı ve ayırıcı tutumlarını hayata geçirmeye
başladılar. İşte, köyler kaybetti, CHP’ye oy veren ya da muhalif partilere oy
verenlere hizmet gitmiyor. 
İşte, somut olarak, Bandırma
Belediyesinde Büyükşehre geçen itfaiye hizmetlerinde 7 işçi kardeşimiz işinden
çıkarılıyor ve AKP’ye yakın olan personel yerine AKP’liler alınıyor; artık
itfaiye yolları ıslamıyor, pazar yerini yıkamıyor, su taşıma işleri yapmıyor,
belediye tankerlerine su vermiyor. Düşünün, Büyükşehir Belediyesi Bandırma
Belediyesinde itfaiye hizmetlerini yürütüyor ama yolları ıslamıyor. Böyle bir
tutum, böyle bir yönetim anlayışı, böyle bir kamu hizmeti anlayışı olabilir mi?

Sayın Bakan, buradan uyarıyorum: Bakın,
büyükşehir belediye başkanlarımızı… 
(Mikrofon otomatik cihaz tarafından
kapatıldı) 
BAŞKAN – Teşekkür ediyoruz Sayın
Havutça.
Sayın Akar…
4.- Kocaeli
Milletvekili Haydar Akar’ın, yaşanan işçi kıyımlarına ve Hükûmeti, işçi
kıyımlarına son vermek için gerekli tedbirleri almaya davet ettiğine ilişkin
açıklaması
HAYDAR AKAR (Kocaeli) – Sayın Başkan, 12 Eylül 2010’da yapılan
referandumla Türkiye'ye ileri demokrasi getireceği iddiasında bulunan AKP
Hükûmeti “ileri demokrasi” adı altında bir değil, iki sendikaya üye
olabileceklerini ifade etmiş işçilerimiz olmasına rağmen, AKP iktidarı
döneminde bırakın sendikada işçi sayısının artmasını, 12 Eylül 1980 darbesinden
daha kötü duruma gelmiştir. İşçi yoğun kent olan Kocaeli, her gün bir işçi
kıyımıyla karşı karşıya gelmekte, artık neredeyse bu işçi kıyımı olağan hâle
gelmiş durumda. Örgütlenme çalışmaları nedeniyle Kocaeli Üniversitesi, Pakmaya,
Yıldız Sunta ve diğer kuruluşlarda her gün işçi kıyımları yaşanmaktadır.
Buradan Hükûmeti işçi kıyımlarına son vermek için, gerekli tedbirleri alması
için göreve davet ediyorum.
BAŞKAN – Teşekkür ederiz Sayın Akar.
Sayın Demiröz…
5.- Bursa
Milletvekili İlhan Demiröz’ün, Bursa’nın Gemlik ilçesinin Gençali Mahallesi’nde
yaşanan sorunlara ilişkin açıklaması
İLHAN DEMİRÖZ (Bursa) – Teşekkür
ediyorum Sayın Başkanım.
Sayın Başkanım, Bursa Gemlik Gençali
Mahallesi’nde aşırı yağmur ve dolu nedeniyle zeytinliklerin yüzde 100’ü zarar
görmüştür. Ayrıca, bu vatandaşlarımız vermiş olduğu dilekçelerle zeytinliklerin
sulanmasını yaptıramadıkları için genelde ufak zeytin yaptıklarını ve sıkıntıya
düştüklerini ifade ediyorlar. Sulama havuzuna ihtiyaçları olduğunu ve yıllardır
talep etmelerine rağmen yapılmadığını ve acilen içme suyuna da ihtiyaç olduğunu
ifade ediyorlar. Ben de sizin aracılığınızla değerli bakanlara buradan duyurmuş
oluyorum. 
Çok teşekkür ederim.
BAŞKAN – Teşekkür ederiz Sayın Demiröz.
Sayın Sarıbaş…
6.-
Çanakkale Milletvekili Ali Sarıbaş’ın, Gökçeada’da kurulacak depolama tesisinin
çevreye vereceği zararlara ilişkin açıklaması
ALİ SARIBAŞ (Çanakkale) – Teşekkür
ederim Sayın Başkan.
Gökçeada ilçesi Kuzulimanı’nda
mülkiyeti Özel İdareye ait taş ocağı mahkeme kararıyla Türkiye Denizcilik
İşletmesine devredildi ancak sintine depolama tesisi kurmak isteyen özel
şirket, mülkiyeti Özel İdaredeyken gerekli başvuruları yapıp izinlerini
almıştır. O dönemde görev yapan AKP’li Belediye sintine depolama tesisine kâr
ortaklığı karşılığında şirketle anlaşmıştır. Tüm adanın doğal yapısını,
turizmini, tarımını olumsuz yönde etkileyecek olan ve tüm halkın karşı çıktığı,
çevreyi ciddi ölçüde kirletecek depolama tesisinin kurulmasına izin verilecek
midir? İzin verilirse Gökçeada’nın ölüm fermanına imza atacağınızın farkında
mısınız? Bunun vebalini, günahını ve sorumluluğunu alıyor musunuz? Gelecek
kuşakların sizi Gökçeada’nın katledilmesine izin veren Ulaştırma Bakanı olarak
hatırlamasını ister misiniz?
Teşekkür ederim.
BAŞKAN – Teşekkür ederiz Sayın Sarıbaş.
Sayın Dinçer…
7.-
İstanbul Milletvekili Celal Dinçer’in, Filistinlilere yapılan katliamı ve
AKP’nin büyükşehirlerde yaptığı partizanca tutumları kınadığına ilişkin
açıklaması
CELAL DİNÇER (İstanbul) – Teşekkür
ederim Sayın Başkan.
Biraz evvel AKP’den bir konuşmacı
arkadaşımız bizlerin Filistin’deki katliamı kınamadığınızı -yani Cumhuriyet
Halk Partisini veya diğer muhalefeti göstererek- belirtti. Biz, İsrail’in
Filistin’de yaptığı katliamı her ortamda kınıyoruz ve bunu dile getiriyoruz.
Buradan bir kez daha, Filistinlilere yapılan katliamı kınıyor ve lanetliyoruz.
Ancak, sizler Kuzey Irak’ta oluk oluk kan akıtanlara “unsur” diyor, hâlâ daha
onları terörist olarak kabul edip kınayamıyorsunuz, bunu da belirtmek istiyoruz.
Ayrıca, ikinci olarak da AKP’nin
büyükşehirlerde yaptığı partizanca tutumları da burada bir kez daha ben de
kınıyorum. Çünkü, Cumhuriyet Halk Partili belediyelere her türlü engellemeyi
yapmakta ve hizmetleri…
BAŞKAN – Teşekkür ederiz Sayın Dinçer.
Sayın Tanal…
8.-
İstanbul Milletvekili Mahmut Tanal’ın, İslam âleminin Kadir Gecesi’ni
kutladığına ve engelli vatandaşların mağduriyetinin giderilmesi için kamuda
açık bulunan 25 bin engelli kadrosuna atama yapılmasını talep ettiğine ilişkin
açıklaması
MAHMUT TANAL (İstanbul) –Teşekkür
ederim Sayın Başkan.
İslam âleminin Kadir Gecesi’ni
kutluyorum, hayırlara vesile olmasını diliyorum.
Ankara ilimizin Kızılay mevkisinde
bulunan Devlet Personel Başkanlığı önünde altı gündür, engelli kardeşlerimiz,
kamudaki 25 bin açık kadro personel alımı yapılmadığı için açlık grevine
başlamışlardır. Açlık grevinin bugün altıncı günüdür. Bakanlığın engelli
vatandaşlarımızın mağduriyetini gidermesi için kamudaki 25 bin engelli açık
kadrosunun atanmasını talep ediyoruz. Yani, bugün, bu akşam Kadir Gecesi. Bu
Kadir Gecesi nedeniyle, engelli vatandaşlarımız açlık grevlerine son vermek
için Bakanlığın bu konuda bir açıklama yapmasını bekliyorlar, bir kadro
atamasını bekliyorlar. Buna vesile olmasını diliyorum, teşekkür ediyorum.
BAŞKAN – Teşekkür ediyoruz Sayın Tanal.
Sayın Yılmaz…
9.- Adana
Milletvekili Seyfettin Yılmaz’ın, Kadir Gecesi’nin İslam âlemine hayırlar
getirmesini, İslam coğrafyasında akan kanın bir an önce durmasını dilediğine ve
Adana’daki Suriyelilerin durumuna ilişkin açıklaması
SEYFETTİN YILMAZ (Adana) – Teşekkür
ediyorum Sayın Başkanım.
Ben de Kadir Gecesi’nin tüm İslam
âlemine hayırlar getirmesini ve bu mübarek ay yüzü hürmetine İslam
coğrafyasında akan kanın bir an önce durmasını Cenab-ı Allah’tan niyaz ediyorum.
Özellikle bu Suriye’deki iç savaştan
dolayı ülkemize 1,5 milyona yakın Suriyeli vatandaşımız geldi. Bunlardan büyük
bir bölümü de Adana’daki çadır kentlerde ikamet etmekte. Şimdi, Hükûmet bunlara
kucak açmakla övünüyor, doğru da yapmıştır, sahip çıkmak lazım ama bugün
bakıyoruz ki bu gelen vatandaşların 900 bine yakını sokaklarda, köşe
başlarında, şimdi gelirken trafikte ve Adana’da baktığımızda birtakım olumsuz
işlerde ekiplerin şeyine düşmektedir. Bunlara sahip çıkmanın hangi manaya
geldiğini ve bunların bir düzen içerisinde götürülmesinin toplumsal barış
açısından, o insanlarımız açısından faydalı olacağını düşünüyorum.
BAŞKAN – Teşekkür ederiz Sayın Yılmaz.
Son olarak, Sayın Serindağ…
10.-
Gaziantep Milletvekili Ali Serindağ’ın, Gaziantep’teki Suriyelilerin durumuna
ilişkin açıklaması
ALİ SERİNDAĞ (Gaziantep) – Teşekkür
ederim Sayın Başkan.
Sayın Başkan, Hükûmetin izlediği yanlış
Suriye politikası sonucunda sınır kevgire dönmüş, güney sınırımızdan gelen
geçen belli olmamış ve bu şekilde Türkiye’ye 1 milyon 500 bin civarında Suriye
vatandaşı gelmiştir. 200 bini kayıtlı olmak üzere Gaziantep’te yaklaşık 500
bine yakın Suriyeli yaşamaktadır. Bu, Gaziantep’in istiap haddini aşmıştır. Bu
nedenle, hem Gazianteplilerin huzursuzluğunu önlemek hem de gelen Suriyelilere
insanca bir yaşam temin etmek bakımından acilen bunları barındırabilecek
kapasitede kamplar inşa edilmeli ve şu anda nerede oturdukları bile belli
olmayan Suriyeliler oraya -ülkenin huzuru için de- nakledilmelidirler.
Teşekkür ediyorum.
BAŞKAN – Teşekkür ederiz Sayın
Serindağ.
Gündeme geçiyoruz.
Başkanlığın Genel Kurula sunuşları
vardır.
Meclis araştırması açılmasına ilişkin
üç önerge vardır, okutuyorum:
VI.-
BAŞKANLIĞIN GENEL KURULA SUNUŞLARI
A) Meclis
Araştırması Önergeleri
1.- Kars
Milletvekili Mülkiye Birtane ve 21 milletvekilinin, bireysel silahlanmanın
sonuçlarının araştırılarak alınması gereken tedbirlerin belirlenmesi amacıyla
Meclis araştırması açılmasına ilişkin önergesi (10/1037)
Türkiye Büyük
Millet Meclisi Başkanlığına
Bireysel silahlanmayı engellemek ve
ruhsatlı ya da ruhsatsız ateşli ya da diğer silah kullanımı sonucu meydana
gelen ölüm ve yaralanmaların son bulması için alınacak önlemlerin belirlenmesi
amacıyla Anayasa'nın 98'inci, TBMM İçtüzüğü'nün 104’üncü ve 105’inci maddeleri
uyarınca Meclis araştırması açılmasını arz ve teklif ederiz.
1) Mülkiye Birtane  (Kars)
2) Pervin Buldan  (Iğdır)
3) Sırrı Sakık  (Muş)
4) Halil Aksoy  (Ağrı)
5) Hasip Kaplan  (Şırnak)
6) Emine Ayna  (Diyarbakır)
7) Altan Tan  (Diyarbakır)
8) Esat Canan   (Hakkâri)
9) Sebahat Tuncel  (İstanbul)
10) Erol Dora  (Mardin)
11) İdris Baluken  (Bingöl)
12) Murat Bozlak  (Adana)
13) Ayla Akat Ata  (Batman)
14) Hüsamettin Zenderlioğlu  (Bitlis)
15) Nursel Aydoğan  (Diyarbakır)
16) Adil Zozani  (Hakkâri)
17) Sırrı Süreyya Önder  (İstanbul)
18) Ertuğrul Kürkcü  (Mersin)
19) Demir Çelik (Muş)
20) Nazmi Gür  (Van)
21) İbrahim Binici  (Şanlıurfa)
22) Özdal Üçer  (Van)
Gerekçe:
Umut Vakfı'nın verilerine göre
Türkiye'de bireysel silah sayısı 8 milyonu buluyor. Bu silahların yüzde 65'ini
ise ateşli silahlar oluşturuyor. Yine, TÜİK (Türkiye İstatistik Kurumu)
verilerine göre Türkiye'de kayıt altına alınmış ruhsatlı silah sayısının 1
milyon 72 bin 37 adet olduğu ileri sürülüyor. Bu rakamlara bakıldığında, Türkiye'de
7 milyon ruhsatsız silah bulunduğu ortaya çıkıyor. Aynı şekilde, verilere göre
Türkiye'de 40 milyon kişi talep etmesi hâlinde silah sahibi olabilecektir. 
Yine bazı gazetelerde çıkan haberlere
göre, son on yılda bireysel ateşli silahlarda 10 kat artış yaşanmıştır.
Yaklaşık 40 kişiden birinde ruhsatlı silah bulunduğu öne sürülüyor. Ruhsatların
yarısı kullanma, yarısı da bulundurma için verilmiş durumdadır. Bu rakamların
yarattığı sonuç ise dehşet vericidir. TÜİK verilerine göre Türkiye'de her yıl
700 kişi “meskûn mahalde ateş etme” sonucu vurularak hayatını kaybediyor.
Türkiye'de hemen
hemen her kavgada silah kullanılıyor. Kadınlar sokak ortasında çoğu ateşli
silah olmak üzere çeşitli silahlarla katlediliyor. Kız çocukları evlerinde av
tüfekleriyle vurulmuş hâlde bulunuyor. Eşini ya da kız çocuğunu silahla vuran
ancak genelde silah temizleme kazası olarak kayıtlara geçen ruhsatlı ya da
ruhsatsız silah bulunduran kişi sayısı son derece fazladır. Evinde silah
bulunduran kişiler kimi zaman cinnet geçirip bütün bireylere kurşun
yağdırabiliyor. Yine düğünlerde, kutlamalarda, maç galibiyetlerinde ateşli
silahla kutlama, rastgele havaya ve etrafa ateş açarak sevinç gösterisi yapma
geleneği bir türlü terk edilmediği gibi bu tür davranışlar resmî anlamda da
ciddi müdahaleler görmüyor. Silah edinme imkânı kolaylaştıkça bu tür olaylar da
giderek yaygınlaşıyor. Sorun son derece yakıcıdır. İnsanlar evlerinde dahi
tehdit altındadır.
Başta, çocuklar
ve kadınlar olmak üzere vatandaşların çoğu evinin balkonunda, parklarda, sokakta
ölümle burun burunadır. Çocuklar annelerinin kucağında bile güvende değildir.
Urfa'da annesinin kucağında kafasından aldığı kurşun yarasıyla hayatını
kaybeden küçük Ali Mefai'nin, İzmir'de parkta oyun oynarken vurulan 6 yaşındaki
Umut Ceylan'nın ölümü gibi yüzlerce ölüm ve yaralanma, silahların Türkiye'de
normal bir tüketim eşyası gibi kolay ediniminden kaynaklanıyor. Söz konusu
sorun, açıklamalar, cezalar ve geçici önlemlerle çözülmeyecek ve
geçiştirilemeyecek kadar hayatidir. Çünkü, artık hiçbir yerde can güvenliğimiz
yoktur. Bu konuda ciddi bir denetim yapılmalıdır. Silah edinimi son derece
kısıtlı hâle getirilerek, ruhsatlı silah kullanımı şartları zorlaştırılmalı ve
bulundurma süresi oldukça kısaltılmalıdır.
Ruhsatlı ya da
ruhsatsız tüm silahların toplanması için acilen bir çalışma başlatılmalı, yasa
yeniden gözden geçirilmelidir. Silahların hangi amaçla edinilmek istendiği
ciddi bir araştırma gerektiriyor. Bireysel silahlanmanın bu kadar kolay hâle
getirilmiş olmasının, silah üretimi ve satışını yapanlara kâr sağlamak olduğu
aşikârdır. Ortada 8 milyon kadar bireysel ruhsatlı ve ruhsatsız silah dururken
kimse can güvenliği olduğunu söyleyemez. Bütün bunlar göz önüne alınarak bir
Meclis araştırması açılmasını Genel Kurulun takdirine sunuyoruz. 
2.- Manisa
Milletvekili Hasan Ören ve 19 milletvekilinin, çıkarılacak olan büyükşehir
beledtiyeleriyle ilgili yasayla Manisa’nın da büyükşehir yapılmasının Manisa’ya
etkilerinin araştırılarak alınması gereken tedbirlerin belirlenmesi amacıyla
Meclis araştırması açılmasına ilişkin önergesi (10/1038)
Türkiye Büyük Millet Meclisi Başkanlığına
Hükûmet tarafından 13 ilin büyükşehir
olacağı ve Manisa'nın da bu iller arasında yer aldığı ifade edilmektedir.
Ancak, TBMM Başkanlığına gelen herhangi bir teklif veya tasarı olmadığından bu
konu söylentiden öteye geçmemiştir.
Manisa'nın büyükşehir olması söylentisi
vatandaşlarımız tarafından olumlu karşılanmakla birlikte, özellikle uzak
ilçelerimizdeki vatandaşların kafasında soru işaretlerine neden olmuştur.
Konuşulan konulardan birisi de
Manisa'nın "bütünşehir" olacağıdır. Manisa ilinin mülki idare
sınırlarını büyükşehir belediyesinin sınırları olacaktır. Bu durumda Manisa'da
bulunan 68 belde belediyesi kapatılacak, tüm köy muhtarlıkları kapatılarak
mahalleye dönüştürülecektir.
5216 sayılı Büyükşehir Belediye
Kanunu’na göre sadece İstanbul (5.712 kilometrekare) ve Kocaeli (3.505
kilometrekare) illeri bütünşehir olarak tanımlanmaktadır. 2 ilin mülki idare
sınırlarının uzaklığı 100 kilometreyi geçmemektedir. .
Manisa ilimizin yüz ölçümü 13.228
kilometrekaredir. Manisa il merkezi mülki idare sınırlarının en batısında
bulunmaktadır. Bu nedenle ilin doğu sınırına uzaklığı 200 kilometreden
fazladır. Yine güney sınırına 150 kilometredir.
Ortada herhangi bir yazılı tasarı
olmadığından ve sadece konuşulanlardan bilgi sahibi olunması endişeleri
artırmaktadır. Manisa'daki belde belediyelerinin tamamının kapatılacağının
söylenmesi belediye başkanlarını tedirgin etmektedir. Bu tedirginlik
başkanların hizmetlerine olumsuz yansımaktadır. Bu belediyelerde çalışanların
durumu ise hâlâ belli değildir.
Yerelleşme adı altında yetki ve
sorumlulukların tek merkezde toplanması büyük bir çelişkidir. Belde
belediyelerinin kapatılmasının doğru bir yaklaşım olmadığı tüm Manisalı
vatandaşlar tarafından ifade edilmektedir.
Manisa'nın büyükşehir yasasının
Manisa'nın yararına çıkarılması, kapanacak belde belediyeleri, ilçe
belediyeleri, köy ve mahalle muhtarları ile belediye çalışanlarının bundan
zarar görmemesi, vatandaşların belediye hizmetlerinden daha iyi hizmet
almalarının yöntemlerinin belirlenmesi amacıyla, Anayasa’nın 98, TBMM
İçtüzüğü’nün 104 ve 105’inci maddeleri gereğince bir Meclis araştırması
açılmasını arz ve teklif ederiz.
1) Hasan Ören (Manisa)
2) Mustafa Sezgin Tanrıkulu (İstanbul)
3) Umut Oran (İstanbul)
4) Ali Serindağ (Gaziantep)
5) Rahmi Aşkın Türeli (İzmir)
6) Ali Demirçalı (Adana)
7) Ali Sarıbaş (Çanakkale)
8) Namık Havutça (Balıkesir)
9) Haydar Akar (Kocaeli)
10) Mehmet Hilal Kaplan (Kocaeli)
11) Hasan Akgöl (Hatay)
12) İhsan Özkes (İstanbul)
13) Mehmet Şevki Kulkuloğlu (Kayseri)
14) Mehmet Ali Ediboğlu (Hatay)
15) Bülent Tezcan (Aydın)
16) Sakine Öz (Manisa)
17) Özgür Özel (Manisa)
18) Veli Ağbaba (Malatya)
19) Celal Dinçer (İstanbul)
20) Ahmet İhsan Kalkavan (Samsun)
MEHMET AKİF HAMZAÇEBİ (İstanbul) – Sayın Başkan, biraz önce
okunan Meclis araştırma önergesi, Manisa’nın büyükşehir belediyesi olması
hâlinde yaşanacak sorunlarla ilgili olarak bir Meclis araştırması açılmasını
öneriyor. Yani, Manisa “büyükşehir” olmadan önce bu önerge verilmiş ama Meclis
Başkanlığımız üstün bir çalışmayla bunu Manisa büyükşehir olduktan, yerel seçim
yapıldıktan beş ay sonra Parlamentoya getiriyor. Ben Meclis Başkanlığını bu
tutumu nedeniyle kutluyorum. [CHP sıralarından alkışlar(!)]
3.- Ardahan
Milletvekili Ensar Öğüt ve 19 milletvekilinin, hayvan üreticilerinin
sorunlarının araştırılarak alınması gereken tedbirlerin belirlenmesi amacıyla
Meclis araştırması açılmasına ilişkin önergesi (10/1039)
Türkiye Büyük Millet Meclisi
Başkanlığına
Hayvancılık tarımsal faaliyetler içinde katma değeri en
yüksek olan sektörlerden birisidir ve birçok insanımızın geçim kaynağıdır.
Yıllarca ertelenmiş başta yapısal sorunları olmak üzere birikmiş sorunları
vardır. Geçmiş yıllardan bu yana izlenen politikalar sonucunda hayvancılık
sektörü bitme aşamasına gelmiştir.
Hayvancılık sektörünün her yerde tekrarlanan sorunları,
düşük verim, hastalıklar, kayıt dışılık (kaçak hayvancılık), yem, besi ve süt
hayvancılığının yetersizliği sayılabilir.
Son on-on beş yılda tarım ve hayvancılık sektöründe belirgin
bir duraklama, hatta gerileme olmuş, hayvansal ürünler ithal edilir duruma
gelmiştir. Bu süreç içerisinde nüfus artarken hayvan mevcudu aynı oranda
azalmış ve ıslah çalışmaları yetersiz kalmıştır. Aynı dönemde hayvan hastalıklarıyla
mücadelede ilerleme kaydedilmesi gerekirken çeşitli hastalıklar önemli
kayıplara sebep olmuştur. İthalat nedeniyle ülkemizde görülmeyen hastalıklar
hayvancılığı tehdit eder olmuştur.
Ülke hayvancılığını geliştirmeyi amaçlayan damızlık canlı hayvan
ve piyasa değerlerini düzenleme ve et ihtiyacını gidermeyi amaçlayan kasaplık
canlı hayvan ithalatı uzun bir süre devam etmesine rağmen amacına ulaşmamıştır.
Dışarıdan gelen hayvanların ülkemizde görülmeyen ve bulunmayan değişik
enfeksiyon etkenlerini taşıyor olmaları nedeniyle ve ülke şartlarına
adaptasyonda yetersizlikten dolayı önceden tahmin edilemeyen boyutlarda
kayıplara neden olarak yetiştiricilerin mağduriyetine ve ülke ekonomisinde
zarara neden olmuştur.
On yıllık AKP döneminde hayvancılığa verilen teşviklerin
yetersiz olması nedeniyle çiftçilerimiz hayvancılık yapmayı bırakmış, köyden
kente göç edip işsizlik ve yoksulluk içinde gecekondularda yaşamaya mahkûm
edilmiştir.
Özellikle son aylarda yaşanan kuraklık ve samanın çok pahalı
olması üreticilerimizi büyük sıkıntıya sokmaktadır. Bu nedenle, üreticilerimiz
devletin verdiği iki yıl faizsiz beş yıl vadeli krediyle aldığı hayvanlarını
yarı fiyatına elden çıkartmakta, kredisini de ödeyemediğinden iflas ederek can
çekişmektedir.
Yukarıda sayılan nedenlerle, ülkemizde
hayvancılığın geliştirilmesi ve üreticilerin sorunlarının ve çözüm yollarının
belirlenmesi, son yıllarda görülen hayvan sayısındaki düşüş ve et
fiyatlarındaki yükselişin sebeplerini tespit etmek için Anayasa’nın 98’inci ve
İç Tüzük’ün 104 ve 105’inci maddeleri gereğince Meclis araştırması açılmasını
saygılarımla arz ederim. 26/07/2012 
1)
Ensar Öğüt  (Ardahan)
2)
Ali Rıza Öztürk  (Mersin)
3)
Ali Serindağ  (Gaziantep)
4)
Mustafa Sezgin Tanrıkulu  (İstanbul)
5)
Ali Demirçalı  (Adana)
6)
Rahmi Aşkın Türeli  (İzmir)
7)
İhsan Özkes  (İstanbul)
8)
Namık Havutça  (Balıkesir)
9)
Haydar Akar  (Kocaeli)
10) Mehmet Hilal Kaplan  (Kocaeli)
11) Hasan Akgöl  (Hatay)
12) Ali Sarıbaş  (Çanakkale)
13) Mehmet Şevki Kulkuloğlu  (Kayseri)
14) Mehmet Ali Ediboğlu  (Hatay)
15) Bülent Tezcan  (Aydın)
16) Sakine Öz  (Manisa)
17) Özgür Özel  (Manisa)
18) Veli Ağbaba  (Malatya)
19) Celal Dinçer  (İstanbul)
20) Ahmet İhsan Kalkavan  (Samsun)
BAŞKAN –
Bilgilerinize sunulmuştur. 
Önergeler
gündemdeki yerleri alacak ve Meclis araştırması açılıp açılmaması konusundaki
görüşmeler sırası geldiğinde yapılacaktır.
Milliyetçi
Hareket Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve daha sonra oylarınıza sunacağım.
VII.-
ÖNERİLER
A) Siyasi
Parti Grubu Önerileri
1.- MHP
Grubunun, Muğla Milletvekili Mehmet Erdoğan ve arkadaşları tarafından, özel
güvenlik görevlisi vatandaşların mevcut sorunlarının tespit edilmesi, bu
sorunların giderilmesi ve yapılacak yasal düzenlemeler de dâhil olmak üzere
alınması gereken önlemlerin araştırılması amacıyla 16/5/2013 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun 23 Temmuz 2014 Çarşamba günkü birleşiminde sunuşlarda okunmasına
ve ön görüşmelerinin aynı tarihli birleşiminde yapılmasına ilişkin önerisi
23/7/2014
Türkiye Büyük Millet Meclisi
Başkanlığına
Danışma Kurulu
23/07/2014 Çarşamba günü (bugün) toplanamadığından grubumuzun aşağıdaki
önerisini, İç Tüzük'ün 19'uncu maddesi gereğince Genel Kurulun onayına sunulmasını
arz ederim.
Saygılarımla.
Oktay
Vural
İzmir
MHP
Grup Başkan Vekili
Öneri:
16 Mayıs 2013 tarih, 13084 sayıyla TBMM
Başkanlığına Muğla Milletvekili Mehmet Erdoğan ve arkadaşlarının verdiği, özel
güvenlik görevlisi vatandaşlarımızın mevcut sorunlarının tespit edilmesi, bu
sorunların giderilmesi ve yapılacak yasal düzenlemeler de dâhil olmak üzere
alınması gereken önlemlerin araştırılması amacıyla verdiğimiz Meclis
araştırması önergemizin 23/07/2014 Çarşamba günü (bugün) Genel Kurulda okunarak
görüşmelerinin bugünkü birleşiminde yapılması önerilmiştir.
BAŞKAN – Önerinin lehinde, Muğla
Milletvekili Mehmet Erdoğan.
Buyurunuz Sayın Erdoğan. (MHP
sıralarından alkışlar) 
MEHMET ERDOĞAN (Muğla) – Sayın Başkan,
değerli milletvekilleri; Milliyetçi Hareket Partisi grup önerisi üzerinde söz
almış bulunmaktayım. Bu vesileyle yüce heyetinizi saygıyla selamlıyorum. 
Sözlerime, bu gece idrak edeceğimiz
bin aydan daha hayırlı olan mübarek Kadir Gecesi’nin tüm İslam âlemine hayırlar
getirmesini, özellikle de Gazze, Türkmeneli ve Doğu Türkistan başta olmak üzere
zulüm gören bütün İslam âleminin huzura kavuşmasına vesile olmasını Cenab-ı
Allah’tan niyaz ederek başlamak istiyorum.
Gazze’de bütün dünyanın gözü önünde
cereyan eden soykırımı ve bunu gerçekleştiren İsrail’e, sanki hiçbir şey
olmamış gibi davranarak destek verenleri de kınıyorum.
Ayrıca, Türkmeneli’nde devam eden
IŞİD katliamında hayatını kaybeden bütün Müslüman soydaşlarımıza Allah’tan
rahmet diliyorum. Türkmeneli’de yaşananları görmezden gelenleri de kınıyorum.
Bu arada, iki gün önce hayatını
kaybeden ve bugün Karşıyaka Mezarlığı’nda toprağa verilecek olan eski Irak
Türkmen Cephesi Başkanı merhum Sadun Köprülü’ye Allah’tan rahmet, yakınlarına
da sabır diliyorum.
Değerli milletvekilleri, insanoğlunun
yaratıldığı günden bu yana 3 temel ihtiyacı vardır; bunlar, yeme içme, barınma
ve güvenliktir. İnsanların en temel ihtiyaçlarından birisi olan güvenlik, yere,
zamana ve koşullara göre sürekli değişmektedir. Günümüzde artan güvenlik
ihtiyacı özel güvenlik sektörünün doğmasına vesile olmuş, bu sektör de
işsizlere iş umudu, işveren için de dev bir istihdam alanı doğurmuştur.
Böylelikle bu büyük sektör bir o kadar da büyük bir rant alanını birlikte
getirmiştir. İşverenlerin daha ucuz iş gördürme hevesi ve yasal yetersizlikler
özel güvenlik görevlilerimizin mağdur olmasına sebep olmaktadır. Ayrıca, bu
sektördeki çalışanların çoğu taşeron işçi statüsündedir. Bu statüde çalışan
vatandaşlarımızın sorunuyla ilgili daha önceden de defalarca eleştirilerimiz,
önerilerimiz oldu, yine bu eleştirilerimizi ve önerilerimizi dile getireceğiz.
Değerli milletvekilleri,
ulaşabildiğimiz bilgilere göre, Emniyet Genel Müdürlüğü kayıtlarına göre -ki bu
sayılar sürekli artma eğilimi göstermekle birlikte- ülkemizde özel güvenlik
faaliyeti için izin verilen şirket sayısı 1.330’a ulaşmıştır. Özel güvenlik
eğitimi verilen kurum sayısı 725, kendi güvenliğini sağlamak üzere özel
güvenlik izni alan işletme sayısı da 51 binin üzerine çıkmıştır. Buraya
dikkatinizi çekmek istiyorum, sertifikasını almış olan toplam güvenlik
personeli sayısı 757 bini aşmıştır. Özel güvenlik kimliği alan görevli sayısı
da 470 bini bulmuştur. Hâlen özel güvenlik personeli olarak çalışan kişi sayısı,
emniyetin çalıştırdığı polis sayısına hızla yaklaşmaya başlamış, 180 bine
ulaşmıştır. 
Yine, Emniyet Genel Müdürlüğü
kayıtlarına göre, özel güvenlik görevlisi olmak amacıyla açılan sınavlara giren
kişi sayısı, en son ulaşabildiğimiz verilere göre, 1 milyon 115 bini aşmıştır
ve bu sınavlarda başarılı olan personel sayısı da 780 bini geçmiştir. 
Görüldüğü gibi, bu sektör artık çok
büyümüş, sorunları da beraberinde büyümeye devam etmektedir. Bu araştırma
önergesinden maksadımız, bu sorunların Parlamentonun bilgisine taşınması ve
telafisi imkânsız hâle gelmeden, yeni sosyal patlamalarla karşılaşılmadan, yeni
sosyal patlamalar yaşanmadan bir an önce çözülmesinin sağlanmasıdır.
Tam da İş Kanunu’nu görüştüğümüz ve
Çalışma ve Sosyal Güvenlik Bakanının “Taşeron sistemi çok yayılıyor, bir an
önce bu işe çekidüzen vermek gerekiyor.” dediği anda, güvenlik gibi çok önemli
bir sektörün taşeron sistemine havale edilemeyeceğinin bilinmesi önem arz
etmektedir. 
Ayrıca, yukarıda da belirttiğimiz gibi,
binlerce özel güvenlik çalışanının taşeron şirketlerin insafına terk
edilmesinin de önü alınmalıdır. Tabii, bu sektörde çalışan, bu sektörden ekmek
parasını çıkaran vatandaşlarımızın mevcut sorunlarının ne kadar büyük olduğunu
aslında hepimiz biliyoruz. Özel güvenlik olarak çalıştırılan taşeron işçilerin
izin, ücret, kıdem tazminatı ve sendikalaşma gibi talepleri herkesin malumudur.
Yani bu sektörün her geçen gün büyümesiyle artan sorunları, gün geçtikte
telafisi imkânsız sorunlara kapı araladığı ortadayken bugün yaşanan sıkıntıların
çözülmesi için neden beklendiği anlaşılır bir durum değildir.
Ücret konusundaki adaletsizliklerden
dolayı da birçok özel güvenlik görevlisi vatandaşımız sıkıntı yaşamaktadır.
Örneğin, devlet hastanesinde çalışan bir özel güvenlik görevlisi, Sosyal
Güvenlik Kurumunda çalışandan, o da havalimanlarında çalışandan farklı maaşlar
almaktadır. Yani yapılan işin mahiyeti aynıyken her kurumda çalışan personel
ayrı ayrı maaşlar almaktadır ama sonuçta, çoğunluğunun maaşı asgari ücrettir ve
asgari ücrete çok yakın rakamlardır. 
Ayrıca, bu vatandaşlarımız hayatları
boyunca aynı ücreti alıyor ki bu ücret de genelde asgari ücret oluyor.
Emekliliğini hak etmeden işinden ayrılmak zorunda kaldığı zamansa -tabiri
caizse- ortada kalıyorlar. 
Birçok işletme de belli bir yaşın
üstündeki özel güvenlik personeli çalıştırmak istemiyor. Hatta bazı işletmeler,
şartnamelere belli yaşın üzerinde personel çalıştırılamayacağı mealinde
hükümler koymaktadırlar ki bu konuda 35 ila 40 yaş gibi üst yaş sınırları göze
çarpmaktadır. Pekâlâ, 40 yaşından sonra işini yapmasına izin verilmeyen özel
güvenlikçiler yıllarca bu işi yaptıktan sonra hangi işi yapacak? Hâlbuki,
onların tecrübelerinden faydalanılabilecek istihdam alanları oluşturulabilir.
Hiçbir şekilde iş güvencesi olmayan özel güvenlik personeli vatandaşlarımızın
emekli olabilmek için 40 yaşından sonra da 65 yaşına kadar prim ödemesi
gerektiği göz ardı edilmemelidir. Ayrıca, şunu da ifade etmek isterim ki
güvenlik, sadece fiziki güçle sağlanmaz. Bu konuda, çalışanların mesleki
tecrübelerinden de faydalanılmalıdır. Belli yaşın üzerinde işsiz, çaresiz
kalmış, silahlı eğitim almış kişilerin, insanların yarın, kötü niyetli kimseler
tarafından istismar edilmesi de bu vesileyle engellenmelidir, bunun tedbirleri
de şimdiden alınmalıdır. 
Özel güvenlik personeli
vatandaşlarımızın bir diğer sorunu da “mobbing”dir. Yani bu vatandaşlarımızın
çalışma saatleri belli değil, fazla mesai ücreti almıyorlar, hafta sonu izni
yok, bayram izni yok, iş güvenceleri yok. 
Âdeta işverenin oyuncağı hâline
getirilen özel güvenlik görevlilerinin diğer bir sorunu da sezonluk
çalıştırmalardır. 
Değerli milletvekilleri, belki de en
önemli sorunlardan birisi de bu sektörde, bugün adımbaşı binlerce insanı
ağırlayabilecek nitelikteki AVM’lerdir. Her gün binlerce vatandaşımızın ziyaret
ettiği bu AVM’ler sadece müşteri memnuniyetine odaklandığı için bu durum güvenlik
zafiyeti doğurmaktadır. Bugün o AVM’lerde -Allah göstermesin- olumsuz bir durum
yaşandığı zaman, sorumlusu o özel güvenlik görevlileri olacaktır. Ama onlar
görevlerini tam yaptıkları zaman da işlerinden olmaktadırlar çünkü AVM
işletmecileri onları, görevlerini tam yaptıkları zaman müşterileri rahatsız
etmekle suçlamaktadırlar. 
Biraz önce de bahsettiğim gibi, sayısı
milyonu geçen özel güvenlik görevlisi sertifikalı vatandaşımız var. Böyle büyük
bir sektörün kendi hâline bırakılması büyük tehlike arz etmektedir. 
Sendikal hakları olmayan, sosyal
güvencesi olmayan, dolayısıyla işveren ne derse görevi olmasa da onu yapmak
zorunda olan, ucuz eleman gözüyle bakılan, standart bir ücreti olmayan özel
güvenlik çalışanlarının iyi niyeti daha ne kadar istismar edilecek, daha ne
kadar bu sorunları çözümsüz bırakılacak, daha ne kadar görmezden gelinecektir?
Artık, günümüzde özel güvenliğin ucuz güvenlik anlayışına dönüşmesinin
engellenmesi gerektiği ortadadır. Bu insanların da insanca yaşayacakları gelir
ve sosyal güvenceleri de bir an önce sağlanmalıdır. 
Değerli milletvekilleri, bu arada
güvenlik çalışanlarının sorunları konuşulurken polislerimizi de unutmamak
gerekmektedir. Bu vesileyle, Hükûmetin polislere verdiği hiçbir sözünü
tutmadığını ifade etmek isterim. Yıllardır polislerin sorununu çözme konusunda
her seçim meydanında söz veren Hükûmet, bugüne kadar ne polisin emeklilik
sorununu çözmüş ne ek mesai ücreti sorununu çözmüş ne de polislerin çalışma
saatlerini bir düzene kavuşturmuştur. Unutulmamalıdır ki polislerimizin ve özel
güvenlik personelinin sorunlarının çözümü milletin huzurunu sağlayan insanların
da huzura kavuşması anlamına gelmektedir. 
Değerli milletvekilleri, önergemizin
mahiyeti gayet açıktır. Gelin, hep beraber bu kardeşlerimizin sorunlarını çözmek
için gerekli çalışmaları bir an önce başlatalım. Şu mübarek günde özel güvenlik
görevlisi vatandaşlarımızın dertlerini, sorunlarını beraberce araştırıp
çözelim, onların çözüm bekleyen bu sorunlarına hep beraber derman olalım.
Bu duygu ve düşüncelerle önergemize
sizlerden destek bekliyor, hepinizin ve yüce Türk milletinin mübarek Kadir
Gecesi’ni tekrar tebrik ediyor, hepinizi saygıyla selamlıyorum.
BAŞKAN – Teşekkür ederiz Sayın Erdoğan.

Aleyhinde, Niğde Milletvekili Alpaslan
Kavaklıoğlu. (AK PARTİ sıralarından alkışlar)
Buyurunuz Sayın Kavaklıoğlu.
ALPASLAN KAVAKLIOĞLU (Niğde) – Sayın
Başkan, yüce Meclisin değerli üyeleri; Milliyetçi Hareket Partisi Grubunun,
özel güvenlik görevlilerinin mevcut sorunlarının tespit edilmesi, bu
sorunlarının giderilmesi ve yapılacak yasal düzenlemeler de dâhil olmak üzere
alınması gereken önlemlerin araştırılması amacıyla verilen Meclis araştırması
açılması önergesi üzerinde aleyhte söz almış bulunuyorum. Hepinizi saygıyla
selamlıyorum. 
Öncelikle şunu söylemek istiyorum ki
bugün İslam âleminin en önemli günü olan Kadir Gecesi’dir. Bu geceye, üzülerek
ifade ediyorum ki Gazze’de, Kuzey Irak’ta, özetle tüm İslam âleminde üzüntüyle
giriyoruz. Dua ve niyazımız odur ki, bu gece, bütün mazlumların, mağdurların,
masumların kurtuluşuna vesile olsun. Tüm vatandaşlarımızın ve tüm İslam
âleminin Kadir Gecesi’ni tebrik ediyorum.
Değerli milletvekilleri, özel güvenlik,
ülkemizde çok sayıda kişiye istihdam sağlayan ve sürekli gelişmekte olan bir
sektördür. Özel güvenliğin yasal çerçevesini, kamu güvenliğini tamamlayıcı
mahiyetteki özel güvenlik hizmetlerinin yerine getirilmesini temin etmek üzere
2004 yılında çıkartılan 5188 sayılı Özel Güvenlik Hizmetlerine Dair Kanun
düzenlemektedir. Silahsız yüz saat, silahlı yüz yirmi saatlik eğitimini
tamamlamış ve temel eğitim sınavında başarılı olmuş kişiler aldıkları güvenlik
sertifikasıyla çalışan olarak sektöre girmektedirler. Emniyet Genel Müdürlüğü
kayıtlarına göre, ülkemizde özel güvenlik faaliyetleri için izin verilen şirket
sayısı 1.320, özel güvenlik eğitimi verilen kurum sayısı ise 529, kendi
güvenliğini sağlamak üzere özel güvenlik izni alan yer sayısı 66.184, özel
güvenlik kimliği alan görevli sayısı 660.897’dir. Mevcut çalışan özel güvenlik
görevlisi sayısı 220.522’dir. Yine, Emniyet Genel Müdürlüğü kayıtlarına göre
özel güvenlik görevlisi olmak üzere sınava giren kişi sayısı 1 milyon 524 bin
425’tir. Sınavda başarılı olan kişi sayısı 970.212’dir. 300 adet de faaliyet
gösteren alan izleme merkezi mevcuttur. Görüldüğü gibi, özel güvenlik sektörü
220 bin kişiye istihdam sağlayan büyük ve sürekli gelişmekte olan bir
sektördür. 
Sayın Başkan, değerli milletvekilleri;
özel güvenlik görevlilerinin maaşları özel güvenlik şirketleriyle koruma ve
güvenlik hizmeti alan kişi, kurum ve kuruluşlar arasında yapacakları
sözleşmelerle serbest piyasa koşullarına göre belirlenmektedir.
Değerli milletvekilleri, özel güvenlik
görevlilerinin çalışma saatleri, izinleri, ücretleri ve diğer özlük hakları
4857 sayılı İş Kanunu çerçevesinde düzenlenmekte ve denetlenmektedir. Özel
güvenlik görevlilerinin çalıştığı ortamların iş sağlığı ve güvenliği açısından
iyileştirilmesi 6331 sayılı İş Sağlığı ve Güvenliği Kanunu kapsamında güvence
altına alınmıştır. 5188 sayılı Kanun’da değişiklik yapılmasıyla ilgili taslağın
19’uncu ve 20’nci maddesinde özel güvenlik görevlilerinin özlük haklarının
korunmasına ve iyileştirilmesine yönelik düzenlemeler de yapılmıştır.
Hükûmetimiz ülkemizin tüm sorunlarına olduğu gibi özel güvenlik sektörünün ve
özel güvenlikçilerin sorunları konusunda da duyarlı bir yaklaşıma sahiptir.
Özel güvenlik görevlisi arkadaşlarımızın, kardeşlerimizin bazı sıkıntılarının
farkındayız; özlük hakları, sağlık problemleri, eğitimleri, çalışma şartları ve
diğer sorunlarını elbette önemsiyoruz. Bu konularda çeşitli çalışmalar
yürütülmeye devam edilmektedir. Özel güvenlik eğitimlerinin günümüz şartlarına
uygun hâle getirilerek yeniden düzenlenmesini öngören bir proje çalışması devam
etmektedir. Özel Güvenlik Eğitimlerinin Geliştirilmesi Projesi’yle temel olarak
Türkiye’deki mevcut özel güvenlik eğitim sistemini bilimsel araştırma
yöntemleri kullanılarak tüm boyutlarıyla incelemek, uygulama ve teorideki
sorunları ortaya çıkarmak ve bu sorunları çözmek için en uygun yolları tespit
etmek hedeflenmektedir. 
Değerli arkadaşlar, bu proje kapsamında
özel güvenlik eğitim sisteminin yapısal durumu, müfredatları, materyalleri,
eğitici standartları ve eğitim ortamları detaylı olarak araştırılarak
uygulamadaki sorunlar tespit edilecek ve bu sorunlara yasal ve yapısal çözüm
önerileri geliştirilecektir. Proje sonunda özel eğitim sistemi ideal ve modern
bir yapıya kavuşturulacak ve bunun sonucu olarak ülkedeki özel güvenlik
hizmetlerini yürüten personelin profesyonel güvenlik görevlisi donanımıyla
Türkiye'nin demokratik gelişim sürecine katkıda bulunması sağlanacaktır.
Hükûmetimizin, özel güvenlik görevlileri ve güvenlik teşkilatının
geliştirilmesine ilişkin çalışmaları devam etmektedir.
Son olarak, emniyet hizmetleri sınıfı
içerisinde koruma memuru olarak görev yapacak yeni bir yapı oluşturulmasına
ilişkin bir çalışma yürütülmektedir. Çalışmanın yasalaşmasıyla ilk etapta 10
bin koruma memurunun alınması öngörülmektedir. Bu kişiler dört aylık teorik,
iki aylık da tatbiki eğitimin arkasından şahıs, kurum, hassas bölge, misyon ve
benzeri kurumların koruma görevini üstleneceklerdir.
Sayın Başkan, değerli milletvekilleri;
araştırma önergesi teklifinde sayılan ve sayılmayan özel güvenlikçilerimizin
tüm sorunlarının Hükûmetimizce değerlendirilerek çözüme kavuşturulacağına
inancım tamdır. 
Milliyetçi Hareket Partisi Grubunun,
özel güvenlik görevlisi vatandaşlarımızın mevcut sorunlarının tespit edilmesi
ve sorunların giderilmesi ve yapılacak yasal düzenlemeler de dâhil olmak üzere
alınması gereken önlemlerin araştırılması için vermiş olduğu Meclis araştırma
önergesine ülkemizin ve Türkiye Büyük Millet Meclisinin yoğun gündemi sebebiyle
katılamadığımı belirtiyor, hepinizi saygıyla selamlıyorum. (AK PARTİ
sıralarından alkışlar) 
BAŞKAN – Teşekkür ederiz Sayın
Kavaklıoğlu.
Lehinde, Bolu Milletvekili Tanju Özcan.
Buyurunuz Sayın Özcan. (CHP
sıralarından alkışlar) 
TANJU ÖZCAN (Bolu) – Sayın Başkan,
değerli milletvekilleri; sözlerime başlamadan önce -malum, bu akşam mübarek
Kadir Gecesi- tüm Türk ve İslam âleminin Kadir Gecesi’ni kutluyorum, inşallah, günahlarımızın
affedildiği bir gece olmasını diliyorum.
Sayın milletvekilleri, MHP grup
önerisinin lehinde söz almış bulunuyorum. 
Gerçekten önemli bir grup önerisi,
araştırma komisyonu kurulmasına ilişkin. Aslında, bu, kamuda veya özel sektörde
çalışan özel güvenlik görevlilerinin sorunlarını genel olarak taşeron
işçileriyle ilgili verilmiş olan araştırma önergelerinde defalarca dile
getirdik. Özellikle kamuda çalışan özel güvenlik görevlilerinin sorunlarının
taşeronda çalışan diğer kamu işçilerinden ayrılmasının çok da kolay olmadığını
görüyoruz ancak arkadaşlar, bu özel güvenlik görevlilerinin, özellikle kamuda
çalışanların diğer taşeron işçilerden daha fazla zorlukları ve sıkıntıları var.
Şimdi, Türkiye’de -grup önerisindeki
rakamlar güncel değil, 2013 yılında verilmiş bir grup önerisi- bugün itibarıyla
yaklaşık 800 bin kişi özel güvenlik belgesi almış. Sayın milletvekilleri,
bunları biliyorsunuz, birçoğu sizin kapınızı da aşındırıyor. Bunların önemli
bir kısmı da işsiz, iş bulamıyor. Kamuda iş bulanlara bakıyorsunuz, liyakate
göre değerlendirilmiyor, kimin dayısı varsa, kimin AKP’li daha önemli bir
yakını varsa, öncelik kamuda bu arkadaşlarımıza veriliyor. Dolayısıyla,
liyakate önem verilmeden alımlar yapıldığı için de bazı kamu kuruluşlarında
özel güvenlik personeliyle ilgili sıkıntılar yaşandığını üzülerek görüyoruz.
Tabii, bir de şu konu çok önemli: Bu
özel güvenlik personelinin eğitimleri konusunda ciddi sıkıntılar yaşandığını da
görüyoruz. İsterseniz gidip araştıralım, kamu kurumlarında, üniversitelerde,
Sağlık Bakanlığına bağlı kuruluşlarda, Millî Eğitimde, nerede derseniz deyin,
bir özel güvenlik görevlisi haklarının ve yetkilerinin neler olduğunu bilmiyor.
Bilmiyor, bu ayıp değil. Yani herhangi bir adi asayiş olayına müdahale etse bir
türlü, etmese bir türlü. Başına nasıl bir şey geleceğini bile bilmiyor. Yetki
sınırını aşıp aşmadığını, nerede yetkisinin başlayıp nerede bittiğini bilemiyor
bu arkadaşlarımız. O yüzden bu arkadaşlarımızın eğitiminin yeniden gözden
geçirilmesi gerekiyor.
Tabii, kamuda çalışanlar aynı zamanda
taşeron işçisi. Bütün taşeron işçilerinin karşılaştığı bir sorunla
karşılaşıyorlar. Şu anda Türkiye’de 1.300’e yakın firma taşeron güvenlik işçisi
çalıştırma hakkına sahip. Ancak bu şirketlerin kaç tanesi faal, bir incelediniz
mi? Büyük bir kısmı ihale yasaklısı hâline geliyor. Yani bir sene alıyorsunuz
bir üniversitenin güvenlik ihalesini, son ay ya primlerini yatırmıyorsunuz ya
maaşını ödemiyorsunuz bu arkadaşlarımızın. Ondan sonra da ne oluyor? İhale
yasaklısı hâline geliyorsunuz. Gariban özel güvenlik görevlisi de ya maaşını
alamıyor ya sigorta primi eksik yatırılmış olarak ortada kalıyor. Ertesi yıl bu
şirket, adına bir ilave yapıyor -ortaklar aşağı yukarı aynı- yeniden aynı
kurumun ihalesine giriyor ve yeniden alıyor. 
Şimdi, şu torba yasada bu sözleşmelerin
üç yıla çıkartılmasını kabul ettik. İnşallah iyi bir gelişme olacak ama bu
yeterli değil sayın milletvekilleri. Özel güvenlik görevlilerinin, diğer
taşeron işçiler gibi, sorunun kökten çözülebilmesi adına, kadrolu hâle getirilmesi
gerekiyor. Bu sorunu ancak böyle çözeriz. 
Diğer yandan, şunu söylemiştim: Özel
güvenlik görevlilerinin, özellikle kamuda çalışanların, diğer taşeron
işçilerden daha fazla sorunu var. Bir; çalışma saatleri. Gerçekten çok ciddi
çalışma saatleri var. Bu çalışma saatlerine karşılık, gece ücretleri, zamları
verilmiyor, fazla mesaileri verilmiyor bu arkadaşlarımızın; izin kullanma
konusunda çok ciddi sıkıntı yaşıyorlar yasal hakları olmasına rağmen. Yine, bu
arkadaşlarımız birkaç yıl önce bir sendika kurmaya çalıştılar, başlarına
gelmeyen kalmadı sendika kurmaya çalışan, bu konuda öncülük edenlerin. Bunu da
unutmadık. 
O yüzden, biz samimiyetle şunu
söylüyoruz: Kamuda çalışan, özel sektörde çalışan, güvenlik hizmetleri alanında
çalışan personelin en başından itibaren, yani o, kursa gidişlerinden çalışma
koşullarına kadar konunun yeni baştan incelenmesi gerektiğini düşünüyoruz. Öyle
bir şey var ki diğer taşeron işçilerden farklı olarak kursa gidiyorsunuz,
cebinizden para ödüyorsunuz, bunun sonucunda işsiz kalıyorsunuz. Bu konunun
araştırılması bizce çok elzem. O anlamda, sizden istirham ediyorum şu mübarek
günde, bugüne kadar her şeye “hayır” dediniz, bari buna “evet” deyin
arkadaşlar.
Sayın milletvekilleri, tabii, grup
önerisi vesilesiyle -birkaç dakikam kaldı- Türkiye gündemiyle ilgili önemli bir
konuya da değinmek istiyorum. Çok enteresan gelişmeler yaşıyoruz. Yine bir
operasyon başladı. Sayın Grup Başkan Vekilimiz ifade etti, bu operasyon öyle
bir operasyon ki bundan önceki operasyonların çöktüğünü gösteren yeni bir
operasyon ama bu çöken operasyonların savcısıyla bu operasyonun savcısı gene
aynı; Sayın Başbakan. 
Arkadaşlar, hatırlıyor musunuz, Sayın
Başbakan çıkıp Balyoz ve Ergenekon davaları sürecinde “Ben bu davaların
savcısıyım.” diyordu? Şimdi de aynı Sayın Başbakan, daha önce terör örgütü
dediği, “Bana darbe yapıyor.” dediği insanlarla ilgili yürütülen
soruşturmaların haksız ve hukuksuz olduğunu söylüyor. Şimdi bu soruşturmayı
yürüttürdükleri polisleri ve amirlerini yaka paça, kelepçeli şekilde alıyor. 
RAMAZAN CAN (Kırıkkale) – Kim alıyor?
TANJU ÖZCAN (Devamla) – Başbakan
alıyor, Başbakanın talimatıyla oluyor bunlar. 
RAMAZAN CAN (Kırıkkale) – Yapma be!
RECEP ÖZEL (Isparta) – Hadi oradan ya!
TANJU ÖZCAN (Devamla) – Biz geçmişte
şunu söyledik arkadaşlar, defalarca söyledik: “Ergenekon terör örgütü hikâyesi
gerçekten yüzyılın en büyük yalanı.” dedik. Balyoz, yok böyle bir darbe planı,
yok böyle bir darbe.
RAMAZAN CAN (Kırıkkale) – Doğru, bundan
önce hiç darbe yapılmadı! 
TANJU ÖZCAN (Devamla) – Anlatmaya çalıştık
ama Sayın Başbakan çıktı, dedi ki: “Hayır, Ergenekon diye bir terör örgütü var,
sonuna kadar üzerine gideceğiz. Ben de bunu savcısıyım.” 
HAYDAR AKAR (Kocaeli) – Sor, sor,
“Amerika’ya gidip elini öpmüş mü?” diye sor. Şimdi bağırıyor orada. 
TANJU ÖZCAN (Devamla) – Enteresandır
arkadaşlar, o dönemde ne kadar insan mağdur oldu. Bakın, unuttunuz galiba
ismini, bir rahmetli Kuddusi Okkır vardı. Ne dediler Kuddusi Okkır için?
“Ergenekon’un kasası.” dediler. Adamcağız cezaevinde sefalet içinde öldü. Aradan
beş yıl geçti ve bugüne kadar “Ergenekon terör örgütünün kasası” denen Kuddusi
Okkır’ın öldükten sonra da herhangi bir mal varlığına ulaşılamadı. Farkında
mısınız, ailesi hâlâ sefalet içinde?
Devam ediyorum, Balyoz davasında ne
yaptınız? Gene savcılığını üstlendiğiniz ve bu soruşturmaları yaptırttığınız,
bugün yaka paça gözaltına aldırttığınız polis ve amirlere, o davalarda, terörle
mücadele edenlere karşı…
RAMAZAN CAN (Kırıkkale) – Ama şimdi siz
kol kola girdiniz. 
TANJU ÖZCAN (Devamla) – ...teröristleri
tanık olarak dinlettiniz, bunları mahkûm ettirdiniz. Şimdi, bu adamları siz
düne kadar kullandınız, bunu söylüyorsunuz, itiraf ediyorsunuz, “Ergenekon ve
Balyoz hikâyeydi, büyük bir aldatmacaydı.” diyorsunuz. Şimdi peki ne oldu da bu
aldatmacayı birlikte hayata geçirdiğiniz polisleri ve amirleri, kullanım
süreleri dolduğu için mi bugün yaka paça gözaltına alıyorsunuz, yoksa bunların
yaptığı son soruşturmanın ucu sizlere dokundu diye mi?
HAYDAR AKAR (Kocaeli) – 7 Şubatta
ortağı değiştirdiler. 
TANJU ÖZCAN (Devamla) – Arkadaşlar,
Ergenekon ve Balyoz sürecinde yaşananlar hukuksuzdu, insan hakkı ihlalleri
vardı. Bugün yapılan işlem de aynı şekilde hukuksuz. 3 tane yanlış 1 tane doğru
etmiyor, 2 tane yanlış da etmiyor. Dolayısıyla, dün onlara yanlışı siz yaptırdınız,
arkalarında siz vardınız, bugün de kullandığınız insanları, tetikçi olarak
kullandığınız insanları, toplumdan özür dilemek yerine bunları yaka paça alıp
günah çıkartmaya çalışıyorsunuz. Şu mübarek günde bunları yeniden
değerlendirebilmeniz için söyledim. 
Arkadaşlar, savcı deyince enteresan bir
şey aklıma geldi -Sayın Aydın’la paylaştım- yahu, bu operasyonların savcısı,
çöken operasyonların savcısı Sayın Başbakandı, kendisi söyledi. Şimdi, yandaş
basın ne yazıyor? “Polis amirlerinden sonra geçmişte Ergenekon ve Balyoz gibi
soruşturmaları yapan savcılara bu operasyon sıçrayacak.” diyor. Yahu, bu
operasyonların başsavcısı Sayın Başbakan. 
Şimdi, ben bu operasyonu yürüten
savcıya sesleniyorum: Operasyonu yürüten savcılara dönük bir soruşturma
genişletme ihtiyacınız varsa ki, olması gereken buysa yapın ama lütfen, şurada
“Ben bunların savcısıyım.” diye ikrarda bulunan Başbakanı da bu soruşturmaya
dâhil etmeyi unutmayın. Yazık günah… 
Bakın, bu akşam ellerimizi semaya
açacağız, Yüce Allah’tan af dileyeceğiz. Doğru mu arkadaşlar? Ama sizlerden
şunu da yapmanızı istiyorum: Siz Türkiye’yi yönetiyorsunuz, Hükûmet partisinin
mensuplarısınız. En azından bir özeleştiri de yapın bu gecenin hürmetine biz
geçmişte kimlerin hakkını yedik, nasıl hakkını yedik, biz onlardan nasıl
helallik isteyeceğiz… Lütfen, oturup dua ederken bir özeleştiriyi de bu akşamın
yüzü suyu hürmetine yapın, sizden bunu istirham ediyorum.
Genel Kurulu saygıyla selamlıyorum.
(CHP sıralarından alkışlar)
BAŞKAN – Teşekkür ederiz Sayın Özcan. 
AHMET AYDIN (Adıyaman) – Sayın Başkan…
BAŞKAN – Buyurunuz Sayın Aydın. 
AHMET AYDIN (Adıyaman) – Sayın
Başbakanımızı, Grup Başkanımızı bu soruşturmaların başsavcısı olarak
nitelendirdi. Sataşmadan dolayı söz istiyorum.
HAYDAR AKAR (Kocaeli) – Ama kendisi
söyledi. Sataşma yok, Başbakanın kendi söylemi.
MEHMET AKİF HAMZAÇEBİ (İstanbul) –
Efendim, Sayın Başbakanın kendisi söylüyor. 
TANJU ÖZCAN (Bolu) – Grup konuşmasında
kendisi söyledi. 
HAYDAR AKAR (Kocaeli) – Nerede sataştık
Sayın Aydın?
TUFAN KÖSE (Çorum) – Başsavcı değil de
“Savcısıyım.” demişti yalnız! 
BAŞKAN – Buyurun Sayın Aydın. (AK PARTİ
sıralarından alkışlar) 
VIII.-
SATAŞMALARA İLİŞKİN KONUŞMALAR
1.-
Adıyaman Milletvekili Ahmet Aydın’ın, Bolu Milletvekili Tanju Özcan’ın MHP grup
önerisi üzerinde yaptığı konuşması sırasında AK PARTİ Grup Başkanına sataşması
nedeniyle konuşması
AHMET AYDIN (Adıyaman) – Teşekkür
ediyorum Sayın Başkanım.
Rahmet, mağfiret ve sonsuz cehennemden
kurtuluş ayı olan ramazan ayını idrak ediyoruz ve hakikaten en müstesna
gecelerden ve bin aydan hayırlı olan Kadir Gecesi’ni kutluyoruz. Tüm İslam
âleminin kurtuluşuna vesile olmasını diliyorum. Özellikle bugünlerin anlamına
ve önemine uygun bir şekilde konuşmaların yapılması, kimseye haksız ve
mesnetsiz birtakım ithamların yapılmamasını arzu ederdim. 
Şimdi, öncelikle şunu ifade edeyim: Biz
dün de darbelere karşıydık, bugün de darbelere karşıyız. 
HAYDAR AKAR (Kocaeli) – Biz de
karşıyız, ne olacak şimdi? Şimdi siz yapıyorsunuz.
AHMET AYDIN (Devamla) – Ergenekon ve
savcıda… Eğer birtakım hak ihlalleri varsa ki -var mıdır, yok mudur onu
göreceğiz ama- oradaki birtakım darbe planlarının olduğunun da gözden
kaçırılmaması lazım, düşünülmemesi lazım. Evet, o gün de darbeye karşı dik
durduk, bugün de darbeye karşı dik duruyoruz. 
HAYDAR AKAR (Kocaeli) – Kim yaptı, kim?

AHMET AYDIN (Devamla) – Bakın, değerli
arkadaşlar, “dönemin Başbakanı” diyeceksiniz, Başbakanı, bakanlarımızı,
milletvekillerimizi, istihbarat birimlerimizi dinleyeceksiniz. 
BÜLENT TEZCAN (Aydın) – Kumpas var mı,
yok mu?
HAYDAR AKAR (Kocaeli) – Siz
dinlettiniz. Biz mi getirdik göreve?
AHMET AYDIN (Devamla) – İlgili, ilgisiz
her kesim dinlenecek, haksız ve hukuksuz bir şekilde dinlenecek, sanal birtakım
örgütler üretilecek ve bu, bütün devletin sırlarını, güvenlik birimlerinin
sırlarını…
HAYDAR AKAR (Kocaeli) – Hepsi kayıtlı,
“tape”lere geçmiş.
AHMET AYDIN (Devamla) – …istihbarat
bilgilerini birtakım taraflarla paylaşacaksınız, casusluk yapacaksınız, sanal
örgütlerle birlikte bütün bu konuları bir araya getirip bir kumpas kuracaksınız;
millî iradeyle gasbedemediğiniz, millî iradeyle deviremediğiniz Hükûmeti…
MALİK ECDER ÖZDEMİR (Sivas) – Sizin
sayenizde yaptılar.
AHMET AYDIN (Devamla) – …“dönemin
Başbakanı” diye başka bir şekilde devirmenin yollarını arayacaksınız. Görevi,
emri üstlerinizden değil, Pensilvanya’dan, başka bir yerden alacaksanız…
HAYDAR AKAR (Kocaeli) – Sizinkiler de
alıyor görevi, grubun yarısı Pensilvaya’ya gitti. 
AHMET AYDIN (Devamla) – …kusura
bakmayın, milletin iradesini bu yolla gasbetmeye çalışacaksanız bu da bir
darbedir, hukuk içerisinde bunu yapanların da hesabı sorulacaktır, sorulması da
lazımdır. (AK PARTİ sıralarından alkışlar) 
HAYDAR AKAR (Kocaeli) – Tur
düzenlediniz, tur.
AHMET AYDIN (Devamla) – Evet, dün nasıl
ki darbelere karşı durduysak bugün de darbelerin karşısındayız ama CHP
zihniyeti…
(Mikrofon otomatik cihaz tarafından
kapatıldı)
AHMET AYDIN (Devamla) – …nasıl ki
darbeden yana tavır takındıysa, CHP zihniyeti bugün de darbeden yana tavır
takındı diyor, hepinizi saygıyla selamlıyorum. 
MEHMET AKİF HAMZAÇEBİ
(İstanbul) – Sayın Başkan…
BAŞKAN –
Buyurunuz Sayın Hamzaçebi. 
MEHMET AKİF
HAMZAÇEBİ (İstanbul) – Şimdi, Sayın Aydın konuşmasının sonunda Cumhuriyet Halk
Partisinin…
BAŞKAN – Lütfen,
sessiz olursanız… Duyamıyorum. 
MEHMET AKİF
HAMZAÇEBİ (İstanbul) – …bugün de darbeleri savunduğu cümlesini söylemek
suretiyle partimize, grubumuza sataşmıştır efendim, söz istiyorum. 
BAŞKAN –
Buyurunuz Sayın Hamzaçebi. (CHP sıralarından alkışlar)
2.-
İstanbul Milletvekili Mehmet Akif Hamzaçebi’nin, Adıyaman Milletvekili Ahmet
Aydın’ın sataşma nedeniyle yaptığı konuşması sırasında Cumhuriyet Halk
Partisine ve Grubuna sataşması nedeniyle konuşması
MEHMET AKİF HAMZAÇEBİ (İstanbul) –
Sayın Başkan, değerli milletvekilleri; Sayın Aydın sataşma nedeniyle söz aldı,
söz alma gerekçesi şuydu: Sayın Tanju Özcan konuşmasında Ergenekon, Balyoz
davalarının savcısının Başbakan olduğunu söyledi, “Bugünkü polis operasyonunun
da savcısı Başbakandır.” dedi ve haksız bir şey söylediğini söyledi Sayın
Aydın, Sayın Özcan için. Yani “Başbakanımız bu davaların savcısı değildir.”
diyecek diye bir şey bekliyordum ama söylemedi. Demek ki bu davaların savcısı
olduğunu kendisi de kabul ediyor. Esasen, onun aksini söylemesi mümkün
değildir, Başbakanın kendisi söylemişti o davaların savcısı olduğunu.
AHMET AYDIN (Adıyaman) – “Hukuk
devleti” dedi, hukuk devleti içerisinde… 
MEHMET AKİF HAMZAÇEBİ (Devamla) -
Şimdi, ama şu U dönüşünü görmekten doğrusu “Mutlu oldum.” demeyeyim ama
şaşırmadım. 
AHMET AYDIN (Adıyaman) – Ama siz
darbecilerin avukatlığını yapıyorsanız o ayrı bir şey! 
MEHMET AKİF HAMZAÇEBİ (Devamla) - Şu U
dönüşünü yaptı Aydın, dedi ki: “Balyoz’da darbe planı vardı.” Yani diyor ki:
“Balyoz’a karışmış olanlar, tutuklanmış, gözaltına alınmış, mahkûm edilmiş
olanlar aslında biraz suçludur.” 
Başbakan ne demişti 17 Aralıktan sonra?
“İçeride çok sayıda günahsız adam var.” demişti. 
AHMET AYDIN (Adıyaman) – Günahı olan
daha çok. 
MEHMET AKİF HAMZAÇEBİ (Devamla) - Ne
için demişti bunu? Günahsız adam olduğuna inandığı için değil, soruşturmanın
ucu kendisine geldi dayandı, 4 bakanı gidecek, kendisi gidecek, Yüce Divana
gidecek; korkuyla Balyoz’a sarıldı, Ergenekon’a sarıldı. Şimdi onları alt
ettiğini zannediyor, alt ettiğini zannettiği için Balyoz’a yeniden “Darbedir.”
demekte hiçbir sakınca yok. Bu tam bir iki yüzlülüktür, tam bir iki yüzlü
siyasettir. 
AHMET AYDIN (Adıyaman) – “Darbe değil.”
demedi kimse.
MEHMET AKİF HAMZAÇEBİ (Devamla) - Ben,
şunu Sayın Başbakanın adına Grup Başkan Vekilinin açıklamasını istiyorum:
İstihbarat Daire Başkanı Ali Fuat Yılmazer için Başbakan şey demişti, “Sen
benimle kaç kere görüştün ki hayatında? Bunun hesabını sana soracağım.” Fuat
Yılmazer onun için “Her şeyden Başbakanın haberi vardı.” demişti. Başbakan
acaba hesap sordu mu, dava açtı mı, suç duyurusu yaptı mı, merak ediyorum. Bunu
açıklarsa Sayın Aydın memnun olacağım. (CHP sıralarından alkışlar) 
BAŞKAN – Teşekkür ederiz Sayın
Hamzaçebi. 
VII.-
ÖNERİLER (Devam)
A) Siyasi
Parti Grubu Önerileri (Devam)
1.- MHP
Grubunun, Muğla Milletvekili Mehmet Erdoğan ve arkadaşları tarafından, özel
güvenlik görevlisi vatandaşların mevcut sorunlarının tespit edilmesi, bu
sorunların giderilmesi ve yapılacak yasal düzenlemeler de dâhil olmak üzere
alınması gereken önlemlerin araştırılması amacıyla 16/5/2013 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun 23 Temmuz 2014 Çarşamba günkü birleşiminde sunuşlarda okunmasına
ve ön görüşmelerinin aynı tarihli birleşiminde yapılmasına ilişkin önerisi (Devam)
BAŞKAN - Aleyhinde Isparta Milletvekili
Recep Özel. 
Buyurunuz Sayın Özel. (AK PARTİ
sıralarından alkışlar) 
RECEP ÖZEL (Isparta) – Sayın Başkan,
çok değerli milletvekilleri; hepinizi saygıyla selamlıyorum. 
Milliyetçi Hareket Partisinin vermiş
olduğu, özel güvenlik görevlilerinin karşılaşmış olduğu sorunların
araştırılmasıyla ilgili araştırma önergesinin aleyhinde söz aldım. 
Tabii
ki, iyi hizmet eden, bir alanı dolduran ve büyük bir sektör olan özel güvenlik
görevlileri hakkında verilen araştırma önergesinin aleyhinde olmak mümkün değil.
Evet, özel güvenlik görevlisi çalışanlarımızın sorunları var mıdır? Vardır. 
MEHMET
ERDOĞAN (Muğla) – Kuralım komisyonu.
RECEP
ÖZEL (Devamla) – Bu sorunların bir kısmını, hani şu bir haftadan beri uzun
önergelerle birazcık uzattığımız çalışmanın…
HAYDAR
AKAR (Kocaeli) – Siz uzatıyorsunuz Recep.
RECEP
ÖZEL (Devamla) – …içerisinde çözdüğümüzün de herhâlde bilincindeyiz.
MEHMET
ERDOĞAN (Muğla) – Nesi çözüldü? Hangi sorun çözüldü?
RECEP
ÖZEL (Devamla) – Mesela, neyini çözüyoruz? Mesela, bunların fazla çalışmalarıyla
ilgili, izinleriyle ilgili sorunları var mıydı? İzinleriyle ilgili sorunları bu
torba yasada çözüyoruz.
MEHMET
ERDOĞAN (Muğla) – Nasıl çözüyorsunuz?
RECEP
ÖZEL (Devamla) – Ücretlerin ödenip ödenmediğiyle ilgili sorunları var mıydı?
Vardı. 
MALİK
ECDER ÖZDEMİR (Sivas) – Senin torba yasadan haberin yok. 
RECEP
ÖZEL (Devamla) – Evet, onları da artık asıl kamu kurumunda çalışana ya da özel
şirkette çalışan güvenlik görevlilerine… 
MALİK
ECDER ÖZDEMİR (Sivas) – Senin torba yasadan haberin yok.
HAYDAR
AKAR (Kocaeli) – Hangi maddede çözüyorsun?
RECEP
ÖZEL (Devamla) – …asıl işveren taşerona bu işçinin ücretinin, özel güvenlik
görevlisi işçisinin ücretinin ödenip ödenmediğini araştıracak.
MALİK
ECDER ÖZDEMİR (Sivas) – Kaçıncı maddede çözüyorsun?
TANJU
ÖZCAN (Bolu) – Hangi madde Recep?
HAYDAR
AKAR (Kocaeli) – Hangi madde Recep, hangi madde?
RECEP
ÖZEL (Devamla) – Eğer ödenmiyorsa işveren onun istihkakından çözerek onların
banka hesabına yatıracak.
MEHMET
ERDOĞAN (Muğla) – Hangi maddede, hangi madde?
RECEP
ÖZEL (Devamla) – Maddesini söylerim size.
TANJU
ÖZCAN (Bolu) – Hangi maddede çözüyorsunuz onu söylesene.
RECEP
ÖZEL (Devamla) – Hepsini burada çözüyoruz şimdi. Kıdem tazminatıyla ilgili
sorunları var mıydı? 
HAYDAR
AKAR (Kocaeli) – Recep, hangi madde? 
ÜNAL
KACIR (İstanbul) – İlgili madde. 
RECEP
ÖZEL (Devamla) – Evet, vardı. Kıdem tazminatıyla ilgili sorunları da bu torba
yasada çözüyoruz.
TANJU
ÖZCAN (Bolu) – Hayır, Yargıtayın kararları var.
MEHMET
ERDOĞAN (Muğla) – Adamın sorunu sezonluk çalışmak, nerede çözdünüz?
RECEP
ÖZEL (Devamla) – Kamu kurumlarında taşeron olarak çalışan işçilerin çalıştığı
sürede firmanın değişmesinden bağımsız olarak kıdem tazminatları dikkate
alınacak ve kamu kurumu tarafından da ödenecek.
Bütün
burada dile getirilen sorunların hepsini bu torba yasada inşallah şu bayramdan
önce çıkartabilirsek onları sizlerin de sayesinde bayram hediyesi olarak
veririz.
ÜNAL
KACIR (İstanbul) – Engellemezseniz çıkarırız.
HAYDAR
AKAR (Kocaeli) – Biz engellemiyoruz ki siz engelliyorsunuz.
RECEP
ÖZEL (Devamla) – Böylece buraya getirip de özel güvenlik görevlilerinin
sorunlarına gerçek çözüm istiyorsanız şu yasayı bayramdan önce çıkartalım, bir
an önce onlara hediye edelim diyorum.
MEHMET
ERDOĞAN (Muğla) – Bu yasada hiçbir şey çözülmüyor ki.
TANJU
ÖZCAN (Bolu) – Kadro var mı kadro?
HAYDAR
AKAR (Kocaeli) – Recep, boşuna konuşuyorsun ya.
RECEP
ÖZEL (Devamla) – Şimdi, en son noktada, Tanju Özcan kardeşim konuşmasının
yarısını bu önergeye, yarsına da bir başka konuya ayırdı. Kendi konuşmasında bu
kürsüye gelip, bir dikkat ederse, bir incelerse, her konuşmasında mutlaka
Başbakana bir sataşıyor burada.
HAYDAR
AKAR (Kocaeli) – Sataşmıyor, doğruları söylüyor.
RECEP
ÖZEL (Devamla) – Mutlaka, her konuşmanızda oradan kendinize bir paye çıkartmaya
çalışıyorsunuz. Siz de milletvekilisiniz…
HAYDAR
AKAR (Kocaeli) – Güzel, bundan sonra Recep’e sataşacağız.
RECEP ÖZEL (Devamla) – …ben de. Ben
şimdi sizin Genel Başkanınız hakkında, Kemal Kılıçdaroğlu hakkında burada olur
olmaz şeyleri söylesem şık olur mu? “Ya, ben işte milletvekiliyim” Genel
başkanlar kendi aralarında zaten o mücadeleyi yapıyorlar. Bir milletvekilinin
gelip burada seviyeyi düşürmesi, kendisinin Başbakanı ya da bir genel başkanı
hedef alması doğru mu? Siyaseten doğru mu? Önce Tanju Özcan kardeşim, bütün konuşmalarına
bir bak. 
SAKİNE ÖZ (Manisa) – Neresi yanlış
bunun, neresi yanlış? 
RECEP ÖZEL (Devamla) – Daha dün
çıktınız bir önerge hakkında burada yine Başbakana lafı getirdiniz. Bugün yine
grup önerisi hakkında çıktınız Başbakana lafı getirdiniz. 
SEYFETTİN YILMAZ (Adana) – BOB Eş
Başkanına çattınız! 
RECEP ÖZEL (Devamla) – Şimdi,
Başbakanımız “Ben bu davanın savcısıyım.” derken… Bunu demeden önce de Sayın
Kılıçdaroğlu “Ben bu davanın avukatıyım.” dedi. Siz “Bu davanın avukatıyım.”
derseniz Başbakan da çıkar “Bu davanın savcısıyım.” demek zorunda kalır. 
MALİK ECDER ÖZDEMİR (Sivas) – Oh,
mantığa bak, mantığa!
MEHMET ERDOĞAN (Muğla) – Hâkimi kim,
hâkimi? Recep, hâkim kim, hâkim? 
RECEP ÖZEL (Devamla) – Bakın, bizim
istediğimiz, arzuladığımız yargı ne biliyor musunuz? 
HAYDAR AKAR (Kocaeli) – Biz masumların
hep avukatıyız. Suçsuzların hep avukatıyız.
RECEP ÖZEL (Devamla) – Bakın, şu son
yapılan soruşturmaları da gelip burada eleştiriyorsunuz ya. Bütün hakikatler
gün yüzüne çıksın. Hiç kimse bir gün dahi haksız yere özgürlüğünden
alıkonulmasın. 
MALİK ECDER ÖZDEMİR (Sivas) – E, var
işte. 
HAYDAR AKAR (Kocaeli) – Bir de
hukukçusun değil mi sen? Sen bir de hukukçusun değil mi? 
RECEP ÖZEL (Devamla) – Ama herkes hukuk
içerisinde, kanun dairesinde görevini yapsın. Hiç kimseye birtakım kumpaslarla,
hiç kimseye birtakım uydurma delillerle soruşturma yapılmasın, mahkûm
edilmesin. 
MALİK ECDER ÖZDEMİR (Sivas) – Aferin!
Üç yıl önce biz söylüyorduk bunları. 
RECEP ÖZEL (Devamla) – Bak, bizim
hedefimiz, amacımız, şeyimiz bu. Ama bunu yerine getirecek olan, bu
soruşturmaları yürütecek olan kim? 
HAYDAR AKAR (Kocaeli) – Yahu, niye
17,25 Aralık savcılarına, polis müdürlerine operasyon yapıyorsunuz? Onlara
yapsanıza o zaman. 
RECEP ÖZEL (Devamla) – Yargı değil mi?
Bu soruşturmanın başında yargı bunları yapıyor değil mi? 
MALİK ECDER ÖZDEMİR (Sivas) - Hangi
yargı? 
RECEP ÖZEL (Devamla) – Yargı işini dört
dörtlük yapsın. Siyasetin faturasını bize kesin! Bakın... 
BÜLENT BELEN (Tekirdağ) – Yargının
işini dört dörtlük yapmasına fırsat tanıyor musunuz? 
RECEP ÖZEL (Devamla) – Önceki
“Ergenekon” dediğinizi, “Balyoz” dediğinizi kim yaptı? Yargı yaptı. Şimdiki
soruşturmaları kim yapıyor? Yargı. 
BÜLENT BELEN (Tekirdağ) – O zaman Sayın
Başbakan ne diyordu Recep? 
RECEP ÖZEL (Devamla) – Eğer içerisinde
haksız bir durumlar varsa haksızlığı yapan, yanlış soruşturma yapan…
BÜLENT BELEN (Tekirdağ) – “Ben
savcısıyım bu davanın.” diyordu. 
RECEP ÖZEL (Devamla) – …yanlış kararlar
verenlerin hepsinin Allah belasını versin. Kardeşim, yanlış yapan, kim
yaptıysa…
MEHMET ERDOĞAN (Muğla) – Yanlış
yaptıranların da belasını versin. 
RECEP ÖZEL (Devamla) – Yanlış yaptıran …Hiçbir
arkadaşım da siyasi faturayı, kardeşim, kusura bakmayın, bize kesemez, öyle bir
şey yok. 
MEHMET ERDOĞAN (Muğla) – Yanlış
yaptıranların da belasını versin Recep. 
HAYDAR AKAR (Kocaeli) – Evet, evet,
“yanlış yaptıranları da” diyeceksin, “onları kullananları da” diyeceksin. Bu
iki yere gider; hem ortağınıza gider hem size gider. 
RECEP ÖZEL (Devamla) – Şimdi, bütün
bunları, doğrunun, hakikatin, gerçeğin herkesin, devlet içerisinde görev yapan
herkesin kendi sınırları içerisinde görevini yapması hepimizin, hepinizin arzusu
değil mi? Herkes görevini iyi yapsın; yargı da görevini iyi yapsın, emniyet de
görevini iyi yapsın. 
Şu anda emniyet içerisinde yapılan bu
soruşturmanın kanuna dayanmayan birtakım husus filan… Siz, bu ülkenin
Başbakanını dinleyeceksiniz, MİT Müsteşarını dinleyeceksiniz ve sizin
hakkınızda hiçbir işlem yapılmayacak. Böyle bir özgürlük var mı ya? Böyle bir
şey var mı? Elbette ki bu ülkede yapanın yanına hiçbir şey kâr kalmamalı ama
hiç kimseye de masumsa hakkında bir işlem yapılmamalı. 
HAYDAR AKAR (Kocaeli) – Recep, sen
hangi ülkenin Parlamentosundasın ya? Hiç konuşmaları dinlemiyorsun sen burada. 
RECEP ÖZEL (Devamla) – Biz AK PARTİ
olarak bütün gerçeklerin gün yüzüne doğru bir şekilde çıkarılmasını arzu
ediyoruz, istiyoruz. 
MEHMET ERDOĞAN (Muğla) – Kendinize
yapılan soruşturmaları saklayarak, değil mi?
RECEP ÖZEL (Devamla) – Onun için, öyle,
bize buradan çıkaracağınız bir paye yok, bize buradan çıkaracağınız bir fatura
da yok. Birileri yanlış yapmışsa bu sistem içerisinde yanlışın hesabını
ödeyecek. Şu son yapılan soruşturmalarda sistem içerisindeki yapılan
yanlışlıkların hesabının sorulmasından ibarettir, buna başka bir anlam
yüklemeyin, bunlara başka bir ifade yüklemeyin. 
HAYDAR AKAR (Kocaeli) – Biz her zaman
hesabın sorulması taraftarıyız, her hukuksuzluğun hesabının sorulması
taraftarıyız. 
RECEP ÖZEL (Devamla) – Geçmişte
birtakım soruşturmalarda yanlışlıklar yapılmışsa o yanlışların üzerine
gidilmelidir. Şu andaki yapılan operasyonların ana hedefi de sistem dışına
çıkanların sistem içine getirtilmesidir, hesap sorulmasıdır. 
MEHMET ERDOĞAN (Muğla) – Onları buraya
siz getirin. 
RECEP ÖZEL (Devamla) – Özel güvenlik
görevlisi kardeşlerimizin çalışma koşullarının daha güzel günlerde, daha güzel
koşullarda olması hepimizin ortak dileği, arzusu.
Mübarek Kadir Gecemizi de kutluyorum.
Milliyetçi Hareket Partisinin vermiş olduğu bu, özel güvenlik görevlisi
kardeşlerimizin sorunlarının araştırılmasıyla ilgili önergesinin inşallah daha
sonra… 
KEMALETTİN YILMAZ (Afyonkarahisar) – Ne
zaman, ne zaman yapacaksın?
HAYDAR AKAR (Kocaeli) – On iki senedir
“Sonra, sonra.” diyorsunuz.
RECEP ÖZEL (Devamla) – Yapılan torba
yasadaki birtakım düzenlemelerle iyileştirmelerin olduğunu, daha iyi
iyileştirmelerin de yapılması gerektiğini ifade ediyorum. 
Hepinize saygılar sevgiler sunuyorum
efendim. (AK PARTİ sıralarından alkışlar)
BAŞKAN – Teşekkür ederiz Sayın Özel. 
TANJU ÖZCAN (Bolu) – Sayın Başkan… 
BAŞKAN – Buyurunuz Sayın Özcan.
TANJU ÖZCAN (Bolu) – Efendim, hatip,
konuşmasında ismimi de zikrederek benim her konuşmamda Başbakana haksız olarak
sataştığımı, bundan paye çıkarmaya çalıştığımı ve seviyeyi düşürdüğümü söylemek
suretiyle sataşmada bulunmuştur. 69’a göre söz istiyorum. 
RAMAZAN CAN (Kırıkkale) – Doğru değil
mi Tanju?
RECEP ÖZEL (Isparta) – Tanju, her
konuşmana bak… 
BAŞKAN – Buyurunuz Sayın Özcan.
VIII.-
SATAŞMALARA İLİŞKİN KONUŞMALAR (Devam)
3.- Bolu
Milletvekili Tanju Özcan’ın, Isparta Milletvekili Recep Özel’in MHP grup
önerisi üzerinde yaptığı konuşması sırasında şahsına sataşması nedeniyle
konuşması
TANJU ÖZCAN (Bolu) – Sayın
milletvekilleri, şimdi, öncelikle şunu belirteyim: Benim Başbakanla şahsi bir
husumetim yok, hiç işim olmaz ayrıca. 
RAMAZAN CAN (Kırıkkale) – Olamaz zaten.
RECEP ÖZEL (Isparta) – Olamaz da zaten.
Ne olabilir ki?
TANJU ÖZCAN (Devamla) – Arkadaşlar ama
şunu da söyleyeyim, hani sizin hatipleriniz sık sık dile getiriyor “Haksızlık
karşısında susan dilsiz şeytandır.” diye. Ben dilsiz şeytan değilim. 
ÜNAL KACIR (İstanbul) – Dilli misin? 
TANJU ÖZCAN (Devamla) – O yüzden,
Başbakanın bu ülkede on iki yıldır yaptığı haksızlıklara, hukuksuzluklara karşı
aklı olan, fikri olan, muhakeme yeteneği olan bir milletvekili olarak ona hak
ettiği şeyleri söylemezsem, cevapları vermezsem, kusura bakmayın ama bu
devletten aldığım maaşı hak etmiyorum, temsil görevimi layıkıyla yerine
getiremiyorum demektir. 
Arkadaşlar, bugün ben ne söyledim, ne
söyledim de sinirleniyorsunuz? Ergenekon ve Balyoz’la ilgili “Ben bu davanın
savcısıyım.” diyen Başbakan değil miydi? Ben mi yanılıyorum? Ben bunları
uyduruyor muyum? 
Grup toplantısında elini masaya vura
vura, kürsüye yumruğunu vura vura bunları söyledi mi söylemedi mi? Siz bunları
daha iyi hatırlıyorsunuz veya siz Başbakanı dinlemiyorsunuz, ne dediğinin
farkında değilsiniz. 
AHMET YENİ (Samsun) – Millet inanmıyor
size! Millet inanmıyor size!
TANJU ÖZCAN (Devamla) - Arkadaşlar,
şimdi aynı Başbakan dün bu operasyonları yaptırdığı, savcı olarak talimat verip
operasyonları yaptırdığı tetikçilere bugün diyor ki, aynı şekilde savcı olarak
talimat verir gibi “Şunları şunları yapacaksınız.” diyor.
Arkadaşlar, bu davanın savcısı gibi
davranmasa şunu söyler mi Başbakan grup toplantısından sonra? “Bu operasyonlar
herhâlde şuraya doğru da gidecek.” diyor bir yandaş gazeteci. “Evet, tabii
oraya doğru gidecek.” diyor. O cevap bile bir Başbakanın Türkiye’de adli
teşkilat tarafından yürütülmesi gereken, bağımsız savcı tarafından yürütülmesi
gereken soruşturmayla ne kadar içli dışlı olduğunu gösteriyor. Bu gerçekleri,
kusura bakmayın ama neye mal olursa olsun söylemeye devam edeceğiz. Yani
karşımızdaki Başbakan bizim gibi halk tarafından seçilmiş, biz de halk
tarafından seçilmişiz. Kusura bakmayın o bizim kralımız değil, biz onu öyle
görmüyoruz. “Hâkimiyet kayıtsız şartsız Tayyip Erdoğan’ın.” demiyoruz; onu siz
diyorsunuz. Bakın, bizim dediğimiz orada yazılı. 
(Mikrofon otomatik cihaz tarafından
kapatıldı)
RECEP ÖZEL (Isparta) – Allah, Allah!
TANJU ÖZCAN (Devamla) – O yüzden ben
bunları söylemeye devam edeceğim, kusura bakmayın. (CHP sıralarından alkışlar)
BAŞKAN – Teşekkür ederiz Sayın Özcan.
VII.-
ÖNERİLER (Devam)
A) Siyasi
Parti Grubu Önerileri (Devam)
1.- MHP
Grubunun, Muğla Milletvekili Mehmet Erdoğan ve arkadaşları tarafından, özel
güvenlik görevlisi vatandaşların mevcut sorunlarının tespit edilmesi, bu
sorunların giderilmesi ve yapılacak yasal düzenlemeler de dâhil olmak üzere
alınması gereken önlemlerin araştırılması amacıyla 16/5/2013 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun 23 Temmuz 2014 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
MEHMET ERDOĞAN (Muğla) – Karar yeter
sayısı…
BAŞKAN – Arayacağım efendim. 
Milliyetçi Hareket Partisi Grubu
önerisini oylarınıza sunuyorum ve karar yeter sayısı arıyorum: Kabul edenler…
Kabul etmeyenler… Karar yeter sayısı yoktur. (AK PARTİ sıralarından “Ya, yuh!”
sesi)
Çok rica ediyorum biraz düzgün konuşun.

On dakika ara veriyorum. 
Kapanma Saati:
13.24
İKİNCİ OTURUM
Açılma Saati:
13.38
BAŞKAN: Başkan
Vekili Şükran Güldal MUMCU
KÂTİP ÜYELER:
Mine LÖK BEYAZ (Diyarbakır), Muhammet Bilal MACİT (İstanbul)
-----0-----
BAŞKAN – Sayın milletvekilleri, Türkiye
Büyük Millet Meclisinin 124’üncü Birleşiminin İkinci Oturumunu açıyorum.
Milliyetçi Hareket Partisi Grubu
önerisinin oylamasında karar yeter sayısı bulunamamıştı. 
Şimdi öneriyi tekrar oylarınıza
sunacağım ve karar yeter sayısı arayacağım.
Kabul edenler... Kabul etmeyenler... 
Elektronik cihazla yapalım lütfen.
Bir dakika süre veriyorum.
(Elektronik cihazla oylama yapıldı)
BAŞKAN – Karar yeter sayısı vardır,
öneri kabul edilmemiştir. 
Şimdi, Cumhuriyet Halk Partisi Grubunun
İç Tüzük’ün 19’uncu maddesine göre verilmiş bir önerisi vardır, okutup işleme
alacağım ve daha sonra oylarınıza sunacağım.
2.- CHP
Grubunun, Manisa Milletvekili Sakine Öz ve arkadaşları tarafından, Erzurum ili
Palandöken ilçesinde bulunan TÜRK TELEKOM atlama kulelerinde toprak kayması
sonucu meydana gelen hasarın tüm boyutlarıyla araştırılması amacıyla 21/7/2014
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 23 Temmuz 2014 Çarşamba günkü birleşiminde
sunuşlarda okunmasına ve ön görüşmelerinin aynı tarihli birleşiminde yapılmasına
ilişkin önerisi 
23/07/2014
Türkiye Büyük
Millet Meclisi Başkanlığına
Danışma Kurulu, 23/07/2014 Çarşamba
günü (Bugün) toplanamadığından, grubumuzun aşağıdaki önerisinin İç Tüzük’ün
19’uncu maddesi gereğince Genel Kurulun onayına sunulmasını saygılarımla arz
ederim.
 Engin
Altay
 Sinop
 Grup
Başkan Vekili
Öneri:
Manisa Milletvekili Sakine Öz ve
arkadaşları tarafından Erzurum ili Palandöken ilçesinde bulunan TÜRK TELEKOM
Atlama Kulelerinde toprak kayması sonucu meydana gelen hasarın tüm boyutlarıyla
araştırılması amacıyla 21/07/2014 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin (1456 sıra no.lu), Genel Kurulun
bilgisine sunulmak üzere bekleyen diğer önergelerin önüne alınarak 23/07/2014
Çarşamba günlü birleşimde sunuşlarda okunması ve görüşmelerinin aynı tarihli
birleşiminde yapılması önerilmiştir.
BAŞKAN – Lehinde, Manisa Milletvekili
Sakine Öz. 
Buyurunuz Sayın Öz. (CHP sıralarından
alkışlar)
SAKİNE ÖZ (Manisa) – Teşekkürler Sayın
Başkanım.
Sayın Başkan, değerli milletvekilleri;
Erzurum’da çöken atlama kulesi pistlerinin yol açtığı kamu zararının farklı
yönleriyle araştırılması amacıyla verdiğimiz Meclis araştırma önergesi üzerine
söz aldım. Hepinizi saygıyla selamlıyorum.
Bu araştırma önergesiyle, Erzurum’da
2011 yılında düzenlenen Üniversitelerarası Kış Olimpiyatları için inşa edilen
ve 15 Temmuzda heyelan sonucunda yıkılan atlama kulesi pistlerinin yol açtığı
kamu zararının ayrıntılı biçimde araştırılmasını talep ediyoruz. Meclisin
ülkemizde skandal boyutuna varmış kamu ihaleleri, inşaatları ve denetim
süreçlerine dair kapsamlı bir inceleme yapmasını öneriyoruz.
Erzurum'da yaklaşık 95 milyon liraya
mal olan bu tesis için 2009-2010 döneminde yapılan ihale ve inşaat süreci,
farklı uzmanların ve meslek odalarının zamanında ve yerinde uyarılarına,
raporlarına karşın, son derece sorunlu biçimde ilerlemiştir.
Heyelan sonrasında uzmanların
incelemesinin de gösterdiği gibi, zeminin yapısına uygun olmayan inşaat, inşaat
yeri için seçilen alanın dokusuna uymayan malzeme seçimi, yetersiz denetimler,
heyelan tehlikesine ve fay hattına rağmen gerektiği gibi alınmayan önlemler,
açık bir ihmali ortaya sermektedir.
Biz, sadece bir atlama kulesinden
bahsetmiyoruz sayın milletvekilleri. Kamu ihalesi yoluyla zengin olanların,
kamu malını bol keseden savurup fahiş fiyatlarla kamu zararına yol açanların,
devletin denetim ve önlem alma görevini savsaklayanların karnesini konuşuyoruz
burada. Can kaybımızın olmaması üzüntümüzü bir nebze hafifletirken, yitip giden
milyonlarca liraya hiç sıkılmadan "Doğal afettir, ne yapalım, oldu."
sözleriyle karşılık verenlere bu kadar önemli bir tesisin heba edilmesindeki
siyasi sorumluluğun hesabını sormak için biz buradayız.
Devlete sırtını yaslayıp zengin olmak
uğruna doğa ve insan yaşamını yok saymış, uyarılara sırtını dönmüş, denetim ve
önlemleri sıfırlamış, gözünü rant hırsı bürümüş bir imar anlayışının geldiği
nokta da son derece kaygı verici bir düzeye ulaşmıştır.
Sayın milletvekilleri, birçoğumuz
pistin çökme görüntülerini izledik, uzmanlardan görüş aldık, raporlarını
ayrıntılı değerlendirdik. Basında ilgili firmanın son yıllarda aldığı kamu
ihaleleri yoluyla nasıl zenginleştiğini gördük. İhaleye katılmak isteyen
şirketlerin oluşacak kamu zararına karşı yetkilileri önceden uyardığını, bu
firmaların ihaleye ek şartnameler yoluyla rekabetten nasıl dışlandığı
iddialarını üzüntüyle basından okuduk. İhale sürecindeki kuşkularla birlikte
düşünüldüğünde, çok önemli bir ihmal, denetimsizlik, iç içe geçmiş parti-şirket
ilişkisinden bahsediyoruz, tıpkı Soma'da olduğu gibi. Kamunun kaynaklarını
denetimsiz ellerde belli siyasi adreslere aktarma, önlem almadan iş üretme
anlayışı bu defa Erzurum'da kayba yol açmıştır.
Sayın milletvekilleri, atlama
kulesindeki kamu zararıyla iç içe geçen inşaat kusurları, rant odaklı siyasi
ilişkiler, sorunun bilimsel hesap yapılmadan, asıl denetimler gerçekleşmeden
göz göre göre geldiğini ortaya koymaktadır.
Heyelan bölgesinde ve fay hattı
üzerinde yer alan atlama kuleleri ormanlık arazi üzerine âdeta kondurulmuştur.
Görünen o ki, sökülen ağaçların boşa çıkardığı zeminin kil yapısının suyu nasıl
tutacağı dikkate alınmadan, devasa kuleler ve pist zemin üzerine inşa
edilmiştir. Zemin etütleri elimize ulaştığında daha net göreceğiz ancak çökme
görüntüsü bile tek başına, böylesine bir tesisin en basit mimarlık ve
mühendislik hesaplarından, en temel kamu denetimlerinden uzak biçimde
yapıldığını göstermiştir.
Halkın vergisiyle yapılan o pistlerin canlı
yayında çökmesi, şovlarla açılan tesislerin kaderine terk edilmesi ve gerekli
bakım onarımların yapılmaması, pistteki zemin çatlaklarına ise beton sıkılarak
yama yapıldığı iddiaları ayrıca incelenmeyi gerektirmektedir.
Tesisin inşaat ihalesine davet sürecinde
belli şirketlerin ihale şartnamesine yazılan ek maddeler yoluyla rekabetten
dışlandığı iddiaları ortadayken, Bakanlığın ve Federasyonun bu iddiaların
üzerine gitmemesi asla kabul edilemez. Bu şirketler tesisin çok daha düşük
bedelle biteceğini iddia etmiş ve Kayak Federasyonunu uyarmışsa, Bakanlık bu
uyarılar üzerine gerekli incelemeleri neden bu tarihe kadar yapmamıştır?
Sayın milletvekilleri, Soma'ya
"fıtrat", Erzurum'daki pistin çökmesine "doğal afet" diyen
yetkililerin ortak noktası, kamu ihalesine "fırsat" olarak
bakmalarıdır. Devletin üzerine düşen sorumluğu yerine getirmediği noktada
facialara ve rant odaklı birikime ortam hazırlanmaktadır.
İnşaat sürecinde pist eğiminin proje ve
uygulama aşamalarının sorunlu ilerlediği, pist sabitlenmesi için kullanılan
malzemenin projede belirtilen özellikleri taşımadığı, arazinin jeolojik zemin
etüdünün gereğince yapılmadığı, firmanın inşaat denetiminin yeterince
sağlanmadığı her geçen gün daha fazla geçerlilik kazanmaktadır.
TMMOB Jeoloji Mühendisleri Odasının
uyarısına karşın, heyelan riski ve fay hattı faktörlerine karşı gerekli
önlemlerin alınmadığı belirtilmektedir. Bakanlığı ve Federasyonu bir yandan
şirketler uyarıyor, “Bu ihale çok büyük kamu zararına yol açacak." diyor
ama ne yazık ki Bakanlık bunlara bir yanıt vermiyor, dinlemiyor. 
Çok üzücü bir durumdayız sayın
milletvekilleri. Son on yılda milyarlarca liralık kamu ihalesine konan, bazı
milletvekillerini "helal" standartlardaki otelinde misafir ettiği
söylenen firma, yaklaşık 95 milyon liralık bu ihalede büyük hatalara imza
atıyor. Ama ne yazık ki, gereken kararlı adımlarla bu işin üzerine gidilmiyor.
Ben, Bayındırlık, İmar, Ulaştırma ve
Turizm Komisyonu üyesi olarak, Erzurum'un sayın milletvekillerinden daha
duyarlı ve kararlı bir tepki beklerdim. Erzurum'da yaşanan bu büyük skandal
üzerine Gençlik ve Spor Bakanı Sayın Akif Çağatay Kılıç'a sorduğum 20 sorunun
arkasındayım.
Yapıların mimarlarının nasıl seçildiği
ve mimarlarına ne kadar ödeme yapıldığı, proje ve uygulama aşamasını kimlerin
kontrol ettiği, tesisin kabulüne kimin uygun görüş verdiği derhâl açığa
kavuşmalıdır. En önemli tartışmalardan olan pistin eğim hesabının, zemin
iyileştirmesinin araziye uygun biçimde yapılıp yapılmadığı açıklanmalıdır.
Çöken pistte inşaattan önce nasıl bir zemin etüdü yapıldığı ayrıntılı biçimde
tartışılmalıdır. Fay hattının bu inşaata olası etkisi üzerine yapılan
çalışmalar tek tek sorgulanmalı ve pistin inşa kararını verenler Meclis
tarafından ayrıca dinlenmelidir. Bölgedeki yapay göletlerin zemini yumuşatarak heyelanı
tetikleyeceği yönündeki uyarıların dikkate alınmaması üzerinde önemle
durulmalıdır. İhaleyi kazanan firmanın denetimi sürecinde devlette oluşan
ihmaller, tüm inşaat süreci dikkate alınarak araştırılmalıdır. 
Sayın milletvekilleri, bu sorular ve
iddialarla çalışmasını önerdiğimiz Meclis araştırma komisyonunda ülkemizin
"rant-ihale-siyaset" çarkından kurtulması için Erzurum'un bir
başlangıç sayılmasını öneriyorum. Soma ihmal, kâr hırsı, siyasi çarklar,
göstermelik denetimler ve sorumsuz yönetimler yüzünden zarara uğradı, yandı.
Erzurum ve ülkemiz daha fazla zarara uğramasın ve ülkemiz tekrar böyle bir
faciayla yanmasın.
Konunun hukuki, mali, mimari, jeolojik,
jeofizik yönlerden kapsamlı biçimde araştırılması, ülkemizde kamu kaynaklarının
hesaplı, etkin ve uzun vadeli kullanımı açısından yaşanan sorunların çözümü
adına önemli bir adım olacaktır.
Önergemize olumlu oylarınızı
bekliyoruz, özellikle Erzurumlu milletvekillerimizden olumlu oyları bekliyoruz.
Meclisin, bir araştırma komisyonu kurarak oluşan kamu zararının üzerine
gitmesini, bir daha böylesi büyük ölçekli kamu zararlarına meydan verilmemesi
için uzmanların ve meslek odalarının katılımıyla, hukuka uygun ihale ve
şartname süreçlerinin, denetimlerinin yapılması amacıyla bir Meclis araştırma
komisyonu kurulmasını öneriyor ve hepinize saygılar sunuyorum. (CHP
sıralarından alkışlar) 
BAŞKAN – Teşekkür ediyoruz Sayın Öz. 
Aleyhinde, Erzurum Milletvekili Cengiz
Yavilioğlu. (AK PARTİ sıralarından alkışlar)
Buyurunuz efendim. 
CENGİZ YAVİLİOĞLU (Erzurum) – Teşekkür
ederim Sayın Başkanım.
Değerli arkadaşlar, bu ayın 15’inde
Erzurum’da meydana gelen olayda kayakla atlama tesislerinde meydana gelen kayma
nedeniyle gündeme getirilen bu konu hususunda söz almış bulunmaktayım. Hepinizi
saygıyla selamlıyorum.
Konuşmama,
Filistin’de ve Irak’ta insanlarımızı, kardeşlerimizi katleden her kim ise
onları kınayarak ve lanetleyerek başlamak istiyorum.
Yine
bu gecenin, Kadir Gecesi’nin tüm insanlığa, İslam âlemine hayırlı uğurlu
olmasını, hayırlara vesile olmasını Cenab-ı Mevla’dan niyaz ediyorum.
Değerli
arkadaşlar, Erzurum’da 2011 Kış Olimpiyatları nedeniyle çok önemli tesisler
yapıldı. Tabii, kış olimpiyatlarının veya olimpiyat tesislerinin her bir il
için özel önemi vardır; ekonomik, sosyal, oranın demografik yapısına dahi etki
edebilecek derecede önemi bulunmaktadır. Şurada her bir il mensubu arkadaşımız
böyle bir organizasyonun iyi analizler yapılmak suretiyle, verimlilik
analizleri, etkinlik analizleri yapılmak suretiyle kendi illerinde,
bölgelerinde yapılmasını mutlaka isteyeceklerdir. Nedenini hepimiz biliyoruz.
Bu tip çalışmaların veya bu tip organizasyonların bölgelere ve ülkelere
kazandırmış olduğu imkânları da yine hepimiz biliyoruz.
Fakat
ben konuşmaya başlamadan önce şunu söyleyeyim, şu bir gerçek: Yani olimpiyatlar
maliyetli ve olimpiyat sonrasında o olimpiyat tesislerinin sürdürülebilirliği
de o kadar zor. Yani dünyada yapılan olimpiyatlar sonrasında, olimpiyat yapan
ülkelerin tesislerinin verimli kullanılması, etkin kullanılması hep problem
olmuştur. Böyle bir sorunla bütün dünya yüz yüze. Mesela yanı başımızdaki
Yunanistan’ın yapmış olduğu olimpiyatlar nedeniyle çok ciddi krizle, hatta 6
milyar dolarlık bir krizle başlayıp 32 milyar dolara kadar yükselen bir
finansman kriziyle yüzleştiğini biliyoruz. Bu bir problem, sürdürülebilirliği
önemli bir şeydir. Biz de tesislerin etkin bir şekilde kullanımının devamlılığı
için çaba gösteriyoruz, çaba sarf ediyoruz.
Erzurum’da önemli tesisler var. Bunlar
neler kazandırdı Erzurum’a? Tabii ki CHP’li sayın milletvekilimizin sormuş
olduğu soruların tamamına cevap verecek durumda değilim yani onu açıkça
söyleyeyim çünkü bununla ilgili araştırmalar var, bununla ilgili çalışmalar
var. Mesela hemen olayın akabinde Valilikçe bir ekip oluşturulup bununla ilgili
bir çalışma başlatılmış. Valilik bunu başlatmış Sayın Vekilim ama akabinde,
yine, Gençlik ve Spor Bakanlığı tarafından Spor Genel Müdürlüğünün de
içerisinde olduğu, Tesisler Dairesi Başkanlığı, üniversite öğretim üyelerinin
içinde olduğu 7 kişilik bir ekip oluşturulmuş. 
Yine, tespit davası açılmış. Hatta
ondan önce olayın akabinde Gençlik ve Spor Bakanlığı ve AFAD’la birlikte,
jeoloji ve harita mühendisleri tarafından yapılan incelemeler neticesinde
toprak hareketlerinin devam edip etmediğinin tespiti için hassas ölçümlerin yapılabilmesi
amacıyla kuyuların açılması ve bunların, bu aletlerin buraya yerleştirilerek
kaymaların devam edip etmeyeceği yönünde çalışmalar yapılmış. Hâlihazırda bir
sondaj yapılmak suretiyle kuyular açılarak cihazlar da oraya yerleştirilmiş
bundan sonra kaymaların olup olmayacağının tespiti için. 
Yine, burada bir tespit davası açılmış
yani söylemiş olduğunuz iddiaların nedenini… Var mı bu iddiaların gerçekliği,
gerçekten orada bahsetmiş olduğunuz ihale süreçleriyle başlayıp yapımıyla devam
eden, teslimiyle devam eden bir problem var mı yok mu, bunu sizin kadar ben de
bilmek istiyorum. Gerçekten samimiyetle istiyorum çünkü varsa burada bir kusuru
olan, bunun hesabını vermeli. 
SAKİNE ÖZ (Manisa) – İstemeniz
yetmiyor.
CENGİZ YAVİLİOĞLU (Devamla) - Yani burada
bir tesis yapıldı, Erzurum halkının bir beklentisi yerine getirilmiş oldu,
oraya da ciddi kazanımları var. Bu kazanımların heba olmaması lazım. Bu zemin
etüdünün bir kez çıkarılması lazım, bir tespitin yapılması lazım. Bir tespit
davası açılmış, bilirkişi aracılığıyla bu tespit davası sonuçlandırılacak.
İkinci olarak, yine burada savcılık
tarafından resen adli dava açılmış. Bunun sonucu da önemli ama öncelikli olarak
bu tespit davasının sonucu önemli.
SAKİNE ÖZ (Manisa) – Koskocaman olay
olmuş orada, bunlar elbette yapılacak, yapılmaması hata.
CENGİZ YAVİLİOĞLU (Devamla) - Fakat
bunlar için ciddi bilirkişi heyetleri de oluşturuldu yani hem Bakanlık
tarafından hem mahkemeler tarafından bilirkişi heyetleri de oluşturulmuş
durumda. 
Dolayısıyla, arkadaşlar yani bu sadece
burada kalmadı. Yine, aynı şekilde Bakanlık tarafından da başlatılan bir
inceleme var. Bakanlık da müfettişleri marifetiyle burada var olan kaymanın
neden olduğunu en başından, yapım aşamasından nihai durumuna kadar neler
yaşandığını, nasıl geliştiğini araştırıyor, Bakanlık da bunu araştırıyor. Yani
böyle bir olayın meydana geldiği bir durumdan itibaren Valilikçe başlatılıp
mahkemelerce devam ettirilen tespit davasının, işte savcılıkta resen,
Bakanlıkça oluşturulan müfettişler marifetiyle araştırmanın, incelemenin ve
bunların hepsinin bir amacı var. Neden oldu, nasıl oldu, bir teknik sorun var
mı? Bir.
İkincisi, burada yapım aşamasından
itibaren başlayan süreçte bir ihmal var mı? Ancak bunları bu raporlar ortaya
çıktıktan sonra öğreneceğiz. Bilirkişi raporları hazırlanıyor. Gerçekten
çalışmalar… Ben buraya gelmeden önce, Sayın Bakanımız da şu an Erzurum’da,
bununla ilgili bir basın açıklaması da yaptı Sayın Bakan. Sayın Bakan da
bununla ilgili çalışmalarını iyi niyetle ve incelikli bir şekilde yapıyor. 
SAKİNE ÖZ (Manisa) – Tamam o zaman, siz
de inceliyorsanız…
CENGİZ YAVİLİOĞLU (Devamla) - Yani
şöyle bir şey yapacağız Sayın Vekilim, şöyle bir şeyin yapılması lazım…
SAKİNE ÖZ (Manisa) – Bir daha böyle bir
olayın olmaması için komisyonda çalışma yapalım.
CENGİZ YAVİLİOĞLU (Devamla) - Hepimiz
bunun sonuçlarını bekleyeceğiz. Bu raporlar çıkacak, raporların sonucunda
mahkeme süreci devam edecek. Yine burada idareden kaynaklı bir şey varsa hem
Bakanlığın müfettişleri marifetiyle başlatmış olduğu araştırma, incelemeler,
soruşturmalar hem de mahkemelerin başlatmış oldukları davalar neticesinde neyse
suç ortaya çıkacaktır. Yani ihaleyi alan firma, ihale sürecini götüren kamu
görevlileri de dâhil olmak üzere. Bunu da beklemek lazım. Yani bu
sonuçlanmadan, şimdiden bununla alakalı bir kanaat belirtmek hakkaniyetli
olmaz. Bunu bekleyip sonucunu görmek lazım. 
Değerli arkadaşlar, tabii, bu gündeme
gelince, ortada bir şey, sanki Erzurum’da Hükûmetimiz tarafından yapılmış olan
bu tesislerin tamamında bir problem varmış algısı oluşturuldu. Hâlbuki, burası
Erzurum’a ciddi bir katkı, katma değer yarattı. Buradan şu an Erzurum halkı
faydalanıyor, bundan sonra da faydalanacaktır. 
SAKİNE ÖZ (Manisa) – İhale verilme
sürecini anlatın.
CENGİZ YAVİLİOĞLU (Devamla) – Mesela,
aslında ilk çalışmaları geçen sene olan, bu sene de devam eden yine bu
oluşturulan tesislere, Erzurum bugüne kadar almadığı bir oranda sporcu aldı. Şu
an çok ciddi manada antrenman amaçlı sporcular geliyor. Oradaki tesislerin
kullanılması için yüksek irtifa kampına giren spor kulübü sayısı 16. Mesela,
bugüne kadar böyle bir şey Erzurum’da olmadı. Şu an otellerin doluluk oranları
oldukça yüksek bir durumda. Yine, onlarca branşta yüzlerce sporcu var,
Rusya’dan çok ünlü patenciler buraya gelmiş durumda. Şu an, yine burada bu
tesisler vasıtasıyla, 2011’de yaptırılan tesisler vasıtasıyla orada yeni bir
organizasyon başlatıldı. 
Değerli arkadaşlar, yani buradaki
çalışmalarla ilgili nihai olarak söyleyeceğim şey şu: Raporlar çıksın -şu an
raporlar hazırlanıyor- raporlar çıktıktan sonra hepimiz bakalım buna,
sonuçlarını birlikte değerlendirelim. Ama, bu şuna da dönüşmemeli: Erzurum’daki
bu yatırımların Erzurum’a oluşturmuş olduğu katma değeri de göz ardı etmemeli,
ettirmemeli. Bu devam ediyor. Bekleyeceğiz, göreceğiz, siz de göreceksiniz, biz
de göreceğiz. Çok açık, şeffaf bir şekilde yürütülüyor, hiçbir endişeniz
olmasın. Yani, eğer ihalelerde bir sorun varsa o da ortaya çıkacaktır,
çıkarılacaktır, hiç merakınız olmasın.
Hepinizi saygıyla selamlıyorum
arkadaşlar. (AK PARTİ sıralarından alkışlar)
ALİ UZUNIRMAK (Aydın) – Polisin anasını
bellediniz siz ya!
OKTAY VURAL (İzmir) – 17, 25 Aralığın
başına gelenler… 17, 25 Aralıkta operasyon yapan polisler gördü bunu ya!
BAŞKAN – Teşekkür ediyoruz Sayın
Yavilioğlu. 
ALİ UZUNIRMAK (Aydın) – Ya, hâkimin,
savcının anasını belliyorsunuz, polisin anasını belliyorsunuz! Korkudan hiç
kimse bir şey soramıyor ki ya!
BAŞKAN – Lehinde, Tekirdağ Milletvekili
Sayın Bülent Belen.
Buyurunuz efendim. (MHP ve CHP
sıralarından alkışlar) 
BÜLENT BELEN (Tekirdağ) – Teşekkür
ederim Sayın Başkan. 
Değerli milletvekilleri, Cumhuriyet
Halk Partisinin, Erzurum ili Palandöken ilçesindeki TÜRK TELEKOM atlama
kulelerinde 15 Temmuz 2014 tarihinde toprak kayması sonucu meydana gelen
hasarın ve bunun neticesinde oluşan kamu zararının tespitiyle ilgili araştırma
komisyonu kurulması önergesi üzerine Milliyetçi Hareket Partisi Grubu adına söz
aldım. 
Sözlerime başlamadan önce, bu gece
idrak edeceğimiz ve bin aydan hayırlı olduğuna inandığımız mübarek Kadir Gecesi’nin
tüm İslam âlemine huzur, barış, kardeşlik, birlik ve beraberlik getirmesini,
İslam adına cinayetler ve katliamlar yapan terör örgütü mensuplarını Kahhar
ismi şerifiyle kahretmesini Cenab-ı Allah’tan niyaz ederim. 
Ayrıca, bundan on dokuz yıl önce, 24
Temmuz 1995 tarihinde trafik kazası süsü verilerek şehit edilen Batı Trakya
Türklüğünün yılmaz savunucusu, lideri, cefakâr ve vefakâr insan Doktor Sadık
Ahmet’i rahmet, minnetle anıyor, aziz hatırası üzerinde saygıyla eğiliyorum.
Sayın Başkan, değerli milletvekilleri;
kısa bir süre önce böbürlenerek İstanbul’daki Boğaz Köprüsü’ne benzetilip
reklamı yapılan Erzurum’daki Üniversite Kış Oyunları için 2011 yılında
tamamlanan kayak pisti, 15 Temmuz 2014’te âdeta maket ya da sanal bir yapı gibi
yıkıldı. Elbette, ben ve mensubu bulunduğum Milliyetçi Hareket Partisi bu
müessif olaydan mutlu değiliz; ayrıca, bundan bir puan alma çabası içinde de
hiç olmayacağız. Buna rağmen, projesinden ihalesine, uyarlamasından su göletine
kadar skandallarla dolu, tüyü bitmemiş yetimin hakkı olan 600 milyon Türk
lirasının acemice nasıl heba edildiğini de size aktarmayı borç biliriz. 
Değerli
milletvekilleri, Erzurum Üniversitesi Kış Oyunları pisti yapım işini, Türk
dilinde “altı kaval üstü şişhane” başlığıyla özetleyebiliriz. Buradaki atlama,
kule ve pist projesi Slovenya Hükûmetinin üniversite yarışlarının yapılacağı
ülke seçimi için yaptırdığı bir projedir. Proje, Slovenya’daki bir dağın zemin
kotlarına göre ölçülendirilmiş, Slovenya yarışmaları Türkiye’ye kaptırınca
bizzat iktidar tarafından proje de kapılmış ve oradan alınıp Erzurum’daki
mevcut yerine uygulanmıştır. Yani, proje Erzurum’daki mevcut arazi için
yapılmamıştır. 
Sonuç olarak,
buradaki trajikomik ve hassas nokta projenin sanal olmasıdır. Atlama kulesinin
yapıldığı ve piste uzanan arazi yığma topraktır. Mevcut projenin haricen
Erzurum’a uyarlanması için arazide yapılmak zorunda kalınan hafriyat ve
dolgularla birlikte ağaç dokusuyla da oynanmıştır. Yine, Slovenya’daki arazi
şartlarına göre ölçülendirilen projenin bu alana sığdırılması için araziyle çok
oynandığı ve inşaata başlandıktan sonra atlanılan pistin uzunluğunun yetersiz
olduğunun fark edilmesi ve bilahare pisti kara yolunun üzerine doğru çıkarma
gayretleri dahi uluslararası standardı yakalamaya yetmeyen gayriciddi bir
çalışmadır. Alandaki ağaç dokusunun yok edilmesi ciddi bir handikaptır. Ana
kulelerin dikildiği alanda zemin etütleri olmasına rağmen, atlama kulvarına
yapılan hafriyat, dolgu ve pist yüzey betonu mahzurludur. 
27 Ocak-6 Şubat
2011 tarihinde Üniversite Kış Oyunları için yapılan kayak atlama tesisleri,
organizasyon hariç 600 milyon Türk lirasına tamamlanmış, 7 Ocak 2011’de Recep
Tayyip Erdoğan tarafından hizmete açılmıştır. Yapılan imalatlar içinde, 
1) 3 bin, 2 bin, 1.000 ve 500 seyirci
kapasiteli olmak üzere 4 adet buz pateni, buz hokeyi salonu ve curling salonu,
2) Konaklı, Palandöken, Kandilli Kayak
Merkezi,
3) Atlama kule ve pistleri,
4) Cemal Gürsel Stadyumu çatı
düzenlemesi,
5) Oyunlar köyü,
6) Mekanik aksam, teleferik ve
telesiyej,
7) Göletler,
8) Proje ve arazi etüt işleri,
mevcuttur.
İhalede bir firma 70 milyon lira teklif
verirken, 57 milyon lira teklif veren ikinci firma çağrılarak iki firmanın
anlaştırılmasıyla ihale 70 milyon Türk lirasına Sarıdağlar firmasına
bırakılmıştır. Adı geçen firma -basındaki haberlere göre- mevcut Hükûmet
döneminde yıldızı parlayan ve özellikle Trabzon menşeli işler kendisine verilen
yandaş ve candaş firmalardan bir tanesidir.
Bu olaylar ve acemilik manzumesini yan
yana getirdiğimizde, AKP döneminde her işte görülen popülizm, acemilik, adam
kayırma, işin ehli olmamak, para kaybı yanında sportif prestij kaybı burada da
görülmektedir. 
Teknik olarak yıkım izlendiğinde dolgu
alanında hiçbir zemin iyileştirmesi, beton blokaj, fore kazık ve çelik ya da
demir blokaja rastlanılmadığı açıktır. Bu da projenin ilgili yere ait
olmadığının açık delillerindendir. Aksi takdirde, zemin iyileştirmesi
yapabilmek için projenin tüm statiklerinin yeniden düzenlemesi gerekirdi. 
Bu cümleden hareketle, yapıldığı hâlde
su tutmayan su toplama havuzu, gölet dâhil yıkımdan, iktidar, Bakan, genel
müdürler Atalay, Yunus Akgül, Tesisler Daire Başkanı Serdar Atalay, Hasan
Hüseyin Şen müteselsilen sorumludur. 
Tabii, bu felaketin çekim, kamera
görüntülerini izlediğimiz zaman, bir kâğıt kulenin yıkılması gibi
yıkıldığından, teknik manada çok bilgi sahibi olmaya da gerek yok,
görüntülerden yapının hatalı olduğu, eksik malzemeyle yapıldığı aşikâr. 
Bu konuda Meclis araştırması komisyonu
kurularak detaylı bir inceleme yapılması ve 77 milyon insanımızın parasıyla
yapılan ve heba olan buradaki kamu zararının, 77 milyon insanımızın zararının
giderilmesi noktasında Meclis araştırması komisyonu kurulması lehinde oy
kullanacağımızı Milliyetçi Hareket Partisi Grubu olarak belirtiyor, Genel
Kurulu saygıyla selamlıyorum. (MHP ve CHP sıralarından alkışlar)
BAŞKAN – Teşekkür ederiz Sayın Belen.
Aleyhinde, Bingöl Milletvekili İdris
Baluken.
Buyurunuz Sayın Baluken.
İDRİS BALUKEN (Bingöl) – Teşekkür
ediyorum.
Sayın Başkan, değerli milletvekilleri;
Cumhuriyet Halk Partisinin Erzurum ilimizin Palandöken ilçesinde bulunan kayak
tesisisin usulsüz bir şekilde yapımı ve yıkılmasıyla ilgili süreçlerin
araştırılması için verdiği önerge üzerine söz almış bulunmaktayım. Hepinizi
saygıyla selamlıyorum.
Değerli milletvekilleri, bu önergeye
baktığımız zaman, önergenin uzun bir süredir kamuoyu vicdanını rahatsız eden
pek çok konuda yol açabilecek bir niteliği olduğunu, özellikle 17 ve 25 Aralık
operasyonlarından sonra kamuoyunda yolsuzlukları örtme şeklinde Hükûmetiniz
üzerinde oluşan zannı ortadan kaldırma fırsatını da önünüze getirdiğini ifade
etmek istiyoruz. Aslında 17 Aralık operasyonundan hemen sonra biz buraya 2
önergeyle gelmiştik ve Meclisin 2 araştırma komisyonu kurması gerektiğini
söylemiştik. Bu araştırma komisyonlarından birincisini yolsuzlukla mücadele
etmesi gereken bir komisyon, ikincisini de paralel devletle mücadele etmesi
gereken bir komisyon olarak ifade etmiştik ama maalesef, o dönem sayısal
çoğunluğunuzla, sizin burada ortaya koymuş olduğunuz tavırla ne yolsuzlukla
mücadele ne de paralel devletle mücadele komisyonlarını direkt Meclisin
inisiyatif alacağı şekilde kurma şansını yakalayamadık ve öyle olduğu için de o
günden bugüne kadar hem yolsuzlukla mücadele konusunda hem de paralel devletle
mücadele konusunda ortaya koymuş olduğunuz hiçbir adımın ne toplum nezdinde ne
de Meclis nezdinde inandırıcılığı olmadığını ifade etmek istiyorum. 
İşte, son günlerde de paralel devlete
karşı bir operasyonel süreç başladı ancak kamuoyunda hâlâ bu operasyonel
sürecin Cumhurbaşkanlığı seçiminde size algı yönetimi yapacak bir mecrada mı
başlatıldığı, böyle bir avantaj sağlamak için mi düğmeye basıldığı, yoksa
gerçekten bütün yapılarıyla devlet içerisinde örgütlenmiş paralel yapıların
tasfiyesi ve bunun yerine yeni bir demokratik devletin inşası şeklinde mi
olduğunu hiç kimse şu anda net olarak kestiremiyor.
Şimdi, 17 Aralıktan sonra böyle bir
fırsatı kaçırdınız. Süreç içerisinde de buraya getirilen ve kurulması planlanan
soruşturma komisyonuyla ilgili de “Cumhurbaşkanlığı seçimi aradan çıksın da
ondan sonrasına bakarız.” gibi yaklaşımınızı yine bütün halkımız yakından takip
etti, bizler de biliyoruz. Bu konularla ilgili bütün bu zannı üzerinizden
kaldırmak için bence bu verilen önerge bir başlangıç olabilir çünkü bu
önergenin detayına baktığınız zaman Hükûmetiniz döneminde bir taşeron firmanın
nasıl kamu ihaleleri yoluyla trilyonluk vurgunlar yapabildiğinin fotoğrafını
net olarak görebilirsiniz. Bahsedilen firma, 1980’le 1990 arasında sadece küçük
taşeron işleri yapan bir firma. 1990’la 2000 yılları arasında yine çok fazla
isminden bahsedilmeyen ve daha çok yine alt işveren işleri üzerinden kamu
ihalelerine giren bir firma ama ne hikmetse Hükûmetiniz döneminde, 2000
yılından sonra, kamu ihalelerinden en büyük pay olan 40 ihalenin bir şekilde
kendisine aktarıldığı ve AKP tarafından “Yürü ya kulum.” talimatı verildiği bir
firma olarak hemen gözümüze çarpıyor.
Buradan firmanın
aldığı ihaleleri, büyük işleri saymaya kalksak süremiz yetmeyecek ama çok
ilginçtir; Bingöl’den Konya’ya, Trabzon’dan Ankara’ya, Karabük’ten Samsun’a,
yurt dışındaki ihalelerden Eskişehir’e kadar neredeyse hem ülke içerisinde hem
de ülke dışında aslan payı sayılabilecek bütün ihaleleri alan bir anlayışla
karşı karşıyayız. Basında yer alan haberlerde -eminim ki takip etmişsinizdir-
özellikle firma sahiplerinin AKP’li yetkililerle ve bazı bakanlarla olan yakın
ilişkilerinden sıkça bahsediliyor. 
Yine, bu
firmayla ilgili 15. Asliye Ceza Mahkemesinde usulsüz fatura kesmekten dolayı
bir davanın bulunduğunu biliyoruz. Bütün bunların kendisi bile bu bahsetmiş
olduğumuz süreçle ilgili bir soruşturma komisyonunun, bir araştırma
komisyonunun kurulması ve Meclis Genel Kuruluna bu şekilde bir bilgilendirme
yapılması gerektiğini ortaya koymakta.
Tabii,
Palandöken’deki bu kayak tesisinin yıkımı aslında Hükûmetinizle ilgili bazı
boyalı gerçekleri dökmesi açısından da bizce son derece önemlidir. Bu kayak
tesisinin yıkılmasıyla beraber ihale ve inşaat sürecindeki yolsuzluklardan
başlayalım da denetimlerdeki kayırmacılığa ve iş yapılırken ortaya konan
usulsüzlüklere kadar pek çok faktörü açığa çıkarmanın koşullarına sahip
olabiliriz. Yüksek meblağda ihaleleri şirketlere veriyorsunuz, bu konuda
tamamen diğer şirketleri dışarıda bırakacak şekilde, ekarte edecek şekilde
ihale süreçlerini işletiyorsunuz. Kendinize yakınlık payı üzerinden bazı
şirketleri on yıl içerisinde devasa bir yere getiriyorsunuz. Bütün bunlar
yetmiyor, bu size yakın olan şirketler bu işlerin yapım aşamasında da çeşitli
yolsuzluklar yaparak, maalesef böyle tabloları önümüze getiriyorlar.
Dolayısıyla, burada, bir bütün olarak soruşturulması gereken bir süreçle karşı
karşıyayız. 
Biz, aslında bu
konuda daha fazla çaba içerisinde olması gereken tarafın muhalefet partisi
değil iktidar partisi olması gerektiğini düşünüyoruz. Şeffaflıkla ilgili, hesap
verilebilirlikle ilgili bütün Hükûmet programlarınızda ve seçim bildirgenizde
halkımıza vaat etmiş olduğunuz politik söylemler ortada. Eğer bu kadar bu
politik söylemler üzerinden şeffaflığı, hesap verilebilirliği halka bir taahhüt
olarak siz ortaya koymuşsanız buraya çıkıp, bu ihale süreçlerinin şeffaflığı
üzerinde verilmiş olan bir önergeye de “ret” oyu kullanmamanız gerektiğini
buradan ifade etmek istiyoruz. 
Eminim ki her milletvekili kendi seçim
bölgesiyle ilgili çıkıp bu şekilde kayrılmış olan ve trilyonluk servet sahibi
edilmiş olan pek çok firmayı örnek olarak gösterebilir. Örneğin, kendi seçim
bölgemden, Bingöl’den söyleyeyim: Bingöl’de bütün kamu ihaleleri, arkadaşlar,
neredeyse 4 ya da 5 firma arasında paylaştırılıyor yani böylesi bir anlayış
bile Hükûmetinizin bütün bu süreçlere müdahil olduğunu ve bu süreçlerde
Hükûmetinize yakınlık üzerinden bir kriter işlettiğini ifade ediyor, ortaya
koyuyor. 
Bakın, Bingöl’de yapılmış ve yapımı
devam eden 26 HES barajı, arkadaşlar, Cengiz İnşaat ve Özaltın İnşaat şirketine
verilmiş. Şimdi, bunun olağan olduğunu söyleyebilecek olan bir tek milletvekili
arkadaş çıkabilir mi? AK PARTİ Grubundan çıkıp da “Biz bunu çok adilane
koşullarda yaptık da 26 HES ihalesinin neredeyse tamamı Cengiz İnşaata ve
Özaltına gitti.” diyebilir mi, böyle bir şey mümkün mü? Örnekleri vermek,
çoğaltmak mümkün; baktığımızda, her sektörde, her alanda bu tarz tablolar
önümüze çıkıyor. Bir belde yolunun ihale ücreti ile bir şehir yolunun ihale
ücreti arasında 3 katı bir fark var. Yani Bingöl’ün Servi beldesine yapılan
yolun kilometre fiyatı 1,5 milyonken, aynı bölgede, Bingöl-Diyarbakır yolunda
bu fiyat üçte 1 oranında olabiliyor. Ee, burada açıktır ki, siz bu ihaleleri
şirketlere vermekle kalmıyorsunuz, aynı zamanda şirkete göre fiyat tarifesi ve
“azami kârı nasıl elde edebilirim”in çalışmasını da çok açık bir şekilde ortaya
koyuyorsunuz. Bütün bunların açığa çıkması açısından özellikle bu
Palandöken’deki hadisenin son derece önemli olduğunu biz düşünüyoruz.
Bingöl’de sayısız firma var. Bu,
Sarıdağlar Şirketinin sahibi de Bingöllü olduğu için özellikle ondan
bahsediyorum. Sayısız şirket var ve pek çoğu neredeyse iflasın eşiğinde ama
sizin bakanınıza, milletvekillerinize yakın olan 3 firma trilyonları götürüyor.
Bu bile başlı başına bir incelemeyi gerektiriyor. 
(Mikrofon otomatik cihaz tarafından
kapatıldı)
İDRİS BALUKEN (Devamla) – Dolayısıyla,
burada, Cumhuriyet Halk Partisinin vermiş olduğu önerge son derece isabetli
olmuştur. Bence hep beraber onay verelim, araştıralım, buraya da getirip
sonuçları paylaşalım diyorum.
Genel Kurulu saygıyla selamlıyorum.
(HDP ve CHP sıralarından alkışlar) 
BAŞKAN – Teşekkür ederiz Sayın Baluken.
III - YOKLAMA
(CHP sıralarından bir grup milletvekili
ayağa kalktı)
MEHMET AKİF HAMZAÇEBİ (İstanbul) –
Yoklama istiyoruz efendim.
BAŞKAN - Yoklama talebi vardır, yerine
getireceğim.
Sayın Hamzaçebi, Sayın Öğüt, Sayın Öz,
Sayın Özdemir, Sayın Susam, Sayın Tayan, Sayın Tanal, Sayın Özcan, Sayın Akar,
Sayın Kalkavan, Sayın Bayraktutan, Sayın Seçer, Sayın Köse, Sayın Küçük, Sayın
Çetin, Sayın Ekşi, Sayın Ekinci, Sayın Yılmaz, Sayın Serter, Sayın Özgümüş.
Yoklama için üç dakika süre veriyorum.
(Elektronik cihazla yoklama yapıldı)
BAŞKAN - Toplantı yeter sayısı yoktur.
Beş dakika ara veriyorum.
Kapanma Saati :
14.26
ÜÇÜNCÜ OTURUM
Açılma Saati:
14.31
BAŞKAN: Başkan
Vekili Şükran Güldal MUMCU
KÂTİP ÜYELER:
Mine LÖK BEYAZ (Diyarbakır), Muhammet Bilal MACİT (İstanbul)
-----0-----
BAŞKAN – Sayın milletvekilleri, Türkiye
Büyük Millet Meclisinin 124’üncü Birleşiminin Üçüncü Oturumunu açıyorum.
III.- YOKLAMALAR
BAŞKAN - Cumhuriyet Halk Partisi
Grubunun önerisinin oylanmasından önce yapılan yoklamada toplantı yeter sayısı
bulunamamıştı.
Şimdi, elektronik cihazla yoklamayı
yineleyeceğim. 
İki dakika süre veriyorum.
(Elektronik cihazla yoklama yapıldı)
BAŞKAN – Toplantı yeter sayısı vardır.
VII.-
ÖNERİLER (Devam)
A) Siyasi
Parti Grubu Önerileri (Devam)
2.- CHP
Grubunun, Manisa Milletvekili Sakine Öz ve arkadaşları tarafından, Erzurum ili
Palandöken ilçesinde bulunan TÜRK TELEKOM atlama kulelerinde toprak kayması
sonucu meydana gelen hasarın tüm boyutlarıyla araştırılması amacıyla 21/7/2014
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 23 Temmuz 2014 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN – Öneriyi oylarınıza sunuyorum: Kabul edenler… Kabul etmeyenler…
Öneri kabul edilmemiştir.
Sayın Vural, size söz vereceğim,
talebiniz olmuştu.
Buyurunuz efendim.
V.-
AÇIKLAMALAR (Devam)
11.- İzmir
Milletvekili Oktay Vural’ın, Erzurum Kongresi’nin 95’inci yıl dönümüne ve Kadir
Gecesi’ni kutladığına ilişkin açıklaması 
OKTAY VURAL (İzmir) – Teşekkür ederim
Sayın Başkan. 
Bugün 23 Temmuz. 23 Temmuz 1999; bugün
aslında Erzurum Kongresi’nin 95’inci yıl dönümü. Türkiye'nin kuruluş
temellerinin atıldığı Erzurum Kongresi “Vatan bir bütündür, parçalanamaz. Manda
ve himaye kabul edilemez. Millî irade esastır; millî devlet esastır.” düsturuyla
bütün dünyaya Türk milletinin bir çağrısıdır. Türkiye'nin bu kuruluş temelini
kimse değiştiremeyecektir, dönüştüremeyecektir. Bu bakımdan, bu süreç
içerisinde Erzurum Kongresi’nde alınan kararlar bugünün Türkiyesi’nin de
temelleridir ve geleceğe ışık tutacak rehberimizdir. Bu Kongre’de alınan bu
kararları yerine getirenleri, bu kararları alanları rahmetle ve minnetle
anıyorum. Erzurum Kongresi kararları ilelebet yaşayacak ve yaşatılacaktır.
Bu Kongre kararlarını eski Türkiye'nin
kararı olarak değiştirmek isteyenlere buradan ilan ediyorum ki: “Türk milleti
bölünmez bir bütündür. Manda ve himaye kabul edilemez. Azınlıklara siyasi
imtiyazlar verilemez ve sosyal dengemizi bozacak adımlar atılamaz.” 
Bu Kongre’nin, bugün de Türkiye'nin
içinde bulunduğu duruma bir ışık olduğunu düşünüyorum. 
Bu vesileyle de, Sayın Başkan, bütün
milletimizin, sizin ve Divanın, bütün milletvekillerinin Kadir Gecesi’ni
kutluyorum, hayırlara vesile olmasını diliyorum. Allah milletimize,
devletimize, İslam âlemine zeval vermesin.
BAŞKAN – Teşekkür ediyoruz Sayın Vural.
Şimdi, alınan karar gereğince sözlü
soru önergelerini görüşmüyor ve gündemin “Kanun Tasarı ve Teklifleri ile
Komisyonlardan Gelen Diğer İşler” kısmına geçiyoruz.
1’inci sırada yer alan, Türkiye Büyük
Millet Meclisi İçtüzüğünde Değişiklik Yapılmasına Dair İçtüzük Teklifi ve
Anayasa Komisyonu Raporu’nun görüşmelerine kaldığımız yerden devam edeceğiz. 
IX.- KANUN
TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun
Tasarı ve Teklifleri
1.- Adalet
ve Kalkınma Partisi Grup Başkanvekilleri İstanbul Milletvekili Ayşe Nur
Bahçekapılı, Kayseri Milletvekili Mustafa Elitaş, Giresun Milletvekili Nurettin
Canikli, Kahramanmaraş Milletvekili Mahir Ünal ve Adıyaman Milletvekili Ahmet
Aydın’ın; Türkiye Büyük Millet Meclisi İçtüzüğünde Değişiklik Yapılmasına Dair
İçtüzük Teklifi ile Tunceli Milletvekili Kamer Genç’in; Türkiye Büyük Millet
Meclisi İçtüzüğünün Bir Maddesinin Değiştirilmesi Hakkında İçtüzük Teklifi ve
Anayasa Komisyonu Raporu (2/242, 2/80) (S. Sayısı: 156)
BAŞKAN – Komisyon? Yok.
Ertelenmiştir.
2’nci sırada yer alan, Devlet Sırrı
Kanunu Tasarısı ve Avrupa Birliği Uyum Komisyonu ile Adalet Komisyonu
Raporlarının görüşmelerine kaldığımız yerden devam edeceğiz.
2.- Devlet
Sırrı Kanunu Tasarısı ve Avrupa Birliği Uyum Komisyonu ile Adalet Komisyonu
Raporları (1/484) (S. Sayısı: 287)
BAŞKAN –
Komisyon? Yok.
Ertelenmiştir.
3’üncü sırada
yer alan, Türkiye Sağlık Enstitüleri Başkanlığı Kurulması ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
Kars Milletvekili Yunus Kılıç ve Amasya Milletvekili Avni Erdemir ile 79
Milletvekilinin; Türkiye Sağlık Enstitüleri Başkanlığı Kurulması ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi ve
Sağlık, Aile, Çalışma ve Sosyal İşler Komisyonu Raporu’nun görüşmelerine
başlayacağız.
3.- Türkiye
Sağlık Enstitüleri Başkanlığı Kurulması ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile Kars Milletvekili
Yunus Kılıç ve Amasya Milletvekili Avni Erdemir ile 79 Milletvekilinin; Türkiye
Sağlık Enstitüleri Başkanlığı Kurulması ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi ve Sağlık, Aile,
Çalışma ve Sosyal İşler Komisyonu Raporu (1/937, 2/2229) (S. Sayısı: 615)
BAŞKAN –
Komisyon? Yok.
Ertelenmiştir.
4’üncü sırada
yer alan, İş Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile Benzer Mahiyetteki 108 adet kanun teklifi
ve Plan ve Bütçe Komisyonu Raporu’nun görüşmelerine kaldığımız yerden devam
edeceğiz.
4- İş Kanunu ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı ile Ankara Milletvekili İzzet Çetin ve 13 Milletvekilinin; Ankara
Milletvekili İzzet Çetin'in; İstanbul Milletvekili Ferit Mevlüt Aslanoğlu'nun;
Yozgat Milletvekili Sadir Durmaz ve Milliyetçi Hareket Partisi Grup
Başkanvekili İzmir Milletvekili Oktay Vural'ın; İstanbul Milletvekili Abdullah
Levent Tüzel'in; Bingöl Milletvekili İdris Baluken'in; Bursa Milletvekili Sena
Kaleli ve 5 Milletvekilinin; Ankara Milletvekili İzzet Çetin'in; Tekirdağ
Milletvekili Candan Yüceer ve 3 Milletvekilinin; Kahramanmaraş Milletvekili
Mesut Dedeoğlu ile Milliyetçi Hareket Partisi Grup Başkanvekili İzmir
Milletvekili Oktay Vural'ın; Kırklareli Milletvekili Mehmet Siyam Kesimoğlu ve
4 Milletvekilinin; Mersin Milletvekili Aytuğ Atıcı'nın; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Adana Milletvekili Turgay Develi'nin; İzmir
Milletvekili Musa Çam'ın; Bartın Milletvekili Muhammet Rıza Yalçınkaya'nın;
İstanbul Milletvekilleri Mahmut Tanal ve Binnaz Toprak'ın; İstanbul
Milletvekili Mahmut Tanal'ın; İstanbul Milletvekilleri Mahmut Tanal ve Gürsel
Tekin'in; İstanbul Milletvekili Celal Dinçer'in; Manisa Milletvekili Erkan
Akçay'ın; Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Muğla Milletvekili Nurettin
Demir'in; Ankara Milletvekili Levent Gök'ün; Manisa Milletvekili Erkan Akçay ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; İstanbul Milletvekili Ali Özgündüz'ün; Tekirdağ Milletvekili Bülent
Belen ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; Ankara Milletvekili İzzet Çetin'in; İstanbul Milletvekilleri
Aydın Ağan Ayaydın ve Ercan Cengiz'in; Kars Milletvekili Mülkiye Birtane'nin;
Manisa Milletvekili Erkan Akçay ve Milliyetçi Hareket Partisi Grup Başkanvekili
Mersin Milletvekili Mehmet Şandır ile 1 Milletvekilinin; Ankara Milletvekili
İzzet Çetin'in; Zonguldak Milletvekili Ali İhsan Köktürk'ün; İstanbul
Milletvekili Mustafa Sezgin Tanrıkulu'nun; İstanbul Milletvekili Mahmut
Tanal'ın; İstanbul Milletvekili Mahmut Tanal'ın; İstanbul Milletvekili Atila
Kaya ve Milliyetçi Hareket Partisi Grup Başkanvekili İzmir Milletvekili Oktay
Vural ile 2 Milletvekilinin; Barış ve Demokrasi Partisi Grup Başkanvekili Iğdır
Milletvekili Pervin Buldan'ın; Burdur Milletvekili Ramazan Kerim Özkan'ın;
Hatay Milletvekili Mevlüt Dudu'nun; Hatay Milletvekili Mevlüt Dudu'nun; Ankara
Milletvekili Levent Gök'ün; Ankara Milletvekili Levent Gök'ün; Kahramanmaraş
Milletvekili Mesut Dedeoğlu ve Milliyetçi Hareket Partisi Grup Başkanvekili
Mersin Milletvekili Mehmet Şandır ve 1 Milletvekilinin; Mersin Milletvekili Ali
Öz ve Milliyetçi Hareket Partisi Grup Başkanvekili Mersin Milletvekili Mehmet
Şandır ile 1 Milletvekilinin; Balıkesir Milletvekili Ayşe Nedret Akova'nın;
Mersin Milletvekili Ali Öz ve Milliyetçi Hareket Partisi Grup Başkanvekili
Mersin Milletvekili Mehmet Şandır'ın; İstanbul Milletvekili Durmuşali Torlak ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 1 Milletvekilinin; İzmir Milletvekili Musa Çam'ın; Hatay Milletvekili Adnan
Şefik Çirkin'in; Manisa Milletvekili Sakine Öz'ün; Diyarbakır Milletvekili
Emine Ayna'nın; İstanbul Milletvekilleri Gürsel Tekin ve Mahmut Tanal'ın;
Erzincan Milletvekili Muharrem Işık'ın; İstanbul Milletvekili Abdullah Levent
Tüzel'in; İstanbul Milletvekili Abdullah Levent Tüzel'in; Kocaeli Milletvekili
Haydar Akar'ın; Cumhuriyet Halk Partisi Grup Başkanvekili İstanbul Milletvekili
Mehmet Akif Hamzaçebi ve İstanbul Milletvekili Ferit Mevlüt Aslanoğlu'nun; İzmir
Milletvekili Rahmi Aşkın Türeli'nin; Manisa Milletvekili Özgür Özel'in; İzmir
Milletvekili Rahmi Aşkın Türeli'nin; Batman Milletvekili Ayla Akat Ata'nın;
Bursa Milletvekili Sena Kaleli'nin; Mersin Milletvekili Ali Öz ve Milliyetçi
Hareket Partisi Grup Başkanvekili Mersin Milletvekili Mehmet Şandır ile 1
Milletvekilinin; Osmaniye Milletvekili Hasan Hüseyin Türkoğlu ve Milliyetçi
Hareket Partisi Grup Başkanvekili Mersin Milletvekili Mehmet Şandır ile 3
Milletvekilinin; Diyarbakır Milletvekili Altan Tan'ın; İzmir Milletvekili Rahmi
Aşkın Türeli'nin; İzmir Milletvekili Hülya Güven ve 34 Milletvekilinin;
İstanbul Milletvekili Sebahat Tuncel'in; Balıkesir Milletvekili Namık
Havutça'nın; Trabzon Milletvekili Mehmet Volkan Canalioğlu'nun; Trabzon
Milletvekili Mehmet Volkan Canalioğlu'nun; Kastamonu Milletvekili Emin Çınar ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Kastamonu Milletvekili Emin Çınar ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Bursa Milletvekili Sena
Kaleli'nin; İstanbul Milletvekili Mahmut Tanal'ın; Trabzon Milletvekili Mehmet
Volkan Canalioğlu'nun; Mersin Milletvekili Mehmet Şandır ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kütahya Milletvekili
Alim Işık ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Balıkesir Milletvekili Ahmet Duran Bulut ve Milliyetçi Hareket
Partisi Grup Başkanvekili Kayseri Milletvekili Yusuf Halaçoğlu ile 20
Milletvekilinin; Trabzon Milletvekili Mehmet Volkan Canalioğlu'nun; Barış ve
Demokrasi Partisi Grup Başkanvekili Bingöl Milletvekili İdris Baluken'in;
İstanbul Milletvekili Süleyman Çelebi'nin; Tekirdağ Milletvekili Candan
Yüceer'in; Samsun Milletvekili Cemalettin Şimşek'in; Balıkesir Milletvekili
Ayşe Nedret Akova'nın; İzmir Milletvekili Rahmi Aşkın Türeli'nin; İzmir
Milletvekili Rahmi Aşkın Türeli'nin; Balıkesir Milletvekili Ayşe Nedret
Akova'nın; İstanbul Milletvekili Abdullah Levent Tüzel'in; İzmir Milletvekili
Aytun Çıray'ın; Balıkesir Milletvekili Ayşe Nedret Akova'nın; Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Balıkesir Milletvekili Ayşe Nedret Akova'nın; Balıkesir Milletvekili Ayşe
Nedret Akova'nın; Ankara Milletvekili İzzet Çetin'in; Manisa Milletvekili Hasan
Ören'in; Çanakkale Milletvekili Mustafa Serdar Soydan'ın; Manisa Milletvekili
Hasan Ören'in; Manisa Milletvekili Özgür Özel'in; Bursa Milletvekilleri Hüseyin
Şahin ve Önder Matlı ile 8 Milletvekilinin; İzmir Milletvekili Aytun Çıray'ın;
Manisa Milletvekili Hasan Ören’in; Denizli Milletvekili Mehmet Yüksel ve Çorum
Milletvekili Cahit Bağcı ile 37 Milletvekilinin; Manisa Milletvekili Erkan
Akçay ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Manisa Milletvekili Sakine Öz'ün; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi'nin Benzer Mahiyetteki
Kanun Teklifleri ve Plan ve Bütçe Komisyonu Raporu ile Türkiye Büyük Millet
Meclisi Başkanlığı ve Plan ve Bütçe Komisyonu Başkanlığı Tezkereleri(1/931,
2/115, 2/139, 2/158, 2/195, 2/282, 2/297, 2/298, 2/324, 2/368, 2/399, 2/434,
2/439, 2/453, 2/524, 2/528, 2/555, 2/601, 2/640, 2/689, 2/691, 2/798, 2/885,
2/896, 2/944, 2/1019, 2/1063, 2/1103, 2/1131, 2/1156, 2/1200, 2/1202, 2/1203,
2/1217, 2/1222, 2/1227, 2/1236, 2/1242, 2/1245, 2/1248, 2/1258, 2/1260, 2/1301,
2/1302, 2/1345, 2/1350, 2/1364, 2/1372, 2/1383, 2/1414, 2/1422, 2/1426, 2/1431,
2/1437, 2/1442, 2/1488, 2/1496, 2/1498, 2/1506, 2/1514, 2/1516, 2/1525, 2/1540,
2/1595, 2/1652, 2/1655, 2/1657, 2/1677, 2/1688, 2/1716, 2/1747, 2/1765, 2/1775,
2/1794, 2/1797, 2/1799, 2/1808, 2/1837, 2/1869, 2/1899, 2/1906, 2/1924, 2/1932,
2/1938, 2/1954, 2/1957, 2/1963, 2/1983, 2/1997, 2/2000, 2/2032, 2/2041, 2/2051,
2/2056, 2/2057, 2/2065, 2/2069, 2/2083, 2/2146, 2/2156, 2/2158, 2/2176, 2/2178,
2/2186, 2/2187, 2/2190, 2/2191, 2/2192, 2/2198) (S. Sayısı: 639)(X)
BAŞKAN –
Komisyon ve Hükûmet yerinde.
Geçen
birleşimde, İç Tüzük’ün 91’inci maddesine göre temel kanun olarak görüşülen
tasarının üçüncü bölümünde yer alan 58’inci madde kabul edilmişti. 
59’uncu maddeden
başlıyoruz. Madde üzerinde dört önerge vardır, okutuyorum: 
Türkiye Büyük Millet Meclisi
Başkanlığına
Görüşülmekte
olan 639 sıra sayılı Kanun Tasarısının çerçeve 59 maddesinin aşağıdaki şekilde
değiştirilmesini arz ve teklif ederiz. 
Nurettin Canikli Ahmet Aydın Osman
Aşkın Bak
Giresun Adıyaman İstanbul
Ramazan Can Recep Özel
 Kırıkkale Isparta
"MADDE 59-
5510 sayılı Kanunun geçici 41 inci maddesine üçüncü fıkrasından sonra gelmek
üzere aşağıdaki fıkralar eklenmiştir.
Bu madde
uyarınca Kurum tarafından satın alınan taşınmazlar ile Kuruma ait olup Kurum
Yönetim Kurulunca ihtiyaç fazlası olarak tespit edilen taşınmazlardan, Maliye
Bakanlığınca kamu hizmetlerinde kullanılmak veya gerektiğinde genel hükümlere
göre değerlendirilmek üzere talep edilenler, Kurum Yönetim Kurulunun uygun
görüşü ve Bakan onayıyla bedeli karşılığında Maliye Bakanlığına devredilir.
Devir bedeli; bu
madde uyarınca satın alınan taşınmazlar için satın alma bedeli, satın alma
tarihinden 6 ay geçtikten sonra devir halinde satın alınan bedele geçen sürede
yeniden değerleme oranı kadar artış yapılmak suretiyle belirlenir. Kuruma ait
diğer taşınmazların devrinde ise devir bedeli birinci fıkrada belirtilen
Komisyon tarafından belirlenir."
Türkiye Büyük
Millet Meclisi Başkanlığına
Görüşülmekte olan 639 Sıra Sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve Milliyetçi Hareket Partisi
Grup Başkanvekili İzmir Milletvekili Oktay Vural'ın; İstanbul Milletvekili
Abdullah Levent Tüzel'in; Bingöl Milletvekili İdris Baluken'in; Bursa
Milletvekili Sena Kaleli ve 5 Milletvekilinin; Ankara Milletvekili İzzet
Çetin'in; Tekirdağ Milletvekili Candan Yüceer ve 3 Milletvekilinin;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural'ın; Kırklareli Milletvekili Mehmet
Siyam Kesimoğlu ve 4 Milletvekilinin; Mersin Milletvekili Aytuğ Atıcı'nın;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Adana Milletvekili Turgay
Develi'nin; İzmir Milletvekili Musa Çam'ın; Bartın Milletvekili Muhammet Rıza
Yalçınkaya'nın; İstanbul Milletvekilleri Mahmut Tanal ve Binnaz Toprakın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili Erkan
Akçay'ın; Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Muğla Milletvekili Nurettin
Demir'in; Ankara Milletvekili Levent Gök'ün; Manisa Milletvekili Erkan Akçay ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; İstanbul Milletvekili Ali Özgündüz'ün; Tekirdağ Milletvekili Bülent
Belen ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; Ankara Milletvekili İzzet Çetin'in; İstanbul Milletvekilleri
Aydın Ağan Ayaydın ve Ercan Cengiz'in; Kars Milletvekili Mülkiye Birtane'nin;
Manisa Milletvekili Erkan Akçay ve Milliyetçi Hareket Partisi Grup Başkanvekili
Mersin Milletvekili Mehmet Şandır ile 1 Milletvekilinin; Ankara Milletvekili
İzzet Çetin'in; Zonguldak Milletvekili Ali İhsan Köktürk'ün; İstanbul
Milletvekili Mustafa Sezgin Tanrıkulu'nun; İstanbul Milletvekili Mahmut
Tanal'ın; İstanbul Milletvekili Mahmut Tanal'ın; İstanbul Milletvekili Atila
Kaya ve Milliyetçi Hareket Partisi Grup Başkanvekili İzmir Milletvekili Oktay
Vural ile 2 Milletvekilinin; Barış ve Demokrasi Partisi Grup Başkanvekili İğdır
Milletvekili Pervin Buldan'ın; Burdur Milletvekili Ramazan Kerim Özkan'ın;
Hatay Milletvekili Mevlüt Dudu'nun; Ankara Milletvekili Levent Gök'ün; Ankara
Milletvekili Levent Gök'ün; İzmir Milletvekili Musa Çam'ın; Hatay Milletvekili
Adnan Şefik Çirkin 'in; Manisa Milletvekili Sakine Öz'ün; Diyarbakır
Milletvekili Emine Ayna'nın; İstanbul Milletvekilleri Gürsel Tekin ve Mahmut Tanal'ın;
Erzincan Milletvekili Muharrem Işık'ın Kanun Teklifleri ile; Benzer Mahiyetteki
Kanun Teklifleri ve Plan ve Bütçe Komisyonu Raporunun 59. maddesinin aşağıdaki
şekilde değiştirilmesini arz ve teklif ederiz.
 Rahmi Aşkın Türeli Vahap
Seçer Bülent Kuşoğlu
 İzmir Mersin Ankara
 Hasan Ören İzzet
Çetin Mehmet Ali Susam
 Manisa Ankara İzmir
MADDE 59- 5510 sayılı Kanunun geçici 41 inci maddesine
üçüncü fıkrasından sonra gelmek üzere aşağıdaki fıkra eklenmiştir.
"Bu madde uyarınca Kurum tarafından satın alınan
taşınmazlardan, alınış tarihi itibarıyla iki yıl içinde satışı yapılamayanlar,
satın alınan bedele geçen sürede rayiç bedel üzerinden artış yapılmak suretiyle
kamu hizmetlerinde kullanılmak veya gerektiğinde Hazineye ait diğer taşınmazlar
gibi değerlendirilmek üzere Hazineye devredilebilir."
Türkiye Büyük Millet Meclisi
Başkanlığına
Görüşülmekte olan 639 sıra sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Manisa Milletvekili Erkan Akçay'ın; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Yozgat Milletvekili Sadir Durmaz ve Milliyetçi
Hareket Partisi Grup Başkanvekili İzmir Milletvekili Oktay Vural'ın;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Manisa Milletvekili Erkan Akçay ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Manisa Milletvekili Erkan Akçay ve Milliyetçi Hareket
Partisi Grup Başkanvekili Mersin Milletvekili Mehmet Şandır'ın; İstanbul
Milletvekili Atila Kaya ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Kahramanmaraş Milletvekili Mesut Dedeoğlu ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Mersin Milletvekili Ali Öz
ve Milliyetçi Hareket Partisi Grup Başkanvekili Mersin Milletvekili Mehmet
Şandır'ın; İstanbul Milletvekili Durmuşali Torlak ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; Mersin Milletvekili Ali
Öz ve Milliyetçi Hareket Partisi Grup Başkanvekili Mersin Milletvekili Mehmet Şandır'ın;
Osmaniye Milletvekili Hasan Hüseyin Türkoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Kastamonu Milletvekili Emin
Çınar ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Kastamonu Milletvekili Emin Çınar ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Mersin Milletvekili Mehmet
Şandır ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Kütahya Milletvekili Alim Işık ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Balıkesir Milletvekili Ahmet
Duran Bulut ve Milliyetçi Hareket Partisi Grup Başkanvekili Kayseri
Milletvekili Yusuf Halaçoğlu'nun; Samsun Milletvekili Cemalettin Şimşek'in;
Konya Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Manisa Milletvekili Erkan Akçay ve Milliyetçi Hareket Partisi
Grup Başkanvekili İzmir Milletvekili Oktay Vural'ın Benzer Mahiyetteki Kanun
Teklifleri ve Plan ve Bütçe Komisyonu Raporu ile Türkiye Büyük Millet Meclisi
Başkanlığı ve Plan ve Bütçe Komisyonu Başkanlığı Tezkerelerinin (1/931, 2/115,
2/139, 2/158, 2/195, 2/282, 2/297, 2/298, 2/324, 2/368, 2/399, 2/434, 2/439,
2/453, 2/524, 2/528, 2/555, 2/601, 2/640, 2/689, 2/691, 2/798, 2/885, 2/896,
2/944, 2/1019, 2/1063, 2/1103, 2/1131, 2/1156, 2/1200, 2/1202, 2/1203, 2/1217,
2/1222, 2/1227, 2/1236, 2/1242, 2/1245, 2/1248, 2/1258, 2/1260, 2/1301, 2/1302,
2/1345, 2/1350, 2/1364, 2/1372, 2/1383, 2/1414, 2/1422, 2/1426, 2/1431, 2/1437,
2/1442, 2/1488, 2/1496, 2/1498, 2/1506, 2/1514, 2/1516, 2/1525, 2/1540, 2/1595,
2/1652, 2/1655, 2/1657, 2/1677, 2/1688, 2/1716, 2/1747, 2/1765, 2/1775, 2/1794,
2/1797, 2/1799, 2/1808, 2/1837, 2/1869, 2/1899, 2/1906, 2/1924, 2/1932, 2/1938,
2/1954, 2/1957, 2/1963, 2/1983, 2/1997, 2/2000, 2/2032, 2/2041, 2/2051, 2/2056,
2/2057, 2/2065, 2/2069, 2/2083, 2/2146, 2/2156, 2/2158, 2/2176, 2/2178, 2/2186,
2/2187, 2/2190, 2/2191, 2/2192,
2/2198) 59 uncu maddesinin aşağıdaki şekilde değiştirilmesini arz ve teklif
ederiz.
 Ali Öz Erkan
Akçay Mesut Dedeoğlu
 Mersin  Manisa Kahramanmaraş
 Mustafa Kalaycı Alim
Işık Yusuf Halaçoğlu
 Konya Kütahya Kayseri
 Cemalettin Şimşek
 Samsun
MADDE 59- 5510 sayılı Kanunun geçici
41 inci maddesine üçüncü fıkrasından sonra gelmek üzere aşağıdaki fıkra
eklenmiştir.
"Bu madde uyarınca Kurum
tarafından satın alınan taşınmazlardan, alınış tarihi itibarıyla iki yıl içinde
satışı yapılamayanlar, satın alınan bedele geçen sürede yeniden değerleme oranı
kadar artış yapılmak ve taşınmaza yapılan her türlü masraf eklenmek suretiyle
kamu hizmetlerinde kullanılmak veya gerektiğinde Hazineye ait diğer taşınmazlar
gibi değerlendirilmek üzere Hazineye devredilebilir."
Türkiye
Büyük Millet Meclisi Başkanlığına
Görüşülmekte olan 639 Sıra Sayılı
Kanun Tasarısı’nın, 5510 sayılı Kanunun geçici 41 inci maddesinde değişiklik
yapmayı öngören 59’uncu maddesinin tasarı metninden çıkarılmasını arz ve teklif
ederiz.
 İdris Baluken Erol
Dora Nazmi Gür
 Bingöl Mardin Van
 Esat Canan Sebahat
Tuncel
 Hakkâri İstanbul
BAŞKAN – Komisyon bu son okuttuğum
önergeye katılıyor mu?
PLAN VE BÜTÇE KOMİSYONU BAŞKAN VEKİLİ
SÜREYYA SADİ BİLGİÇ (Isparta) - Katılmıyoruz Sayın Başkan.
BAŞKAN – Hükûmet?
KALKINMA BAKANI CEVDET YILMAZ
(Bingöl) – Katılmıyoruz Sayın Başkan.
EROL DORA (Mardin) – Gerekçe…
BAŞKAN – Gerekçeyi okutuyorum:
Gerekçe:
Soma’da hayatını kaybeden işçiler
için çıkarılacağı açıklanan ancak belirtilen mevzuat dışında yasal düzenlemeler
öngören maddelerin bu tasarı metninde olması, siyasal ilkelerle uyuşmamaktadır.
Değişiklik ile bu sorunun giderilmesi amaçlanmıştır.
OKTAY VURAL (İzmir) – Karar yeter
sayısı…
BAŞKAN – Karar yeter sayısı talebi
var.
Gerekçesini okuttuğum önergeyi
oylarınıza sunuyorum: Kabul edenler... Kabul etmeyenler... Karar yeter sayısı
yoktur.
Birleşime on dakika ara veriyorum. 
 Kapanma
Saati: 14.49
DÖRDÜNCÜ OTURUM
Açılma Saati:
15.03
BAŞKAN: Başkan
Vekili Şükran Güldal MUMCU
KÂTİP ÜYELER:
Mine LÖK BEYAZ (Diyarbakır), Bayram ÖZÇELİK (Burdur)
-----0-----
BAŞKAN – Sayın milletvekilleri, Türkiye
Büyük Millet Meclisinin 124’üncü Birleşiminin Dördüncü Oturumunu açıyorum.
639 sıra sayılı Kanun Tasarısı’nın
59’uncu maddesi üzerinde Bingöl Milletvekili İdris Baluken ve arkadaşlarının
önergesinin oylamasında karar yeter sayısı bulunamamıştı.
Şimdi önergeyi tekrar oylarınıza
sunacağım ve karar yeter sayısı arayacağım.
Kabul edenler... Kabul etmeyenler... 
Yok gibi görünüyor.(AK PARTİ
sıralarından “var, var” sesleri)
Elektronik cihazla oylama yapacağım.
Bir dakika süre veriyorum. 
(Elektronik cihazla oylama yapıldı) 
BAŞKAN – Karar yeter sayısı vardır,
önerge reddedilmiştir.
AHMET YENİ (Samsun) – Ne oldu Sayın
Başkan? Biraz gerçekleri görseniz… 
BAŞKAN – Sayın milletvekilleri, çok
rica ederim…
AHMET YENİ (Samsun) – Tarafsız olun,
tarafsız.
BAŞKAN – Yani, burada bunu tespit
etmekle görevliyiz. Şu anda bulunanlar değil, dışarıdan gelen arkadaşlarımız
oluyor. Lütfen, bu tür işlere bu kadar fazla müdahil olmayınız. İşimizi
yapıyoruz.
Kanun tasarısının görüşmelerine
kaldığımız yerden devam edeceğiz.
Komisyon ve Hükûmet yerinde.
Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 639 sıra sayılı İş Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı ile
Manisa Milletvekili Erkan Akçay'ın; Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Yozgat Milletvekili Sadir Durmaz ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Kahramanmaraş Milletvekili
Mesut Dedeoğlu ile Milliyetçi Hareket Partisi Grup Başkanvekili İzmir
Milletvekili Oktay Vural'ın; Konya Milletvekili Mustafa Kalaycı ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Manisa
Milletvekili Erkan Akçay ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Tekirdağ Milletvekili Bülent Belen ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın; Manisa
Milletvekili Erkan Akçay ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; İstanbul Milletvekili Atila Kaya ve Milliyetçi
Hareket Partisi Grup Başkanvekili İzmir Milletvekili Oktay Vural'ın;
Kahramanmaraş Milletvekili Mesut Dedeoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Mersin Milletvekili Ali Öz
ve Milliyetçi Hareket Partisi Grup Başkanvekili Mersin Milletvekili Mehmet
Şandır'ın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; İstanbul Milletvekili
Durmuşali Torlak ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Mersin Milletvekili Ali Öz ve Milliyetçi Hareket
Partisi Grup Başkanvekili Mersin Milletvekili Mehmet Şandır'ın; Osmaniye
Milletvekili Hasan Hüseyin Türkoğlu ve Milliyetçi Hareket Partisi Grup Başkanvekili
Mersin Milletvekili Mehmet Şandır'ın; Kastamonu Milletvekili Emin Çınar ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Kastamonu Milletvekili Emin Çınar ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Mersin Milletvekili Mehmet
Şandır ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Kütahya Milletvekili Alim Işık ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Balıkesir Milletvekili Ahmet
Duran Bulut ve Milliyetçi Hareket Partisi Grup Başkanvekili Kayseri
Milletvekili Yusuf Halaçoğlu'nun; Samsun Milletvekili Cemalettin Şimşek'in;
Konya Milletvekili Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Manisa Milletvekili Erkan Akçay ve Milliyetçi
Hareket Partisi Grup Başkanvekili İzmir Milletvekili Oktay Vural'ın Benzer
Mahiyetteki Kanun Teklifleri ve Plan ve Bütçe Komisyonu Raporu ile Türkiye
Büyük Millet Meclisi Başkanlığı ve Plan ve Bütçe Komisyonu Başkanlığı
Tezkerelerinin (1/931, 2/115, 2/139, 2/158, 2/195, 2/282, 2/297, 2/298, 2/324,
2/368, 2/399, 2/434, 2/439, 2/453, 2/524, 2/528, 2/555, 2/601, 2/640, 2/689,
2/691, 2/798, 2/885, 2/896, 2/944, 2/1019, 2/1063, 2/1103, 2/1131, 2/1156,
2/1200, 2/1202, 2/1203, 2/1217, 2/1222, 2/1227, 2/1236, 2/1242, 2/1245, 2/1248,
2/1258, 2/1260, 2/1301, 2/1302, 2/1345, 2/1350, 2/1364, 2/1372, 2/1383, 2/1414,
2/1422, 2/1426, 2/1431, 2/1437, 2/1442, 2/1488, 2/1496, 2/1498, 2/1506, 2/1514,
2/1516, 2/1525, 2/1540, 2/1595, 2/1652, 2/1655, 2/1657, 2/1677, 2/1688, 2/1716,
2/1747, 2/1765, 2/1775, 2/1794, 2/1797, 2/1799, 2/1808, 2/1837, 2/1869, 2/1899,
2/1906, 2/1924, 2/1932,2/1938, 2/1954, 2/1957, 2/1963, 2/1983, 2/1997, 2/2000,
2/2032, 2/2041, 2/2051, 2/2056, 2/2057, 2/2065, 2/2069, 2/2083, 2/2146, 2/2156,
2/2158, 2/2176, 2/2178, 2/2186, 2/2187, 2/2190, 2/2191, 2/2192, 2/2198) 59 uncu
maddesinin aşağıdaki şekilde değiştirilmesini arz ve teklif ederiz.
Ali Öz (Mersin) ve arkadaşları
MADDE 59- 5510 sayılı Kanunun geçici 41
inci maddesine üçüncü fıkrasından sonra gelmek üzere aşağıdaki fıkra
eklenmiştir.
“Bu madde uyarınca Kurum tarafından
satın alınan taşınmazlardan, alınış tarihi itibarıyla iki yıl içinde satışı
yapılamayanlar, satın alınan bedele geçen sürede yeniden değerleme oranı kadar
artış yapılmak ve taşınmaza yapılan her türlü masraf eklenmek suretiyle kamu
hizmetlerinde kullanılmak veya gerektiğinde Hazineye ait diğer taşınmazlar gibi
değerlendirilmek üzere Hazineye devredilebilir.”
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ SALİH
KOCA (Eskişehir) – Katılmıyoruz Sayın Başkanım.
BAŞKAN – Hükûmet?
KALKINMA BAKANI CEVDET YILMAZ
(Bingöl) – Katılmıyoruz Sayın Başkanım.
BAŞKAN – Mersin Milletvekili Sayın
Ali Öz, buyurunuz efendim. (MHP sıralarından alkışlar)
ALİ ÖZ (Mersin) – Teşekkür ediyorum
Sayın Başkanım.
Sayın Başkan, değerli milletvekilleri;
639 sıra sayılı İş Kanunu ile bazı kanunlarda ve kanun hükmündeki
kararnamelerde değişiklik yapılmak üzere vermiş olduğumuz 59’uncu maddedeki
değişiklik önergesiyle ilgili söz almış bulunuyorum. Bu vesileyle bizleri
izleyen yüce Türk milletini, siz değerli milletvekili arkadaşlarımın ve tüm
İslam âleminin bugün idrak edeceğimiz Kadir Gecesi’ni kutluyorum. 
Tabii ki bu tasarıyı konuşurken
birbiriyle alakası olmayan çok fazla miktarda maddenin bu torbanın içerisine
doldurulduğunu her kürsüye geldiğimizde ifade ettik. Burada asıl başlarken 13 Mayısta
ülkemizde yaşanan bir büyük kaza, büyük felaket, büyük bir katliam sonucunda
kaybettiğimiz 301 insanın üzerinden Soma’daki maden faciasıyla alakalı olarak
birtakım düzenlemeler yapacağız derken torbanın içerisine her şeyi o kadar
doldurduk ki Sosyal Güvenlik Kurumunun gelirlerini artırmak, taşınmazlarının
yeniden değerlendirilmesini temin etmek, başka diğer çok sayıdaki maddelerle
alakalı düzenlemeleri yapmaya giriştik. 
Bu arada şunu
ifade etmek lazım: Aslında bu madde normalde karşı çıkacağımız bir madde değil.
Yani gerçekten Sosyal Güvenlik Kurumu tarafından alınmış bir taşınmazın, eğer
kendisi kullanmıyorsa, iki yılı geçtikten sonra belli bir değer biçilerek
yeniden kamunun hizmetine sunulması veya başka alanlarda kullanılmak üzere
hazineye devredilmesinin yanlış olduğunu eleştirmek mümkün değil. Bu yerinde
bir düzenleme ancak bu tasarıyla beraber Parlamentonun asıl görevi olan hukuk
kurmak noktasında maalesef eksiğimizin olduğunu ifade etmek istiyorum. Yani bir
düzenleme yapıyoruz, düzenlemeleri ya kişiye ya kuruma özel yapıyoruz. Yaşamış
olduğumuz büyük bir felaketten sonra, sadece belli bir yerde yaşanan dramatik
facianın üzerine orayla alakalı olan düzenlemeler yapmaya kalkıyoruz burada.
Oysa ülkemizde gelecekte de benzer kazaların olmayacağı, benzer faciaların
gündeme gelmemesi mümkün değil ki zaten almış olduğumuz önlemlerle, Türkiye
gerçeğinde, iş kazalarının da hiçbir şekilde önüne geçemediğimizi biliyoruz.
Burada getiriyoruz sadece burada hayatını kaybedenlerin aileleri, burada diğer
geriye kalanlarının sosyal haklarının iyileştirilmesi, onlara güvence verilmesi
gibi düzenlemeler yapıyoruz. Şunu hepimiz biliyoruz ki bu ülkede sadece Soma’da
değil, daha önce başka illerde, başka maden ocaklarında veya başka doğal
afetlerde çok fazla sayıda insanımızı kaybetmek zorunda kaldık. Dolayısıyla,
yapacağınız düzenlemeler evrensel normlarda ve herkesi içerisine alan bir
sistematik içerisinde olmadığı için aziz, mübarek ramazan günü “Torba yasa
yapacağız.” diye Meclisin gündemini lüzumsuz yere işgal ettiğinize inanıyorum,
buna hakkınızın olmadığını da ifade etmek istiyorum. Bir bütünlük içerisinde,
hangi olay karşısında neler yapılacaksa bunlar madde madde kanunla belirlenir;
olaylar yaşandığı zaman kişi, kurum, tüzel yapı, özel kimlik ne varsa onların
hepsi belirlenir, ona göre bir düzenleme yapılır. Ama biz ne yapıyoruz? “Göç
gide gide düzelir.” misali, başımıza ne zaman felaket gelirse, felaket geldiği
andan itibaren onunla alakalı yeni düzenlemeler yapmak durumunda kalıyoruz. 
Tabii ki burada sadece iş kazalarında
hayatını kaybeden insanlar yok. Asıl, çok fazla gündeme almadığımız, iş
kazasından sonra gerek aynı yerde çalışma zorunluluğu içerisinde kalan iş
kazasına uğrayanların beraber çalıştığı insanlarla beraber bir de iş kazaları
sonucunda ülkemizde gerçekten rehabilitasyon ihtiyacı olan, bu travmalardan
sonra tekrar gündelik hayatını bile idame ettiremeyen, mesleğine dönemeyen çok
sayıda insan var. Bunların çekmiş olduğu çok büyük sıkıntılar var. Bunların,
meslek hastalıkları dışında, travmaya bağlı, rehabilitasyonu gereken, özellikle
beyin, omurilik veya ekstremize kazalarından sonra çalışma güçlerini kaybeden
insanların yaşamış olduğu çok büyük sıkıntılar var. Ama ne hikmetse, defaten
söylememize rağmen ülkemizde bu noktada gerekli önlemlerin alınmadığını,
bunlarla ilgili gerekli düzenlemelerin yapılmadığını görüyoruz. 
Bakın, biz her gün yaşıyoruz. Bir
trafik kazası oluyor veya başka bir iş kazası oluyor, bir yerden düşüyor
vatandaş, diyor ki: “Ben Ankara’da şu yere gelmem lazım.” Sizlerin de mutlaka
başına geliyor. Ararsınız ki oradan randevu alasınız.
(Mikrofon otomatik cihaz tarafından
kapatıldı) 
ALİ ÖZ (Devamla) – Bir an önce hızlı
bir şekilde rehabilite edilmesi gereken insanlara yıllara sâri süreler
tanındığını, onlara randevular verildiğini biliyoruz.
Bu konuda da herkesin duyarlı olması
gerektiğine inanıyor, yüce heyetinizi tekrar saygılarımla selamlıyorum. (MHP
sıralarından alkışlar) 
BAŞKAN – Teşekkür ederiz Sayın Öz.
Önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 639 Sıra Sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve Milliyetçi Hareket Partisi
Grup Başkanvekili İzmir Milletvekili Oktay Vural'ın; İstanbul Milletvekili
Abdullah Levent Tüzel'in; Bingöl Milletvekili İdris Baluken'in; Bursa
Milletvekili Sena Kaleli ve 5 Milletvekilinin; Ankara Milletvekili İzzet
Çetin'in; Tekirdağ Milletvekili Candan Yüceer ve 3 Milletvekilinin;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural'ın; Kırklareli Milletvekili Mehmet
Siyam Kesimoğlu ve 4 Milletvekilinin; Mersin Milletvekili Aytuğ Atıcı'nın;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Adana Milletvekili Turgay
Develi'nin; İzmir Milletvekili Musa Çam'ın; Bartın Milletvekili Muhammet Rıza
Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili
Erkan Akçay'ın; Konya Milletvekili Mustafa Kalaycı ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Muğla Milletvekili
Nurettin Demir'in; Ankara Milletvekili Levent Gök'ün; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Ali Özgündüz'ün; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Ankara Milletvekili İzzet Çetin'in; İstanbul
Milletvekilleri Aydın Ağan Ayaydın ve Ercan Cengiz'in; Kars Milletvekili
Mülkiye Birtane'nin; Manisa Milletvekili Erkan Akçay ve Milliyetçi Hareket
Partisi Grup Başkanvekili Mersin Milletvekili Mehmet Şandır ile 1
Milletvekilinin; Ankara Milletvekili İzzet Çetin'in; Zonguldak Milletvekili Ali
İhsan Köktürk'ün; İstanbul Milletvekili Mustafa Sezgin Tanrıkulu'nun; İstanbul
Milletvekili Mahmut Tanal'ın; İstanbul Milletvekili Mahmut Tanal'ın; İstanbul
Milletvekili Atila Kaya ve Milliyetçi Hareket Partisi Grup Başkanvekili İzmir
Milletvekili Oktay Vural ile 2 Milletvekilinin; Barış ve Demokrasi Partisi Grup
Başkanvekili Iğdır Milletvekili Pervin Buldan'ın; Burdur Milletvekili Ramazan
Kerim Özkan'ın; Hatay Milletvekili Mevlüt Dudu'nun; Ankara Milletvekili Levent
Gök'ün; Ankara Milletvekili Levent Gök'ün; İzmir Milletvekili Musa Çam'ın;
Hatay Milletvekili Adnan Şefik Çirkin 'in; Manisa Milletvekili Sakine Öz'ün;
Diyarbakır Milletvekili Emine Ayna'nın; İstanbul Milletvekilleri Gürsel Tekin
ve Mahmut Tanal'ın; Erzincan Milletvekili Muharrem Işık'ın Kanun Teklifleri
ile; Benzer Mahiyetteki Kanun Teklifleri ve Plan ve Bütçe Komisyonu Raporunun
59. maddesinin aşağıdaki şekilde değiştirilmesini arz ve teklif ederiz.
Mehmet Ali Susam
(İzmir) ve arkadaşları
MADDE 59- 5510 sayılı Kanun’un geçici
41 inci maddesine üçüncü fıkrasından sonra gelmek üzere aşağıdaki fıkra
eklenmiştir.
“Bu madde uyarınca Kurum tarafından
satın alınan taşınmazlardan, alınış tarihi itibarıyla iki yıl içinde satışı
yapılamayanlar, satın alınan bedele geçen sürede rayiç bedel üzerinden artış
yapılmak suretiyle kamu hizmetlerinde kullanılmak veya gerektiğinde Hazineye
ait diğer taşınmazlar gibi değerlendirilmek üzere Hazineye devredilebilir.”
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ SALİH
KOCA (Eskişehir) – Katılmıyoruz Sayın Başkan.
BAŞKAN – Hükûmet?
KALKINMA BAKANI CEVDET YILMAZ (Bingöl)
– Katılmıyoruz Sayın Başkan.
BAŞKAN – Kocaeli Milletvekili Haydar
Akar, buyurunuz efendim. (CHP sıralarından alkışlar)
HAYDAR AKAR (Kocaeli) – Sayın Başkan,
değerli milletvekilleri; evet, geçen hafta salı gününden itibaren torba kanunu
görüşüyoruz. Torba kanun, hepinizin bildiği gibi, Plan ve Bütçe Komisyonuna
gelirken bir Soma faciasından sonra ortaya çıkmış ve Soma’daki facianın
acılarını gidermek üzere hazırlanmış bir kanun olarak aslında Plan ve Bütçe
Komisyonuna gitmiş, daha sonra da 148 maddeye çıkarak rekor düzeye ulaşmış,
günlerce Plan ve Bütçe Komisyonunda görüşülmüştür. 
Şimdi, zaman zaman AKP’li yöneticiler,
zaman zaman AKP genel başkan yardımcıları çıkıyorlar, Cumhuriyet Halk
Partisinin ya da muhalefetin bu torba kanunu engellediğini söylüyorlar.
Cumhuriyet Halk Partisi torba kanunu engellemiyor. Hatta Plan ve Bütçe
Komisyonu üyesi olmamalarına rağmen, genel görüşme yapılırken Plan ve Bütçe
Komisyonunda, benim Manisalı arkadaşlarım, Manisa Milletvekillerimiz Hasan
Ören, Özgür Özel ve Sakine Öz’ün ve Plan ve Bütçe Komisyonu üyelerimizin bu
konuda çırpındıklarını gördüm. Şöyle çırpınıyorlardı: “Soma’yı bu torba
kanundan ayıralım, diğerlerini farklı zamanda görüşelim ya da Soma dışında,
yine, acil ihtiyaç olan, hani vergilerin affı veya taşeron işçilerle ilgili
kısmı da bu kanunda getirelim, bütün siyasi partilerin mutabakatıyla bayrama
kadar çıkartalım.” diyorlardı ama AKP’li üyelerin oylarıyla reddediliyordu. 
Şimdi buna hakkınız yok; sokağa çıkıp
da riyakarlık yapmaya, iki yüzlü davranmaya hakkınız yok. Yine burada aynı şeyi
söyledik, defalarca tekrarladık, “Evet, getirin Soma’yla ilgili kanunları, hep
beraber çıkaralım bir günde, iki günde, Soma’da bekleyen acılı ailelerin, yine
Türkiye’deki binlerce maden işçisinin beklediği kararları, kanunları burada
çıkaralım.” dedik ama oralı olmadınız. Şimdi burada engellemekle suçluyorsunuz.

Üşenmedim, çıkardım; geçen hafta
salıdan bu hafta salıya kadar, başlangıca kadar tam on beş saat karar yeter
sayısı bulunamadığı için Meclis çalışmalarına ara vermiş. Son üç günü
saymıyorum, 51 kere karar yeter sayısı istenmiş, bunun 29’unda karar yeter sayısı
bulunamamış ve tam on beş saat ara vermek durumunda kalmış. Biz buradayız ve
tüm kanunun tüm maddelerini de konuşuyoruz, gerekirse dinliyoruz. 
MEHMET ERDOĞAN (Gaziantep) – Kaç
kişisiniz?
HAYDAR AKAR (Devamla) – Bu vatandaş
sizi de bu Meclis koltuklarında oturun, bu kanunu dinleyin ve bu kanunun
çıkmasına katkı sunun diye seçiyor, gidip bahçede keyif yapın diye seçmiyor
arkadaşlar. Onun için bir kez daha buradan söylüyorum, sakın ha bu konuda bizi
suçlamaya kalkmayın. 
Şimdi, sevgili arkadaşlar, bir iki
yüzlülüğünüzü daha ortaya koymak istiyorum. Bakın, Soma faciasından hemen sonra
ben bir kanun teklifi verdim. Neye dayanarak verdim? Çalışma ve Sosyal Güvenlik
Bakanının samimiyetine -inşallah buradadır, biraz evvel buradaydı- güvenerek
bir kanun teklifi verdim, taşeronların bana tepki göstereceğini bile bile kanun
teklifi verdim, dedim ki: “Alt işveren çalıştırılmasın madenlerde.” Bu kanun
teklifini 37’nci maddeden buraya getirdim. Siz de diğer muhalefet partileriyle
birlikte buna o gün, o acılı günlerimizde, gelecek tepkilerden korktuğunuz
için, niyetinizin bu olmadığını bildiğim hâlde, ne yaptınız? Bunu kabul ettiniz.
Kabul ettiniz, sıra sayısını aldık ama sıra sayısından sonra gündemin sonlarına
doğru atmanıza rağmen yine burada bulunmadığınız bir ortamda, muhalefetin
çoğunlukta bulunduğu bir ortamda bunu gündemin ön sıralarına aldırdık. O kadar
ileri gittiniz ki bunu görüşmemek için, çünkü bir taşeron müjdesi veriyordunuz,
çünkü insanlara sahte müjdeler veriyordunuz, “Taşeronluğu kaldıracağız,
durumunu iyileştireceğiz.” diyordunuz, bu kanunu görüşmemek için o hafta
perşembe günü karar yeter sayısını siz istediniz ve Meclisi ilk defa tatil
ettiniz. Siz karar yeter sayısı isteyerek Meclisi tatil ettiniz, bu da Türkiye
Cumhuriyeti tarihine bir kara leke olarak geçti. 
Hâlen, benim, gündeme aldığınız, kabul
etmiş olduğunuz kanun teklifim yine bu 148 madde içerisinde yok. Yine ben tüm
taşeronluğun kaldırılmasının taraftarıyım ama madenlerdeki taşeronluğun
kaldırılmasını yine bu kürsüden savunuyorum. Yine, bu torba kanununa bu kanun
teklifini koymadınız. Yine, bu torba kanununda taşeronluğun kaldırılmasıyla
ilgili tek bir madde yok, hatta taşeronluğu kurumsallaştırdınız, hatta
taşeronluğu kurumsallaştırıyorsunuz, daha da garanti altına alıp taşeronlara
müjde vermeye çalışıyorsunuz. Bunu yaptığınız sürece Türkiye’deki iş
kazalarını, Türkiye’deki ölümleri önleme şansınız bulunmuyor. Onun için de bir
an evvel özellikle kamudaki taşeronluğu kaldırmalı, onların hak ettiği
ücretleri, iş güvenliği ve işçi sağlığı yasalarını çıkartarak hak ettiklerini
vermeliyiz diyorum.
Hepinize saygılar sunuyorum. (CHP
sıralarından alkışlar) 
BAŞKAN – Teşekkür ederiz Sayın Akar.
Önergeyi…
MEHMET AKİF HAMZAÇEBİ (İstanbul) –
Karar yeter sayısı…
BAŞKAN – Karar yeter sayısı
istiyorsunuz.
Önergeyi oylarınıza sunuyorum: Kabul
edenler… Kabul etmeyenler…
MUSTAFA ELİTAŞ (Kayseri) – Var, var…
BAŞKAN – Karar yeter sayısı yoktur. 
MUSTAFA ELİTAŞ (Kayseri) – Sayın
Başkan, bir yandakilere sorun bakalım. 
BAŞKAN – Yok efendim, dönüp bir bakın
hiç kimse yok. 
RECEP ÖZEL (Isparta) – Var efendim. 
MUSTAFA ELİTAŞ (Kayseri) – Efendim, bir
yandakilere sorun. Hayır, olur mu?
SUAT KILIÇ (Samsun) – Divan “var”
diyor, Divan.
BAŞKAN – On dakika ara veriyorum. 
Kapanma Saati :
15.26
BEŞİNCİ OTURUM
Açılma Saati:
15.35
BAŞKAN: Başkan
Vekili Şükran Güldal MUMCU
KÂTİP ÜYELER:
Mine LÖK BEYAZ (Diyarbakır), Muhammet Bilal MACİT (İstanbul)
-----0-----
BAŞKAN – Sayın milletvekilleri, Türkiye
Büyük Millet Meclisinin 124’üncü Birleşiminin Beşinci Oturumunu açıyorum. 
639 sıra sayılı Kanun Tasarısı’nın
59’uncu maddesi üzerinde Kocaeli Milletvekili Haydar Akar ve arkadaşlarının
önergesinin oylamasında karar yeter sayısı bulunamamıştı. 
Şimdi, önergeyi tekrar oylarınıza
sunacağım ve karar yeter sayısı arayacağım. 
Tartışmaya mahal vermemek için
elektronik olarak yapılmasını öneriyorum. 
Bir dakika süre vereceğim. 
(Elektronik cihazla oylama yapıldı)
BAŞKAN – Karar yeter sayısı vardır,
kabul edilmemiştir önerge. 
Kanun tasarısının görüşmelerine
kaldığımız yerden devam edeceğiz. 
Komisyon ve Hükûmet yerinde. 
Diğer önergeyi okutuyorum…
RAMAZAN CAN (Kırıkkale) – Önergemizle
ilgili 2’nci paragrafta “Maliye Bakanlığına devredilir.” ibaresini “Hazineye
devredilir.” şeklinde düzeltiyoruz, gerekçenin de ona göre tashih edilip
tutanaklara geçmesini talep ediyorum. 
BAŞKAN – Tamam, o zaman, önergeyi
“Maliye Bakanlığına” değil, “Hazineye devredilir” diye okutuyorum. 
RAMAZAN CAN (Kırıkkale) – Gerekçedeki
“Maliye”yi de aynı, “Hazine” şeklinde…
BAŞKAN
– Gerekçesini de aynı şekilde düzeltiyoruz. “Hazineye” diye okuyacaksınız.
OKTAY
VURAL (İzmir) – Neyi efendim? Okutmakla olmaz, bu önergeyi incelememiz lazım. 
BAŞKAN
– Şimdi düzeltti efendim.
S.
NEVZAT KORKMAZ (Isparta) – Bize iletilmesi lazım Başkanım, incelememiz lazım.
BAŞKAN
– Buyurunuz efendim.
Türkiye Büyük Millet Meclisi Başkanlığına
Görüşülmekte
olan 639 sıra sayılı Kanun Tasarısının çerçeve 59 maddesinin aşağıdaki şekilde
değiştirilmesini arz ve teklif ederiz.
Nurettin Canikli (Giresun) ve arkadaşları
"MADDE
59- 5510 sayılı Kanunun geçici 41 inci maddesine üçüncü fıkrasından sonra
gelmek üzere aşağıdaki fıkralar eklenmiştir.
Bu
madde uyarınca Kurum tarafından satın alınan taşınmazlar ile Kuruma ait olup
Kurum Yönetim Kurulunca ihtiyaç fazlası olarak tespit edilen taşınmazlardan,
Maliye Bakanlığınca kamu hizmetlerinde kullanılmak veya gerektiğinde genel
hükümlere göre değerlendirilmek üzere talep edilenler, Kurum Yönetim Kurulunun
uygun görüşü ve Bakan onayıyla bedeli karşılığında Hazineye devredilir. Devir
bedeli; bu madde uyarınca satın alınan taşınmazlar için satın alma bedeli,
satın alma tarihinden 6 ay geçtikten sonra devir halinde satın alınan bedele
geçen sürede yeniden değerleme oranı kadar artış yapılmak suretiyle belirlenir.
Kuruma ait diğer taşınmazların devrinde ise devir bedeli birinci fıkrada
belirtilen Komisyon tarafından belirlenir."
BAŞKAN – Komisyon, bu düzeltilmiş
önergeye katılıyor mu?
PLAN VE BÜTÇE KOMİSYONU SÖZCÜSÜ SALİH
KOCA (Eskişehir) – Takdire bırakıyoruz Sayın Başkanım.
BAŞKAN – Hükûmet…
OKTAY
VURAL (İzmir) – Sayın Başkanım, yani şimdi, özellikle bu düzeltmenin ne
olduğunu…
BAŞKAN
– Sayın Vural, önerge sahibi, yerinden düzeltme talebi olduğunu söyleyip
önergeyi düzeltti. Önerge, Komisyon ve Hükûmetin bilgisine ve onayına sunuluyor
katılıp katılmadığı şeklinde.
OKTAY
VURAL (İzmir) – Okudunuz siz bu önergeyi.
BAŞKAN
– Talep ettiler…
OKTAY
VURAL (İzmir) – Önergeyi okumadınız mı?
BAŞKAN
– Okuduk efendim, okunan bu önergeyi düzeltmek istediler.
OKTAY
VURAL (İzmir) – Okutulan önergeyi nasıl düzelteceksiniz efendim?
BAŞKAN
– Talep ettiği için.
MUSTAFA
ELİTAŞ (Kayseri) – Önerge sahibi düzeltiyor, Başkanlık düzeltmiyor ki.
S.
NEVZAT KORKMAZ (Isparta) – Bizim bilgimiz dâhilinde olması lazım.
MUSTAFA
ELİTAŞ (Kayseri) – Kardeşim, sen ona “hayır” dersin, oy vermezsin.
BAŞKAN
– Sayın milletvekilleri, bu tartışmayı bir yola sokalım. 
On
dakika ara veriyorum. 
Kapanma Saati: 15.40
ALTINCI OTURUM
Açılma Saati:
15.50
BAŞKAN: Başkan
Vekili Şükran Güldal MUMCU
KÂTİP ÜYELER:
Mine LÖK BEYAZ (Diyarbakır), Muhammet Bilal MACİT (İstanbul)
-----0-----
BAŞKAN – Sayın milletvekilleri, Türkiye
Büyük Millet Meclisinin 124’üncü Birleşiminin Altıncı Oturumunu açıyorum.
639 sıra sayılı Kanun Tasarısı’nın
görüşmelerine kaldığımız yerden devam edeceğiz.
Komisyon ve Hükûmet yerinde. 
Şimdi, daha önce düzelterek okuttuğum,
“Maliye Bakanlığına devredilir” sözünün “Hazineye devredilir” olarak okutmuş
olduğum önergeyi Komisyona soruyorum: Katılıyor musunuz?
PLAN VE BÜTÇE KOMİSYONU SÖZCÜSÜ SALİH
KOCA (Eskişehir) – Takdire bırakıyoruz efendim. 
BAŞKAN – Hükûmet?
KALKINMA BAKANI CEVDET YILMAZ (Bingöl)
– Düzeltilmiş hâline katılıyoruz Sayın Başkan. 
MUSTAFA ELİTAŞ (Kayseri) – Gerekçe…
BAŞKAN – Gerekçesini okutuyorum: 
Gerekçede de olan metinleri talep
üzerine düzeltmiş bulunuyoruz; “Maliye Bakanlığı”nı “Hazine” olarak okutuyorum.

Gerekçe: 
Sosyal Güvenlik Kurumunun prim ve prime
ilişkin alacaklarına karşılık satın aldığı taşınmazlar ile kurum Yönetim
Kurulunca ihtiyaç fazlası olduğuna karar verilen diğer taşınmazların Maliye
Bakanlığınca kamu hizmetlerinde kullanılmak üzere talep edilmesi hâlinde kurum
Yönetim Kurulunun üye tam sayısının salt çoğunluğunun uygun görüşü ve Çalışma ve
Sosyal Güvenlik Bakanının onayı ile Hazineye devredilebilmesi amaçlanmıştır. 
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmiştir. 
Kabul edilen bu önergeyle birlikte
59’uncu maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
60’ıncı madde üzerinde üç önerge
vardır; okutuyorum: 
Türkiye Büyük
Millet Meclisi Başkanlığına
Görüşülmekte olan 639 Sıra Sayılı Kanun
Tasarısı’nın 5510 sayılı Kanuna geçici madde eklemeyi öngörün 60’ıncı maddesinde
geçen “altı ay” ibaresinin “on iki ay” olarak değiştirilmesini arz ve teklif
ederiz. 
 İdris Baluken Erol
Dora Nazmi Gür
 Bingöl Mardin Van
 İbrahim Binici Faysal
Sarıyıldız
 Şanlıurfa Şırnak
Türkiye Büyük
Millet Meclisi Başkanlığına
Görüşülmekte olan 639 sıra sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Manisa Milletvekili Erkan Akçay'ın; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Yozgat Milletvekili Sadir Durmaz ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Kahramanmaraş Milletvekili
Mesut Dedeoğlu ile Milliyetçi Hareket Partisi Grup Başkanvekili İzmir
Milletvekili Oktay Vural'ın; Konya Milletvekili Mustafa Kalaycı ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Manisa
Milletvekili Erkan Akçay ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Tekirdağ Milletvekili Bülent Belen ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın; Manisa
Milletvekili Erkan Akçay ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; İstanbul Milletvekili Atila Kaya ve Milliyetçi
Hareket Partisi Grup Başkanvekili İzmir Milletvekili Oktay Vural'ın;
Kahramanmaraş Milletvekili Mesut Dedeoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Mersin Milletvekili Ali Öz
ve Milliyetçi Hareket Partisi Grup Başkanvekili Mersin Milletvekili Mehmet
Şandır'ın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; İstanbul Milletvekili Durmuş
Ali Torlak ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Osmaniye Milletvekili Hasan
Hüseyin Türkoğlu ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Kastamonu Milletvekili Emin Çınar ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Mersin Milletvekili Mehmet Şandır ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Kütahya
Milletvekili Alim Işık ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Balıkesir Milletvekili Ahmet Duran Bulut ve
Milliyetçi Hareket Partisi Grup Başkanvekili Kayseri Milletvekili Yusuf
Halaçoğlu'nun; Samsun Milletvekili Cemalettin Şimşek'in; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Konya Milletvekili Mustafa Kalaycı ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Manisa
Milletvekili Erkan Akçay ve Milliyetçi Hareket Partisi Grup Başkanvekili İzmir
Milletvekili Oktay Vural'ın Benzer Mahiyetteki Kanun Teklifleri ve Plan ve
Bütçe Komisyonu Raporu ile Türkiye Büyük Millet Meclisi Başkanlığı ve Plan ve
Bütçe Komisyonu Başkanlığı Tezkerelerinin (1/931, 2/115, 2/139, 2/195, 2/282,
2/297, 2/298, 2/324, 2/368, 2/399, 2/434, 2/439, 2/453, 2/524, 2/528, 2/555,
2/601, 2/640, 2/689, 2/691, 2/798, 2/885, 2/896, 2/944, 2/1019, 2/1063, 2/1103,
2/1131, 2/1156, 2/1200, 2/1202, 2/1203, 2/1217, 2/1222, 2/1227, 2/1236, 2/1242,
2/1245, 2/1248, 2/1258, 2/1260, 2/1301, 2/1302, 2/1345, 2/1350, 2/1364, 2/1372,
2/1383, 2/1414, 2/1422, 2/1426, 2/1431, 2/1437, 2/1442, 2/1488, 2/1496, 2/1498,
2/1506, 2/1514, 2/1516, 2/1525, 2/1540, 2/1595, 2/1652, 2/1655, 2/1657, 2/1677,
2/1688, 2/1716, 2/1747, 2/1765, 2/1775, 2/1794, 2/1797, 2/1799, 2/1808, 2/1837,
2/1869, 2/1899, 2/1906, 2/1924, 2/1932, 2/1938, 2/1954, 2/1957, 2/1963, 2/1983,
2/1997, 2/2000, 2/2032, 2/2041, 2/2051, 2/2056, 2/2057, 2/2065, 2/2069, 2/2083,
2/2146, 2/2156, 2/2158, 2/2176, 2/2178, 2/2186, 2/2187, 2/2190, 2/2191, 2/2192,
2/2198) 60 ıncı maddesinin birinci fıkrasında yer alan "tescil
başlangıç" ibaresinin "gelir testine başvuru" şeklinde
değiştirilmesini arz ve teklif ederiz.
 Erkan Akçay Mesut
Dedeoğlu Mustafa Kalaycı
 Manisa Kahramanmaraş Konya
 Alim Işık Yusuf
Halaçoğlu
 Kütahya Kayseri
Türkiye Büyük
Millet Meclisi Başkanlığına
Görüşülmekte olan 639 Sıra Sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve Milliyetçi Hareket Partisi
Grup Başkanvekili İzmir Milletvekili Oktay Vural'ın; İstanbul Milletvekili
Abdullah Levent Tüzel'in; Bingöl Milletvekili İdris Baluken'in; Bursa
Milletvekili Sena Kaleli ve 5 Milletvekilinin; Ankara Milletvekili İzzet
Çetin'in; Tekirdağ Milletvekili Candan Yüceer ve 3 Milletvekilinin;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural'ın; Kırklareli Milletvekili Mehmet
Siyam Kesimoğlu ve 4 Milletvekilinin; Mersin Milletvekili Aytuğ Atıcı'nın;
Konya Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Adana Milletvekili Turgay Develi'nin; İzmir
Milletvekili Musa Çam'ın; Bartın Milletvekili Muhammet Rıza Yalçınkaya'nın;
İstanbul Milletvekilleri Mahmut Tanal ve Binnaz Toprak'ın; İstanbul
Milletvekili Mahmut Tanal'ın; İstanbul Milletvekili Ali Özgündüz'ün; Tekirdağ
Milletvekili Bülent Belen ve Milliyetçi Hareket Partisi Grup Başkanvekili
Mersin Milletvekili Mehmet Şandır'ın; Ankara Milletvekili İzzet Çetin'in;
İstanbul Milletvekilleri Aydın Ağan Ayaydın ve Ercan Cengiz'in; Kars
Milletvekili Mülkiye Birtane'nin; İstanbul Milletvekilleri Gürsel Tekin ve
Mahmut Tanal'ın; Erzincan Milletvekili Muharrem Işık'ın Kanun Teklifleri ile;
Benzer Mahiyetteki Kanun Teklifleri ve Plan ve Bütçe Komisyonu Raporunun 60.
maddesinin aşağıdaki şekilde değiştirilmesini arz ve teklif ederiz.
 Rahmi Aşkın Türeli Hasan
Ören Mehmet Ali Susam
 İzmir Manisa İzmir
 Ali Sarıbaş İlhan
Demiröz Bülent Kuşoğlu
 Çanakkale Bursa Ankara
 Vahap Seçer Tufan
Köse
 Mersin Çorum
MADDE 60- 5510 sayılı Kanuna
aşağıdaki geçici madde eklenmiştir.
"GEÇİCİ MADDE 53- 60 ıncı
maddesinin birinci fıkrasının (g) bendi kapsamında genel sağlık sigortası
tescili yapılmış olup da gelir testine hiç başvurmayanlardan bu maddenin
yayımını takip eden aybaşından itibaren üç ay içerisinde gelir testine başvuran
kişilerin genel sağlık sigortası primleri yapılan gelir testi sonucuna göre
tescil başlangıç tarihinden itibaren tahakkuk ettirilir.
Tescil başlangıç tarihinden bu
maddenin yayımlandığı ayın sonuna kadar tahakkuk ettiği halde ödenmemiş olan
genel sağlık sigortası prim alacaklarının aslı ve her türlü gecikme cezası ve
zammı, bu maddenin yayımını takip eden aybaşından itibaren terkin edilir.
60 ıncı maddenin birinci fıkrasının
(g) bendi kapsamında re'sen genel sağlık sigortası tescili yapılmış olanlardan
bu maddenin yürürlüğe girdiği tarihten önce gelir testi yaptırmış olmakla
birlikte, bu tespit öncesinde genel sağlık sigortası primi ödenmemiş olan
süreleri hakkında da birinci fıkra hükümleri uygulanır. Ancak, bu maddenin
yürürlüğe girdiği tarihe kadar ödemiş oldukları genel sağlık sigortası primi
ile gecikme cezası ve gecikme zammı tutarları geri iade edilmez.
Bu maddenin uygulanmasına ilişkin
usul ve esaslar Kurumca belirlenir.
Birinci fıkrada belirtilen üç aylık
süreyi bir yıl daha uzatmaya Bakanlar Kurulu yetkilidir.
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ SALİH
KOCA (Eskişehir) –Katılmıyoruz Sayın Başkan.
BAŞKAN – Hükûmet?
KALKINMA BAKANI CEVDET YILMAZ
(Bingöl) – Katılmıyoruz Sayın Başkan.
BAŞKAN – İstanbul Milletvekili Müslim
Sarı.
Buyurunuz Sayın Sarı. (CHP
sıralarından alkışlar) 
MÜSLİM SARI (İstanbul) – Teşekkür
ederim Sayın Başkan.
Sayın Başkan, değerli
milletvekilleri; torba yasanın 60’ıncı maddesine ilişkin söz almış bulunuyorum.
Hepinizi saygıyla selamlıyorum.
Yasa görüşmeleri başladığı andan
itibaren birtakım usul hatalarına ilişkin bazı değerlendirmeleri buraya gelen
arkadaşlarım yaptılar, ben o ayrıntılara girmeyeceğim. Sadece şunu söylemek
istiyorum: Parlamentonun yasa yapma tekniğine ilişkin ortaya çıkan
yanlışlıkların her geçen gün Parlamentonun saygınlığını düşürdüğünü hep beraber
görüyoruz. Bunun en güzel örneklerini az önce Plan Bütçe Komisyonunda yaşadık. 
Türkiye Cumhuriyet Merkez Bankası
Kanunu’nun 42’nci maddesine göre, hesap verme sorumluluğu çerçevesinde Türkiye
Büyük Millet Meclisine yani yasama organına sunum yapması gereken ve sorulara
cevap vermesi gereken bir Merkez Bankası, Komisyonun huzurunda sorularımıza
cevap vermeyi reddetti, “Ben bu sorulara cevap vermeyeceğim. Ben bu sorulara
yazılı cevap vermeyi tercih ediyorum.” dedi. Bu, Komisyona ve Türkiye Büyük
Millet Meclisine ve yasama organına saygısızlıktır. Yukarıda bununla ilgili bir
tartışma yaşandı ve bu tartışmanın sonucunda Merkez Bankası lütfedip
sorularımıza cevap vermeye karar verdi.
Bu, aslında Parlamentonun saygınlığının
bürokrasi karşısında ne kadar geriletildiğinin basit bir göstergesidir, örneğidir
ve yasa yapma yöntemlerimizin ve tekniklerimizin de bununla çok yakından
ilişkisi vardır diye düşünüyorum. Bu hepimizin sorunudur. 
60’ıncı madde çok önemli bir madde
çünkü 60’ıncı maddeyle aslında vatandaş bilmediği bir borcunu öğrenmiş oldu.
Evet, torbadan vatandaşa borç çıktı. Yaklaşık 7 milyon 515 bin 607 vatandaşın
genel sağlık sigortası çerçevesinde yaptırılması gereken gelir testlerinin
resen yapılması dolayısıyla yaklaşık 9,1 milyar lira borçlu olduğu ortaya
çıktı, yani eski parayla 9,1 katrilyon. 
Sayın Başbakan genel sağlık sigortasını
överken cebinden bir kimlik belgesi çıkardı ve aynen şu şekilde, dedi ki: “Ey
vatandaş, herhangi bir biçimde sağlık güvenceniz yoksa, çalışmıyorsanız,
elinizdeki kimlik belgesiyle gideceksiniz, istediğiniz hastanede tedavi
olacaksınız ve bunun primlerini de devlet karşılayacak, bunun primlerini de
kamu karşılayacak.” Vatandaş da buna inandı ve güvendi ve genel sağlık
sigortası sistemine geçti Türkiye.
Genel sağlık sigortası sistemi
kapsamında vatandaşların gelir testi yapması gerekiyordu. Ama gelir testi yapan
vatandaşlar toplam vatandaşların ancak yüzde 5’i seviyesinde kaldı. Dün Sayın
Bakan diyor ki: “Gelir testi seviyesinin düşük olmasında muhalefetin de payı
var. Muhalefet de gitsin, bunu da vatandaşlara anlatsın.” Kusura bakmayın ama
siz iktidarsınız, siz iktidar olarak bunu anlatmak zorundasınız. Vatandaş gelir
testini yaptırmayınca ne oldu? SGK ve ilgili birimler resen gelir testi
yaptılar ve dediler ki: “Ey Ahmet Efendi, ey Ayşe teyze; sen gelir testi yaptırmaya
gelmedin ama biz senin gelirini biliyoruz. Belli ölçütlere göre, mesela, asgari
ücretin 1 katı ile 2 katı arasında gelirin var ve senin ayda 128 lira ödeme
yapman gerekiyor, prim ödemen gerekiyor.” Ayşe teyzenin bundan haberi yok,
Ahmet amcanın bundan haberi yok çünkü herhangi bir biçimde sağlık hizmeti de
almamış. 
Şimdi, Ayşe teyze hastaneye gidiyor,
diyor ki: “Başım ağrıdı. Başım ağrıdığı için röntgen çektirmek istiyorum.”
Bankodaki kıza kimliğini veriyor, diyor ki: “Sayın Başbakan bana dedi ki: ‘Kimliğini
getir, bedava tedavi ol.’ Ben de getirdim kimliğimi, başım ağrıyor.” Bankodaki
kız bilgisayara girdi TC numarasıyla, dedi ki: “Ayşe teyze, senin 3 bin lira
borcun var yani 3 milyar lira.“ “Nereden çıktı borç?” dedi. “E sen genel sağlık
sigortasına tabiymişsin, senin gelirin düşükmüş, gelir testi yaptırmamışsın,
gelir testi yaptırmadığın için biz de sana resen gelir testi yaptırdık. Senin
gelirin asgari ücretin 1 katı ile 2 katı arasında çıktı, ayda 128 liradan
geriye dönük olarak iki yıl boyunca 3 bin lira borcun var. Bu 3 bin lira
borcunu öde, ben senin baş ağrın için, röntgenin için gerekli işlemleri
yapacağım.” diyor. 
Şimdi, biz diyoruz ki: Bu kişi daha
önce sağlık hizmeti almamış, herhangi bir biçimde sistemin içine girdiğinden de
haberi yok, hiç olmazsa gelir testi yaptırdığı tarihten itibaren geriye dönük
bunu işletmeyin. O tarihten günümüze kadar onu sigortalı kapsamı içine alın ve
genel sağlık sigortası kapsamı içinde primlerini ödesin. Ama Sayın Hükûmet ve
Sayın Bakan “Hayır, geriye yürütemeyiz.” diyor. Daha doğrusu “Geriye yürütürüz,
o tarihten itibaren başlatamayız. Vatandaş bu borcunu ödeyecek.” diyor. 
Dolayısıyla buradan vatandaşlarıma
sesleniyorum: 7 milyon 515 bin vatandaş 9,1 milyar bir borçla karşı karşıyadır.
Bununla ilgili düzenleme sonrasında yakında evlere tebligatlar gelecek, yakında
vatandaşlar bu borçlarını ödeyecek. Hükûmeti bundan geri adım atmaya
çağırıyorum.
Hepinize saygılar sunuyorum. (CHP
sıralarından alkışlar) 
BAŞKAN – Teşekkür ederiz Sayın Sarı.
MEHMET AKİF HAMZAÇEBİ (İstanbul) –
Karar yeter sayısı…
BAŞKAN – Karar yeter sayısı arayacağım.
Cumhuriyet Halk Partisinin önergesini
oylarınıza sunuyorum: Kabul edenler… Kabul etmeyenler… Karar yeter sayısı…
MİHRİMAH BELMA SATIR (İstanbul) – Var
efendim, elektronik yapalım. Sayın Başkan, elektronik yapalım.
BAŞKAN – Elektronik cihazla yapacağım.
MEHMET GÜNAL (Antalya) – Yok işte, 50
kişi var, bunu da göremiyorsanız ne diyeyim? İnisiyatif alın Başkanım. 
OKTAY VURAL (İzmir) – Sayın Başkanım,
olmadığı gayet açık ve net.
BAŞKAN – Bir dakika süre veriyorum.
(Elektronik cihazla oylama yapıldı) 
BAŞKAN – Karar yeter sayısı vardır,
önerge reddolunmuştur.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte
olan 639 sıra sayılı İş Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile Manisa Milletvekili Erkan
Akçay'ın; Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Yozgat Milletvekili Sadir Durmaz
ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Kahramanmaraş Milletvekili Mesut Dedeoğlu ile Milliyetçi Hareket
Partisi Grup Başkanvekili İzmir Milletvekili Oktay Vural'ın; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Manisa Milletvekili Erkan Akçay ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın;
Tekirdağ Milletvekili Bülent Belen ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Atila Kaya ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kahramanmaraş
Milletvekili Mesut Dedeoğlu ve Milliyetçi Hareket Partisi Grup Başkanvekili
Mersin Milletvekili Mehmet Şandır'ın; Mersin Milletvekili Ali Öz ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; İstanbul Milletvekili Durmuşali Torlak ve
Milliyetçi Hareket Partisi Grup Başkanvekili Mersin Milletvekili Mehmet Şandır'ın;
Mersin Milletvekili Ali Öz ve Milliyetçi Hareket Partisi Grup Başkanvekili
Mersin Milletvekili Mehmet Şandır'ın; Osmaniye Milletvekili Hasan Hüseyin
Türkoğlu ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; Kastamonu Milletvekili Emin Çınar ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Mersin Milletvekili Mehmet Şandır ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Kütahya
Milletvekili Alim Işık ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Balıkesir Milletvekili Ahmet Duran Bulut ve
Milliyetçi Hareket Partisi Grup Başkanvekili Kayseri Milletvekili Yusuf
Halaçoğlu'nun; Samsun Milletvekili Cemalettin Şimşek'in; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Konya Milletvekili Mustafa Kalaycı ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Manisa
Milletvekili Erkan Akçay ve Milliyetçi Hareket Partisi Grup Başkanvekili İzmir
Milletvekili Oktay Vural'ın Benzer Mahiyetteki Kanun Teklifleri ve Plan ve
Bütçe Komisyonu Raporu ile Türkiye Büyük Millet Meclisi Başkanlığı ve Plan ve
Bütçe Komisyonu Başkanlığı Tezkerelerinin (1/931, 2/115, 2/139, 2/158, 2/195,
2/282, 2/297, 2/298, 2/324, 2/368, 2/399, 2/434, 2/439, 2/453, 2/524, 2/528,
2/555, 2/601, 2/640, 2/689, 2/691, 2/798, 2/885, 2/896, 2/944, 2/1019, 2/1063,
2/1103, 2/1131, 2/1156, 2/1200, 2/1202, 2/1203, 2/1217, 2/1222, 2/1227, 2/1236,
2/1242, 2/1245, 2/1248, 2/1258, 2/1260, 2/1301, 2/1302, 2/1345, 2/1350, 2/1364,
2/1372, 2/1383, 2/1414, 2/1422, 2/1426, 2/1431, 2/1437, 2/1442, 2/1488, 2/1496,
2/1498, 2/1506, 2/1514, 2/1516, 2/1525, 2/1540, 2/1595, 2/1652, 2/1655, 2/1657,
2/1677, 2/1688, 2/1716, 2/1747, 2/1765, 2/1775, 2/1794, 2/1797, 2/1799, 2/1808,
2/1837, 2/1869, 2/1899, 2/1906, 2/1924, 2/1932, 2/1938, 2/1954, 2/1957, 2/1963,
2/1983, 2/1997, 2/2000, 2/2032, 2/2041, 2/2051, 2/2056, 2/2057, 2/2065, 2/2069,
2/2083, 2/2146, 2/2156, 2/2158, 2/2176, 2/2178, 2/2186, 2/2187, 2/2190, 2/2191,
2/2192, 2/2198) 60 ıncı maddesinin birinci fıkrasında yer alan
"tescil başlangıç" ibaresinin "gelir testine başvuru"
şeklinde değiştirilmesini arz ve teklif ederiz.
Erkan Akçay (Manisa) ve arkadaşları
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ SALİH
KOCA (Eskişehir) – Katılamıyoruz.
BAŞKAN – Hükûmet?
KALKINMA BAKANI CEVDET YILMAZ (Bingöl)
– Katılmıyoruz Sayın Başkan.
BAŞKAN – Konya Milletvekili Mustafa
Kalaycı.
Buyurunuz Sayın Kalaycı. (MHP
sıralarından alkışlar)
MUSTAFA KALAYCI (Konya) – Sayın Başkan,
değerli milletvekilleri; hepinizi saygılarımla selamlıyorum.
Tasarının 60’ıncı ve 84’üncü
maddelerinde genel sağlık sigortası tescili yapılmış olup da gelir testine
girmeyenlere altı ay süre verilmesi ve gelir testi yaptırmalarının sağlanması,
gelir testi sonucu tespit edilecek gelir seviyesine göre tescil başlangıç
tarihinden itibaren belirlenecek genel sağlık sigortası primlerinin
yapılandırılması öngörülmektedir. Tabii, burada geriye dönük borç çıkarma
hakkaniyetle bağdaşmamakta, bu nedenle tescil başlangıç tarihi yerine vatandaş
hangi tarihte başvurduysa o tarih esas alınmalı. Yararlanmadığı genel sağlık
sigortası için kendisine borç çıkarılması doğru değildir. 
Aile ve Sosyal Politikalar Bakanlığının
2012 yılı Sosyal Yardım İstatistikleri Bülteni’ne göre, genel sağlık sigortası
uygulaması kapsamında yapılan gelir testi sonucu, 4 Ocak 2013 tarihi itibarıyla
ülkemizde kişi başına net geliri asgari ücretin üçte 1’inin altında olan hane
sayısı 2 milyon 517 bin 918, kişi sayısı 10 milyon 401 bin 419’dur. Asgari
ücretin altında kişi başına net geliri bulunan hane sayısı ise 3 milyon 606 bin
542, kişi sayısı 14 milyon 363 bin 635’tir. Yine aynı bültene göre “yoksulluk
envanteri” olarak ifade edilen Bütünleşik Sosyal Yardım Hizmetleri Bilgi
Sistemi’nde 6,3 milyon hane ve bu hanelerde yaşayan 23 milyon kişi yer
almaktadır. Aile ve Sosyal Politikalar Bakanlığı bu verileri altı ayda bir
yayınlarken yoksul sayısındaki artış gözünü korkutmuş olacak ki şimdi İnternet
sitesinden bile kaldırmıştır, bu istatistikleri bir buçuk yıldır
yayınlamamaktadır. 
Türkiye, AKP döneminde gelir ve yaşam
koşulları açısından gün geçtikçe kötüye giden bir ülke görüntüsü vermektedir.
On iki yıllık AKP hükûmetleri döneminde, vatandaşı yoksulluktan kurtaracak ve
hakça gelir paylaşımı sağlayacak bir sosyal düzen tesis edilmemiştir. AKP,
yoksullukla mücadeleye kurumsal bir kimlik kazandırmak yerine bu konuyu
istismar alanı hâline getirmiş ve yoksulluğun giderek derinleşmesine seyirci
kalmıştır. 
Yine, Aile ve Sosyal Politikalar
Bakanlığının 10.578 hanede yaptırdığı ve Şubat 2013’te açıkladığı 2011 yılına
ilişkin Türkiye’de Aile Yapısı Araştırması, ülkemizdeki ailelerin gelir
durumunun ve gelir dağılımının içler acısı hâlini ortaya koymuştur.
Araştırmadan çıkan veriler, Türkiye’deki hanelerin yüzde 61,2’sinin ayda 1.200
lira ve altında gelirle hayatta kalmaya çalıştığını gözler önüne sermektedir.
Hanelerin yüzde 78,5’u ise 1.900 lira ve altında gelirle geçinmeye
çalışmaktadır. Kısacası Türkiye'de gerçek hane geliri ve gelir dağılımı
konusunda, iktidar kendi yaptırdığı araştırmayla kendi yalanını ortaya
çıkarmıştır.
AKP Hükûmeti, gelir artırıcı ve gelir
adaletini sağlamaya yönelik politikalar geliştirmek yerine, gerçek veriler
üzerinden yaptığı çalışma ve araştırmalardan çıkan vahim tabloyu örtbas etmekle
uğraşmaktadır. 
Bu gelir testleri ve araştırmanın
ortaya çıkardığı çarpıcı sonuç, AKP Hükûmetinin “Kişi başına düşen geliri
10.500 dolara çıkardık.” söyleminin milletimizin geniş kesimleri için hiçbir
şey ifade etmediğidir. Vatandaşlarımız geçimlerini ancak borçla
sürdürebilmektedir. Zaten AKP Hükûmetinin ekonomi politikası vatandaşlarımızı
borçlandırmak üzerine kurgulanmıştır. 
Merkez Bankası Finansal İstikrar
Raporu’na göre hanehalkı borçları AKP döneminde tam 55,5 kat artmıştır.
Hanehalkı yani vatandaş 2002 yılında her 100 liralık gelirinin sadece 5
lirasını borç ödemeye ayırırken, bu rakam 2013 yılı itibarıyla 55 milyar lirayı
aşmıştır. 
AKP döneminde vatandaşlarımızın
gelirinin yarısından fazlası borç ödemeye aktarılmaktadır. Vatandaşlarımızın
faiz ödemelerinin gelirlerine oranındaki artış da dikkat çekicidir, bu oran
2002-2012 döneminde yüzde 1,7’den yüzde 5,4’e yükselmiştir. Hanehalkı faiz
ödemeleri 2002 yılında 2,5 milyar lirayken, 2013 yılında 36,5 milyar liraya
ulaşmıştır yani 15 kat artmıştır. Bu veriler, vatandaşın borç ve faiz batağına
nasıl sürüklendiğini ve AKP’nin faiz aşkını ve faiz lobisiyle olan muhabbetini
ortaya koymaktadır.
Teşekkür ediyor, saygılar sunuyorum
(MHP sıralarından alkışlar)
BAŞKAN – Teşekkür ederiz Sayın Kalaycı.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 639 Sıra Sayılı Kanun
Tasarısı’nın, 5510 sayılı Kanuna geçici madde eklemeyi öngören 60’ıncı
maddesinde geçen “altı ay” ibaresinin “oniki ay” olarak değiştirilmesini arz ve
teklif ederiz. 
İdris Baluken
(Bingöl) ve arkadaşları
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ SALİH
KOCA (Eskişehir) – Katılmıyoruz Sayın Başkan.
BAŞKAN – Hükûmet?
KALKINMA BAKANI CEVDET YILMAZ (Bingöl)
– Katılmıyoruz Sayın Başkan.
BAŞKAN – Buyurunuz Sayın Baluken.
İDRİS BALUKEN (Bingöl) – Teşekkür
ediyorum.
Sayın Başkan, değerli milletvekilleri;
60’ıncı maddede verdiğimiz önerge üzerine söz almış bulunmaktayım. Hepinizi
saygıyla selamlıyorum. 
Değerli milletvekilleri, bu 60’ıncı
maddeyle beraber burada yapılan düzenleme, gelir testine girmeyenlere altı ay
bir süre verilmesi, bu şekilde gelir testi yaptırılmasının sağlanması, gelir
testi sonucu tespit edilecek gelir seviyesine göre belirlenecek genel sağlık
sigortası primlerinin faizsiz yapılandırılması yani gelir testi sonucu asgari
ücretin üçte 1’inden az çıkanların prim borçlarının silinmesi şeklinde
tanımlanmış, bu şekilde düzenlenmiş. 
Şimdi, burada aslında yapılan şey şu:
Bu gelir testi uygulamasını getirdiğiniz zaman, biz bu uygulamanın yanlış
olduğunu, ciddi mağduriyetler doğuracağını ve ciddi sorunlarla tekrar önümüze
geleceğini ifade etmiştik. Siz, bu belirttiğimiz görüşlere hiçbir şekilde
itibar etmemiştiniz ve bildiğinizi yapmıştınız. Şimdi o sorunlar yeni
komplikasyonlar doğurdu. Bu sefer, bu komplikasyonlarla ilgili bir düzenlemeyi
sanki olumlu bir adımmış gibi Genel Kurula getiriyorsunuz. Bu yaklaşımın doğru
olmadığını ifade etmemiz gerekiyor. 
Biliyorsunuz, bu gelir testi
uygulaması, küresel krizin Türkiye’nin kapısını çaldığı bir sırada sizin
tarafınızdan vatandaşın yararlandığı yeşil kart uygulamasıyla ilgili bir
düzenleme şeklinde gündemleşmişti. Yani, o dönem mevcut tehdidi, küresel krizin
yarattığı tehdidi yoksulların canı ve sağlığını kalkan yaparak geçiştirmek
üzere siz bu uygulamayı Türkiye gündemine getirmiştiniz. Bunun doğru olmadığını
o zaman da ifade etmiştik, şimdi de ifade ediyoruz. 9,5 milyona yakın yeşil
kartlı vatandaşımızı mağdur edecek bir düzenlemeyi esas almıştınız. Orada da
asgari ücretin üçte 1’ini yani yaklaşık 279 TL’yi baz alarak bu uygulamayı
hayata geçirmiştiniz. O dönemde yine bu kürsüden ben şu öneride bulunmuştum:
Türkiye’de bütün sendikaların, meslek örgütlerinin açlık ve yoksulluk sınırı rakamlarına
baktığımız zaman, açlık için 1.231, yoksulluk sınırı için 1.607 TL gibi bir
rakam çıkıyor önümüze demiştik. Hiç olmazsa, bu gelir testinden faydalanma
kriterlerini belirlerken makul olanı, açlık sınırı ve yoksulluk sınırı
üzerinden bir formülasyonu esas alalım demiştik ama maalesef o dönem bu
önerimiz de dikkate alınmamıştı ve siz yoksulları sağlık sisteminin dışına
atacak, “paran kadar sağlık” anlayışına uygun, hiçbir şekilde destek
veremeyeceğimiz bir uygulamayı buraya getirmiştiniz. 
Şimdi, işte, bu
gelir testi uygulamasından vatandaş memnun mu değil mi, bunu ölçmeyle ilgili
bir çalışma yapmanız gerekiyorken, siz bu çalışmayı yaşama geçirmemenin
düzenlemesini buraya tekrar getiriyorsunuz. Dolayısıyla, dediğim gibi, Meclis
Genel Kurulunu komplikasyonla uğraşacak şekilde meşgul ediyorsunuz çünkü mevcut
tabloda 7,5 milyona yakın vatandaşa 9,1 milyar TL gibi bir borç çıkaracaksınız.
Böyle devasa bir sorun alanı yarattınız ve bu sorun alanıyla ilgili de şimdi
kara kara düşünüyorsunuz. 
Aslında, sağlıktaki
genel sorunların temel sebebinin bütün politikalarda olduğu gibi, bir
merkezîleştirme anlayışını burada da hayata geçirme çabanızdan kaynaklandığını
ifade etmek istiyoruz. Biz Türkiye’nin bütün yerelleşmeyle ilgili sorunlarının,
yerinden yönetim ilkesi esasında çözülebileceğini düşünüyoruz. Sağlık
hizmetlerinin de yerel yönetimler tarafından verilmesi gerektiğini, Ankara’dan
yapılan planlamalarla köklü sağlık sorunlarına çözüm bulmanın mümkün olmadığını
düşünüyoruz. Farklı düşündüğünüz zaman, işte, Ankara’dan bir kanun çıkıp bin
kilometre ötede Bingöl’e ulaşıncaya kadar zaten halk tarafından bilinmiyor,
anlaşılmıyor. Çoğu zaman o yasaları okuyunca biz bile anlayamıyoruz. Hadi
diyelim ki anlaşıldı, yaşama geçirilmesinde dünya kadar bürokratik prosedür, bürokratik
engel çıkıyor ve bu şekilde de sorun yumağı olarak önünüze geliyor.
Dolayısıyla, burada köklü olarak hem gelir testiyle ilgili hem de sağlık
politikalarındaki bu merkezî uygulamaların mutlaka yerelleşmeyle yer
değiştirmesi gereğiyle ilgili görüşlerimizi ifade ediyoruz. 
Genel Kurulu
saygıyla selamlıyorum. 
BAŞKAN – Teşekkür ederiz Sayın Baluken.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
60’ıncı maddeyi oylarınıza sunuyorum:
Kabul edenler… Kabul etmeyenler… 60’ıncı madde kabul edilmiştir.
61’inci madde üzerinde üç önerge
vardır, okutuyorum:
Türkiye Büyük
Millet Meclisi Başkanlığına
Görüşülmekte olan 639 Sıra Sayılı Kanun
Tasarısı'nın, 5510 sayılı Kanuna geçici madde eklemeyi öngören 61'inci
maddesinde geçen "31/12/2013" ibaresinin "31/12/2012"
olarak değiştirilmesini arz ve teklif ederiz.
 İdris Baluken Erol
Dora İbrahim Ayhan
 Bingöl Mardin Şanlıurfa
 Faysal Sarıyıldız  Esat
Canan
 Şırnak Hakkâri

Türkiye Büyük
Millet Meclisi Başkanlığına
Görüşülmekte olan 639 Sıra Sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt Aslanoğlu'nun;
Yozgat Milletvekili Sadir Durmaz ve Milliyetçi Hareket Partisi Grup
Başkanvekili İzmir Milletvekili Oktay Vural'ın; İstanbul Milletvekili Abdullah
Levent Tüzel'in; Bingöl Milletvekili İdris Baluken'in; Bursa Milletvekili Sena
Kaleli ve 5 Milletvekilinin; Ankara Milletvekili İzzet Çetin'in; Tekirdağ
Milletvekili Candan Yüceer ve 3 Milletvekilinin; Kahramanmaraş Milletvekili
Mesut Dedeoğlu ile Milliyetçi Hareket Partisi Grup Başkanvekili İzmir
Milletvekili Oktay Vural'ın; Kırklareli Milletvekili Mehmet Siyam Kesimoğlu ve
4 Milletvekilinin; Mersin Milletvekili Aytuğ Atıcı'nın; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Adana Milletvekili Turgay Develi'nin; İzmir
Milletvekili Musa Çam'ın; Bartın Milletvekili Muhammet Rıza Yalçınkaya'nın;
İstanbul Milletvekilleri Mahmut Tanal ve Binnaz Toprak'ın; İstanbul
Milletvekili Mahmut Tanal'ın; İstanbul Milletvekilleri Mahmut Tanal ve Gürsel
Tekin'in; İstanbul Milletvekili Celal Dinçer'in; Manisa Milletvekili Erkan
Akçay'ın; Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Muğla Milletvekili Nurettin
Demir'in; Ankara Milletvekili Levent Gök'ün; Manisa Milletvekili Erkan Akçay ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; İstanbul Milletvekili Ali Özgündüz'ün; Tekirdağ Milletvekili Bülent
Belen ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; Ankara Milletvekili İzzet Çetin'in; Burdur Milletvekili
Ramazan Kerim Özkan'ın; Hatay Milletvekili Mevlüt Dudu'nun; Ankara Milletvekili
Levent Gök'ün; Ankara Milletvekili Levent Gök'ün; Kahramanmaraş Milletvekili
Mesut Dedeoğlu ve Milliyetçi Hareket Partisi Grup Başkanvekili Mersin
Milletvekili Mehmet Şandır ve 1 Milletvekilinin; Mersin Milletvekili Ali Öz ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 1 Milletvekilinin; Balıkesir Milletvekili Balıkesir Milletvekili Ayşe Nedret
Akova'nın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; İzmir Milletvekili Musa
Çam'ın; Hatay Milletvekili Adnan Şefik Çirkin'in; Manisa Milletvekili Sakine
Öz'ün; Diyarbakır Milletvekili Emine Ayna'nın; İstanbul Milletvekilleri Gürsel
Tekin ve Mahmut Tanal'ın; Erzincan Milletvekili Muharrem Işık'ın Kanun
Teklifleri ile; Benzer Mahiyetteki Kanun Teklifleri ve Plan ve Bütçe Komisyonu
Raporunun çerçeve 61 inci maddesi ile 5510 sayılı Kanuna eklenen geçici 54 üncü
maddenin birinci fıkrasında bulunan "22/3/1985 tarihinden sonraki sürelere
ait prim, gecikme zammı ve gecikme cezalarının 31/12/2013 tarihine kadar
ödenmiş olması" ibaresinin çıkartılarak yerine "31/12/2013 tarihinden
önce iptal edilen döneme ait ödemeleri bulunması" ibaresinin eklenmesi;
ikinci fıkrasında bulunan "tescillerinin yapıldığı tarihten 31/12/2010
tarihine kadar geçen sürelere ait prim, gecikme zammı ve gecikme cezalarının
31/12/2013 tarihine kadar ödenmiş olması" ibaresinin çıkartılarak yerine
"31/12/2013 tarihine kadar iptal edilmiş döneme ait prim ödemeleri
bulunması" ibaresinin eklenmesini arz ve teklif ederiz.
 Rahmi Aşkın Türeli Mehmet
Ali Susam Bülent Kuşoğlu
 İzmir İzmir Ankara
 Mehmet Hilal Kaplan İzzet
Çetin Vahap Seçer
 Kocaeli Ankara Mersin
 Ali Serindağ
 Gaziantep
Türkiye Büyük
Millet Meclisi Başkanlığına
Görüşülmekte olan 639 sıra sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Manisa Milletvekili Erkan Akçay'ın; Konya Milletvekili
Mustafa Kalaycı ve MHP Grup Başkanvekili İzmir Milletvekili Oktay Vural'ın;
Yozgat Milletvekili Sadir Durmaz ve MHP Grup Başkanvekili İzmir Milletvekili
Oktay Vural'ın; Kahramanmaraş Milletvekili Mesut Dedeoğlu ile MHP Grup
Başkanvekili İzmir Milletvekili Oktay Vural'ın; Konya Milletvekili Mustafa
Kalaycı ve MHP Grup Başkanvekili İzmir Milletvekili Oktay Vural'ın; Manisa
Milletvekili Erkan Akçay ve MHP Grup Başkanvekili Mersin Milletvekili Mehmet
Şandır'ın; Tekirdağ Milletvekili Bülent Belen ve MHP Grup Başkanvekili Mersin
Milletvekili Mehmet Şandır'ın; Manisa Milletvekili Erkan Akçay ve MHP Grup
Başkanvekili Mersin Milletvekili Mehmet Şandır'ın; İstanbul Milletvekili Atila
Kaya ve MHP Grup Başkanvekili İzmir Milletvekili Oktay Vural'ın; Kahramanmaraş
Milletvekili Mesut Dedeoğlu ve MHP Grup Başkanvekili Mersin Milletvekili Mehmet
Şandır'ın; Mersin Milletvekili Ali Öz ve MHP Grup Başkanvekili Mersin
Milletvekili Mehmet Şandır'ın; Mersin Milletvekili Ali Öz ve MHP Grup Başkanvekili
Mersin Milletvekili Mehmet Şandır'ın; İstanbul Milletvekili Durmuşali Torlak ve
MHP Grup Başkanvekili Mersin Milletvekili Mehmet Şandır'ın; Mersin Milletvekili
Ali Öz ve MHP Grup Başkanvekili Mersin Milletvekili Mehmet Şandır'ın; Osmaniye
Milletvekili Hasan Hüseyin Türkoğlu ve MHP Grup Başkanvekili Mersin
Milletvekili Mehmet Şandır'ın; Kastamonu Milletvekili Emin Çınar ve MHP Grup
Başkanvekili İzmir Milletvekili Oktay Vural'ın; Kastamonu Milletvekili Emin
Çınar ve MHP Grup Başkanvekili İzmir Milletvekili Oktay Vural'ın; Mersin
Milletvekili Mehmet Şandır ve MHP Grup Başkanvekili İzmir Milletvekili Oktay
Vural'ın; Kütahya Milletvekili Alim Işık ve MHP Grup Başkanvekili İzmir
Milletvekili Oktay Vural'ın; Balıkesir Milletvekili Ahmet Duran Bulut ve MHP Grup
Başkanvekili Kayseri Milletvekili Yusuf Halaçoğlu'nun; Samsun Milletvekili
Cemalettin Şimşek'in; Konya Milletvekili Mustafa Kalaycı ve MHP Grup
Başkanvekili İzmir Milletvekili Oktay Vural'ın; Konya Milletvekili Mustafa
Kalaycı ve MHP Grup Başkanvekili İzmir Milletvekili Oktay Vural'ın; Manisa
Milletvekili Erkan Akçay ve Milliyetçi Hareket Partisi Grup Başkanvekili İzmir
Milletvekili Oktay Vural'ın Benzer Mahiyetteki Kanun Teklifleri ve Plan ve
Bütçe Komisyonu Raporu ile Türkiye Büyük Millet Meclisi Başkanlığı ve Plan ve
Bütçe Komisyonu Başkanlığı Tezkerelerinin (1/931, 2/115, 2/139, 2/195, 2/282,
2/297, 2/298, 2/324, 2/368, 2/399, 2/434, 2/439, 2/453, 2/524, 2/528, 2/555,
2/601, 2/640, 2/689, 2/691, 2/798, 2/885, 2/896, 2/944, 2/1019, 2/1063, 2/1103,
2/1131, 2/1156, 2/1200, 2/1202, 2/1203, 2/1217, 2/1222, 2/1227, 2/1236, 2/1242,
2/1245, 2/1248, 2/1258, 2/1260, 2/1301, 2/1302, 2/1345, 2/1350, 2/1364, 2/1372,
2/1383, 2/1414, 2/1422, 2/1426, 2/1431, 2/1437, 2/1442, 2/1488, 2/1496, 2/1498,
2/1506, 2/1514, 2/1516, 2/1525, 2/1540, 2/1595, 2/1652, 2/1655, 2/1657, 2/1677,
2/1688, 2/1716, 2/1747, 2/1765, 2/1775, 2/1794, 2/1797, 2/1799, 2/1808, 2/1837,
2/1869, 2/1899, 2/1906, 2/1924, 2/1932, 2/1938, 2/1954, 2/1957, 2/1963, 2/1983,
2/1997, 2/2000, 2/2032, 2/2041, 2/2051, 2/2056, 2/2057, 2/2065, 2/2069, 2/2083,
2/2146, 2/2156, 2/2158, 2/2176, 2/2178, 2/2186, 2/2187, 2/2190, 2/2191, 2/2192,
2/2198) 61 inci maddesinin aşağıdaki şekilde değiştirilmesini arz ve teklif
ederiz.
Yusuf Halaçoğlu (Kayseri) ve arkadaşları
MADDE 61-5510
sayılı Kanuna aşağıdaki geçici madde eklenmiştir.
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ SALİH KOCA (Eskişehir) – Katılmıyoruz Sayın Başkanım.
BAŞKAN –
Hükûmet?
KALKINMA BAKANI
CEVDET YILMAZ (Bingöl) – Katılmıyoruz Sayın Başkan.
BAŞKAN – Önerge
üzerinde söz isteyen Konya Milletvekili Mustafa Kalaycı.
Buyurunuz Sayın
Kalaycı. (MHP sıralarından alkışlar)
MUSTAFA KALAYCI
(Konya) – Sayın Başkan, değerli milletvekilleri; hepinizi saygılarımla
selamlıyorum.
Esnaf ve ziraat
odalarında üye kayıtlarının mevzuata uygun olarak yapılmadığının tespit
edilmesi üzerine geçmişteki sigortalılıkları geçersiz sayılarak iptal edilen
esnaf ve çiftçilerin söz konusu sürelere ilişkin prim, gecikme zammı ve gecikme
cezalarını 31 Aralık 2013 tarihine kadar ödemiş olması şartıyla
sigortalılıkları başlangıçtan itibaren geçerli olacaktır.
Sosyal sigorta
uygulamalarında sigortalılar arasında birçok mağduriyet yaşanmaktadır.
Anayasa’nın eşitlik ilkesi uyarınca ve sigortalılar arasında norm ve standart
birliği sağlanması amacıyla tüm sigortalı kadınlar ve erkeklere eşit haklar
verilmelidir. Bu kapsamda, sigortalı kadın, esnaf ve sanatkârlar ile sigortalı
kadın çiftçiler, yıllardır mahrum bırakıldıkları doğum borçlanması yapabilme
imkânına nihayet bu tasarıyla kavuşturulmaktadır. 
Aynı gerekçeyle, işçilerde olduğu gibi
esnaf ve sanatkârlarımız ile çiftçilerimizin de hastalık ve ayakta tedavi
süresinde geçici iş göremezlik ödeneği alabilmeleri konusunda da düzenleme
yapılmalıdır. 
OKTAY VURAL (İzmir) – Değişiklik metni
okunmadı. 
BAŞKAN – Sayın Kalaycı, bir dakikanızı
alayım. 
Lütfen, sizi yerinize alabilir miyim. 
Önergenin bir bölümü atlanmış,
okunmamış. Özür dileriz. 
Tekrar, size baştan söz vereceğim. 
Atlamışız, kusura bakmayınız. 
Okutuyorum: 
“MADDE 61-5510 sayılı Kanuna aşağıdaki
geçici madde eklenmiştir.
GEÇİCİ MADDE 54- Mülga 4355 sayılı
Ticaret ve Sanayi Odaları, Esnaf Odaları ve Ticaret Borsaları Kanunu, mülga
5373 sayılı Esnaf Dernekleri ve Esnaf Dernekleri Birlikleri Kanunu ve mülga 507
sayılı Esnaf ve Küçük Sanatkârlar Kanununa göre; esnaf ve sanatkâr siciline
veya odasına ya da her ikisine birden kayıtları bulunmakla birlikte üye
kayıtlarının mevzuata uygun olarak yapılmadığının tespit edilmesi üzerine,
Kuruma kayıt ve tescili yapılmakla birlikte, 4 üncü maddenin birinci fıkrasının
(b) bendi kapsamındaki sigortalılık süreleri geçersiz sayılarak iptal edilen
sigortalılardan 22/3/1985 tarihinden sonraki sürelere ait prim, gecikme zammı
ve gecikme cezalarının 31/12/2013 tarihine kadar ödenmiş olması şartıyla 4 üncü
maddenin birinci fıkrasının (b) bendi kapsamındaki sigortalılıkları başlangıç
tarihinden itibaren geçerli sayılır.
4 üncü ve 7 nci maddeleri ile 2926
sayılı Kanunun 2 nci, 5 nci ve 9 uncu maddelerine göre kayıt ve tescili
yapılanların, sigortalılık tescil ve sürelerine esas tarımsal faaliyetleri ile
ilgili kurum ve kuruluş üye kayıtlarının mevzuata uygun olarak yapılmadığının
tespit edilmesi üzerine sigortalılıkları geçersiz sayılarak iptal edilenlerin,
tescillerinin yapıldığı tarihten 31/12/2010 tarihine kadar geçen sürelere ait
prim, gecikme zammı ve gecikme cezalarının 31/12/2013 tarihine kadar ödenmiş
olması şartıyla, 4 üncü maddenin birinci fıkrasının (b) bendinin (4) numaralı
alt bendi kapsamındaki sigortalılıkları başlangıç tarihinden itibaren geçerli
sayılır. Ancak, tevkifat kesintisine binaen geriye dönük yapılan tescillerden,
tevkifatın yapıldığı tarihte ziraat odası kaydı bulunmayan, daha sonra geriye
dönük tesis edilen kayıtlar geçerli kabul edilmez.
Bu maddenin yürürlüğe girdiği tarihten
sonra birinci ve ikinci fıkralar uyarınca hizmet iptali yapılmaz.
Bu Kanunun 4 üncü maddesinin birinci
fıkrasının (b) bendinin (4) numaralı alt bendi hariç diğer bentlerine göre
sigortalı sayılanların 31/12/2008 tarihinden önce vergi mükellefiyet süreleri
bulunmak kaydıyla, sigortalının bu Kanunun yürürlük tarihinden itibaren altı ay
içinde talepte bulunması halinde, 1/1/1982-31/12/2008 tarihleri arasındaki
vergi mükellefiyet süreleri için 80 inci maddenin ikinci fıkrasının (a) bendine
göre talep tarihindeki prime esas kazancının % 32'si üzerinden borçlanma tutarı
hesaplanır ve sigortalıya tebliğ edilir. Sigortalının kendisine tebliğ edilen
borçlanma tutarının tamamını tebliğ tarihinden itibaren 6 ay içinde ödemesi
halinde, bu süreler sigortalılık süresi olarak değerlendirilir. Sigortalıya
tebliğ edilen borç tutarının bu süre içerisinde tam olarak ödenmemesi halinde
bu süreler sigortalılık süresi olarak değerlendirilmez ve ödenen tutar bu
Kanunun 89 uncu maddesine göre iade edilir.
Bu maddenin uygulanmasına ilişkin usul
ve esaslar Kurum tarafından belirlenir.
BAŞKAN – Yineliyorum işlemi.
Komisyon önergeye katılıyor mu?
PLAN VE BÜTÇE KOMİSYONU SÖZCÜSÜ SALİH
KOCA (Eskişehir) – Katılmıyoruz efendim.
BAŞKAN – Hükûmet? 
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Katılmıyoruz Başkanım.
BAŞKAN - Teşekkür ederiz.
Yoğunluktan bazen böyle atlamalar
oluyor, kusura bakmayınız efendim. 
Buyurunuz Sayın Kalaycı. (MHP
sıralarından alkışlar)
AHMET AYDIN (Adıyaman) – Bir buçuk
dakikası bitmişti, üç buçuk dakika kaldı.
MİHRİMAH BELMA SATIR (İstanbul) –
Kaldığı yerden devam etsin.
MUSTAFA KALAYCI (Konya) – Sayın Başkan,
değerli milletvekilleri; tekrar hepinizi saygılarımla selamlıyorum.
Topu topu beş dakika Sayın Başkan.
Tasarının bu maddesine göre, esnaf ve
ticaret odaları kayıtlarındaki üye kayıtlarının mevzuata uygun olarak
yapılmadığının tespit edilmesi üzerine, sigortalılıkları geçersiz sayılarak
iptal edilen esnaf ve çiftçilerin söz konusu sürelere ilişkin prim, gecikme
zammı ve gecikme cezalarını 31 Aralık 2013 tarihine kadar ödemiş olması
şartıyla sigortalılıkları başlangıçtan itibaren geçerli olacaktır.
Sosyal sigorta
uygulamalarında sigortalılar arasında birçok mağduriyet yaşanmaktadır.
Anayasa’nın eşitlik ilkesi uyarınca, sigortalılar arasında norm ve standart
birliği sağlanması amacıyla tüm sigortalı kadınlar ve erkeklere eşit haklar
verilmelidir. Bu kapsamda, sigortalı kadın, esnaf ve sanatkârlar ile sigortalı
kadın çiftçiler, yıllardır mahrum bırakıldıkları doğum borçlanması yapabilme imkânına
nihayet bu tasarıyla kavuşturulmaktadır.
Aynı gerekçeyle,
işçilerde olduğu gibi, esnaf ve sanatkârlarımız ile çiftçilerimizin de hastalık
ve ayakta tedavi süresinde geçici iş göremezlik ödeneği alabilmeleri konusunda
da düzenleme yapılmalıdır.
Değerli
milletvekilleri, vergi mükellefiyeti ve oda kaydı bulunmasına rağmen,
birçok esnaf ve sanatkârımız ile çiftçilerimiz, zamanında sigortalılık kayıt ve
tescili yapılmadığından geçmişteki bazı çalışma sürelerini hizmetine
saydıramamakta ve bu nedenle emekli olamamaktadır. BAĞ-KUR sigortalılarının bu
durumda bulunan dönemlerinin borçlanılması ve bu sürelerin sigortalılık süresi
olarak değerlendirilmesi konusunda geçmişte düzenlemeler yapılmasına rağmen,
verilen süre içinde, ekonomik imkânsızlıklar, yaşanan ekonomik krizler ve diğer
bazı nedenlerle bu düzenlemelerden yararlanamayan pek çok esnaf ve sanatkâr ile
çiftçimiz bulunmaktadır. Esasen, mevzuata göre, zorunlu sigortalılık sayılan
çalışma sürelerinin zamanında kayıt ve tescilinin yapılmamış olmasından Sosyal
Güvenlik Kurumunun yasalarla kendisine verilen görevleri yapmadığı da ortaya
çıkmaktadır. Bu itibarla, geçmişte vergi mükellefiyeti ve oda kaydı bulunan
çalışma sürelerinin, kanunen zorunlu sigortalılık olduğu hususu da dikkate
alınarak, daha önce kuruma kayıt ve tescil edilmiş olma şartı aranmadan
sigortalılık süresi olarak değerlendirilmesi ve bu sürelerin borçlanılmasına
imkân verilmesi gerekmektedir. Esnaf ve sanatkârımız ve çiftçilerimiz böyle bir
düzenlemenin yapılmasını Türkiye Büyük Millet Meclisinden beklemektedir.
Değerli
milletvekilleri, esnaf ve sanatkârlar, ülkemizde en düşük emekli aylığı
bağlanan kesimlerden biridir. AKP, emekliler arasındaki maaş adaletsizliğini
gidereceğini vadetmesine karşın bunu yerine getirmemiştir. “İntibak düzenlemesi”
olarak takdim edilen kanunla sadece 2000 öncesi SSK emeklileri için kısmi
iyileştirme yapılmıştır, 2000 ve sonrası emekli olanların aylıklarındaki
eşitsizlikler görmezden gelinmiştir, BAĞ-KUR emeklilerinin, emekli esnaf ve
sanatkârların mağduriyeti hiç dikkate alınmamıştır. Emekli aylıkları arasındaki
eşitsizlik ve adaletsizliklerin mutlaka giderilmesi gerekmektedir. 
Ekonomik olarak zor günler geçiren
esnaf ve sanatkârımızın çözülmesi gereken sorunlarından birisi de emekli olup
çalışanların emekli aylığından yüzde 15 sosyal güvenlik destek primi
kesilmesidir. 
Sosyal Güvenlik Kurumu, emekliyken
çalışması nedeniyle, esnaf ve sanatkârımıza geçmiş yıllara ilişkin sosyal
güvenlik destek primi borçları çıkarmıştır. Birçok esnafa üstesinden
gelemeyeceği boyutta yüksek borçlar gelmiştir. Bu tasarıyla, anılan borçlara
yapılandırma imkânı verilse de emekli çalışan esnafın emekli aylığından yüzde
15 sosyal güvenlik primi kesilmesi uygulaması devam etmektedir. Emekli
çalışanlardan bu primin kesilmesinde sunulan gerekçe, iş gücüne katılması
beklenen gençlerin önünün açılmasıdır. Oysa esnaf ve sanatkârlar birer işçi
değil, işverendir. Bir başka ifadeyle, emekli olduğu hâlde çalışan esnaf ve
sanatkâr, genç iş gücünün önünü tıkayan değil, tersine onlara iş imkânı sunan konumdadır.

Bu nedenle, emekli esnaf ve sanatkârdan
sosyal güvenlik destek primi alınması, gençlere iş imkânı sağlayan bir kesimin
ödüllendirilmesi gerekirken cezalandırılması anlamına gelmektedir. Esnafın
mevcut sorunların üstesinden gelmekte zorlandığı bir dönemde bu uygulama
sıkıntılarını büyütmektedir. 
Bu nedenle, esnaf ve sanatkârların
emekli aylıklarından sosyal güvenlik destek primi kesilmemeli, geçmiş yıllara
ilişkin çıkarılan borçlar silinmelidir.
Teşekkür ederim. 
BAŞKAN – Teşekkür ederiz Sayın Kalaycı.

III.- YOKLAMALAR
(CHP sıralarından bir grup milletvekili
ayağa kalktı)
MEHMET AKİF HAMZAÇEBİ (İstanbul) –
Yoklama istiyoruz.
BAŞKAN – Yoklama talebiniz var. 
Sayın Hamzaçebi, Sayın Altay, Sayın
Türeli, Sayın Sarıbaş, Sayın Öğüt, Sayın Özdemir, Sayın Kuşoğlu, Sayın Acar,
Sayın Susam, Sayın Değirmendereli, Sayın Demiröz, Sayın Güler, Sayın Serter,
Sayın Haberal, Sayın Ekşi, Sayın Sapan, Sayın Ağbaba, Sayın Dinçer, Sayın
Çetin, Sayın Tayan. 
Yoklama işlemini başlatıyorum. 
Üç dakika süre veriyorum. 
(Elektronik cihazla yoklama yapıldı) 
BAŞKAN – Toplantı yeter sayısı vardır.
IX.- KANUN
TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun
Tasarı ve Teklifleri (Devam)
4.- İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin’in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve Milliyetçi Hareket Partisi
Grup Başkanvekili İzmir Milletvekili Oktay Vural’ın; İstanbul Milletvekili
Abdullah Levent Tüzel'in; Bingöl Milletvekili İdris Baluken’in; Bursa
Milletvekili Sena Kaleli ve 5 Milletvekilinin; Ankara Milletvekili İzzet
Çetin’in; Tekirdağ Milletvekili Candan Yüceer ve 3 Milletvekilinin;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural’ın; Kırklareli Milletvekili Mehmet
Siyam Kesimoğlu ve 4 Milletvekilinin; Mersin Milletvekili Aytuğ Atıcı’nın; Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural’ın; Adana Milletvekili Turgay Develi'nin; İzmir
Milletvekili Musa Çam'ın; Bartın Milletvekili Muhammet Rıza Yalçınkaya'nın;
İstanbul Milletvekilleri Mahmut Tanal ve Binnaz Toprak'ın; İstanbul
Milletvekili Mahmut Tanal'ın; İstanbul Milletvekilleri Mahmut Tanal ve Gürsel
Tekin'in; İstanbul Milletvekili Celal Dinçer'in; Manisa Milletvekili Erkan
Akçay'ın; Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Muğla Milletvekili Nurettin
Demir'in; Ankara Milletvekili Levent Gök'ün; Manisa Milletvekili Erkan Akçay ve
Milliyetçi Hareket Partisi Grup Başkanvekili Mersin Milletvekili Mehmet Şandır'ın;
İstanbul Milletvekili Ali Özgündüz'ün; Tekirdağ Milletvekili Bülent Belen ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; Ankara Milletvekili İzzet Çetin'in; İstanbul Milletvekilleri Aydın
Ağan Ayaydın ve Ercan Cengiz'in; Kars Milletvekili Mülkiye Birtane'nin; Manisa
Milletvekili Erkan Akçay ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; Ankara Milletvekili İzzet
Çetin'in; Zonguldak Milletvekili Ali İhsan Köktürk'ün; İstanbul Milletvekili
Mustafa Sezgin Tanrıkulu'nun; İstanbul Milletvekili Mahmut Tanal'ın; İstanbul
Milletvekili Mahmut Tanal'ın; İstanbul Milletvekili Atila Kaya ve Milliyetçi
Hareket Partisi Grup Başkanvekili İzmir Milletvekili Oktay Vural ile 2
Milletvekilinin; Barış ve Demokrasi Partisi Grup Başkanvekili Iğdır
Milletvekili Pervin Buldan'ın; Burdur Milletvekili Ramazan Kerim Özkan'ın;
Hatay Milletvekili Mevlüt Dudu'nun; Hatay Milletvekili Mevlüt Dudu'nun; Ankara
Milletvekili Levent Gök'ün; Ankara Milletvekili Levent Gök'ün; Kahramanmaraş
Milletvekili Mesut Dedeoğlu ve Milliyetçi Hareket Partisi Grup Başkanvekili
Mersin Milletvekili Mehmet Şandır ve 1 Milletvekilinin; Mersin Milletvekili Ali
Öz ve Milliyetçi Hareket Partisi Grup Başkanvekili Mersin Milletvekili Mehmet
Şandır ile 1 Milletvekilinin; Balıkesir Milletvekili Ayşe Nedret Akova'nın;
Mersin Milletvekili Ali Öz ve Milliyetçi Hareket Partisi Grup Başkanvekili
Mersin Milletvekili Mehmet Şandır'ın; İstanbul Milletvekili Durmuşali Torlak ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 1 Milletvekilinin; İzmir Milletvekili Musa Çam'ın; Hatay Milletvekili Adnan
Şefik Çirkin'in; Manisa Milletvekili Sakine Öz'ün; Diyarbakır Milletvekili
Emine Ayna'nın; İstanbul Milletvekilleri Gürsel Tekin ve Mahmut Tanal'ın;
Erzincan Milletvekili Muharrem Işık'ın; İstanbul Milletvekili Abdullah Levent
Tüzel'in; İstanbul Milletvekili Abdullah Levent Tüzel'in; Kocaeli Milletvekili
Haydar Akar'ın; Cumhuriyet Halk Partisi Grup Başkanvekili İstanbul Milletvekili
Mehmet Akif Hamzaçebi ve İstanbul Milletvekili Ferit Mevlüt Aslanoğlu'nun;
İzmir Milletvekili Rahmi Aşkın Türeli'nin; Manisa Milletvekili Özgür Özel'in;
İzmir Milletvekili Rahmi Aşkın Türeli'nin; Batman Milletvekili Ayla Akat
Ata'nın; Bursa Milletvekili Sena Kaleli'nin; Mersin Milletvekili Ali Öz ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 1 Milletvekilinin; Osmaniye Milletvekili Hasan Hüseyin Türkoğlu ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 3 Milletvekilinin; Diyarbakır Milletvekili Altan Tan'ın; İzmir Milletvekili
Rahmi Aşkın Türeli'nin; İzmir Milletvekili Hülya Güven ve 34 Milletvekilinin;
İstanbul Milletvekili Sebahat Tuncel'in; Balıkesir Milletvekili Namık
Havutça'nın; Trabzon Milletvekili Mehmet Volkan Canalioğlu'nun; Trabzon
Milletvekili Mehmet Volkan Canalioğlu'nun; Kastamonu Milletvekili Emin Çınar ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Kastamonu Milletvekili Emin Çınar ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Bursa Milletvekili Sena
Kaleli'nin; İstanbul Milletvekili Mahmut Tanal'ın; Trabzon Milletvekili Mehmet
Volkan Canalioğlu'nun; Mersin Milletvekili Mehmet Şandır ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kütahya
Milletvekili Alim Işık ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Balıkesir Milletvekili Ahmet Duran Bulut ve
Milliyetçi Hareket Partisi Grup Başkanvekili Kayseri Milletvekili Yusuf
Halaçoğlu ile 20 Milletvekilinin; Trabzon Milletvekili Mehmet Volkan
Canalioğlu'nun; Barış ve Demokrasi Partisi Grup Başkanvekili Bingöl
Milletvekili İdris Baluken'in; İstanbul Milletvekili Süleyman Çelebi'nin;
Tekirdağ Milletvekili Candan Yüceer'in; Samsun Milletvekili Cemalettin
Şimşek'in; Balıkesir Milletvekili Ayşe Nedret Akova'nın; İzmir Milletvekili
Rahmi Aşkın Türeli'nin; İzmir Milletvekili Rahmi Aşkın Türeli'nin; Balıkesir
Milletvekili Ayşe Nedret Akova'nın; İstanbul Milletvekili Abdullah Levent
Tüzel'in; İzmir Milletvekili Aytun Çıray'ın; Balıkesir Milletvekili Ayşe Nedret
Akova'nın; Konya Milletvekili Mustafa Kalaycı ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Balıkesir Milletvekili Ayşe Nedret Akova'nın; Balıkesir
Milletvekili Ayşe Nedret Akova'nın; Ankara Milletvekili İzzet Çetin'in; Manisa
Milletvekili Hasan Ören'in; Çanakkale Milletvekili Mustafa Serdar Soydan'ın;
Manisa Milletvekili Hasan Ören'in; Manisa Milletvekili Özgür Özel'in; Bursa
Milletvekilleri Hüseyin Şahin ve Önder Matlı ile 8 Milletvekilinin; İzmir Milletvekili
Aytun Çıray'ın; Manisa Milletvekili Hasan Ören’in; Denizli Milletvekili Mehmet
Yüksel ve Çorum Milletvekili Cahit Bağcı ile 37 Milletvekilinin; Manisa
Milletvekili Erkan Akçay ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Manisa Milletvekili Sakine Öz'ün; Cumhuriyet Halk
Partisi Grup Başkanvekili İstanbul Milletvekili Mehmet Akif Hamzaçebi'nin
Benzer Mahiyetteki Kanun Teklifleri ve Plan ve Bütçe Komisyonu Raporu ile
Türkiye Büyük Millet Meclisi Başkanlığı ve Plan ve Bütçe Komisyonu Başkanlığı
Tezkereleri (1/931, 2/115, 2/139, 2/158, 2/195, 2/282, 2/297, 2/298, 2/324,
2/368, 2/399, 2/434, 2/439, 2/453, 2/524, 2/528, 2/555, 2/601, 2/640, 2/689,
2/691, 2/798, 2/885, 2/896, 2/944, 2/1019, 2/1063, 2/1103, 2/1131, 2/1156,
2/1200, 2/1202, 2/1203, 2/1217, 2/1222, 2/1227, 2/1236, 2/1242, 2/1245, 2/1248,
2/1258, 2/1260, 2/1301, 2/1302, 2/1345, 2/1350, 2/1364, 2/1372, 2/1383, 2/1414,
2/1422, 2/1426, 2/1431, 2/1437, 2/1442, 2/1488, 2/1496, 2/1498, 2/1506, 2/1514,
2/1516, 2/1525, 2/1540, 2/1595, 2/1652, 2/1655, 2/1657, 2/1677, 2/1688, 2/1716,
2/1747, 2/1765, 2/1775, 2/1794, 2/1797, 2/1799, 2/1808, 2/1837, 2/1869, 2/1899,
2/1906, 2/1924, 2/1932, 2/1938, 2/1954, 2/1957, 2/1963, 2/1983, 2/1997, 2/2000,
2/2032, 2/2041, 2/2051, 2/2056, 2/2057, 2/2065, 2/2069, 2/2083, 2/2146, 2/2156,
2/2158, 2/2176, 2/2178, 2/2186, 2/2187, 2/2190, 2/2191, 2/2192, 2/2198) (S.
Sayısı: 639) (Devam)
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir. 
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 639 Sıra Sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve Milliyetçi Hareket Partisi
Grup Başkanvekili İzmir Milletvekili Oktay Vural'ın; İstanbul Milletvekili
Abdullah Levent Tüzel'in; Bingöl Milletvekili İdris Baluken'in; Bursa
Milletvekili Sena Kaleli ve 5 Milletvekilinin; Ankara Milletvekili İzzet
Çetin'in; Tekirdağ Milletvekili Candan Yüceer ve 3 Milletvekilinin;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural'ın; Kırklareli Milletvekili Mehmet
Siyam Kesimoğlu ve 4 Milletvekilinin; Mersin Milletvekili Aytuğ Atıcı'nın;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Adana Milletvekili Turgay
Develi'nin; İzmir Milletvekili Musa Çam'ın; Bartın Milletvekili Muhammet Rıza
Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili
Erkan Akçay'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Muğla Milletvekili
Nurettin Demir'in; Ankara Milletvekili Levent Gök'ün; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Ali Özgündüz'ün; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Ankara Milletvekili İzzet Çetin'in; Burdur
Milletvekili Ramazan Kerim Özkan'ın; Hatay Milletvekili Mevlüt Dudu'nun; Ankara
Milletvekili Levent Gök'ün; Ankara Milletvekili Levent Gök'ün; Kahramanmaraş
Milletvekili Mesut Dedeoğlu ve Milliyetçi Hareket Partisi Grup Başkanvekili
Mersin Milletvekili Mehmet Şandır ve 1 Milletvekilinin; Mersin Milletvekili Ali
Öz ve Milliyetçi Hareket Partisi Grup Başkanvekili Mersin Milletvekili Mehmet
Şandır ile 1 Milletvekilinin; Balıkesir Milletvekili Ayşe Nedret Akova'nın;
Mersin Milletvekili Ali Öz ve Milliyetçi Hareket Partisi Grup Başkanvekili
Mersin Milletvekili Mehmet Şandır'ın; İzmir Milletvekili Musa Çam'ın; Hatay
Milletvekili Adnan Şefik Çirkin'in; Manisa Milletvekili Sakine Öz'ün;
Diyarbakır Milletvekili Emine Ayna'nın; İstanbul Milletvekilleri Gürsel Tekin
ve Mahmut Tanal'ın; Erzincan Milletvekili Muharrem Işık'ın Kanun Teklifleri
ile; Benzer Mahiyetteki Kanun Teklifleri ve Plan ve Bütçe Komisyonu Raporunun
çerçeve 61 inci maddesi ile 5510 sayılı Kanuna eklenen geçici 54 üncü maddenin
birinci fıkrasında bulunan "22/3/1985 tarihinden sonraki sürelere ait
prim, gecikme zammı ve gecikme cezalarının 31/12/2013 tarihine kadar ödenmiş
olması" ibaresinin çıkartılarak yerine "31/12/2013 tarihinden önce
iptal edilen döneme ait ödemeleri bulunması" ibaresinin eklenmesi; ikinci
fıkrasında bulunan "tescillerinin yapıldığı tarihten 31/12/2010 tarihine
kadar geçen sürelere ait prim, gecikme zammı ve gecikme cezalarının 31/12/2013
tarihine kadar ödenmiş olması" ibaresinin çıkartılarak yerine
"31/12/2013 tarihine kadar iptal edilmiş döneme ait prim ödemeleri
bulunması" ibaresinin eklenmesini arz ve teklif ederiz.
Rahmi Aşkın
Türeli (İzmir) ve arkadaşları
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ SALİH
KOCA (Eskişehir) –Katılmıyoruz Sayın Başkanım.
BAŞKAN – Hükûmet?
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Katılmıyoruz Sayın Başkan.
BAŞKAN – İzmir Milletvekili Mehmet Ali
Susam, buyurunuz. (CHP sıralarından alkışlar)
MEHMET ALİ SUSAM (İzmir) – Teşekkür
ederim Sayın Başkan.
Değerli milletvekilleri, Komisyonun ve
Bakanın “Katılmıyoruz.” dedikleri önergeyi anlamadıklarının altını çizmek
istiyorum.
OKTAY VURAL (İzmir) – Hissetmemişler
mi!
ALİ SARIBAŞ (Çanakkale) – Yok, uyuyor,
akşam geç yattı da onun için.
MEHMET ALİ SUSAM (Devamla) – Önergeyi
açıklayayım: BAĞ-KUR’lulara bir af getirmeye çalışıyoruz. Kendi inisiyatifi
dışında, geçmişte, oda kayıtları veya vergi dairesi kayıtlarında herhangi bir
eksiklik tespit edilmesi nedeniyle mükellefiyetleri kaldırılan BAĞ-KUR’lulara
bir af getirmeye çalışıyoruz. Ama, diyoruz ki: 31/12/2013 tarihi itibarıyla
geçmiş bütün borçlarını ödeyenler bundan yararlanabilir.” Bakıyoruz, kaç kişi
çıkabilir böyle? Çok sınırlı sayıda insan. Rakamlara baktım, 1 milyon 400 bin
BAĞ-KUR’lunun borcu var; asıl borç miktarı 17 miyar lira, 7 milyar faizleri
var, 24 milyar lira borcu var. Burada, gittim Sayın Bakana “Bunu değiştirelim.”
dedim. Bürokratlarına yönlendirdi, bürokratlarının ifadesi şu: “Geriye dönük bu
tür işleme eğer müsaade edersek odalar giderler eski dönemde kayıt yaparlar, bu
sahtekârlık olur, bu nedenle bunu yapamayız.” Gittim, inceledim, BAĞ-KUR’da
yıllarını vermiş arkadaşlarla konuştum Sosyal Güvenlik Kurumunda, dediler ki:
“Gerçekten önemli bir konu, bunu şu şekilde değiştirirsek –yani, hani verdiğim
önerge şeklinde değiştirirsek- doğru olur ve hiçbir hata yaşanmaz, geriye dönük
bir hata yaşanmaz.” Nedir o? Mükellef, geçmişte BAĞ-KUR’a yatırdığı aidat
tarihleri geçerli olmak şartıyla emekliliğe hak kazansın yani vatandaş o
tarihte para yatırmışsa kaydı olup olmadığına bakılmaksızın onu emekli yapalım
diye önerge getirdim. O kadar net, açık ve BAĞ-KUR’lunun yararına bir önerge
ama bürokrasiye teslim olmuş siyaset, bugün bu önergeyi reddediyor. Bürokrasi,
gerçekten, zaten BAĞ-KUR’lu konusunda çok ön yargılı.
Bakınız, az önce arkadaşlarım da
söylediler, BAĞ-KUR’lular bu kurumda ikinci sınıf vatandaş muamelesi
görüyorlar. Bakan dedi ki: “Biz onu kaldırdık.” Nasıl kaldırdınız? BAĞ-KUR’lu 9
bin günde emekli oluyor, diğerleri 7.200 günde oluyor. BAĞ-KUR’lu çalıştığı
zaman sosyal güvenlik destek primi ödüyor. BAĞ-KUR’lunun aldığı ücret -asgari
ve azami olarak- 9 bin gün prim ödemesine rağmen diğerlerinden daha az. Daha düne kadar, çalışan
BAĞ-KUR’lu kadın doğum borçlanması yapamıyordu, şimdi yapılma noktasına
geliyor. BAĞ-KUR’lu gerçekten aynı şekilde emeklilikte askerlik borçlanması
yapamıyordu o dönemle ilgili olarak. Saydığımız birçok nedenle BAĞ-KUR’lu bu kurumda
ikinci sınıf vatandaş görülüyor. Bunu düzeltmek için gittiğimizde, bu
bürokratlar, BAĞ-KUR’luların, Ahilik teşkilatından gelen bu kesimin
yöneticilerinin, eğer geriye dönük böyle bir şey olursa yanlış işler
yapabileceğini söylüyorlar. Bunu reddediyorum. Ahilik bin yıllık teşkilattır ve
Ahilikte tarif şudur: Mesleği, sanatı, ticareti yaparken iyi ahlak ve
dürüstlükle yapmak temel kuraldır. Ahilik teşkilatına bu gözle bakan bir
bürokratik anlayış bu teşkilatta BAĞ-KUR’luya hizmet edemez, hiçbir katkı koyamaz.
Sizin açtığınız sosyal güvenlik kurumlarını o BAĞ-KUR’lular yapmışlardır. Gidin
İzmir Menemen’e, gidin İzmir Ödemiş’e, Tire’ye, Bergama’ya, bütün parasını…
BAĞ-KUR’lular yaptılar, esnaf teşkilatı yaptı; siz makas kestiniz, ondan sonra
da hava attınız “Hizmeti ayağa götürdük.” diye. Onun için, BAĞ-KUR’luya hizmet
edebilmek için siyasetin aktif olarak tavır almasını istiyorum. BAĞ-KUR’luya
sahip çıkmanızı istiyorum, esnafa sahip çıkmanızı istiyorum.
Hepinize saygılar sunuyorum. (CHP ve MHP sıralarından
alkışlar)
BAŞKAN – Teşekkür ederiz Sayın Susam.
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 639 Sıra Sayılı Kanun
Tasarısı'nın, 5510 sayılı Kanuna geçici madde eklemeyi öngören 61'inci
maddesinde geçen "31/12/2013" ibaresinin "31/12/2012"
olarak değiştirilmesini arz ve teklif ederiz.
Erol Dora (Mardin) ve arkadaşları
BAŞKAN – Komisyon önergeye katılıyor mu?
PLAN VE BÜTÇE KOMİSYONU SÖZCÜSÜ SALİH KOCA (Eskişehir) –
Katılmıyoruz.
BAŞKAN – Katılmıyorsunuz.
Hükûmet?
BİLİM, SANAYİ VE TEKNOLOJİ BAKANI FİKRİ IŞIK (Kocaeli) -
Katılmıyoruz Başkanım. 
EROL DORA (Mardin) – Gerekçe okunsun.
BAŞKAN – Gerekçeyi okutuyorum:
Gerekçe:
Değişiklik ile bu uygulamadan daha
fazla esnaf ve çiftçimizin faydalanması amaçlanmıştır.
OKTAY VURAL (İzmir) – Karar yeter
sayısı…
BAŞKAN – Karar yeter sayısı
istiyorsunuz.
Önergeyi oylarınıza sunuyorum: Kabul
edenler... Kabul etmeyenler...
Elektronik cihazla oylama yapacağım. 
Bir dakika süre veriyorum.
(Elektronik cihazla oylama yapıldı)
BAŞKAN – Karar yeter sayısı vardır,
önerge reddolunmuştur. 
61’inci maddeyi oylarınıza sunuyorum:
Kabul edenler... Kabul etmeyenler... 61’inci madde kabul edilmiştir.
On beş dakika ara veriyorum.
Kapanma Saati:
17.56
YEDİNCİ OTURUM
Açılma Saati:
17.15
BAŞKAN: Başkan
Vekili Şükran Güldal MUMCU
KÂTİP ÜYELER: Mine LÖK BEYAZ (Diyarbakır), Muhammet Bilal MACİT
(İstanbul)
-----0-----
BAŞKAN – Sayın milletvekilleri, Türkiye
Büyük Millet Meclisinin 124’üncü Birleşiminin Yedinci Oturumunu açıyorum.
639 sıra sayılı Kanun Tasarısı’nın
görüşmelerine kaldığımız yerden devam edeceğiz.
Komisyon ve Hükûmet yerinde. 
62’nci maddeye gelmiştik. 
62’nci madde üzerinde üç önerge vardır,
okutuyorum:
Türkiye Büyük Millet Meclisi
Başkanlığına
Görüşülmekte olan 639 Sıra Sayılı İş Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı ile
Ankara Milletvekili İzzet Çetin ve 13 Milletvekilinin; Ankara Milletvekili İzzet
Çetin'in; İstanbul Milletvekili Ferit Mevlüt Aslanoğlu'nun; Yozgat Milletvekili
Sadir Durmaz ve Milliyetçi Hareket Partisi Grup Başkanvekili İzmir Milletvekili
Oktay Vural'ın; İstanbul Milletvekili Abdullah Levent Tüzel'in; Bingöl
Milletvekili İdris Baluken'in; Bursa Milletvekili Sena Kaleli ve 5
Milletvekilinin; Ankara Milletvekili İzzet Çetin'in; Tekirdağ Milletvekili
Candan Yüceer ve 3 Milletvekilinin; Kahramanmaraş Milletvekili Mesut Dedeoğlu
ile Milliyetçi Hareket Partisi Grup Başkanvekili İzmir Milletvekili Oktay
Vural'ın; Kırklareli Milletvekili Mehmet Siyam Kesimoğlu ve 4 Milletvekilinin;
Mersin Milletvekili Aytuğ Atıcı'nın; Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Adana Milletvekili Turgay Develi'nin; İzmir Milletvekili Musa Çam'ın; Bartın
Milletvekili Muhammet Rıza Yalçınkaya'nın; İstanbul Milletvekilleri Mahmut
Tanal ve Binnaz Toprak'ın; İstanbul Milletvekili Mahmut Tanal'ın; İstanbul
Milletvekilleri Mahmut Tanal ve Gürsel Tekin'in; İstanbul Milletvekili Celal
Dinçer'in; Manisa Milletvekili Erkan Akçay'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Muğla Milletvekili Nurettin Demir'in; Ankara Milletvekili
Levent Gök'ün; Manisa Milletvekili Erkan Akçay ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; Ankara Milletvekili
İzzet Çetin'in; Zonguldak Milletvekili Ali İhsan Köktürk'ün; İstanbul
Milletvekili Mustafa Sezgin Tanrıkulu'nun; İstanbul Milletvekili Mahmut
Tanal'ın; İstanbul Milletvekili Mahmut Tanal'ın; İstanbul Milletvekili Atila
Kaya ve Milliyetçi Hareket Partisi Grup Başkanvekili İzmir Milletvekili Oktay
Vural ile 2 Milletvekilinin; Barış ve Demokrasi Partisi Grup Başkanvekili Iğdır
Milletvekili Pervin Buldan'ın; Burdur Milletvekili Ramazan Kerim Özkan'ın;
Hatay Milletvekili Mevlüt Dudu'nun; Ankara Milletvekili Levent Gök'ün; Ankara
Milletvekili Levent Gök'ün; Kahramanmaraş Milletvekili Mesut Dedeoğlu ve Milliyetçi
Hareket Partisi Grup Başkanvekili Mersin Milletvekili Mehmet Şandır ve 1
Milletvekilinin; İzmir Milletvekili Musa Çam'ın; Hatay Milletvekili Adnan Şefik
Çirkin'in; Manisa Milletvekili Sakine Öz'ün; Diyarbakır Milletvekili Emine
Ayna'nın; İstanbul Milletvekilleri Gürsel Tekin ve Mahmut Tanal'ın; Erzincan
Milletvekili Muharrem Işık'ın Kanun Teklifleri ile; Benzer Mahiyetteki Kanun
Teklifleri ve Plan ve Bütçe Komisyonu Raporunun 62. maddesinin aşağıdaki
şekilde değiştirilmesini arz ve teklif ederiz.
 Rahmi Aşkın Türeli Vahap
Seçer Bülent Kuşoğlu
 İzmir Mersin Ankara
 Musa Çam Hasan
Ören İzzet Çetin
 İzmir Manisa Ankara
 Kemal Değirmendereli
 Edirne
Madde 62 – 5510 sayılı Kanuna
aşağıdaki geçici madde eklenmiştir.
Geçici Madde 55 - 506 sayılı Kanun ve
bu Kanun kapsamından çıkarılan işyerlerine ilişkin olup işyerine ait borcun
tamamının ödeme süresi 31/12/2013 veya önceki bir tarihe ilişkin olduğu halde
ödenmemiş sigorta primi, işsizlik sigortası primi, sosyal güvenlik destek primi
ve idari para cezası ile özel kanunlardaki hükme istinaden Kurumca 6183 sayılı
Kanun hükümlerine göre takip edilen eğitime katkı payı, özel işlem vergisi ve
damga vergisi borçlarından borç türü bazında borç asılları toplamı yüz yirmi
Türk Lirasını aşmayan asli alacakların ve tutarına bakılmaksızın bu asıllara
bağlı gecikme cezası, gecikme zammı gibi fer'i alacakların tahsilinden
vazgeçilir.
BAŞKAN – Sayın milletvekilleri, şimdi
okutacağım iki önerge aynı mahiyette olduğundan birlikte işleme alacağım,
talepleri hâlinde önerge sahiplerine ayrı ayrı söz vereceğim veya gerekçelerini
okutacağım.
Şimdi aynı mahiyetteki önergeleri
okutuyorum: 
Türkiye Büyük
Millet Meclisi Başkanlığına
Görüşülmekte Olan 639 Sıra Sayılı Kanun
Tasarısı'nın, 5510 sayılı Kanuna geçici madde eklemeyi öngören 62'inci
maddesinde geçen "yüz Türk Lirasını" ibaresinin "ikiyüz Türk
Lirasını" şeklinde değiştirilmesini arz ve teklif ederiz.
 İdris Baluken  Erol
Dora İbrahim Ayhan
 Bingöl Mardin Şanlıurfa
 Nazmi Gür Faysal
Sarıyıldız
 Van Şırnak

Aynı mahiyetteki diğer önergenin imza
sahipleri:
 Erkan Akçay Mustafa
Kalaycı Alim Işık
 Manisa Konya Kütahya
 Yusuf Halaçoğlu Mesut
Dedeoğlu
 Kayseri Kahramanmaraş
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ AHMET
ARSLAN (Kars) – Katılmıyoruz Sayın Başkan.
BAŞKAN – Hükûmet?
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Katılmıyoruz Sayın Başkan. 
BAŞKAN – Sayın Dora, buyurunuz. (HDP
sıralarından alkışlar)
EROL DORA (Mardin) – Sayın Başkan,
değerli milletvekilleri; 639 sıra sayılı İş Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 62’nci
maddesi üzerinde Halkların Demokratik Partisi adına söz almış bulunuyorum.
Genel Kurulu saygıyla selamlıyorum.
Demokrasinin ayrılmaz parçası kabul
edilen seçimlerin, ülkelere demokratik bir yaşam sağlaması beklenirken seçim
öncesi uygulamaya konulan çeşitli ekonomik ve politik kararlar ülke ekonomisi
üzerinde olumsuz etkiler yaratabilmektedir. 
Değerli milletvekilleri, yine, AK
PARTİ’nin tipik bir seçim ekonomisi mantığıyla Meclise getirdiği yasal
düzenlemelerle karşı karşıyayız. Kısaca, seçim dönemlerinde siyasi iktidarın
tekrar seçilebilmek amacıyla uyguladığı ekonomi politikalarına seçim ekonomisi
diyebiliriz. Biliyoruz ki seçim dönemlerinde uygulanan bu seçim ekonomisi de
ağırlıklı olarak kamu alacaklarına dair aflarla yürütülmeye çalışılıyor, sonuç
itibarıyla da ülke ekonomisi üzerinde seçim sonrasında ekstra yükler
oluşturuyor.
Değerli milletvekilleri, AK PARTİ
iktidarı, inisiyatiflerini kendi siyasi çıkarlarına yönelik olarak, muhalefete
karşı belirgin bir siyasi haksız rekabet unsuru olarak kullanma ve
değerlendirme eğilimini sürekli göstermiştir. Her seçim dönemi, beraberinde,
Hükûmetin popülist politikalarını da getirmiştir. AK PARTİ iktidarı, halka hoş
görünmek adına birtakım düzenlemelere gitmektedir; popülist olmak adına, memura
zam, öğrenciye af, çiftçiye destekleme, yatırımcıya sübvansiyon, kamu
alacaklarının faizlerini silme, öğretmen ataması gibi çeşitli uygulamaları
seçim dönemlerine sıkıştırmakta, kamuoyuna da sanki muhalefet halkın yararına
olan düzenlemelere karşıymış gibi bir tablo çizmeye çalışmaktadır. 
Değerli milletvekilleri, seçim
dönemlerinde iktidar partisi yeniden seçilebilmeyi garanti altına alabilmek
için para arzı, kamu harcamaları gibi para ve maliye politikası araçlarını
kullanmaktadır. Bütün seçimlerde üstünlük sağlama güdüsüyle hareket eden
iktidar partisi, mevcut program ve hedefleri doğrultusunda politikalar
kullanmak yerine, seçim kazanma amacı doğrultusunda politikalar izleme yolunu
tercih etmektedir. Bunun sonucunda, iktidar partisi, genel sosyal fayda
ilkesine ağırlık vermektense oy eksenli çalışmalarına ağırlık vermektedir.
Değerli milletvekilleri, bu anlayış,
makroekonomik politikaların, iktidar partisinin elinde gerektiğinde kötü
sonuçlara sebep olabilecek bir silah hâline dönüşmesine sebebiyet vermektedir.
Hükûmet, seçim dönemleri boyunca sık sık bir tüketim savurganlığı içerisinde
vaatlerde bulunurken vergileri kısmakta ve kamu harcamalarını hemen sonuç
alınan gösterişli projelere doğru çarpık bir biçimde aktarmaktadır. 
Tasarının bu maddesinde “Ödenmemiş
sigorta primleri, işsizlik sigortası primleri, sosyal güvenlik destek primleri,
idari para cezaları, eğitime katkı payları, özel işlem vergisi ve damga vergisi
borçları ve benzeri kamu alacaklarının ve bunlara ilişkin gecikme cezası,
gecikme zammı faiz alacaklarının tahsilinden vazgeçilir.” denilmektedir. Bu
maddede belirtilen kamu alacaklarının ödenmemesinden dolayı vatandaşların
çektiği mağduriyetlerin giderilmesi elbette önemlidir. Vatandaşların,
çalışanların, işverenlerin ve öğrencilerin gerek ekonomik ve gerekse
sosyopsikolojik açıdan yaşadıkları travmaların giderilmesi konusunda da bu
borçların hafifletilmesi önemli bir boşluğu dolduracaktır. 
Değerli milletvekilleri, buradan Sayın
Maliye Bakanına sorulması gereken şu soruları dile getirmek istiyorum: Hükûmete
geldiğinizden beri birçok defa benzer af uygulamaları gerçekleştirmiş olmanıza
karşın, neden hâlâ vatandaşlarımız vergi borçlarını ödeyememektedirler? Neden
hâlâ işverenlerimiz SGK prim borçlarını ödeyememektedirler? 1 milyona yakın
üniversite mezunu vatandaşımız üniversite okurken almak zorunda kaldıkları
öğrenim kredileri ve borç kredilerini neden ödeyememektedirler?
Sayın Başkan, değerli milletvekilleri;
sosyal devlet ilkesi, devletin kamu alacaklarından seçim dönemlerinde
vazgeçmesi anlamına gelmez. Sosyal devlet, vergi oranlarını ve SGK primlerini
makul seviyelere çekmek ve vatandaşını borcunu ödeyebilir bir ekonomik
standarda kavuşturmakla mesuldür. Böylece güvencesiz işçi çalıştırma sorunu da
minimize edilebilir. Yine sosyal devlet, üniversite okuyan öğrencilerine iş
imkânı yaratmakla görevlidir. Sosyal devlet işsiz bıraktığı üniversite mezunu
vatandaşlarına haciz, icra gibi uygulamalar geliştirme hakkına da sahip
değildir. 
Bu duygu ve düşüncelerle Genel Kurulu
tekrar saygıyla selamlıyorum. (HDP sıralarından alkışlar)
BAŞKAN – Teşekkür ederiz Sayın Dora.
MEHMET AKİF HAMZAÇEBİ (İstanbul) –
Karar yeter sayısı…
BAŞKAN – Aynı mahiyette iki önerge
olduğu için oylamayı daha sonra yapacağım efendim.
Sayın Uzunırmak, buyurunuz efendim.
(MHP sıralarından alkışlar) 
ALİ UZUNIRMAK (Aydın) – Teşekkür
ediyorum Sayın Başkan.
Görüşülmekte olan, aslında 40 maddeyle,
50 maddeyle gelip tasarı olmaktan çıkmış âdeta teklif durumuna gelmiş bir torba
yasanın 62’nci maddesindeki önerge üzerinde konuşuyorum. Hepinize en derin
saygılarımı sunuyorum.
Değerli milletvekilleri, hemen
konuşmamın başında bir şey söylemek istiyorum ki ben Sayın Başbakanı ve
Hükûmeti çok takdir ediyorum ama takdir ettiğim bu alan, çok hoş bir alan değil
tabii ki. Sayın Başbakan çok korkuyor, korkarak yönetiyor ve korkutarak
yönetiyor. Bu, demokrasilerde olmaması gereken bir şey ama demokratik bir
rejimde Sayın Başbakan bunu beceriyor ve ben takdir ediyorum, hem korkup hem de
korkutarak yönetmek bayağı bir kabiliyet ister.
Sayın milletvekilleri, bu ülkede
operasyonlar yaşanıyor. Dün Ergenekon, Sayın Başbakana karşı darbe yapmak
istiyordu ve bugünkü tutuklanan polisler, hâkimler, savcılar, sürülen o çocuklar
Sayın Başbakanı korumuşlardı Ergenekon’a karşı ama bugün, Sayın Başbakana karşı
o gün darbe yapmak isteyenleri tutuklayanlar bugün Başbakana darbe yapmak
gerekçesiyle sürülüyor, eza görüyor, cefa görüyor, zulüm görüyor. Sayın
Başbakan bunun ikisini bir arada nasıl yaşayabiliyor ve yaşatabiliyor, bu halkı
nasıl kandırabiliyor, ben merak ediyorum. 
Sayın Başbakan Fatih ruhundan
bahsediyor, Fatih ruhuyla hareket ettiğinden bahsediyor. Değerli
milletvekilleri, Fatih, hepimizin bildiği bir Fatih Kanunnamesi çıkarttı.
Hanedanlığın bölünmemesi, devletin bölünmemesi için evlat katline cevaz veren
bir fermanla Fatih Kanunnamesi’ni çıkarttı yani devletin varlığı, devamlılığı
için evlat katline cevaz veren, evladı devlete feda eden bir kanunname
çıkarttı, devlet uğruna evlattan vazgeçiyordu. Bugün geldiğimiz şartlarda 17,
25 Aralık operasyonları, bir yalan dolan, talan, hırsızlık imparatorluğunun
çöküşüne başlangıç ifade edebilecek olan bir operasyon öyle bir algıyla
yönetiliyor ki Sayın Başbakan evlat uğruna devleti feda ediyor. Böyle bir
çelişkiyi Başbakan nasıl becerebiliyor, ben doğrusu Sayın Başbakanı çok takdir
ediyorum. Sayın Başbakan 24 Kasım 2013’te diyor ki: “Cemaat ne istedi de ben
yapmadım?” Ama 17, 25 Aralıktan sonra cemaat paralel devlet oluyor, cemaat darbeci
oluyor ve bugün bu algıyla zulüm, baskı, terör, korkutma her an devletin ciddi
ve dürüst bürokratlarını ve yöneticilerini bile tehdit edecek duruma geliyor.
Sayın milletvekilleri, Sayın Başbakan
burada dün gene bir konuşma yaptı, “Dün Apo’nun idamını gerçekleştiremeyenler
bizi suçlamasınlar terör örgütü meseleleriyle ilgili.” diyerek. 
Sayın milletvekilleri, idamın
kalkmasıyla ilgili 2002 yılındaki oylamada 44 AKP milletvekili “evet” oyu
kullandı. 44 AKP milletvekili “evet” oyu kullanırken idamın kalkmasıyla ilgili
Sayın Tayyip Erdoğan partinin Genel Başkanı değil miydi? Acaba, partisine mi
hâkim değildi? Bugün hâlen daha Cumhurbaşkanımızı ve Sayın Meclis Başkanımızı
müstesna tutarsak aktif 7 milletvekili de o gün idamın kalkması için “evet”
diyen milletvekilleri. Peki, bunlar Apo’nun idam dosyası Meclise gelseydi
“evet” mi diyeceklerdi, “İdam edilsin.” mi diyeceklerdi? Dürüst olmak lazım.
Milliyetçi Hareket Partisinin 127 milletvekili de idamın kalkmasına “hayır”
demiştir ama gücü yetmemiştir.
Değerli milletvekilleri, bu isimler
ortada. Bu isimleri daha fazla -belki- şahsiyat yapmak açısından konuşmak
istemiyorum. Eğer Sayın Başbakan o gün AKP’nin Genel Başkanı olarak 3 Ağustos
2002’de verdiği şu demeci halka açık açık konuşamıyorsa: “Erdoğan, AB uyum paketinde
yer alan ve bugün Mecliste kabul edilen, idam cezasının kaldırılmasıyla ilgili
ise ‘Ölüm cezasının kaldırılmasından yana olduğumuzu söylemiştik ancak anayasal
güvence altına alınması şartıyla demiştik.’” Böyle bir Başbakan, böyle bir
yalan imparatorluğunda... Yalanın ortaya çıktığı gün hercümerç olacağını
bildiği için Sayın Başbakan korkuyor ve korkarak Türkiye’yi yönetiyor. Bu,
demokrasiye yakışmıyor; bu, milletvekili iradesine yakışmıyor. (AK PARTİ
sıralarından gürültüler)
63’üncü maddede konuşmaya devam
edeceğim ve orada sizlerle daha düzgün şeylerde dertleşeceğiz. (MHP
sıralarından alkışlar) 
OKTAY VURAL (İzmir) – Devam, devam,
devam.
BAŞKAN – Teşekkür ederiz Sayın
Uzunırmak.
AHMET AYDIN (Adıyaman) – Sayın
Başkanım...
BAŞKAN – Buyurunuz Sayın Aydın.
AHMET AYDIN (Adıyaman) – Duydunuz,
“Sayın Başbakan korkuyor ve korkutarak devleti idare ediyor.” dedi.
FARUK BAL( Konya) – Tebrik ediyor canım
sizi!
ALİ UZUNIRMAK (Aydın) – Ya, takdir
ediyorum. Yani sataşma yok burada, “Takdir ediyorum.” dedim Sayın Başkan.
BAŞKAN – Buyurunuz Sayın Aydın.
VIII.-
SATAŞMALARA İLİŞKİN KONUŞMALAR (Devam)
4.-
Adıyaman Milletvekili Ahmet Aydın’ın, Aydın Milletvekili Ali Uzunırmak’ın 639
sıra sayılı Kanun Tasarısı’nın 62’nci maddesiyle ilgili önerge üzerinde yaptığı
konuşması sırasında AK PARTİ Grup Başkanına sataşması nedeniyle konuşması
AHMET AYDIN (Adıyaman) – Teşekkür
ediyorum Sayın Başkan.
Tabii, sizin takdir etmenize gerek yok,
millet takdir ediyor herhâlde. 
ALİ UZUNIRMAK (Aydın) – Ben milletim
ya! Nasıl laf bu Ahmet ya? Ben milletim ya!
AHMET AYDIN (Devamla) – Girilen her
seçimde de millet kimin ne yaptığını, kimin ne yapmaya çalıştığını çok iyi
biliyor.
OKTAY VURAL (İzmir) – Yapma ya, senin
milletin ayrı mı?
AHMET AYDIN (Devamla) – Burada ahkâm
keserek bu işler olmaz. 
ALİ UZUNIRMAK (Aydın) – “Yahu, hırsızlık
yapıyor ama çalışıyor!” 
AHMET AYDIN (Devamla) – Allah aşkına,
siz hâlâ orada mısınız?
ALİ UZUNIRMAK (Aydın) – Halk öyle diyor
yani.
AHMET AYDIN (Devamla) – Hâlâ orada
mısınız?
ALİ UZUNIRMAK (Aydın) – Oradayız tabii
ki, orada olmaya devam edeceğiz.
AHMET AYDIN (Devamla) – İdam kararı
çıktığında, verildiğinde yasalarımızda idam cezası var mıydı? Vardı. Ama siz
bunun ertelemesini sağladınız mı, sağlamadınız mı?
FARUK BAL( Konya) – Kim kaldırdı idam
cezasını?
AHMET AYDIN (Devamla) – Altında Sayın
Bahçeli’nin imzası var mı, yok mu, bu bir. Milleti kandırmayın. 
ALİ SERİNDAĞ (Gaziantep) – Yani, Ahmet
Bey, sen “İdam edilsin.” diyor musun, demiyor musun, onu söyle bakalım bize.
AHMET AYDIN (Devamla) – Sayın
Başbakanımız kimseden korkmadığı gibi korkutarak da siyaset yapmaz. Tüm
korkuları ortadan kaldırdı. Bugün herkes her fikri özgürce konuşuyorsa Sayın
Başbakanın o demokratik anlayışı sayesinde konuşuyor. Bugün herkes her önüne
geldiği gibi, hatta saçmalama hakkını dahi kullanıyorsa Sayın Başbakanın, AK
PARTİ’nin demokrasiye verdiği önemin bir göstergesidir bu. (AK PARTİ
sıralarından alkışlar) 
Değerli arkadaşlar, biz ilk gün ne
dediysek bugün aynısını diyoruz. İlk gün “Darbeye karşıyız.” dedik ve her daim
darbecilerin karşısında durduk, bugün de aynı şekilde darbecilerin karşısında
duruyoruz. 
OKTAY VURAL (İzmir) – Nerede ya? 28
Şubat ürünüsün ya!
AHMET AYDIN (Devamla) – Kim yapmaya
çalışıyorsa, kaynağı kim olursa, nereden geliyorsa korkusuzca savunduk. 
OKTAY VURAL (İzmir) – 28 Şubatta
Erbakan’ı arkadan hançerlediniz ya.
AHMET AYDIN (Devamla) – Biz, partimiz
kapatılmaya çalışılmasına rağmen, biz, darbe planlarına rağmen…
ALİ SERİNDAĞ (Gaziantep) – Sen de
laiklik karşıtı eylemlerin odağı olma. Sen de laiklik karşıtı eylemlerin
odağısın.
AHMET AYDIN (Devamla) – …biz,
e-bildirilere rağmen dik durduk, dik durduk. Her zaman, her daim dik durduk,
kimden gelirse gelsin. (AK PARTİ sıralarından alkışlar) 
Bugün eğer yine birtakım kumpaslar
üretiliyorsa, bugün Sayın Başbakan, ülkenin Başbakanı dinlenebiliyorsa, sanal
örgütler kurularak lideri hâline getirilmeye çalışılıyorsa…
OKTAY VURAL (İzmir) – Kumpasçı
Başbakan!
AHMET AYDIN (Devamla) – …bugün millî
irade çeşitli kumpaslarla eğer örtülmeye çalışılıyorsa, devredilmeye
çalışılıyorsa, devrilmeye çalışılıyorsa…
OKTAY VURAL (İzmir) – Vay, vay…
AHMET AYDIN (Devamla) – …Sayın
Başbakan, değil elini, gövdesini…
(Mikrofon otomatik cihaz tarafından
kapatıldı)
AHMET AYDIN (Devamla) – …başını taşın
altına koymuş…
OKTAY VURAL (İzmir) – Yapma ya!
AHMET AYDIN (Devamla) – …ve sonuna
kadar da bu kararlıkta devam eder. (AK PARTİ sıralarından alkışlar, MHP
sıralarından gürültüler)
BAŞKAN – Teşekkür ederiz Sayın Aydın.
OKTAY VURAL (İzmir) – Efendim, Sayın
Başkan…
BAŞKAN – Efendim Sayın Vural.
OKTAY VURAL (İzmir) – “Saçmalama hakkı”
diye sataşmada bulundu.
BAŞKAN – Tam duyamadım. Evet…
ALİ UZUNIRMAK (Aydın) – Çok saptırarak
bazı ithamlarda bulundu, düzeltmek istiyorum.
AHMET AYDIN (Adıyaman) – Şahsı
kastetmedim efendim ben.
OKTAY VURAL (İzmir) – Aslında, İç Tüzük
gereğince cezalandırılması gerekir ama…
BAŞKAN – Buyurunuz Sayın Uzunırmak.
5.- Aydın
Milletvekili Ali Uzunırmak’ın, Adıyaman Milletvekili Ahmet Aydın’ın sataşma
nedeniyle yaptığı konuşması sırasında şahsına sataşması nedeniyle konuşması
ALİ UZUNIRMAK (Aydın) – Değerli
milletvekilleri…
BAYRAM ÖZÇELİK (Burdur) – Bir de şu
genel başkan meziyetlerini anlat hadi.
OKTAY VURAL (İzmir) – Bundan önce de
darbe diyorlardı, buna da “Kumpas kurulmuş.” diyorlar.
ALİ UZUNIRMAK (Devamla) – …siyaset
tabii ki bilime dayalı yapılan bir şeydir. 
AHMET AYDIN (Adıyaman) – Çok da güzel
konuştun yani ha, çok güzel, çok bilimsel konuştun.
ALİ UZUNIRMAK (Devamla) – Eğer bir
toplumda darbe veya ihtilal dediğimiz hadiseler…
İBRAHİM KORKMAZ (Düzce) – Aynı şey
değil ha, bunu bil yani.
ALİ UZUNIRMAK (Devamla) – …karşılık
bulmuyorsa, sosyal şartlar oluşmadıysa toplumda darbe olmaz.
AHMET AYDIN (Adıyaman) – Darbe meşru
mudur? Bir dakika, darbe meşru mudur? Darbeyi meşrulaştırmayın, lütfen darbeyi
meşrulaştırmayın.
OKTAY VURAL (İzmir) – Milleti
korkutuyor ya.
ALİ UZUNIRMAK (Devamla) – Sayın
Başbakan on iki yıldır iktidarda. Hâlen daha eğer darbeden korkuyorsa Sayın
Başbakan, bu toplumda, eğer Sayın Başbakan toplumsal olarak bir birikimden, bir
gerilimden korkuyorsa, Sayın Başbakan zaten yönetim metotlarında bunu
gösteriyor. “Alo Fatih”lerden tutun, bugünkü… İşte, tutuklanan emniyet
müdürüyle ilgili diyor ki: “Belasını bulacaktı, buldu.” Engin Alan Paşa’yla
ilgili diyordu ki… Ya böyle bir başbakan, hukuka bu kadar müdahale eden, “Bunu
tutun. Bunu atın. Bu da belasını bulacak…”
AHMET AYDIN (Adıyaman) – Öyle bir şey
yok ya.
ALİ UZUNIRMAK (Devamla) – “Onu
gazeteden at.” “Öteki konuşmasın.” “Senin oyun bana lazım değil.” “Al ananı
git.” “Bu memleket yatıp kalkıp size mi çalışacak?” 
BÜNYAMİN ÖZBEK (Bayburt) – Niye iktidar
olamıyorsunuz?
ALİ UZUNIRMAK (Devamla) – Bütün bunlar…
Tabii ki, televizyonlar elinde, Sayın Başbakan her gün bir saat
televizyonlarda, herkesin evinde. Tabii ki…
Değerli
milletvekilleri, bakın, aklıselim insanlara sesleniyorum ben, 
ilim sahibi, bilgi
sahibi, devlet, kurum, kural nedir, bunları anlayan, anlayabilecek olan
insanlara… Yoksa at gözlüğünü takmış, teslimiyet içerisinde…
RECEP ÖZEL (Isparta) – Kendini tarif
ediyorsun, kendini.
ALİ UZUNIRMAK (Devamla) - …devletin makamını
bile ehil insanlara vermek yerine, ihsan gibi görüp dün makama getirdiğinin
kafasına kakan bir Başbakan ülkede demokrat olamaz, ülkede demokrat olamaz. 
İSMAİL GÜNEŞ (Uşak) – Yanlış
yapmayacaksın, ihanet etmeyeceksin.
BÜNYAMİN ÖZBEK (Bayburt) – Siz geldiniz,
ülkeyi mahvettiniz, bırakıp kaçtınız. Millet de oy vermedi size.
ALİ UZUNIRMAK (Devamla) – Getirdiği bir
büyükelçiye, bir görevliye “Bizim sayemizde geldi.” diyecek… Liyakati yoksa
niye getiriyorsun Sayın Başbakan? Senin babanın çiftliği mi burası?
İSMAİL GÜNEŞ (Uşak) – İhanet
etmeyeceksin, ihanet.
ALİ UZUNIRMAK (Devamla) – Devlet
yönetirken o mantık içerisinde mi devlet yönetiyorsun…
BÜNYAMİN ÖZBEK (Bayburt) – Bu gidişle
2015’te BDP’nin yerinde bile olamayacaksınız.
ALİ UZUNIRMAK (Devamla) - …yoksa
insanları liyakatine, ehliyetine göre mi seçiyorsun?
OKTAY VURAL (İzmir) – Bu operasyon
yaptığı müdürleri de o getirmişti.
BÜNYAMİN ÖZBEK (Bayburt) – Bu gidişle
2015’te BDP’nin yerinde olamayacaksınız. 
ALİ UZUNIRMAK (Devamla) - Tabii ki
bunlar çok tartışılacak konular ama bunu tartışabilmek için fikir sahibi olmak,
bilgi sahibi olmak, bilim sahibi olmak lazım. 
BAŞKAN – Teşekkür ederiz Sayın
Uzunırmak.
OKTAY VURAL (İzmir) – Sayın Başkan…
BAŞKAN - Buyurunuz Sayın Vural. 
OKTAY VURAL (İzmir) – Sayın Aydın konuşmasında
“İdamın kaldırılmasıyla ilgili Sayın Bahçeli’nin imzası var.” diyerek bir
sataşmada bulunmuştur. (AK PARTİ sıralarından “Yalan mı?” sesleri, gürültüler)
AHMET AYDIN (Adıyaman) – Öyle demedim
Sayın Başkan, doğru konuşsunlar. Bir kere doğru konuşsunlar ya! Öyle bir şey
demedim ben.
BAŞKAN - E “İmzaları var.” dediniz ama.
OKTAY VURAL (İzmir) – “İdamın
kaldırılmasında imzaları var.” diye partimizi ilzam ederek…
AHMET AYDIN (Adıyaman) – Evet… “İdamın
kaldırılması” demedim, idam kararının ertelenmesiyle ilgili imzası var. 
OKTAY VURAL (İzmir) – Hayır, hayır
efendim. 
AHMET AYDIN (Adıyaman) – “İdamın
kaldırılması” demedim, doğru anlayın.
BAŞKAN – “İmzalarınız var.” dediniz,
evet. 
AHMET AYDIN (Adıyaman) – Hayır, öyle
demedim ama.
OKTAY VURAL (İzmir) – Onunla ilgili
düzeltme…
BAŞKAN – Buyurunuz Sayın Bal. 
OKTAY VURAL (İzmir) – İdamı
kaldırdınız, şimdi de kurtarmaya çalışıyorsunuz. Siz Apo’yu kurtarma partisi
misiniz ya? AKP, Apo’yu kurtarma partisi mi?
AHMET AYDIN (Adıyaman) – Hayır, doğru
söyle, doğru konuş! 
BÜNYAMİN ÖZBEK (Bayburt) – Sahte imza
atmışlar Devlet Bahçeli’nin yerine Sayın Başkan!
6.- Konya
Milletvekili Faruk Bal’ın, Adıyaman Milletvekili Ahmet Aydın’ın sataşma
nedeniyle yaptığı konuşması sırasında Milliyetçi Hareket Partisine sataşması nedeniyle
konuşması
FARUK BAL (Konya) – Sayın Başkan,
değerli milletvekilleri; biz her zaman dosdoğru gidiyoruz hak bildiğimiz yolda
ama siz yalan yanlış bilgileri tekrar ede ede…
İHSAN ŞENER (Ordu) – Millet hepsini
görüyor, o masallara inanmıyor kimse.
FARUK BAL (Devamla) – …Alman Hitler
politikasının uyguladığı gibi, Goebbels’in uyguladığı gibi milletin hafızasına
yalan bilgileri nakşediyorsunuz. 
İdam cezası -3 Ağustos 2002 tarihinde-
Sayın Recep Tayyip Erdoğan şurada otururken, şimdi içinizde bulunan AKP milletvekillerinin
de oyuyla kaldırılmıştır.. 
MURAT GÖKTÜRK (Nevşehir) – Protokolden
bahset, protokolden.
FARUK BAL (Devamla) – O zaman Mecliste
bulunan AKP, Millî Selamet Partisi, Doğru Yol Partisi, Anavatan Partisi “evet”
derken idam cezasının kaldırılmasına bir tek Milliyetçi Hareket Partisi karşı
çıkmıştır. Milliyetçi Hareket Partisi…
AHMET AYDIN (Adıyaman) – Protokole bak,
protokole bak. 
MURAT GÖKTÜRK (Nevşehir) – Hayır,
protokolden bahset. Ona cevap vermeye çalış.
FARUK BAL (Devamla) – Dinleyin, dinleyin,
dinleyin de öğrenin, doğruyu öğrenin. Milliyetçi Hareket Partisi, evet, adi
suçlar için idam cezasının 2000 yılında kaldırılması için Anayasa değişikliği
yapmıştır. İstisnası, terör ve yakın savaş tehdidi hâli dışındakiler
kaldırılmıştır koalisyon Hükûmeti tarafından. Terör ve yakın savaş hâli
dışındakileri kaldırmıştır. 
İSMAİL GÜNEŞ (Uşak) – O zaman niye
asmadınız?
FARUK BAL (Devamla) – Siz beraber
yürüdüğünüz yolda, PKK yoldaşınızla, onun mahkûm olan İmralı’dakine yardımcı
olabilmek için idam cezasının bakiyesini 2002’de, 2004’te tüm mevzuattan
kaldırdınız. 
İSMAİL GÜNEŞ (Uşak) – Niye asmadınız o
zaman?
FARUK BAL (Devamla) – Lütfen doğruyu,
doğruyu dosdoğru söyleyin, lütfen dosdoğru olun. (MHP sıralarından alkışlar) 
BAŞKAN – Teşekkür ederiz Sayın Bal. 
AHMET AYDIN (Adıyaman) – Sayın Başkan…
BAŞKAN – Buyurunuz Sayın Aydın. 
AHMET AYDIN (Adıyaman) – Hem Sayın
Uzunırmak hem de yine aynı şekilde Sayın…
BAŞKAN – Duyamıyorum. 
AHMET AYDIN (Adıyaman) – Hem Sayın
Uzunırmak hem Sayın Bal yine grubumuza ve Grup Başkanımıza sataşarak…
OKTAY VURAL (İzmir) – Ne dedi?
BAŞKAN – Ne söyledi?
AHMET AYDIN (Adıyaman) – Bize, bir
defa, söylediğinden farklı bir şekilde söz alarak çıktı. 
OKTAY VURAL (İzmir) – Ne dedi efendim?
AHMET AYDIN (Adıyaman) – Ben idamın
kaldırılmasıyla ilgili bir şey söylemedim, protokolden bahsettim. Söylediğimi
çarpıtarak konuştu efendim. 
Söz istiyorum. 
OKTAY VURAL (İzmir) – Protokol, yok ki
öyle bir şey. 
BAŞKAN – Buyurunuz, düzeltiniz Sayın
Aydın. 
OKTAY VURAL (İzmir) – Kendini mi
düzeltecek efendim?
BAŞKAN – Bakalım. 
Buyurunuz Sayın Aydın. (AK PARTİ
sıralarından alkışlar) 
7.-
Adıyaman Milletvekili Ahmet Aydın’ın, Aydın Milletvekili Ali Uzunırmak ve Konya
Milletvekili Faruk Bal’ın sataşma nedeniyle yaptıkları konuşmaları sırasında
şahsına ve AK PARTİ Grubuna ve Grup Başkanına sataşması nedeniyle konuşması
AHMET AYDIN (Adıyaman) – Çok teşekkür
ediyoruz. 
Evet, kimi düzelteceğim Allah bilir,
kamuoyu da çok iyi bilir. O kadar çok eğri yeriniz var ki neresi ne şekilde, ne
zaman düzelecek, onu bilemiyorum. 
Bir defa, Sayın Uzunırmak şu ifadeyi
kullandı: “Sosyal şartlar olursa darbe gerçekleşir.” gibi. Bilmiyorum bilerek
mi bunu kullandınız. Bilerek mi kullandınız? 
ALİ UZUNIRMAK (Aydın) – Bilim bunu
söylüyor. 
AHMET AYDIN (Devamla) – Eğer bilerek kullandıysanız
daha vahim bir durumdur, çok daha acı bir durumdur, darbe yanlısı bir
konuşmadır. 
ALİ UZUNIRMAK (Aydın) – Bunu söylemek
darbe savunuculuğu değildir Ahmetçiğim, önce bir onu öğreneceksin. 
AHMET AYDIN (Devamla) – Hiçbir zaman,
hiçbir surette darbe yanlısı bir konuşma yapılamaz. Sosyal şartlar ne olursa
olsun aslolan milletin iradesidir, aslolan sandıktır, aslolan seçimdir. (AK
PARTİ sıralarından alkışlar) 
ALİ UZUNIRMAK (Aydın) – Bunu söylemek
darbe savunuculuğu değil.
AHMET AYDIN (Devamla) – Seçimle ve
sandıkla amacına ulaşamayanlar başka sosyal şartlar gerçekleştirebilir, darbe
yapmak isteyenler başka kılıflar üretebilir, Gezi’yi getirebilir, 17 Aralığı,
25 Aralığı getirebilir, darbe yapmak isteyenler 61 öncesi sıkıntıları
yaşatabilir, 80 öncesi sıkıntıları yaşatabilir. O zaman darbeler meşru mu olur?
Hayır, asla ve kata. Değerli arkadaşlar, doğru kullanacağız; birincisi bu.
İkincisi, idamla ilgili ben bir
protokolden bahsettim. Dilerseniz getirir burada gösteririm de.
ALİ UZUNIRMAK (Aydın) – Göster… Göster…
AHMET AYDIN (Devamla) – Altında
Bahçeli’nin, altında Ecevit’in, altında Mesut Yılmaz’ın imzasının olduğu bir
protokol.
İDRİS BALUKEN (Bingöl) – E, iyi olmuş
yani kötü mü bu? Hayret bir şey ya!
AHMET AYDIN (Devamla) – İdam cezası
olduğu zaman, olduğu vakit, daha kaldırılmadan o cezanın ertelenmesini
istediniz mi istemediniz mi bunu soruyorum. “İyi” ya da “kötü” demiyorum, olayı
çarpıtmayın. 
ALİ UZUNIRMAK (Aydın) – Ertelenmesi
değil. Ertelenmesi değil. 
AHMET AYDIN (Devamla) – Olayı çarpıtmayın,
ben bunu sadece ifade etmeye çalıştım.
Yine, değerli arkadaşlar, eğer AK
PARTİ’nin dış politikası olmasaydı, AK PARTİ hükûmetlerinin başarısı olmasaydı…
ALİ UZUNIRMAK (Aydın) – Ne başarısı ya?
AHMET AYDIN (Devamla) – …ilk defa
dünyada İslam Konferansı Örgütünün Genel Sekreteri bir Türk olur muydu?
Olmazdı. 
OKTAY VURAL (İzmir) – İnşallah, şimdi
de Cumhurbaşkanı olacak! 
AHMET AYDIN (Devamla) – İlk defa,
Avrupa Konseyi Parlamenterler Meclisinin Başkanı bir Türk olur muydu? Olmaz.
Bizim milletvekilimiz oldu bak ama. Ne sayede oldu, kimin sayesinde oldu?
(Mikrofon otomatik cihaz tarafından
kapatıldı)
OKTAY VURAL (İzmir) – Millet sayesinde
olacak Cumhurbaşkanı. 
AHMET AYDIN (Devamla) – AK PARTİ’nin
dış politikası, AK PARTİ hükûmetleri sayesinde oldu. (AK PARTİ sıralarından
alkışlar) 
BAŞKAN – Teşekkür ederiz Sayın Aydın.
ALİ UZUNIRMAK (Aydın) – Sayın Başkan…
BAŞKAN – Buyurunuz Sayın Uzunırmak.
ALİ UZUNIRMAK (Aydın) – Çok yanlış
anlaşılacak bir konuşma içeriğinde bulundu Sayın Grup Başkan Vekili. Darbeyi
sosyal şartların hazırlaması benim darbeyi meşru gördüğüm anlamına gelmez,
darbe savunuculuğu da değildir. Bilim bunu söylüyor. Eğer toplum
katmanlarındaki gerginlik, toplum katmanlarındaki huzursuzluk o noktaya
geldiyse bu toplumsal bir talep hâline gelir. Bu, benim darbeyi meşru gördüğüm
anlamına gelmez. İzah etmek istiyorum, mutlaka… 
RAMAZAN CAN (Kırıkkale) – Ama teşvik
ediyorsun, teşvik ediyorsun.
OKTAY VURAL (İzmir) – Önemli…
ALİ UZUNIRMAK (Aydın) – Önemli bir
konu. 
BAŞKAN – Doğru. 
Buyurunuz Sayın Uzunırmak.
ŞUAY ALPAY (Elâzığ) – “Doğru” derken,
ihsası rey anlamında mı doğru, yoksa gelin anlamında mı? 
BAŞKAN – Söz hakkına “doğru” dedim. 
ŞUAY ALPAY (Elâzığ) – Tamam o zaman. 
BAŞKAN – Buyurunuz efendim. 
8.- Aydın
Milletvekili Ali Uzunırmak’ın, Adıyaman Milletvekili Ahmet Aydın’ın sataşma
nedeniyle yaptığı konuşması sırasında şahsına tekraren sataşması nedeniyle
konuşması
ALİ UZUNIRMAK (Aydın) – Değerli
milletvekilleri, eğer toplumda, belli toplum katmanlarının taleplerinde böyle
bir şey söz konusu değilse, bir haklılık ortaya çıkmıyorsa bu gerçekleşmez.
İSMAİL GÜNEŞ (Uşak) – Gezi olayları
haklı mıydı o zaman?
ALİ UZUNIRMAK (Devamla) – Bakın, laf
atmanın… Dinlersen anlarsın. Yani, biz darbenin zulmünü görmüş adamız. Sen daha
kısa pantolonla geziyordun o zamanlarda. Biz istikbal bedelini, istiklal
bedelini ödedik o işlerin sen merak etme. 
AHMET AYDIN (Adıyaman) – Bir
milletvekiline böyle denir mi Sayın Başkan?
ALİ UZUNIRMAK (Devamla) – Değerli
milletvekilleri, darbenin bilimsel anlamda bir toplumda talep hâline gelmesini
bilimsel olarak söylemek darbeciliği savunmak veya darbeciyi meşru görmek
anlamına gelmez.
İHSAN ŞENER (Ordu) – Hangi darbe
bilimsel? Bilimsel darbe mi olur?
ALİ UZUNIRMAK (Devamla) – Darbeden en
çok ızdırap çeken milletvekillerinden birisiyim ben. Dolayısıyla…
Biraz okuyun.
İHSAN ŞENER (Ordu) – Sayende
öğreneceğiz.
ALİ UZUNIRMAK (Devamla) – Okursun,
öğrenirsin, öğrendiğin zaman da doğruyu bulursun; böyle at gözlüğüyle bakma
meselelere.
İHSAN ŞENER (Ordu) – Sürekli darbe
konuşuyorsunuz.
ALİ UZUNIRMAK (Devamla) – Değerli
milletvekilleri, Türkiye’de bu algı yönetimiyle zaten siz hiç ama hiç gerçek
olmayan sanal bir dünyayı Türk milletine yaşatıyorsunuz. Onun için
korkuyorsunuz, gerçek ortaya çıktığı gün yerle yeksan olacaksınız. 
İHSAN ŞENER (Ordu) – Gerçek ne zaman
ortaya çıkacak?
ALİ UZUNIRMAK (Devamla) – Bakın, Sayın
Grup Başkan Vekili o kadar tecrübesizce konuşuyor ki “protokol” diyor, protokol
değil. Türkiye Büyük Millet Meclisinde beklemesi yerine idam kararının bir
yerde, Başbakanlıkta beklemesiyle ilgili bir karar alınmıştır, Sayın Grup
Başkan Vekilinin söylediği odur. 
RECEP ÖZEL (Isparta) – O, ne anlama
geliyor?
AHMET AYDIN (Adıyaman) – Bak, bak
protokol burada. 
ALİ UZUNIRMAK (Devamla) – Peki, ben
mertçe bir şey soruyorum, Türk halkına da soruyorum: Eğer AKP, 2002 yılında
idam kararının kalkmasına “evet” dediyse Apo’nun buraya idam kararı gelseydi,
“evet” mi diyecekti Apo’nun idamına?
RECEP ÖZEL (Isparta) – Hükûmette siz
yok muydunuz o zaman ya?
ALİ UZUNIRMAK (Devamla) – İdam
kararının kalkmasına “evet” diyen bir parti, “İdam kararının kalkmasına biz
2003 yılında ‘evet’ dedik.” diyen bir genel başkan Apo’nun idamına “evet” mi
diyecekti?
HARUN KARACA (İstanbul) – MHP’ye bak
sen. 
ALİ UZUNIRMAK (Devamla) – Dürüst olun,
dürüst. (AK PARTİ sıralarından gürültüler)
(Mikrofon otomatik cihaz tarafından
kapatıldı)
ALİ UZUNIRMAK (Devamla) – Biz “İdam
kalkmasın.” dedik, Apo’nun idamına da “evet” diyoruz, “evet” demeye devam
edeceğiz. (MHP sıralarından alkışlar)
BAŞKAN – Teşekkür ederiz Sayın Uzunırmak.
(MHP sıralarından alkışlar) 
FARUK BAL (Konya) – Sayın Başkan…
BAŞKAN - Sayın Bal, siz ne diyorsunuz?
Cevap verildi yeterince diye düşünüyorum.
FARUK BAL (Konya) – Beni de kastederek
“Her tarafınız eğri, nerenizi düzelteceğim.” şeklinde… (AK PARTİ sıralarından
gürültüler)
BAŞKAN – Bir dakika… Duyabilsem…
Buyurunuz. 
FARUK BAL (Konya) – Sayın Aydın cevap
vermek üzere kürsüye çıktığında beni ve o tarihteki hükûmeti de ilzam edecek
şekilde “Her tarafınız eğri, nerenizi düzelteceğim.” ifadesini kullandı, sataşma
üzerine söz istiyorum. 
BAŞKAN – Son olarak size söz veriyorum
ve bu konuyu tekrar… Sataşmalara mahal vermeyiniz lütfen, çok rica ediyorum,
yeni sataşmalara mahal vermeyiniz. 
9.- Konya
Milletvekili Faruk Bal’ın, Adıyaman Milletvekili Ahmet Aydın’ın sataşma
nedeniyle yaptığı konuşması sırasında şahsına ve Milliyetçi Hareket Partisine
tekraren sataşması nedeniyle konuşması
FARUK BAL (Konya) – Sayın Başkan,
değerli milletvekilleri; biz, hak bildiğimiz yolda dosdoğru gideriz ve
bildiklerimizi de doğruca söyleriz. Müflis tüccarlar gibi günü geldiğinde eski
defterleri karıştırmak gibi bir alışkanlığımız da yoktur. 
BÜLENT TURAN (İstanbul) – Sataşma var
CHP’ye!
FARUK BAL (Devamla) – Onu dosdoğru
ifade ettikten sonra müflis tüccara da geleceğim. 
Avrupa İnsan Hakları Mahkemesinin yargı
yetkisi 1993 yılında kabul edilmiştir. O zaman MHP yok. Hukuk devletinde,
hukukun üstünlüğünü kabul etmiş olan bir devlette Avrupa İnsan Hakları
Mahkemesinin yargı yetkisi kabul edilmiş ise ona hükûmet uymak zorundadır. 
Dolayısıyla PKK’nın yöneticisi olarak
idam cezası almış olan Abdullah Öcalan’ın idam cezasının durdurulması için
Avrupa İnsan Hakları Mahkemesinin verdiği tedbir kararı uygulanmıştır. 
MURAT GÖKTÜRK (Nevşehir) – O zaman
asmadınız ama! 
FARUK BAL (Devamla) – Siz olsaydınız
uygulamayacak mıydınız? Uygulamak niyetinde olmayan…
İHSAN ŞENER (Ordu) - Karar çıkmadı…
FARUK BAL (Devamla) – Dinle, dinle,
dinle… (AK PARTİ sıralarından gürültüler) 
Uygulamak niyetinde… 
YUNUS KILIÇ (Kars) – Keyiflerine göre
konuşuyorlar!
FARUK BAL (Devamla) – Erteleme kararı… 
İHSAN ŞENER (Ordu)- Öyle bir karar yok.

FARUK BAL (Devamla) – Kes sesini!
RAMAZAN CAN (Kırıkkale) – Ne
bağırıyorsun? 
FARUK BAL (Devamla) – Sayın Başkan,
benim konuşmama izin verin de süremi düzeltin. 
BAŞKAN – Bir dakika… Duyamıyoruz
efendim… 
Siz devam ediniz konuşmanıza. 
FARUK BAL (Devamla) – Süremi düzeltin
efendim, süremi… 
BAŞKAN – Lütfen, sakin dinlerseniz
anlaşılacak. 
FARUK BAL (Devamla) – Sayın Başkan,
benim süremi bitiriyor. Zaten iki dakika. 
BAŞKAN – Buyurunuz, devam ediniz. 
FARUK BAL (Devamla) – İki dakikada ne
konuşacağım bunlara? 
BAŞKAN – Siz devam ediniz. 
FARUK BAL (Devamla) – Değerli
arkadaşlarım, bu bir mahkemenin tedbir kararıdır. Bu tedbir kararına uyulmak
mecburiyeti vardır hukuk devletinde. Ama müflis tüccarlara geldiğimiz zaman
“Ben olsaydım asardım.” diyen Başbakan, şimdi İmralı’ya sizin içinizden, sizin
emriniz altındaki memurları hangi hakla, hangi yüzle gönderiyor? 
Dağda bazı teröristlerle öpüşenlerle
ilgili olmak üzere söylemiş olduğunuz sözleri siz unuttunuz ama Türk milleti
unutmadı.
(Mikrofon otomatik cihaz tarafından
kapatıldı) 
BAŞKAN – Teşekkür ederiz Sayın Bal. 
FARUK BAL (Devamla) – Sizin yürüdüğünüz
yol… 
HAKAN ÇAVUŞOĞLU (Bursa) – Yoldaşınız
oldu hepsi, Cumhurbaşkanlığı seçiminde hepsi yoldaşınız!
FARUK BAL (Devamla) – Teröre
mahkûmiyet, teröre teslimiyetle olur. (MHP sıralarından alkışlar)
BAŞKAN - Teşekkür ederiz. 
IX.- KANUN
TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun
Tasarı ve Teklifleri (Devam)
4.- İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin’in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve Milliyetçi Hareket Partisi
Grup Başkanvekili İzmir Milletvekili Oktay Vural’ın; İstanbul Milletvekili
Abdullah Levent Tüzel'in; Bingöl Milletvekili İdris Baluken’in; Bursa
Milletvekili Sena Kaleli ve 5 Milletvekilinin; Ankara Milletvekili İzzet
Çetin’in; Tekirdağ Milletvekili Candan Yüceer ve 3 Milletvekilinin;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural’ın; Kırklareli Milletvekili Mehmet
Siyam Kesimoğlu ve 4 Milletvekilinin; Mersin Milletvekili Aytuğ Atıcı’nın;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural’ın; Adana Milletvekili Turgay
Develi'nin; İzmir Milletvekili Musa Çam'ın; Bartın Milletvekili Muhammet Rıza
Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili
Erkan Akçay'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Muğla Milletvekili
Nurettin Demir'in; Ankara Milletvekili Levent Gök'ün; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Ali Özgündüz'ün; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Ankara Milletvekili İzzet Çetin'in; İstanbul
Milletvekilleri Aydın Ağan Ayaydın ve Ercan Cengiz'in; Kars Milletvekili
Mülkiye Birtane'nin; Manisa Milletvekili Erkan Akçay ve Milliyetçi Hareket
Partisi Grup Başkanvekili Mersin Milletvekili Mehmet Şandır ile 1
Milletvekilinin; Ankara Milletvekili İzzet Çetin'in; Zonguldak Milletvekili Ali
İhsan Köktürk'ün; İstanbul Milletvekili Mustafa Sezgin Tanrıkulu'nun; İstanbul
Milletvekili Mahmut Tanal'ın; İstanbul Milletvekili Mahmut Tanal'ın; İstanbul
Milletvekili Atila Kaya ve Milliyetçi Hareket Partisi Grup Başkanvekili İzmir
Milletvekili Oktay Vural ile 2 Milletvekilinin; Barış ve Demokrasi Partisi Grup
Başkanvekili Iğdır Milletvekili Pervin Buldan'ın; Burdur Milletvekili Ramazan
Kerim Özkan'ın; Hatay Milletvekili Mevlüt Dudu'nun; Hatay Milletvekili Mevlüt
Dudu'nun; Ankara Milletvekili Levent Gök'ün; Ankara Milletvekili Levent Gök'ün;
Kahramanmaraş Milletvekili Mesut Dedeoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ve 1 Milletvekilinin; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; Balıkesir Milletvekili Ayşe
Nedret Akova'nın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; İstanbul Milletvekili
Durmuşali Torlak ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; İzmir Milletvekili Musa
Çam'ın; Hatay Milletvekili Adnan Şefik Çirkin'in; Manisa Milletvekili Sakine
Öz'ün; Diyarbakır Milletvekili Emine Ayna'nın; İstanbul Milletvekilleri Gürsel
Tekin ve Mahmut Tanal'ın; Erzincan Milletvekili Muharrem Işık'ın; İstanbul
Milletvekili Abdullah Levent Tüzel'in; İstanbul Milletvekili Abdullah Levent
Tüzel'in; Kocaeli Milletvekili Haydar Akar'ın; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi ve İstanbul
Milletvekili Ferit Mevlüt Aslanoğlu'nun; İzmir Milletvekili Rahmi Aşkın
Türeli'nin; Manisa Milletvekili Özgür Özel'in; İzmir Milletvekili Rahmi Aşkın
Türeli'nin; Batman Milletvekili Ayla Akat Ata'nın; Bursa Milletvekili Sena
Kaleli'nin; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 1 Milletvekilinin; Osmaniye
Milletvekili Hasan Hüseyin Türkoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 3 Milletvekilinin;
Diyarbakır Milletvekili Altan Tan'ın; İzmir Milletvekili Rahmi Aşkın
Türeli'nin; İzmir Milletvekili Hülya Güven ve 34 Milletvekilinin; İstanbul
Milletvekili Sebahat Tuncel'in; Balıkesir Milletvekili Namık Havutça'nın;
Trabzon Milletvekili Mehmet Volkan Canalioğlu'nun; Trabzon Milletvekili Mehmet
Volkan Canalioğlu'nun; Kastamonu Milletvekili Emin Çınar ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Bursa Milletvekili Sena Kaleli'nin; İstanbul
Milletvekili Mahmut Tanal'ın; Trabzon Milletvekili Mehmet Volkan
Canalioğlu'nun; Mersin Milletvekili Mehmet Şandır ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Kütahya Milletvekili Alim
Işık ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Balıkesir Milletvekili Ahmet Duran Bulut ve Milliyetçi Hareket
Partisi Grup Başkanvekili Kayseri Milletvekili Yusuf Halaçoğlu ile 20
Milletvekilinin; Trabzon Milletvekili Mehmet Volkan Canalioğlu'nun; Barış ve
Demokrasi Partisi Grup Başkanvekili Bingöl Milletvekili İdris Baluken'in;
İstanbul Milletvekili Süleyman Çelebi'nin; Tekirdağ Milletvekili Candan
Yüceer'in; Samsun Milletvekili Cemalettin Şimşek'in; Balıkesir Milletvekili
Ayşe Nedret Akova'nın; İzmir Milletvekili Rahmi Aşkın Türeli'nin; İzmir
Milletvekili Rahmi Aşkın Türeli'nin; Balıkesir Milletvekili Ayşe Nedret
Akova'nın; İstanbul Milletvekili Abdullah Levent Tüzel'in; İzmir Milletvekili
Aytun Çıray'ın; Balıkesir Milletvekili Ayşe Nedret Akova'nın; Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Balıkesir Milletvekili Ayşe Nedret Akova'nın; Balıkesir Milletvekili Ayşe
Nedret Akova'nın; Ankara Milletvekili İzzet Çetin'in; Manisa Milletvekili Hasan
Ören'in; Çanakkale Milletvekili Mustafa Serdar Soydan'ın; Manisa Milletvekili
Hasan Ören'in; Manisa Milletvekili Özgür Özel'in; Bursa Milletvekilleri Hüseyin
Şahin ve Önder Matlı ile 8 Milletvekilinin; İzmir Milletvekili Aytun Çıray'ın;
Manisa Milletvekili Hasan Ören’in; Denizli Milletvekili Mehmet Yüksel ve Çorum
Milletvekili Cahit Bağcı ile 37 Milletvekilinin; Manisa Milletvekili Erkan
Akçay ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Manisa Milletvekili Sakine Öz'ün; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi'nin Benzer Mahiyetteki
Kanun Teklifleri ve Plan ve Bütçe Komisyonu Raporu ile Türkiye Büyük Millet
Meclisi Başkanlığı ve Plan ve Bütçe Komisyonu Başkanlığı Tezkereleri (1/931,
2/115, 2/139, 2/158, 2/195, 2/282, 2/297, 2/298, 2/324, 2/368, 2/399, 2/434,
2/439, 2/453, 2/524, 2/528, 2/555, 2/601, 2/640, 2/689, 2/691, 2/798, 2/885,
2/896, 2/944, 2/1019, 2/1063, 2/1103, 2/1131, 2/1156, 2/1200, 2/1202, 2/1203,
2/1217, 2/1222, 2/1227, 2/1236, 2/1242, 2/1245, 2/1248, 2/1258, 2/1260, 2/1301,
2/1302, 2/1345, 2/1350, 2/1364, 2/1372, 2/1383, 2/1414, 2/1422, 2/1426, 2/1431,
2/1437, 2/1442, 2/1488, 2/1496, 2/1498, 2/1506, 2/1514, 2/1516, 2/1525, 2/1540,
2/1595, 2/1652, 2/1655, 2/1657, 2/1677, 2/1688, 2/1716, 2/1747, 2/1765, 2/1775,
2/1794, 2/1797, 2/1799, 2/1808, 2/1837, 2/1869, 2/1899, 2/1906, 2/1924, 2/1932,
2/1938, 2/1954, 2/1957, 2/1963, 2/1983, 2/1997, 2/2000, 2/2032, 2/2041, 2/2051,
2/2056, 2/2057, 2/2065, 2/2069, 2/2083, 2/2146, 2/2156, 2/2158, 2/2176, 2/2178,
2/2186, 2/2187, 2/2190, 2/2191, 2/2192, 2/2198) (S. Sayısı: 639) (Devam)
BAŞKAN - Aynı mahiyetteki iki önergeyi
oylarınıza sunuyorum…
MEHMET AKİF HAMZAÇEBİ (İstanbul) –
Karar yeter sayısı…
BAŞKAN – Karar yeter sayısı arayacağım.

Kabul edenler… Kabul etmeyenler…
139 kişi var mıdır? Şu anda görünmüyor
ama kulisten geliyorlar. 
Elektronik olarak yapalım. 
OKTAY VURAL (İzmir) – Efendim, kapıları
kapatın, doğru mu değil mi öğrenelim. 
MEHMET METİNER (Adıyaman) –
Milletvekiline kapı kapanır mı? 
BAŞKAN – Bir dakika süre veriyorum. 
(Elektronik cihazla oylama yapıldı) 
BAŞKAN – Karar yeter sayısı vardır. 
OKTAY VURAL (İzmir) – 40 kişi geldi
efendim. Kaç kişiydi efendim? 
BAŞKAN - Önerge reddedilmiştir. 
OKTAY VURAL (İzmir) – Kaç kişiyle? 
BAŞKAN – Bilemeyiz efendim onu o
sırada. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 639 sıra sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve Milliyetçi Hareket Partisi
Grup Başkanvekili İzmir Milletvekili Oktay Vural'ın; İstanbul Milletvekili
Abdullah Levent Tüzel'in; Bingöl Milletvekili İdris Baluken'in; Bursa
Milletvekili Sena Kaleli ve 5 Milletvekilinin; Ankara Milletvekili İzzet
Çetin'in; Tekirdağ Milletvekili Candan Yüceer ve 3 Milletvekilinin;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural'ın; Kırklareli Milletvekili Mehmet
Siyam Kesimoğlu ve 4 Milletvekilinin; Mersin Milletvekili Aytuğ Atıcı'nın;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Adana Milletvekili Turgay
Develi'nin; Adana Milletvekili Turgay Develi'nin; İzmir Milletvekili Musa
Çam'ın; Bartın Milletvekili Muhammet Rıza Yalçınkaya'nın; İstanbul
Milletvekilleri Mahmut Tanal ve Binnaz Toprak'ın; İstanbul Milletvekili Mahmut
Tanal'ın; İstanbul Milletvekilleri Mahmut Tanal ve Gürsel Tekin'in; İstanbul
Milletvekili Celal Dinçer'in; Manisa Milletvekili Erkan Akçay'ın; Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Muğla Milletvekili Nurettin Demir'in; Ankara
Milletvekili Levent Gök'ün; Manisa Milletvekili Erkan Akçay ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın; Ankara
Milletvekili İzzet Çetin'in; Zonguldak Milletvekili Ali İhsan Köktürk'ün;
İstanbul Milletvekili Mustafa Sezgin Tanrıkulu'nun; İstanbul Milletvekili
Mahmut Tanal'ın; İstanbul Milletvekili Mahmut Tanal'ın; İstanbul Milletvekili
Atila Kaya ve Milliyetçi Hareket Partisi Grup Başkanvekili İzmir Milletvekili
Oktay Vural ile 2 Milletvekilinin; Barış ve Demokrasi Partisi Grup Başkanvekili
Iğdır Milletvekili Pervin Buldan'ın; Burdur Milletvekili Ramazan Kerim
Özkan'ın; Hatay Milletvekili Mevlüt Dudu'nun; Ankara Milletvekili Levent
Gök'ün; Ankara Milletvekili Levent Gök'ün; Kahramanmaraş Milletvekili Mesut
Dedeoğlu ve Milliyetçi Hareket Partisi Grup Başkanvekili Mersin Milletvekili
Mehmet Şandır ve 1 Milletvekilinin; İzmir Milletvekili Musa Çam'ın; Hatay
Milletvekili Adnan Şefik Çirkin'in; Manisa Milletvekili Sakine Öz'ün;
Diyarbakır Milletvekili Emine Ayna'nın; İstanbul Milletvekilleri Gürsel Tekin
ve Mahmut Tanal'ın; Erzincan Milletvekili Muharrem Işık'ın Kanun Teklifleri
ile; Benzer Mahiyetteki Kanun Teklifleri ve Plan ve Bütçe Komisyonu Raporunun
62. maddesinin aşağıdaki şekilde değiştirilmesini arz ve teklif ederiz.
 Rahmi Aşkın Türeli (İzmir)
ve arkadaşları
MADDE 62- 5510 sayılı Kanuna aşağıdaki
geçici madde eklenmiştir.
GEÇİCİ MADDE 55- 506 sayılı Kanun ve bu
Kanun kapsamından çıkarılan işyerlerine ilişkin olup işyerine ait borcun
tamamının ödeme süresi 31/12/2013 veya önceki bir tarihe ilişkin olduğu halde
ödenmemiş sigorta primi, işsizlik sigortası primi, sosyal güvenlik destek primi
ve idari para cezası ile özel kanunlardaki hükme istinaden Kurumca 6183 sayılı
Kanun hükümlerine göre takip edilen eğitime katkı payı, özel işlem vergisi ve
damga vergisi borçlarından borç türü bazında borç asılları toplamı yüz yirmi
Türk Lirasını aşmayan asli alacakların ve tutarına bakılmaksızın bu asıllara
bağlı gecikme cezası, gecikme zammı gibi fer'i alacakların tahsilinden
vazgeçilir.
BAŞKAN – Komisyon önergeye katılıyor
mu? 
PLAN VE BÜTÇE KOMİSYONU SÖZCÜSÜ AHMET
ARSLAN (Kars) – Katılmıyoruz Sayın Başkan. 
BAŞKAN – Hükûmet katılıyor mu? 
BAŞBAKAN YARDIMCISI EMRULLAH İŞLER
(Ankara) – Katılmıyoruz. 
BAŞKAN – Önerge üzerinde, Edirne
Milletvekili Kemal Değirmendereli. 
Buyurunuz Sayın Değirmendereli. (CHP
sıralarından alkışlar)
KEMAL DEĞİRMENDERELİ (Edirne) – Sayın
Başkan, değerli milletvekilleri; 639 sıra sayılı İş Kanunu ve Bazı Alacakların
Yeniden Yapılandırılmasına Dair Kanun Tasarısı üzerine söz almış bulunuyorum. Yüce
Meclisi saygıyla selamlıyorum. 
Sayın milletvekilleri, bu yasa
tasarısıyla, kilitlenen piyasaların, özellikle de küçük ve orta ölçekli
şirketlerin, mükelleflerin bir nebze olsun nefes alabileceği düzenlemeler
getirilmekte ama esas itibarıyla bu yasa tasarısının, gerçekçi olarak
değerlendirecek olursak, bir ekonomik kolaylık sağlamaktan öteye, bu küçük ve
orta ölçekli işletmelerin, mükelleflerin önlerini açmaktan öteye Sayın
Başbakanın Çankaya yolculuğunda önünü açmaya yönelik bir yasa tasarısı olduğunu
da görmemiz gerekiyor. 
Şimdi burada bir konunun altını
dikkatle çizmek istiyorum: Yani buraya çıkan veya değişik ortamlardaki iktidar
partisi yöneticileri her zaman ekonominin çok çok iyi gittiğini, uçtuğunu ifade
ediyorlar ama 2011 yılında 6111 sayılı Yasa’yla borçları yeniden yapılandırmış
olmakla birlikte aradan geçen üç sene sonra yeniden böyle bir ihtiyaç içerisine
girmiş durumdayız. Yani piyasalar gerçekten kan ağlıyor, buna yönelik olarak bu
önlemlerin alınması doğru bir şey ama doğru olmayan, ekonominin tıkırında
gitmediği. 
Burada yine Sayın Maliye Bakanının
rakamlarından bir örnek vermek istiyorum, bir konuyu paylaşmak istiyorum:
6111’e göre yapılan yapılandırmalarda bugüne kadar gerçekleşen, yani 100
birimlik bir yapılandırma, 100 liralık bir yapılandırma oldu ise bugüne kadar
52 lirası gelmiş arkadaşlar, 52-53 lirası gelmiş. Yani neredeyse yarıya yakını
üç yıllık bu yolculukta yani ekonominin çok çok iyi olduğu ifade edilen bu üç
yıllık süre içerisinde bu insanlar tökezlemişler ve yeniden böyle bir ihtiyaç
ortaya çıkmış. 
Şimdi değerli milletvekilleri, bu
düzenlemelerin yapılması olumlu ancak burada önemli bir eksikliğin altını
çizmek istiyorum. O da çiftçi borçlarının değerlendirilmemesi,
yapılandırılmaması, bu konuda çiftçilere -zaten gerçekten AKP iktidarı
döneminde- en mağdur olan kesimlere gerekli nefesi alacağı katkıların ortaya
konulmaması. 
Şimdi burada dünya piyasalarıyla
çiftçimizi yarıştırma anlayışında oluşan piyasa fiyatları çiftçilerin geçimini
oldukça zorlaştırıyor. Bir de bunun üzerine yaşanan –geçen Edirne’de de
yaşadığımız gibi- doğal felaketler, seldi, doluydu, kuraklıktı eklenince
çiftçilerimiz çok daha zor durumda kalmış. 
Geçen pazartesi günü Edirne’de yaşanan
sel felaketiyle ilgili olarak araştırma komisyonu kurulması önerimiz olmuştu.
Benim konuşmamdan sonra buradaki sel felaketinin hasarlarına ve alınan
önlemlere ilişkin 2 değerli AKP’li milletvekili, Sayın Tülay Kaynarca ve Sayın
Ramazan Can da bölgedeki durumun vahametini kavradıklarını dile getirip
komisyon kurulması yerine çiftçi borçlarının ertelenmesiyle ilgili torba
kanunun içerisinde bir düzenlemenin uygun olacağını ifade ettiler. Bir de
pazartesi günkü Bakanlar Kurulunda bu konunun ele alınacağını ifade ettiler.
Ben de doğrusu bundan büyük memnuniyet duydum. Ancak Bakanlar Kurulu gündemini
izlediğim kadarıyla Edirne Milletvekili Sayın Sağlık Bakanı Müezzinoğlu’nun
böyle bir konuyu gündeme maalesef getirmediğini tespit etmiş durumdayız. Eğer
yanılıyor isek ben bu konuda bir önlem alındıysa mutlu addederim kendimi.
Değerli milletvekilleri, yani bu
Edirne’de ve ülkenin dört bir yanında doğal felaketlerden etkilenen
çiftçilerimizin tarım kredi kooperatiflerine ve Ziraat Bankasına olan
borçlarının faizsiz olarak ertelenmesini, yapılandırılmasını bu tasarı
içerisinde ele almamız çiftçilerimize büyük ve önemli bir katkı sağlayacaktır. 
Teşekkür eder, yüce Meclisi saygıyla
selamlarım. (CHP sıralarından alkışlar) 
BAŞKAN – Teşekkür ederiz Sayın
Değirmendereli.
Önergeyi oylarınıza sunuyorum: Kabul
edenler… Kabul etmeyenler… Kabul edilmemiştir.
62’nci maddeyi oylarınıza sunuyorum:
Kabul edenler… Kabul etmeyenler… 62’nci madde kabul edilmiştir. 
63’üncü madde üzerinde üç önerge
vardır, okutuyorum:
Türkiye Büyük
Millet Meclisi Başkanlığına
Görüşülmekte olan 639 sıra sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Manisa Milletvekili Erkan Akçay'ın; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Yozgat Milletvekili Sadir Durmaz ve Milliyetçi
Hareket Partisi Grup Başkanvekili İzmir Milletvekili Oktay Vural'ın;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Manisa Milletvekili Erkan Akçay ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Manisa Milletvekili Erkan Akçay ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın;
İstanbul Milletvekili Atila Kaya ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Kahramanmaraş Milletvekili
Mesut Dedeoğlu ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Mersin Milletvekili Ali Öz ve Milliyetçi Hareket
Partisi Grup Başkanvekili Mersin Milletvekili Mehmet Şandır'ın; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; İstanbul Milletvekili Durmuşali Torlak ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Osmaniye Milletvekili Hasan
Hüseyin Türkoğlu ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Kastamonu Milletvekili Emin Çınar ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Mersin Milletvekili Mehmet Şandır ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Kütahya
Milletvekili Alim Işık ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Balıkesir Milletvekili Ahmet Duran Bulut ve
Milliyetçi Hareket Partisi Grup Başkanvekili Kayseri Milletvekili Yusuf
Halaçoğlu'nun; Samsun Milletvekili Cemalettin Şimşek'in; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Konya Milletvekili Mustafa Kalaycı ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Manisa
Milletvekili Erkan Akçay ve Milliyetçi Hareket Partisi Grup Başkanvekili İzmir
Milletvekili Oktay Vural'ın Benzer Mahiyetteki Kanun Teklifleri ve Plan ve
Bütçe Komisyonu Raporu ile Türkiye Büyük Millet Meclisi Başkanlığı ve Plan ve
Bütçe Komisyonu Başkanlığı Tezkerelerinin (1/931, 2/115, 2/139, 2/195, 2/282,
2/297, 2/298, 2/324, 2/368, 2/399, 2/434, 2/439, 2/453, 2/524, 2/528, 2/555,
2/601, 2/640, 2/689, 2/691, 2/798, 2/885, 2/896, 2/944, 2/1019, 2/1063, 2/1103,
2/1131, 2/1156, 2/1200, 2/1202, 2/1203, 2/1217, 2/1222, 2/1227, 2/1236, 2/1242,
2/1245, 2/1248, 2/1258, 2/1260, 2/1301, 2/1302, 2/1345, 2/1350, 2/1364, 2/1372,
2/1383, 2/1414, 2/1422, 2/1426, 2/1431, 2/1437, 2/1442, 2/1488, 2/1496, 2/1498,
2/1506, 2/1514, 2/1516, 2/1525, 2/1540, 2/1595, 2/1652, 2/1655, 2/1657, 2/1677,
2/1688, 2/1716, 2/1747, 2/1765, 2/1775, 2/1794, 2/1797, 2/1799, 2/1808, 2/1837,
2/1869, 2/1899, 2/1906, 2/1924, 2/1932, 2/1938, 2/1954, 2/1957, 2/1963, 2/1983,
2/1997, 2/2000, 2/2032, 2/2041, 2/2051, 2/2056, 2/2057, 2/2065, 2/2069, 2/2083,
2/2146, 2/2156, 2/2158, 2/2176, 2/2178, 2/2186, 2/2187, 2/2190, 2/2191, 2/2192,
2/2198)
63 üncü maddesinin aşağıdaki şeklide değiştirilmesini
arz ve teklif ederiz.
 Erkan Akçay  Mesut
Dedeoğlu  Mustafa Kalaycı
 Manisa  Kahramanmaraş
 Konya
 Alim Işık  Yusuf
Halaçoğlu
 Kütahya  Kayseri
MADDE 63- 5530 sayılı Kanuna aşağıdaki
geçici madde eklenmiştir.
GEÇİCİ MADDE 56- Geçici 44 üncü veya
geçici 51 inci madde kapsamında bulunanlardan öngörülen süre içinde başvuru
hakkını kullanmamış olanlar, bu maddenin yürürlüğe girdiği tarihten itibaren
Kuruma başvurmaları hâlinde, geçici 44 üncü madde hükümlerinden
yararlandırılır.
Geçici 4 üncü maddenin onyedinci
fıkrası uyarınca borçlandırılarak borcun tamamını veya bir kısmını ödeyenlerin
ödemiş oldukları tutarların iadesini istemeleri halinde, geçici 44 üncü madde
kapsamında hesaplanan emeklilik keseneği ve kurum karşılığı tutarlarının halen
çalıştıkları veya kamu görevlisi olarak en son çalışmış oldukları kamu
idarelerine bildirilmesini takip eden altı ay içerisinde Kuruma defaten
ödenmesi, bu süre içinde ödenmezse gecikme zammı ile birlikte ödenmesi halinde
daha önce yatırmış oldukları tutarların kamu idaresince yatırılan kısmı
kendilerine faizsiz olarak iade edilir.
Geçici 4 üncü maddenin onyedinci
fıkrası, geçici 44 üncü maddesi, geçici 51 inci maddesi ve bu madde kapsamında
borçlandırılmak suretiyle hizmet olarak alınan süreler ile söz konusu maddeler
kapsamında belirtilen sürelerde diğer sigortalılık statülerine tabi olarak uzun
vadeli sigorta kollarına prim ödenen sürelerin tamamı en son çalışmış oldukları
unvana göre memuriyette geçmiş kabul edilerek kazanılmış hak aylıklarının
tespitinde değerlendirilir.
OKTAY VURAL (İzmir) – “5530 sayılı
Kanun” diye okundu ama “5510” olması lazım. 
FARUK BAL (Konya) – Sehven... Kayda
geçsin.
BAŞKAN – Herhâlde düzgündür efendim. 
(Kâtip Üye Mine Lök Beyaz tarafından
önergenin okunmasına devam edildi)
Türkiye Büyük
Millet Meclisi Başkanlığına
Görüşülmekte Olan 639 Sıra Sayılı Kanun
Tasarısı'nın, 5510 sayılı Kanuna geçici madde eklemeyi öngören 63'üncü
maddesine son fıkradan sonra gelmek üzere aşağıdaki fıkranın eklenmesini arz ve
teklif ederiz.
"Bu uygulama 28/02/1989 ile
28/02/1996 tarihlerini de kapsar."
 İdris Baluken Erol
Dora Nazmi Gür
 Bingöl Mardin Van
 İbrahim Ayhan Murat
Bozlak
 Şanlıurfa Adana
Türkiye Büyük
Millet Meclisi Başkanlığına
Görüşülmekte olan 639 Sıra Sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve Milliyetçi Hareket Partisi
Grup Başkanvekili İzmir Milletvekili Oktay Vural'ın; İstanbul Milletvekili
Abdullah Levent Tüzel'in; Bingöl Milletvekili İdris Baluken'in; Bursa
Milletvekili Sena Kaleli ve 5 Milletvekilinin; Ankara Milletvekili İzzet
Çetin'in; Tekirdağ Milletvekili Candan Yüceer ve 3 Milletvekilinin;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural'ın; Kırklareli Milletvekili Mehmet
Siyam Kesimoğlu ve 4 Milletvekilinin; Mersin Milletvekili Aytuğ Atıcı'nın;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Adana Milletvekili Turgay
Develi'nin; İzmir Milletvekili Musa Çam'ın; Bartın Milletvekili Muhammet Rıza
Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili
Erkan Akçay'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Muğla Milletvekili
Nurettin Demir'in; Ankara Milletvekili Levent Gök'ün; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Ali Özgündüz'ün; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Ankara Milletvekili İzzet Çetin'in; İstanbul
Milletvekilleri Aydın Ağan Ayaydın ve Ercan Cengiz'in; Kars Milletvekili
Mülkiye Birtane'nin; Manisa Milletvekili Erkan Akçay ve Milliyetçi Hareket
Partisi Grup Başkanvekili Mersin Milletvekili Mehmet Şandır ile 1
Milletvekilinin; Ankara Milletvekili İzzet Çetin'in; Zonguldak Milletvekili Ali
İhsan Köktürk'ün; İstanbul Milletvekili Mustafa Sezgin Tanrıkulu'nun; İstanbul
Milletvekili Mahmut Tanal'ın; İstanbul Milletvekili Mahmut Tanal'ın; İstanbul
Milletvekili Atila Kaya ve Milliyetçi Hareket Partisi Grup Başkanvekili İzmir
Milletvekili Oktay Vural ile 2 Milletvekilinin; Barış ve Demokrasi Partisi Grup
Başkanvekili Iğdır Milletvekili Pervin Buldan'ın; Burdur Milletvekili Ramazan
Kerim Özkan'ın; Hatay Milletvekili Mevlüt Dudu'nun; Ankara Milletvekili Levent
Gök'ün; Ankara Milletvekili Levent Gök'ün; Kahramanmaraş Milletvekili Mesut
Dedeoğlu ve Milliyetçi Hareket Partisi Grup Başkanvekili Mersin Milletvekili
Mehmet Şandır ve 1 Milletvekilinin; İzmir Milletvekili Musa Çam'ın; Hatay
Milletvekili Adnan Şefik Çirkin'in; Manisa Milletvekili Sakine Öz'ün;
Diyarbakır Milletvekili Emine Ayna'nın; İstanbul Milletvekilleri Gürsel Tekin
ve Mahmut Tanal'ın; Erzincan Milletvekili Muharrem Işık'ın Kanun Teklifleri
ile; Benzer Mahiyetteki
Kanun Teklifleri ve Plan ve Bütçe Komisyonu Raporunun 63. maddesinin metinden
çıkarılmasını arz ve teklif ederiz.
 Rahmi Aşkın Türeli Vahap
Seçer Bülent Kuşoğlu
 İzmir Mersin Ankara
 Sedef Küçük  İzzet
Çetin Mehmet Ali Susam
 İstanbul Ankara
 İzmir
BAŞKAN – Komisyon son okuttuğum
önergeye katılıyor mu?
PLAN VE BÜTÇE KOMİSYONU SÖZCÜSÜ AHMET
ARSLAN (Kars) – Katılamıyoruz Sayın Başkanım.
BAŞKAN – Hükûmet?
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Katılamıyoruz efendim.
BAŞKAN – Ardahan Milletvekili Ensar
Öğüt.
Buyurunuz Sayın Öğüt. (CHP sıralarından
alkışlar)
ENSAR ÖĞÜT (Ardahan) – Sayın Başkan,
değerli milletvekili arkadaşlarım; 639 sıra sayılı torba yasa üzerine söz almış
bulunuyorum. Hepinizi ve bizi izleyen bütün vatandaşlarımızı saygıyla
selamlıyorum.
Değerli arkadaşlar, torba yasadan önce,
bugün bir karar alındığını gördüm, Tarım Bakanı bugün bir karar almış, ithal et
getiriyor Bosna-Hersek’ten, 15 bin ton. Yani bu mübarek ramazan ayında, tam
Kurban Bayramı’na girerken, çiftçilerin, köylülerin tam yüzü gülecek zamanda,
hayvanını satıp üç beş kuruş parayı götürüp çoluk çocuğunun nafakasını alması
sırasında ithal et getirmesi hakikaten köylünün ve çiftçinin, üreticinin belini
kırıyor. Bununla ilgili geniş konuşmamı yarın Milliyetçi Hareket Partisinin
vereceği önerge üzerinde yapacağım ama şimdi torba yasaya geçiyorum.
Değerli arkadaşlar, torba yasada 28
Şubatla ilgili bir düzenleme var. Bu 28 Şubat mağdurlarıyla ilgili 3 defa
düzenleme yapmışlar, Sayın Bakanla da biraz önce görüştüm. Şimdi, burada, Sayın
Bakanım, 31 Mayıs 2008 tarihinde 5510 sayılı Yasa’yla Sosyal Sigortalar
Kurumunda, görüşülen geçici maddenin 44’üncü maddesinde 23/4/1999 ile 14/2/2005
tarihleri arasında tabi oldukları personel mevzuatına göre almış oldukları
disiplin cezalarının sonucunda mağdur olanların hakları verilmiş.
İkincisinde, yine üç ay içerisinde
müracaat edenlerin hakları verilmiş. Yine, 4/7/2012 tarihindeki torba yasada,
6353 sayılı torba kanunun 47’nci maddesinde aynı haklar, yine üç ay içerisinde
28 Şubatçılar müracaat ettikleri takdirde yine haklarından yararlanıyor. Sağ
olsun İzzet Çetin Bey bu konuda uzman olduğu için dün akşam oturduk konuştuk,
hakikaten bu doğru, tespit ettik. Bir de şimdi bu yasada yani 639 sıra sayılı
yasada üçüncü defa geliyor ama dahası var. Yani burada -kusura bakmayın-
iktidar partisi bir gol atmış. MHP, Halkların Demokratik Partisi ve bizi
sollamışlar, gol atmışlar hepimize. Niye gol atmışlar?
OKTAY VURAL (İzmir) – Ne golü ya?
MEHMET AKİF HAMZAÇEBİ (İstanbul) – Ne
golü?
ENSAR ÖĞÜT (Devamla) – Evet. Plan ve
Bütçe Komisyonunda bu kanun görüşülürken bu madde kabul edilmemiş. Doğru mu
İzzet Bey? Plan ve Bütçede bu görüşülürken “Hayır, 2 defa hak tanıdık.”
demişler. Şimdi, Allah aşkına, yani 28 Şubatçılardan başka… Efendim?
MEHMET AKİF HAMZAÇEBİ (İstanbul) – Faul
yapmışlar diyorum.
ENSAR ÖĞÜT (Devamla) – Evet, faul
yapıyorlar. Bize de burada oyun etmişler, korsan olarak getirmişler arkadaşlar.
Ben bunu ortaya çıkardım. Korsan olarak getirmişler, üçüncü defa. Yani tamam,
doğru; bir mağduriyeti giderelim, 28 Şubat mağduru varsa ama bunu 2 defa torba
yasayla geçirmişiz hem 2005’te hem 2012’de. Şimdi bir de 2014’te geliyor. Peki,
12 Eylül mağdurlarına da getirelim. Beş yıl sorgusuz sualsiz yatan Mehmet
Haberal Hocam dâhil, Ergenekon ve Balyoz davasından yatanların hakları ne
olacak? Seçilmiş olan KCK’liler var, diğer mağdurlar var. Arkadaşlar, bu
mağduriyet edebiyatını yapıyorsak o zaman tüm mağdurlara getirelim. Tüm
mağdurlara getirmediğimiz zaman, sadece 28 Şubatçılara getirdiğimiz zaman bu
kanun topal çıkar. 
Sayın Bakan, istirham ediyorum, bu önergemizi
kabul edin ve bu bütçede kabul edilmeyen maddeyi lütfen buradan çıkarın. Eğer
yapılacaksa, 12 Eylül mağdurları başta olmak üzere, Balyozcular, Ergenekoncular
dâhil diğer mağdurlara da getirin, hep beraber bunu geçirelim ve bütün Türkiye
rahatlasın diyor, hepinize saygılar sunuyorum. (CHP sıralarından alkışlar)
BAŞKAN – Teşekkür ederiz Sayın Öğüt.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte Olan 639 Sıra Sayılı Kanun
Tasarısı'nın, 5510 sayılı Kanuna geçici madde eklemeyi öngören 63'üncü
maddesine son fıkradan sonra gelmek üzere aşağıdaki fıkranın eklenmesini arz ve
teklif ederiz.
"Bu uygulama 28/02/1989 ile
28/02/1996 tarihlerini de kapsar."
Erol Dora
(Mardin) ve arkadaşları
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ AHMET
ARSLAN (Kars) – Katılmıyoruz Sayın Başkanım.
BAŞKAN – Hükûmet?
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Katılamıyoruz efendim.
BAŞKAN – Buyurunuz Sayın Dora.
EROL DORA (Mardin) – Sayın Başkan,
değerli milletvekilleri; 639 sıra sayılı İş Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 63’üncü
maddesi üzerine Halkların Demokratik Partisi adına söz almış bulunuyorum. Genel
Kurulu saygıyla selamlıyorum.
AK PARTİ iktidarının on iki yıllık
iktidarı süresince en fazla söz verilen ama buna paralel olarak en fazla mağdur
edilen kesimlerinin başında emekliler gelmektedir. Bu madde vesilesiyle
emeklilerin sorunlarını dillendirmemiz gerekmektedir.
AK PARTİ iktidarının seçim öncesi kozu
olarak ümitlendirdiği ve torba yasaya bağladığı bir emeklilik hikâyesiyle daha
karşı karşıyayız. Her seçim öncesi çıkarılan yasalarla ne yazık ki emeklilerin
haklarına köklü çözümler üretilememekte, bu sorunların çözümü için bir sonraki
seçim adres gösterilmektedir. Oysaki, AK PARTİ iktidarında, on yılını
tamamladığı dönemden doğru baktığımızda, emeklilerin en büyük sorunu olan
maaşın aşınması sorunu gün gibi ortadadır. Temmuz 2012 tarihinde SSK
emeklisinin maaşı 885 TL iken, Ocak 2013 tarihinde 37 TL’lik gibi geçim için
herhangi bir somut ilerleme yaratamayacak bir zamla 922 TL’ye çıkarılmıştır.
Aynı dönemde artan günlük tüketim malzeme fiyatlarına baktığımızda, SSK
emeklilerinin durumu açıkça ortaya çıkmaktadır. 
Aynı şekilde, BAĞ-KUR emeklileri
ömürlerini emek harcamakla geçirmiş ve emeklilik döneminde rahat edebilmek için
hep daha fazla çalışmıştır. AK PARTİ Hükûmeti aynı dönemde BAĞ-KUR emeklilerine
verdiği maaşı zamla beraber 717 TL’ye çıkarmıştır, verilen zam ise sadece 20 TL
olmuştur. Yine aynı dönemde memur emeklisine verilen zam sadece 33 TL idi. 
AK PARTİ iktidarı 10 seçim geçirmesine
ve her seçim öncesi emeklilere söz vermesine karşın maaş aşınmasına herhangi
bir çözüm bulamayarak emeklilere yönelik yaklaşımını açığa çıkarmaktadır.
Emeklilikte yaşa takılanların sorunlarına yönelik AK PARTİ iktidarının
çözümsüzlük üzerinden politikalar üretmesi de en net emeklilik anlayışını
göstermektedir. Emeklilikte yaşa takılanlar açlık grevi eylemine kadar
seslerini Hükûmete duyurmak istedi ancak AKP iktidarının toplumun bu kesimine
karşı, deyim yerindeyse, kulakları sağır konumuna geçti.
Bunun yanı sıra, bugün emeklilerin
geçinememe durumu açıkça ortadadır, emeklilerin talepleri ve yapılması
gerekenler ise net bir şekilde ortadadır. İlk olarak, emeklilerin sağlık
hizmetlerinden yararlanırken ödedikleri katkı paylarının alınmaması
gerekmektedir. Böylece hem emeklilerin giderlerinde azalma meydana gelecek hem
de sağlık politikalarında sosyal devlet ilkesinin gereği sağlanmış olacaktır. 
Emekli olan yurttaşlarımızın birçoğu
bugün geçim sıkıntısı yaşamaktadır. Bu sıkıntının giderilmesi için emekli
yurttaşlarımız yeniden iş gücünün içerisine girmek zorundadır. Emeklilerin
geçimini sağlayamayan sosyal haksızlık sistemi, çalışan emeklilerden kesintiler
yapmaktadır. Geçimini sağlayamadığımız emeklilerin maaşlarından kesilen sosyal
destek primi uygulamasının kaldırılması gerekmektedir. 
Birçok emekli
yurttaşımızın çocuklarının üniversitelerde okuduğundan hepimizin bilgisi
vardır. Emekli çocuklarına üniversitede okudukları sürece karşılıksız burs
verilmesi gerekmektedir. 
Sonuç
itibarıyla, firmalara ihale, devlet yardımı gibi uygulamaları gündemine alan
Hükûmetin emeklileri de gündemine alması gerektiğine inanıyor, tekrar hepinizi
saygıyla selamlıyorum. 
BAŞKAN –
Teşekkür ederiz Sayın Dora. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer önergeyi
okutuyorum: 
Türkiye Büyük Millet Meclisi
Başkanlığına
Görüşülmekte
olan 639 sıra sayılı İş Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile Manisa Milletvekili Erkan
Akçay'ın; Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Yozgat Milletvekili Sadir
Durmaz ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Kahramanmaraş Milletvekili Mesut Dedeoğlu ile Milliyetçi Hareket
Partisi Grup Başkanvekili İzmir Milletvekili Oktay Vural'ın; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Manisa Milletvekili Erkan Akçay ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın;
Tekirdağ Milletvekili Bülent Belen ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Atila Kaya ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kahramanmaraş
Milletvekili Mesut Dedeoğlu ve Milliyetçi Hareket Partisi Grup Başkanvekili
Mersin Milletvekili Mehmet Şandır'ın; Mersin Milletvekili Ali Öz ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; İstanbul Milletvekili Durmuşali Torlak ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Osmaniye Milletvekili Hasan
Hüseyin Türkoğlu ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Kastamonu Milliyetçi Hareket Partisi Grup
Başkanvekili İzmir Milletvekili Oktay Vural'ın; Kastamonu Milletvekili Emin
Çınar ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Mersin Milletvekili Mehmet Şandır ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Kütahya Milletvekili Alim Işık
ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Balıkesir Milletvekili Ahmet Duran Bulut ve Milliyetçi Hareket
Partisi Grup Başkanvekili Kayseri Milletvekili Yusuf Halaçoğlu'nun; Samsun
Milletvekili Cemalettin Şimşek'in; Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Manisa Milletvekili Erkan Akçay
ve Milliyetçi Hareket Partisi Grup Başkanvekili İzmir Milletvekili Oktay
Vural'ın Benzer Mahiyetteki Kanun Teklifleri ve Plan ve Bütçe Komisyonu Raporu
ile Türkiye Büyük Millet Meclisi Başkanlığı ve Plan ve Bütçe Komisyonu
Başkanlığı Tezkerelerinin (1/931, 2/115, 2/139, 2/195, 2/282, 2/297, 2/298, 2/324,
2/368, 2/399, 2/434, 2/439, 2/453, 2/524, 2/528, 2/555, 2/601, 2/640, 2/689,
2/691, 2/798, 2/885, 2/896, 2/944, 2/1019, 2/1063, 2/1103, 2/1131, 2/1156,
2/1200, 2/1202, 2/1203, 2/1217, 2/1222, 2/1227, 2/1236, 2/1242, 2/1245, 2/1248,
2/1258, 2/1260, 2/1301, 2/1302, 2/1345, 2/1350, 2/1364, 2/1372, 2/1383, 2/1414,
2/1422, 2/1426, 2/1431, 2/1437, 2/1442, 2/1488, 2/1496, 2/1498, 2/1506, 2/1514,
2/1516, 2/1525, 2/1540, 2/1595, 2/1652, 2/1655, 2/1657, 2/1677, 2/1688, 2/1716,
2/1747, 2/1765, 2/1775, 2/1794, 2/1797, 2/1799, 2/1808, 2/1837, 2/1869, 2/1899,
2/1906, 2/1924, 2/1932, 2/1938, 2/1954, 2/1957, 2/1963, 2/1983, 2/1997, 2/2000,
2/2032, 2/2041, 2/2051, 2/2056, 2/2057, 2/2065, 2/2069, 2/2083, 2/2146, 2/2156,
2/2158, 2/2176, 2/2178, 2/2186, 2/2187, 2/2190, 2/2191, 2/2192, 2/2198) 63 üncü
maddesinin aşağıdaki şekilde değiştirilmesini arz ve teklif ederiz. 
Erkan Akçay (Manisa) ve
arkadaşları 
MADDE 63- 5510 sayılı Kanuna aşağıdaki
geçici madde eklenmiştir.
GEÇİCİ MADDE 56- Geçici 44 üncü veya
geçici 51 inci madde kapsamında bulunanlardan öngörülen süre içinde başvuru
hakkını kullanmamış olanlar, bu maddenin yürürlüğe girdiği tarihten itibaren
Kuruma başvurmaları hâlinde, geçici 44 üncü madde hükümlerinden
yararlandırılır. 63 üncü maddesinin aşağıdaki şeklide değiştirilmesini arz ve
teklif ederiz.
Geçici 4 üncü
maddenin onyedinci fıkrası uyarınca borçlandırılarak borcun tamamını veya bir
kısmını ödeyenlerin ödemiş oldukları tutarların iadesini istemeleri halinde,
geçici 44 üncü madde kapsamında hesaplanan emeklilik keseneği ve kurum
karşılığı tutarlarının halen çalıştıkları veya kamu görevlisi olarak en son
çalışmış oldukları kamu idarelerine bildirilmesini takip eden altı ay
içerisinde Kuruma defaten ödenmesi, bu süre içinde ödenmezse gecikme zammı ile
birlikte ödenmesi halinde daha önce yatırmış oldukları tutarların kamu
idaresince yatırılan kısmı kendilerine faizsiz olarak iade edilir.
Geçici 4 üncü
maddenin onyedinci fıkrası, geçici 44 üncü maddesi, geçici 51 inci maddesi ve
bu madde kapsamında borçlandırılmak suretiyle hizmet olarak alınan süreler ile
söz konusu maddeler kapsamında belirtilen sürelerde diğer sigortalılık
statülerine tabi olarak uzun vadeli sigorta kollarına prim ödenen sürelerin
tamamı en son çalışmış oldukları unvana göre memuriyette geçmiş kabul edilerek
kazanılmış hak aylıklarının tespitinde değerlendirilir.
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ AHMET ARSLAN (Kars) – Katılmıyoruz Sayın Başkan.
BAŞKAN –
Hükûmet?
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Katılamıyoruz efendim.
BAŞKAN – Sayın
Uzunırmak, bir dakikanızı rica edebilir miyim, Sayın Hamzaçebi sisteme girmiş
ve bir açıklama talebinde bulunuyor.
Buyurunuz
efendim.
MEHMET AKİF
HAMZAÇEBİ (İstanbul) – Teşekkür ederim Sayın Başkan.
Değerli milletvekilleri,
63’üncü maddeyle ilgili olarak vermiş olduğumuz önerge üzerinde Ardahan
Milletvekilimiz Sayın Ensar Öğüt konuştu ve konuşma sonrasında önergemiz oya
sunuldu. sunulan önerge reddedildi. 
Maddeye ilişkin olarak görüşümüzü bir
kez daha açıklamak istiyorum. 63’üncü madde, “28 Şubat mağduru” olarak
isimlendirdiğimiz, 28 Şubat sonrası dönemde aldıkları disiplin cezaları
nedeniyle memuriyeti sona ermiş olanlara 2005 yılında çıkan bir kanunla geriye
dönme imkânı tanınmış olması nedeniyle, açıkta geçirdikleri süreleri borçlanma
imkânı getirmiştir. Biz bu düzenlemeyi kural olarak olumlu buluyoruz ancak
olumlu bulmadığımız, katılmadığımız konu şudur: Mağdur deyince sadece 28 Şubat
mağduru yoktur, darbe deyince sadece 28 Şubat mağduru yoktur; 12 Eylül mağduru
vardır, 12 Mart mağduru vardır. 28 Şubatı darbe olarak görüp 12 Mart ve 12
Eylülü darbe olarak görmeyip onların mağdurlarını darbe mağduru olarak görmeyen
anlayışı burada kınıyorum. AKP’nin bu maddedeki yanlışı budur. Bunu ifade etmek
istiyorum.
Teşekkür ederim. 
BAŞKAN – Teşekkür ederiz Sayın
Hamzaçebi. 
Sayın Uzunırmak, buyurunuz efendim.
(MHP sıralarından alkışlar)
ALİ UZUNIRMAK (Aydın) – Teşekkür
ediyorum Sayın Başkan.
“Bugünkü yönetimi başarılı mı,
başarısız mı, nasıl tanımlarsınız?” derlerse bana, ben derim ki: Mahir bir
Hükûmet. Hangi alanda mahir? Küçük sevaplarla büyük günahları kapatmakta çok
mahir. Bu her alanda böyle. Her gün o kadar beyin yıkama uygulanıyor ki basın
yayın yoluyla.
Rahmetli Necip Fazıl diyor ki:
“Bir kişiye dokuz, dokuz kişiye bir
pul.
Kurt yapmaz bu taksimi kuzulara şah
olsa.” 
Şimdi, ben Hükûmetin getirdiği bu
tasarıyla içeriğini bekleyen vatandaşlarımıza baktığımda, gariban vatandaşların
sayısı o kadar çok ama faydalanacakları miktar o kadar az ki -borçlarıyla
dâhil- ama iktidarın yandaşlarına o kadar çok büyük menfaatler sağlanıyor ve
iktidarın getirdiği birtakım idari yapılanmalarla iktidarı o kadar
güçlendiriyor ki faşizme giden yol açılıyor. Yani, baktığınız zaman ülkenin bir
yandan ekonomisi düzgün gidiyor; gerçi sıralamalarda düştük ama algı
yönetiminde Türkiye şaha kalktı. 
Değerli
milletvekilleri, eğer bu kadar düzgün giden bir ekonomi var idiyse, kaç defa
vergide, sigortada yapılandırma, vatandaşın borçlarında yapılandırmalar
yapıldı? Bu da bir adaletsizlik, bu da bir eşitsizlik. Vergisini dürüstçe
ödeyen, düzgün, zamanında ödeyen vatandaş enayi mi, aptal mı? Bir devlet
vatandaşına nasıl böyle bir muamele yapabilir ve bunu tekrarlayabilir
defalarca? Ve vatandaş bu konuda acaba neden bu Hükûmete diklenmez?
İşte, demin
söylediğim gibi, öyle politikalar, öyle beyin yıkamalar uygulanıyor ki,
kandırarak inandırmak başarıyla yürütülüyor. Vatandaş kandırılıyor.
AHMET YENİ
(Samsun) – Milleti aptal mı zannediyorsun?
ALİ UZUNIRMAK
(Devamla) – Sen de kandırılıyorsun, kandırılmasan böyle davranmazsın.
AHMET YENİ
(Samsun) – Millete inanacaksın, millete.
ALİ UZUNIRMAK
(Devamla) – Şimdi “Başbakana dokunmak.” ibadettir diyen, bu partide
milletvekili.
AHMET YENİ
(Samsun) – Millet inanmıyor size.
ALİ UZUNIRMAK
(Devamla) – “Allah’ın her türlü vasfını üstünde taşıyor Başbakan.” diyen, bu
partide milletvekili.
AHMET YENİ
(Samsun) – Millet sizden çok daha akıllı.
ALİ UZUNIRMAK
(Devamla) – “Hazreti Peygamber Mekke’nin fethinde hata yaptı.” diyen, bu
partinin bakanı. “Rahmetimiz gazabımızdan büyüktür.” diyen, ayeti kendine mal
eden, bu ülkenin Başbakanı. “Bakara makara, atıyoruz, dalgayı geçiyoruz.”
diyen, bu Hükûmetin bakanlığını yaptı.
AHMET YENİ
(Samsun) – Geç, geç.
ALİ UZUNIRMAK
(Devamla) – Değerli milletvekilleri, bugün halkta bir kanaat var, inin
vatandaşın içine görün: “Yahu, çalıyorlar ama iş de yapıyorlar.” diyorlar.
RECEP ÖZEL
(Isparta) – Hiç de öyle bir şey demiyorlar.
AHMET YENİ
(Samsun) – O sizin ihtirasınız.
ALİ UZUNIRMAK
(Devamla) – Şimdi, inin vatandaşa bakın “Çalıyorlar ama iş de görüyorlar.”
diyorlar. 
Değerli
milletvekilleri, bu Müslümanlığın neresinde var? Böyle bir devlet yönetimi,
böyle bir devlet yönetimi nerede var?
Sayın Başbakan
cumhurbaşkanlığı adaylığını açıklamasındaki konuşmasına “Mülk Allah’ındır.”
ayetiyle başladı. Değerli milletvekilleri, elbette ki, eğer, mülk Allah’ın ise…
RECEP ÖZEL (Isparta) – “Eğer, mülk
Allah’ın ise” ne? Zaten Allah’ın.
ALİ UZUNIRMAK (Devamla) – Ki, o ayetle
başlanılan, o inançla başlanılan bir konuşmada… Sayın Başbakanın bugüne kadarki
çelişkilerini yazsanız inanın ki roman olur ve her gün okumaktan hiç
bıkmazsanız.
AHMET YENİ (Samsun) – Millet anlıyor
millet.
ALİ UZUNIRMAK (Devamla) – Bakın, eğer
“Mülk Allah’ındır.” ayetiyle konuşmaya başlanıyorsa, getirdiğin devlet
yöneticilerini ihsan olarak görmezsin, adaleti tecelli ettiren birisi olarak
görürsün, dolayısıyla kimsenin başına kakmazsın, sanki bir ihsanmış gibi…
Devleti demek ki ihsanla yönetiyor Sayın Başbakan, devleti yönetirken liyakat
esasına göre bu kadroları tanzim etmiyor, yönetmiyor, kendisine teslim olan
veya teslim olmayan… Dolayısıyla, buradan bir demokrasi çıkmaz, buradan sağlam
bir inanç da çıkmaz ama sadece ve sadece ne çıkar? İstismar eden, dini, inancı,
her şeyi kandırmada, âdeta... Çok tartışma meydana getirecek bir sözü söylüyorum:
Bugün o hâle gelmiştir ki Türkiye, bir zaman gelecek, bu istismarlardan dolayı
samimi Müslümanlar -bu istismarlar ortaya çıktığında- “Biz o Müslümanlardan
değiliz.” diye kendini tanımlayacaktır. Âdeta o noktaya gelmiştir ki Marks’ın
dediği…
(Mikrofon otomatik cihaz tarafından
kapatıldı)
ALİ UZUNIRMAK (Devamla) - …”Din
afyondur.” noktasına getirmişsiniz İslamiyet’i, o noktada kullanıyorsunuz.
Teşekkür ederim. (MHP sıralarından
alkışlar) 
BAŞKAN - Teşekkür ederiz Sayın
Uzunırmak.
MUSTAFA ELİTAŞ (Kayseri) – Sayın
Başkan…
BAŞKAN – Buyurunuz Sayın Elitaş.
MUSTAFA ELİTAŞ (Kayseri) – Sayın
milletvekili konuşmasının ne tarafını düzgün ifade edecek bilmiyorum ama
“Çalıyorlar ama bunlar da “çalışıyorlar.” diye bir şey söyledi, AK PARTİ
milletvekillerini, iktidarını çalıyorlar şeklinde itham etti.
BAŞKAN – Buyurunuz Sayın Elitaş. (AK
PARTİ sıralarından alkışlar) 
ALİ UZUNIRMAK (Aydın) – Ben halktaki
kanaati söyledim.
VIII.-
SATAŞMALARA İLİŞKİN KONUŞMALAR (Devam)
10.-
Kayseri Milletvekili Mustafa Elitaş’ın, Aydın Milletvekili Ali Uzunırmak’ın 639
sıra sayılı Kanun Tasarısı’nın 63’üncü maddesiyle ilgili önerge üzerinde
yaptığı konuşması sırasında Adalet ve Kalkınma Partisine sataşması nedeniyle
konuşması
MUSTAFA ELİTAŞ (Kayseri) – Mübarek gün, bu saatlerde insanın aklının,
beyninin biraz kabız olduğu bir döneme rastlayabiliriz. (AK PARTİ sıralarından
alkışlar) Çünkü şu saatlerde böyle şeyleri, meseleleri gündeme getirmek,
söyleyebilmek hakikaten zor ama yani “Halk şöyle ifade ediyor, böyle söylüyor.”
diye, burada “Hepiniz hırsızsınız, çalıyorsunuz.” diye bir ithamda bulunmak
özellikle bu mübarek günde ve ayetlerle başlayarak, “Eğer mülk Allah’ınsa…”
diye başlayıp sonradan düzelterek… Dil sürçmesi de olabilir bu süreçte, onun
için burada dikkatli konuşmak gerekir.
ALİ UZUNIRMAK (Aydın) – Yo, benim dilim
falan sürçmedi. Elitaş, dilim hiç sürçmedi.
MUSTAFA ELİTAŞ (Devamla) – Dilin
sürçtü, okursan bakarsın. 
Bak, 57’nci Hükûmet döneminde Apo
yakalandı.
ALİ UZUNIRMAK (Aydın) – Ya, boşver sen
57’nci Hükûmeti, ne yapacaksın?
MUSTAFA ELİTAŞ (Devamla) – Sen
söyledin. 
Ecevit’e getirdiler, teslim ettiler,
verdiler.
ALİ UZUNIRMAK (Aydın) – 57’nci
Hükûmette yakalanmadı.
MUSTAFA ELİTAŞ (Devamla) – 56’ncı
Hükûmette yakalandı, 57’nci Hükûmete gelirken dediler ki: “Karaoğlan bunu yakaladı,
MHP’liler de erkektir, bunu asar.” dediler ama ürkek çıktınız, mesele bu.
ALİ UZUNIRMAK (Aydın) – Yok ya! Allah
Allah!
OKTAY VURAL (İzmir) - İstersen erkek
çıktığını göstersin sana!
ALİ UZUNIRMAK (Aydın) – Şimdi Faruk
Çelik’e soracağım ben.
MUSTAFA ELİTAŞ (Devamla) – Faruk Bey de
bilir onu.
ALİ UZUNIRMAK (Aydın) – Sen acemi
olduğun için, o zamanı yaşamadığın için bilmezsin.
MUSTAFA ELİTAŞ (Devamla) – Fazilet
Partisi döneminde, siz bilirsiniz bunun şeyinden. “Bunlar erkektir, bunu
yakalarlar.” dedi. Sen kalktın dedin ki: “Bunu böyle böyle yapıyorsun.” O
Hükûmetin, 57’nci Hükûmetin 2 bakanı var. O bakan arkadaşlar 57’nci Hükümetle
ilgili bir mesele olduğunda sürekli olarak buraya gelirler, “57’nci Hükûmet
şöyle söylemiştir, biz bunu savunuyoruz.” derler. Bakın, siz…
ALİ UZUNIRMAK (Aydın) – Sen yoktun,
“gelirler” falanı boşver, ne yapacaksın o zaman? Ben buradaydım o zaman.
MUSTAFA ELİTAŞ (Devamla) – Sen de
buradaydın.
ALİ UZUNIRMAK (Aydın) – Buradaydım ben.
MUSTAFA ELİTAŞ (Devamla) – Rahmetli
Mehmet Gül kalksa, Adalet Komisyonun duvarlarının dili olsa, idamın
kaldırılmasıyla ilgili yedi saatlik konuşmayı, Sayın Bahçeli Mehmet Gül’ü ikna
etme konusunda harcadığı zamanı anlatsa.
FARUK BAL (Konya) – O koltuğun da dili
olsa, Başbakan Erdoğan…
MUSTAFA ELİTAŞ (Devamla) – Yalanla
olmaz bu iş.
FARUK BAL (Konya) – …idamın
kaldırılması için oy veren…
ALİ UZUNIRMAK (Aydın) – Doğruyu söyle!
MUSTAFA ELİTAŞ (Devamla) – Siz o zaman
iktidarda kalmak için niye durdunuz?
(Mikrofon otomatik cihaz tarafından
kapatıldı) 
ALİ UZUNIRMAK (Aydın) – Oylar burada,
kullanılan oylar burada.
MUSTAFA ELİTAŞ (Devamla) – Koltuk çok
mu rahat geldi? Niye iktidardan istifa etmediniz, niye koalisyonu terk
etmediniz? 
Hepinizi saygıyla selamlıyorum.
BAŞKAN – Teşekkür ederiz. (AK PARTİ
sıralarından alkışlar) 
ALİ UZUNIRMAK (Aydın) – Sayın Başkan…
BAŞKAN – Buyurunuz Sayın Uzunırmak.
ALİ UZUNIRMAK (Aydın) – Bir
milletvekiline hiç yakışmayacak nitelikte, beyin kabızlığıyla falan sataşmada
bulundu sayın milletvekili, ben düzeltmek istiyorum. 
OKTAY VURAL (İzmir) – Bir de ishal
olmuş herhâlde. Biraz ishal olmuş.
MUSTAFA ELİTAŞ (Devamla) – Bazılarının
ağzı ishal, beyinleri kabız olmuş. 
OKTAY VURAL (İzmir) – Beyni ishal,
akmış beyni!
BAŞKAN – Buyurunuz Sayın Uzunırmak.
11.- Aydın
Milletvekili Ali Uzunırmak’ın, Kayseri Milletvekili Mustafa Elitaş’ın sataşma
nedeniyle yaptığı konuşması sırasında şahsına sataşması nedeniyle konuşması
ALİ UZUNIRMAK (Aydın) – Şimdi, cam
köşkte oturan başkasının penceresini taşlamayacak. 
Sayın Bakan, idamın kalkmasıyla ilgili
“evet” oyu verdin mi vermedin mi? Oylar burada, oylar burada! 
OKTAY VURAL (İzmir) – Ya, hırsızlıktan,
yolsuzluktan hesap versinler, boşver.
ALİ UZUNIRMAK (Devamla) – AKP, 44
milletvekiliyle idamın kalkmasına “evet” dedi. 
MUSTAFA ELİTAŞ (Kayseri) – Sen Hükûmetsin,
Hükûmet. 
ALİ UZUNIRMAK (Devamla) – Bir şeye
açıklık getirelim Sayın Elitaş. Ben 21’inci Dönemde de milletvekiliydim ve
buradaydım, ben buradayım. 
BÜNYAMİN ÖZBEK (Bayburt) – Nasıl
sıkılmadan konuşuyorsun, ben anlamadım!
ALİ UZUNIRMAK (Devamla) – İdamın
kalkmasıyla ilgili, AKP Grubunun hepsi “evet” oyu verdi; Başbakanın demeci
burada.
MUSTAFA ELİTAŞ (Kayseri) – Hükûmet
miydin, değil miydin? Hükûmet oraya oturmazsa o kanun konuşulmaz.
ALİ UZUNIRMAK (Devamla) – Hükûmetin
üçte 1 ortağıydık. Bir dakika… Hükûmetin üçte 1 ortağıydık. Meselenin, idamın
kalkmasıyla ilgili kanunun Mecliste görüşülmesi için atılan imza, idamın
kalkmasına “evet” oyu vermek anlamına gelmez, “evet” oyu anlamına gelmez.
MUSTAFA ELİTAŞ (Kayseri) – Sayın
Uzunırmak, Hükûmet oraya oturmazsa kanun görüşülmez.
ALİ UZUNIRMAK (Devamla) – Yasa
tasarısının Meclise sevkine “evet” oyu vermek, tasarının Meclise sevkini
imzalamış olmak, milletvekillerinin Türkiye Büyük Millet Meclisinde verdiği
“hayır” oyunu görmezlikten gelmek kıvırmaktır, yalanı âdeta su yapıp içmektir.
MUSTAFA ELİTAŞ (Kayseri) – Oraya
oturmazsa o kanun görüşülmez.
ALİ UZUNIRMAK (Devamla) – Onun için,
oylar burada; kullananlar, kullanmayanlar, ne oy kullanmış burada, idamın
kalkmasıyla ilgili.
BÜNYAMİN ÖZBEK (Bayburt) – Peki,
milletin oyu nerede? Sandık dışında.
ALİ UZUNIRMAK (Devamla) – Beyin
kabızlığına gelince, biz Allah’a çok şükür her şeyiyle, imanıyla, inancıyla,
davranışıyla, geleceğe bakışıyla Türk milletini ve Türk milliyetçiliğini
özümsemiş, davranışlarından hiç endişesi olmayan birisiyiz ama siz o
hastalıkları geçiriyorsunuz ki başkalarının da o hastalıkları geçirdiğini
zannediyor olabilirsiniz. Dolayısıyla, böyle bir tespitte bulunmak, elbette ki
başından geçmiş bir şey olmasını gerektirir. Başınızdan geçirmiş olduğunuz için
o travmaları yaşamayın, bizim iktidarımızda yaşamayacaksınız, hiç merak
etmeyin.
Teşekkür ediyorum.
BÜNYAMİN ÖZBEK (Bayburt) – Sizin
iktidar olma şansınız yok. Millet dibe vurdu sizi!
BAŞKAN – Teşekkür ederiz Sayın
Uzunırmak. 
MEHMET AKİF HAMZAÇEBİ (İstanbul) –
Karar yeter sayısı…
BAŞKAN – Karar yeter sayısı arayacağım.
IX.- KANUN
TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun
Tasarı ve Teklifleri (Devam)
4- İş Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile Ankara Milletvekili İzzet Çetin ve 13
Milletvekilinin; Ankara Milletvekili İzzet Çetin'in; İstanbul Milletvekili
Ferit Mevlüt Aslanoğlu'nun; Yozgat Milletvekili Sadir Durmaz ve Milliyetçi
Hareket Partisi Grup Başkanvekili İzmir Milletvekili Oktay Vural'ın; İstanbul
Milletvekili Abdullah Levent Tüzel'in; Bingöl Milletvekili İdris Baluken'in;
Bursa Milletvekili Sena Kaleli ve 5 Milletvekilinin; Ankara Milletvekili İzzet
Çetin'in; Tekirdağ Milletvekili Candan Yüceer ve 3 Milletvekilinin;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural'ın; Kırklareli Milletvekili Mehmet
Siyam Kesimoğlu ve 4 Milletvekilinin; Mersin Milletvekili Aytuğ Atıcı'nın; Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Adana Milletvekili Turgay Develi'nin; İzmir
Milletvekili Musa Çam'ın; Bartın Milletvekili Muhammet Rıza Yalçınkaya'nın;
İstanbul Milletvekilleri Mahmut Tanal ve Binnaz Toprak'ın; İstanbul
Milletvekili Mahmut Tanal'ın; İstanbul Milletvekilleri Mahmut Tanal ve Gürsel
Tekin'in; İstanbul Milletvekili Celal Dinçer'in; Manisa Milletvekili Erkan
Akçay'ın; Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Muğla Milletvekili Nurettin
Demir'in; Ankara Milletvekili Levent Gök'ün; Manisa Milletvekili Erkan Akçay ve
Milliyetçi Hareket Partisi Grup Başkanvekili Mersin Milletvekili Mehmet Şandır'ın;
İstanbul Milletvekili Ali Özgündüz'ün; Tekirdağ Milletvekili Bülent Belen ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; Ankara Milletvekili İzzet Çetin'in; İstanbul Milletvekilleri Aydın
Ağan Ayaydın ve Ercan Cengiz'in; Kars Milletvekili Mülkiye Birtane'nin; Manisa
Milletvekili Erkan Akçay ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; Ankara Milletvekili İzzet
Çetin'in; Zonguldak Milletvekili Ali İhsan Köktürk'ün; İstanbul Milletvekili
Mustafa Sezgin Tanrıkulu'nun; İstanbul Milletvekili Mahmut Tanal'ın; İstanbul
Milletvekili Mahmut Tanal'ın; İstanbul Milletvekili Atila Kaya ve Milliyetçi
Hareket Partisi Grup Başkanvekili İzmir Milletvekili Oktay Vural ile 2
Milletvekilinin; Barış ve Demokrasi Partisi Grup Başkanvekili Iğdır
Milletvekili Pervin Buldan'ın; Burdur Milletvekili Ramazan Kerim Özkan'ın;
Hatay Milletvekili Mevlüt Dudu'nun; Hatay Milletvekili Mevlüt Dudu'nun; Ankara
Milletvekili Levent Gök'ün; Ankara Milletvekili Levent Gök'ün; Kahramanmaraş
Milletvekili Mesut Dedeoğlu ve Milliyetçi Hareket Partisi Grup Başkanvekili
Mersin Milletvekili Mehmet Şandır ve 1 Milletvekilinin; Mersin Milletvekili Ali
Öz ve Milliyetçi Hareket Partisi Grup Başkanvekili Mersin Milletvekili Mehmet
Şandır ile 1 Milletvekilinin; Balıkesir Milletvekili Ayşe Nedret Akova'nın;
Mersin Milletvekili Ali Öz ve Milliyetçi Hareket Partisi Grup Başkanvekili
Mersin Milletvekili Mehmet Şandır'ın; İstanbul Milletvekili Durmuşali Torlak ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 1 Milletvekilinin; İzmir Milletvekili Musa Çam'ın; Hatay Milletvekili Adnan
Şefik Çirkin'in; Manisa Milletvekili Sakine Öz'ün; Diyarbakır Milletvekili
Emine Ayna'nın; İstanbul Milletvekilleri Gürsel Tekin ve Mahmut Tanal'ın;
Erzincan Milletvekili Muharrem Işık'ın; İstanbul Milletvekili Abdullah Levent
Tüzel'in; İstanbul Milletvekili Abdullah Levent Tüzel'in; Kocaeli Milletvekili
Haydar Akar'ın; Cumhuriyet Halk Partisi Grup Başkanvekili İstanbul Milletvekili
Mehmet Akif Hamzaçebi ve İstanbul Milletvekili Ferit Mevlüt Aslanoğlu'nun;
İzmir Milletvekili Rahmi Aşkın Türeli'nin; Manisa Milletvekili Özgür Özel'in;
İzmir Milletvekili Rahmi Aşkın Türeli'nin; Batman Milletvekili Ayla Akat
Ata'nın; Bursa Milletvekili Sena Kaleli'nin; Mersin Milletvekili Ali Öz ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 1 Milletvekilinin; Osmaniye Milletvekili Hasan Hüseyin Türkoğlu ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 3 Milletvekilinin; Diyarbakır Milletvekili Altan Tan'ın; İzmir Milletvekili
Rahmi Aşkın Türeli'nin; İzmir Milletvekili Hülya Güven ve 34 Milletvekilinin;
İstanbul Milletvekili Sebahat Tuncel'in; Balıkesir Milletvekili Namık
Havutça'nın; Trabzon Milletvekili Mehmet Volkan Canalioğlu'nun; Trabzon
Milletvekili Mehmet Volkan Canalioğlu'nun; Kastamonu Milletvekili Emin Çınar ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Kastamonu Milletvekili Emin Çınar ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Bursa Milletvekili Sena
Kaleli'nin; İstanbul Milletvekili Mahmut Tanal'ın; Trabzon Milletvekili Mehmet
Volkan Canalioğlu'nun; Mersin Milletvekili Mehmet Şandır ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kütahya
Milletvekili Alim Işık ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Balıkesir Milletvekili Ahmet Duran Bulut ve
Milliyetçi Hareket Partisi Grup Başkanvekili Kayseri Milletvekili Yusuf
Halaçoğlu ile 20 Milletvekilinin; Trabzon Milletvekili Mehmet Volkan
Canalioğlu'nun; Barış ve Demokrasi Partisi Grup Başkanvekili Bingöl
Milletvekili İdris Baluken'in; İstanbul Milletvekili Süleyman Çelebi'nin;
Tekirdağ Milletvekili Candan Yüceer'in; Samsun Milletvekili Cemalettin
Şimşek'in; Balıkesir Milletvekili Ayşe Nedret Akova'nın; İzmir Milletvekili
Rahmi Aşkın Türeli'nin; İzmir Milletvekili Rahmi Aşkın Türeli'nin; Balıkesir
Milletvekili Ayşe Nedret Akova'nın; İstanbul Milletvekili Abdullah Levent
Tüzel'in; İzmir Milletvekili Aytun Çıray'ın; Balıkesir Milletvekili Ayşe Nedret
Akova'nın; Konya Milletvekili Mustafa Kalaycı ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Balıkesir Milletvekili Ayşe Nedret Akova'nın; Balıkesir
Milletvekili Ayşe Nedret Akova'nın; Ankara Milletvekili İzzet Çetin'in; Manisa
Milletvekili Hasan Ören'in; Çanakkale Milletvekili Mustafa Serdar Soydan'ın;
Manisa Milletvekili Hasan Ören'in; Manisa Milletvekili Özgür Özel'in; Bursa
Milletvekilleri Hüseyin Şahin ve Önder Matlı ile 8 Milletvekilinin; İzmir Milletvekili
Aytun Çıray'ın; Manisa Milletvekili Hasan Ören’in; Denizli Milletvekili Mehmet
Yüksel ve Çorum Milletvekili Cahit Bağcı ile 37 Milletvekilinin; Manisa
Milletvekili Erkan Akçay ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Manisa Milletvekili Sakine Öz'ün; Cumhuriyet Halk
Partisi Grup Başkanvekili İstanbul Milletvekili Mehmet Akif Hamzaçebi'nin
Benzer Mahiyetteki Kanun Teklifleri ve Plan ve Bütçe Komisyonu Raporu ile
Türkiye Büyük Millet Meclisi Başkanlığı ve Plan ve Bütçe Komisyonu Başkanlığı
Tezkereleri (1/931, 2/115, 2/139, 2/158, 2/195, 2/282, 2/297, 2/298, 2/324,
2/368, 2/399, 2/434, 2/439, 2/453, 2/524, 2/528, 2/555, 2/601, 2/640, 2/689,
2/691, 2/798, 2/885, 2/896, 2/944, 2/1019, 2/1063, 2/1103, 2/1131, 2/1156,
2/1200, 2/1202, 2/1203, 2/1217, 2/1222, 2/1227, 2/1236, 2/1242, 2/1245, 2/1248,
2/1258, 2/1260, 2/1301, 2/1302, 2/1345, 2/1350, 2/1364, 2/1372, 2/1383, 2/1414,
2/1422, 2/1426, 2/1431, 2/1437, 2/1442, 2/1488, 2/1496, 2/1498, 2/1506, 2/1514,
2/1516, 2/1525, 2/1540, 2/1595, 2/1652, 2/1655, 2/1657, 2/1677, 2/1688, 2/1716,
2/1747, 2/1765, 2/1775, 2/1794, 2/1797, 2/1799, 2/1808, 2/1837, 2/1869, 2/1899,
2/1906, 2/1924, 2/1932, 2/1938, 2/1954, 2/1957, 2/1963, 2/1983, 2/1997, 2/2000,
2/2032, 2/2041, 2/2051, 2/2056, 2/2057, 2/2065, 2/2069, 2/2083, 2/2146, 2/2156,
2/2158, 2/2176, 2/2178, 2/2186, 2/2187, 2/2190, 2/2191, 2/2192, 2/2198) (S.
Sayısı: 639) (Devam)
BAŞKAN – Önergeyi oylarınıza sunuyorum: Kabul edenler… Kabul etmeyenler…
Yok, görünmüyor.(AK PARTİ sıralarından
“var, var” sesleri)
Elektronik
yapıyoruz oylamayı.
Bir dakika süre
veriyorum.
(Elektronik
cihazla oylama yapıldı)
BAŞKAN - Karar yeter sayısı vardır,
önerge reddolunmuştur. 
63’üncü maddeyi oylarınıza sunuyorum:
Kabul edenler… Kabul etmeyenler… 63’üncü madde kabul edilmiştir.
64’üncü madde üzerinde üç önerge
vardır, okutuyorum: 
Türkiye Büyük
Millet Meclisi Başkanlığına
Görüşülmekte olan 639 Sıra Sayılı Kanun
Tasarısı'nın, 5510 sayılı Kanuna geçici madde eklenmesini öngören 64'üncü
maddesindeki "altı ay" ibaresinin "bir yıl" ibaresi ile
değiştirilmesini arz ve teklif ederiz.
 İdris Baluken Erol
Dora Nazmi Gür
 Bingöl Mardin Van
  İbrahim Ayhan 
Sebahat Tuncel
  Şanlıurfa 
İstanbul
Türkiye Büyük
Millet Meclisi Başkanlığına
Görüşülmekte olan 639 sıra sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Manisa Milletvekili Erkan Akçay'ın; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Yozgat Milletvekili Sadir Durmaz ve Milliyetçi
Hareket Partisi Grup Başkanvekili İzmir Milletvekili Oktay Vural'ın;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Manisa Milletvekili Erkan Akçay ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Manisa Milletvekili Erkan Akçay ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın;
İstanbul Milletvekili İstanbul Milletvekili Atila Kaya ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kahramanmaraş
Milletvekili Mesut Dedeoğlu ve Milliyetçi Hareket Partisi Grup Başkanvekili
Mersin Milletvekili Mehmet Şandır'ın; Mersin Milletvekili Ali Öz ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; İstanbul Milletvekili Durmuşali Torlak ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Osmaniye Milletvekili Hasan
Hüseyin Türkoğlu ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Kastamonu Milletvekili Emin Çınar ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Mersin Milletvekili Mehmet Şandır ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Kütahya
Milletvekili Alim Işık ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Balıkesir Milletvekili Ahmet Duran Bulut ve
Milliyetçi Hareket Partisi Grup Başkanvekili Kayseri Milletvekili Yusuf
Halaçoğlu'nun; Samsun Milletvekili Cemalettin Şimşek'in; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Konya Milletvekili Mustafa Kalaycı ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Manisa
Milletvekili Erkan Akçay ve Milliyetçi Hareket Partisi Grup Başkanvekili İzmir
Milletvekili Oktay Vural'ın Benzer Mahiyetteki Kanun Teklifleri ve Plan ve
Bütçe Komisyonu Raporu ile Türkiye Büyük Millet Meclisi Başkanlığı ve Plan ve Bütçe
Komisyonu Başkanlığı Tezkerelerinin (1/931, 2/115, 2/139, 2/195, 2/282, 2/297,
2/298, 2/324, 2/368, 2/399, 2/434, 2/439, 2/453, 2/524, 2/528, 2/555, 2/601,
2/640, 2/689, 2/691, 2/798, 2/885, 2/896, 2/944, 2/1019, 2/1063, 2/1103,
2/1131, 2/1156, 2/1200, 2/1202, 2/1203, 2/1217, 2/1222, 2/1227, 2/1236, 2/1242,
2/1245, 2/1248, 2/1258, 2/1260, 2/1301, 2/1302, 2/1345, 2/1350, 2/1364, 2/1372,
2/1383, 2/1414, 2/1422, 2/1426, 2/1431, 2/1437, 2/1442, 2/1488, 2/1496, 2/1498,
2/1506, 2/1514, 2/1516, 2/1525, 2/1540, 2/1595, 2/1652, 2/1655, 2/1657, 2/1677,
2/1688, 2/1716, 2/1747, 2/1765, 2/1775, 2/1794, 2/1797, 2/1799, 2/1808, 2/1837,
2/1869, 2/1899, 2/1906, 2/1924, 2/1932, 2/1938, 2/1954, 2/1957, 2/1963, 2/1983,
2/1997, 2/2000, 2/2032, 2/2041, 2/2051, 2/2056, 2/2057, 2/2065, 2/2069, 2/2083,
2/2146, 2/2156, 2/2158, 2/2176, 2/2178, 2/2186, 2/2187, 2/2190, 2/2191, 2/2192,
2/2198) 64 üncü maddesinin aşağıdaki şeklide değiştirilmesini arz ve teklif
ederiz.
 Erkan Akçay Mustafa
Kalayca Alim Işık
 Manisa Konya Kütahya
 Yusuf Halaçoğlu Mesut
Dedeoğlu 
 Kayseri Kahramanmaraş

MADDE 64 - 5510 sayılı Kanuna aşağıdaki
geçici madde eklenmiştir. 
GEÇİCİ MADDE 57 - 8 inci maddenin
üçüncü fıkrasında ve 9 uncu maddenin birinci fıkrasının (b) bendinde
belirtilenler için 9 uncu maddenin üçüncü fıkrasında belirtilen yükümlülükler
ile 11 inci maddenin üçüncü ve altıncı fıkrasında belirtilen yükümlülüklerden
bu maddenin yürürlük tarihinden itibaren altı ay içerisinde yerine getirilmiş
olanlar, kanuni süresinde yerine getirilmiş sayılır ve idari para cezası
uygulanmaz. Bu yükümlülükler için daha önce uygulanan idari para cezaları,
kesinleşip kesinleşmediğine bakılmaksızın terkin edilir, ancak tahsil edilmiş
tutarlar red ve iade veya mahsup edilmez.
5 inci maddenin birinci fıkrasının (e)
bendi kapsamındaki sigortalılar hakkında bu Kanun gereğince verilmesi gereken
bildirge ve belgeler, bu maddenin yürürlük tarihinden itibaren altı ay
içerisinde verilmesi halinde kanuni süresinde verilmiş sayılır. Bu
yükümlülükler için daha önce uygulanan idari para cezaları, kesinleşip
kesinleşmediğine bakılmaksızın terkin edilir, ancak tahsil edilmiş tutarlar red
ve iade veya mahsup edilmez.
Bu maddenin uygulanmasına ilişkin usul
ve esaslar Kurum tarafından belirlenir.
Türkiye Büyük Millet Meclisi
Başkanlığına
Görüşülmekte olan 639 Sıra Sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve Milliyetçi Hareket Partisi
Grup Başkanvekili İzmir Milletvekili Oktay Vural'ın; İstanbul Milletvekili
Abdullah Levent Tüzel'in; Bingöl Milletvekili İdris Baluken'in; Bursa
Milletvekili Sena Kaleli ve 5 Milletvekilinin; Kahramanmaraş Milletvekili Mesut
Dedeoğlu ile Milliyetçi Hareket Partisi Grup Başkanvekili İzmir Milletvekili
Oktay Vural'ın; Kırklareli Milletvekili Mehmet Siyam Kesimoğlu ve 4
Milletvekilinin; Mersin Milletvekili Aytuğ Atıcı'nın; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Adana Milletvekili Turgay Develi'nin; İzmir
Milletvekili Musa Çam'ın; Bartın Milletvekili Muhammet Rıza Yalçınkaya'nın;
İstanbul Milletvekilleri Mahmut Tanal ve Binnaz Toprak’ın; İstanbul
Milletvekili Mahmut Tanal'ın; İstanbul Milletvekilleri Mahmut Tanal ve Gürsel
Tekin'in; İstanbul Milletvekili Celal Dinçer'in; Manisa Milletvekili Erkan
Akçay'ın; Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Manisa Milletvekili Erkan Akçay
ve Milliyetçi Hareket Partisi Grup Başkanvekili Mersin Milletvekili Mehmet
Şandır'ın; İstanbul Milletvekili Ali Özgündüz'ün; Tekirdağ Milletvekili Bülent
Belen ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; Ankara Milletvekili İzzet Çetin'in; İstanbul Milletvekilleri
Aydın Ağan Ayaydın ve Ercan Cengiz'in; Kars Milletvekili Mülkiye Birtane'nin;
Manisa Milletvekili Erkan Akçay ve Milliyetçi Hareket Partisi Grup Başkanvekili
Mersin Milletvekili Mehmet Şandır ile 1 Milletvekilinin; Ankara Milletvekili
İzzet Çetin'in; Zonguldak Milletvekili Ali İhsan Köktürk'ün; İstanbul
Milletvekili Mustafa Sezgin Tanrıkulu'nun; İstanbul Milletvekili Mahmut
Tanal'ın; İstanbul Milletvekili Mahmut Tanal'ın; İstanbul Milletvekili Atila
Kaya ve Milliyetçi Hareket Partisi Grup Başkanvekili İzmir Milletvekili Oktay
Vural ile 2 Milletvekilinin; Barış ve Demokrasi Partisi Grup Başkanvekili Iğdır
Milletvekili Pervin Buldan'ın; Burdur Milletvekili Ramazan Kerim Özkan'ın;
Hatay Milletvekili Mevlüt Dudu'nun; Ankara Milletvekili Levent Gök'ün; Ankara
Milletvekili Levent Gök'ün; Kahramanmaraş Milletvekili Mesut Dedeoğlu ve
Milliyetçi Hareket Partisi Grup Başkanvekili Mersin Milletvekili Mehmet Şandır
ve 1 Milletvekilinin; Mersin Milletvekili Ali Öz ve Milliyetçi Hareket Partisi
Grup Başkanvekili Mersin Milletvekili Mehmet Şandır ile 1 Milletvekilinin;
Balıkesir Milletvekili Ayşe Nedret Akova'nın; Mersin Milletvekili Ali Öz ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; İstanbul Milletvekili Durmuşali Torlak ve Milliyetçi Hareket Partisi
Grup Başkanvekili Mersin Milletvekili Mehmet Şandır ile 1 Milletvekilinin; İzmir
Milletvekili Musa Çam'ın; Hatay Milletvekili Adnan Şefik Çirkin'in; Manisa
Milletvekili Sakine Öz'ün; Diyarbakır Milletvekili Emine Ayna'nın; İstanbul
Milletvekilleri Gürsel Tekin ve Mahmut Tanal'ın; Erzincan Milletvekili Muharrem
Işık'ın Kanun Teklifleri ile; Benzer Mahiyetteki Kanun Teklifleri ve Plan ve
Bütçe Komisyonu Raporunun 64. maddesinin metinden çıkarılmasını arz ve teklif
ederiz.
 Vahap Seçer İzzet
Çetin Sedef Küçük
 Mersin 
Ankara İstanbul
 Mehmet Ali Susam Kemal
Değirmendereli Rahmi Aşkın Türeli
 İzmir Edirne
 İzmir
 Bülent Kuşoğlu
 Ankara
BAŞKAN – Komisyon son okuttuğum
önergeye katılıyor mu?
PLAN VE BÜTÇE KOMİSYONU SÖZCÜSÜ
ABDULLAH NEJAT KOÇER (Gaziantep) – Katılmıyoruz Sayın Başkan.
BAŞKAN – Hükûmet?
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Katılamıyoruz efendim.
BAŞKAN – Edirne Milletvekili Kemal
Değirmendereli.
Buyurunuz efendim. (CHP sıralarından
alkışlar) 
KEMAL DEĞİRMENDERELİ (Edirne) – Sayın
Başkan, değerli milletvekilleri; 62’nci madde üzerinde yaptığım konuşma, bu yasa
tasarısında önemli bir eksikliğin çiftçi borçlarının yapılandırılmaması,
bunlara özel bir uygulamanın, bir kolaylığın getirilmemesi idi. 
Şimdi, bu önergemizde “64’üncü madde
çıkarılsın.” diyoruz. İşte, 617 milyon TL bütçenin bundan dolayı zarar etmesi söz
konusuydu. Yani, böyle bir zararı göze alıyor yetkililer. Ancak, yine söz
ediyorum, bu çiftçilerin olağanüstü sıkıntılarını ele almamış olmamız önemli
bir eksiklik. Zira, çiftçilerin ürün fiyatları baskı altında. Tarımda bölüşüm
ilişkileri sermayenin lehine değişiyor. Küçük ve orta köylü grubu eriyor. Ağa
marabalığından şirket marabalığına bir dönüşüm yaşanıyor. Tarımsal destekleme
ve kurumlar yok ediliyor. Tarımsal ürünlerde ithalat yılbeyıl artıyor. 
Biraz önceki konuşmamda da ifade ettim,
gerek Edirne’de olsun gerek ülkenin başka bölgelerinde Toprak Mahsulleri Ofisi
kapılarını açmayıp buğday alımına geçmeyerek büyük bir mağduriyete sebep oldu.
Edirne’de yaşadığımız sel de insanların arazilerinde, bahçelerinde
depoladıkları buğdayların yemlik hâle gelmesine sebep oldu. Bakın, bir rakam vermek istiyorum:
Ofis açılmadı ancak sadece Edirne’nin Uzunköprü ilçesinde 200 bin ton üretim
var, buğday üretimi var. Tüccarın alabildiği sadece 21 bin ton, 180 bin ton
çiftçinin elinde, deposunda, bahçesinde bekliyor. Ancak birkaç gün önce açtı
Ofis kapılarını. Ama, güzel bir söz var: “Dereye su gelinceye kadar kurbağanın
gözü patlarmış.” Yani, insanlar borçlarını, harman vadeli borçlarını
ödeyemediler, ağır bir sıkıntıya düştüler.
Değerli arkadaşlar, bir
de geçmiş ay içerisinde çıkardığımız bu Arazi Koruma Kanunu 130 dönümün
altındaki arazilerin satılmasını yasaklamıştı. Üstüne üstlük harman vadeli
borcu olan köylüler “Hiç olmazsa elimdeki tarlayı çıkartayım.” diye tapuya
gittiğinde böyle bir sürprizle karşılaştılar. Bu konuda da bir kolaylığın
getirilmesi son derece önemli. 
Bir diğer çok önemli
konu: Yine, 6111 sayılı Kanun’la yapılandırılmış olan sulama kooperatiflerinin
borçları burada ele alınmıyor. Plan ve Bütçede bunu gündeme getirmiş olmamıza
rağmen bu önerimiz kabul görmedi. Ama, yine sadece Edirne ölçeğinden örnek
veriyorum: 34 bin lira borcu olan bir kooperatifin faiziyle beraber bugün borcu
350 bin lira olmuş. 4 milyon lira borcu olan bir kooperatifler birliğinin bugün
borcu 30 milyon TL’ye gelmiş. Yani, çiftçi bunları ödeme şansına hiç sahip
değil bu saat itibarıyla.
Bu nedenle, gerçekten,
yeni bir madde ihdasıyla bu konudaki sıkıntının da aşılması önemli olacaktır.
Zira, günbegün artan tarım ürünleri ithalatımızın önüne geçmek için çiftçiyi
destekleyip, onun üretim yapmasına, sürdürülebilir tarım yapmasına destek
olmamız çok önemli. Bu, aynı zamanda bizim tarım ürünleri açısından dışa
bağımlılığımızı da azaltmak bakımından çok önemlidir.
Bu nedenle, bu konuda yapılacak
düzenlemeye sayın iktidar partisi milletvekillerinin de destek vermesini diler,
yüce Meclise saygılar sunarım. (CHP sıralarından alkışlar) 
BAŞKAN – Teşekkür ederiz Sayın
Değirmendereli.
OKTAY VURAL (İzmir) – Karar yeter
sayısı...
BAŞKAN – Önergeyi oylarınıza sunuyorum:
Kabul edenler... Kabul etmeyenler... Karar yeter sayısı yoktur.
Birleşime beş dakika ara veriyorum.
Kapanma Saati.
18.53
SEKİZİNCİ OTURUM
Açılma Saati:
19.01
BAŞKAN: Başkan
Vekili Şükran Güldal MUMCU
KÂTİP ÜYELER:
Muhammet Bilal MACİT (İstanbul), Mine LÖK BEYAZ (Diyarbakır) 
-----0-----
BAŞKAN – Sayın milletvekilleri, Türkiye
Büyük Millet Meclisinin 124’üncü Birleşiminin Sekizinci Oturumunu açıyorum.
639 sıra sayılı Kanun Tasarısı’nın
64’üncü maddesi üzerinde Edirne Milletvekili Kemal Değirmendereli ve
arkadaşlarının önergesinin oylamasında karar yeter sayısı bulunamamıştı. 
Şimdi önergeyi tekrar oylarınıza
sunacağım ve karar yeter sayısı arayacağım.
Kabul edenler… Kabul etmeyenler… Karar
yeter sayısı vardır, önerge kabul edilmemiştir.
Tasarının görüşmelerine kaldığımız
yerden devam edeceğiz.
Komisyon ve Hükûmet yerinde. 
Diğer önergeyi okutacağım.
Türkiye Büyük
Millet Meclisi Başkanlığına
Görüşülmekte olan 639 sıra sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Manisa Milletvekili Erkan Akçay'ın; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Yozgat Milletvekili Sadir Durmaz ve Milliyetçi
Hareket Partisi Grup Başkanvekili İzmir Milletvekili Oktay Vural'ın;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Manisa Milletvekili Erkan Akçay ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Manisa Milletvekili Erkan Akçay ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın;
İstanbul Milletvekili Atila Kaya ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Kahramanmaraş Milletvekili
Mesut Dedeoğlu ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Mersin Milletvekili Ali Öz ve Milliyetçi Hareket
Partisi Grup Başkanvekili Mersin Milletvekili Mehmet Şandır'ın; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; İstanbul Milletvekili Durmuşali Torlak ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Osmaniye Milletvekili Hasan
Hüseyin Türkoğlu ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Kastamonu Milletvekili Emin Çınar ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Mersin Milletvekili Mehmet Şandır ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Kütahya
Milletvekili Alim Işık ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Balıkesir Milletvekili Ahmet Duran Bulut ve
Milliyetçi Hareket Partisi Grup Başkanvekili Kayseri Milletvekili Yusuf
Halaçoğlu'nun; Samsun Milletvekili Cemalettin Şimşek'in; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Konya Milletvekili Mustafa Kalaycı ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Manisa
Milletvekili Erkan Akçay ve Milliyetçi Hareket Partisi Grup Başkanvekili İzmir
Milletvekili Oktay Vural'ın Benzer Mahiyetteki Kanun Teklifleri ve Plan ve
Bütçe Komisyonu Raporu ile Türkiye Büyük Millet Meclisi Başkanlığı ve Plan ve Bütçe
Komisyonu Başkanlığı Tezkerelerinin (1/931, 2/115, 2/139, 2/195, 2/282, 2/297,
2/298, 2/324, 2/368, 2/399, 2/434, 2/439, 2/453, 2/524, 2/528, 2/555, 2/601,
2/640, 2/689, 2/691, 2/798, 2/885, 2/896, 2/944, 2/1019, 2/1063, 2/1103,
2/1131, 2/1156, 2/1200, 2/1202, 2/1203, 2/1217, 2/1222, 2/1227, 2/1236, 2/1242,
2/1245, 2/1248, 2/1258, 2/1260, 2/1301, 2/1302, 2/1345, 2/1350, 2/1364, 2/1372,
2/1383, 2/1414, 2/1422, 2/1426, 2/1431, 2/1437, 2/1442, 2/1488, 2/1496, 2/1498,
2/1506, 2/1514, 2/1516, 2/1525, 2/1540, 2/1595, 2/1652, 2/1655, 2/1657, 2/1677,
2/1688, 2/1716, 2/1747, 2/1765, 2/1775, 2/1794, 2/1797, 2/1799, 2/1808, 2/1837,
2/1869, 2/1899, 2/1906, 2/1924, 2/1932, 2/1938, 2/1954, 2/1957, 2/1963, 2/1983,
2/1997, 2/2000, 2/2032, 2/2041, 2/2051, 2/2056, 2/2057, 2/2065, 2/2069, 2/2083,
2/2146, 2/2156, 2/2158, 2/2176, 2/2178, 2/2186, 2/2187, 2/2190, 2/2191, 2/2192,
2/2198) 64 üncü maddesinin aşağıdaki şeklide değiştirilmesini arz ve teklif
ederiz.
Erkan Akçay (Manisa) ve arkadaşları
MADDE 64 - 5510 sayılı Kanuna aşağıdaki
geçici madde eklenmiştir. 
GEÇİCİ MADDE 57 - 8 inci maddenin
üçüncü fıkrasında ve 9 uncu maddenin birinci fıkrasının (b) bendinde
belirtilenler için 9 uncu maddenin üçüncü fıkrasında belirtilen yükümlülükler
ile 11 inci maddenin üçüncü ve altıncı fıkrasında belirtilen yükümlülüklerden
bu maddenin yürürlük tarihinden itibaren altı ay içerisinde yerine getirilmiş
olanlar, kanuni süresinde yerine getirilmiş sayılır ve idari para cezası
uygulanmaz. Bu yükümlülükler için daha önce uygulanan idari para cezaları,
kesinleşip kesinleşmediğine bakılmaksızın terkin edilir, ancak tahsil edilmiş
tutarlar red ve iade veya mahsup edilmez.
5 inci maddenin birinci fıkrasının (e)
bendi kapsamındaki sigortalılar hakkında bu Kanun gereğince verilmesi gereken
bildirge ve belgeler, bu maddenin yürürlük tarihinden itibaren altı ay
içerisinde verilmesi halinde kanuni süresinde verilmiş sayılır. Bu
yükümlülükler için daha önce uygulanan idari para cezaları, kesinleşip
kesinleşmediğine bakılmaksızın terkin edilir, ancak tahsil edilmiş tutarlar red
ve iade veya mahsup edilmez.
Bu maddenin uygulanmasına ilişkin usul
ve esaslar Kurum tarafından belirlenir.
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ
ABDULLAH NEJAT KOÇER (Gaziantep) – Katılmıyoruz Sayın Başkan.
BAŞKAN – Hükûmet?
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Katılamıyoruz Sayın Başkanım.
BAŞKAN – Sayın Belen, buyurunuz
efendim. (MHP sıralarından alkışlar)
BÜLENT BELEN (Tekirdağ) – Teşekkür
ederim Sayın Başkan.
Değerli milletvekilleri, görüşülmekte
olan 639 sıra sayılı Kanun Tasarısı’nın 64’üncü maddesiyle ilgili Milliyetçi
Hareket Partisi Grubunun vermiş olduğu değişiklik önergesi üzerine söz almış
bulunuyorum. Bu vesileyle Genel Kurulu saygılarımla selamlıyorum.
Sayın Başkan, değerli milletvekilleri;
bir haftayı geçen süredir yoğun bir şekilde “torba” denilen, aslında çorbaya
dönmüş yasa üzerinde çalışıyoruz. Bu torbanın içinde bulunan hususlardan
milletimize karşı yandaşların, candaşların, havuzcuların işine yarayacaklara
karşı duruyoruz, milletin menfaatine olan her işi de canıyürekten
destekliyoruz. Vatandaşımızın devletine olan borçlarına yönelik gelen aflar
tabii ki de desteklediğimiz uygulamalardır ancak vatandaşa getirilen bu tür
kolaylıkların yanında devletine olan ödevini zamanında yerine getiren
vatandaşları da teşvik etmek gerekmektedir. Peki, bu nasıl olmalıdır? Malumunuz
olduğu üzere, sosyal güvenlik primlerini zamanında yatıran vatandaşlarımıza
takip eden ayın sigorta primi tahakkukunda yüzde 5 indirim yapılmaktadır. Bu
uygulama işverenler tarafından beğeniyle karşılanmakta ve birçok işveren bu
uygulamadan yararlanmaktadır ancak bu uygulama vergi sistemimizde
bulunmamaktadır. Vergi sistemimizde de bu tür bir uygulamayı getirmek
vatandaşımız nezdinde olumlu bir gelişmeyi beraberinde getirecek ve vergi
mükelleflerini memnun edecektir. Böylece, hem vergisini zamanında ödeyen
vatandaşı ödüllendirmiş olacağız hem de devlet alacaklarının bir kısmını da
zamanında tahsil etmiş olacağız.
Sayın Başkan, değerli milletvekilleri;
on iki yıllık AKP hükûmetleri bu süre boyunca kamuda tutarlı ve sağlıklı bir
personel politikası izleyememiştir. İktidarın personel ve ücret politikası
sınıfta kalmış ve yüz binlerce vatandaşımızı mağdur etmiştir.
Kamu çalışanları arasında on iki yıldır
hakları en fazla gasbedilen “4/C’li” olarak adlandırılan çalışanlarımızdır.
4/C’li personel, aynı işi ve aynı görevi yaptıkları kadrolu personelin ekonomik
ve sosyal haklarından mahrumdurlar. Mecliste bile, bizimle mesai harcayan,
bizlere yardımcı olan birçok arkadaşımız da “4/C’li”, “kadrolu” diye
ayrılmakta, ekonomik ve sosyal haklardan mahrum bırakılmaktadır. Aynı işi
yaptıkları hâlde aldıkları ücret ve diğer sosyal haklar arasında uçurum vardır.

İktidar, taşeron işçilerimizi çeşitli
vaatlerle, ha bugün, ha yarın çıkacak şekilde devamlı oyalamış ve beklenti
içine sokmuştur. Ancak, görüşmekte olduğumuz torba yasada taşeron çalışma
sistemiyle ilgili getirilen düzenlemeler hem eksiktir hem de beklentiyi
karşılayacak düzeyde değildir. Kamuda taşeron olarak çalışanlara yetersiz
haklar tanınırken, özel sektörde taşeron çalışanlar bu tasarıda görmezden
gelinmiştir. 
Diğer yandan, bundan önceki
konuşmalarımda da değindiğim gibi, prim gün sayılarını ve yıllarını tamamlamış
fakat emekli olamayan, emeklilikte yaşa takılanlar olarak bilinen
vatandaşlarımızın derdine çare olacak hiçbir düzenleme de bu torbanın içine
girememiştir.
Ülkemizin en büyük sorunlarından birisi
de işsizliktir. On iki yıllık iktidar Türkiye’de işsizliğin giderilmesi
hususunda yapısal hiçbir reforma imza atamamıştır. Sanayi sektörünün ihtiyacı
olan ara eleman konusunda AKP herhangi bir tedbir alamamıştır. Geldiğimiz
noktada, Türkiye’deki işsiz vatandaşlarımızın yüzde 20’sini üniversite mezunu
işsizler oluşturmaktadır. Üniversiteden mezun olduktan sonra iş bulan
gençlerimizin önemli bir kısmı da ya mezun olduğu bölümle ilgisi olmayan iş
kollarında çalışmakta ya da daha alt düzeydeki işlere yerleşmektedirler. 
Milliyetçi
Hareket Partisi olarak biz gençlerimize bir kez daha çağrıda bulunuyoruz, siyasi
tercihlerini tekrar gözden geçirmelerini diliyoruz. Çünkü Milliyetçi Hareket
Partisi iktidarında bu sorunların hepsine tedbir alınacak, vatandaşlarımızın
mevcut gelir ve refah düzeyini yükseltecek adımlar atılacaktır.
Sayın Başkan,
değerli milletvekilleri; CHP konuşmacısı Sayın Değirmendereli’nin bahsettiği
gibi, Tarım Bakanımız maalesef bu sene, bilhassa Trakya Bölgesi’nde ofisleri
geç açarak çiftçimize büyük mağduriyet yaşatmıştır. Bu konuda da Hükûmetimizin
gereğini yapacağını, çiftçimize ek destekler vereceğini umuyorum.
Meclisi saygıyla
selamlıyorum. (MHP sıralarından alkışlar)
BAŞKAN –
Teşekkür ederiz Sayın Belen.
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 639 Sıra Sayılı Kanun Tasarısı'nın, 5510 sayılı Kanuna geçici madde
eklenmesini öngören 64'üncü maddesindeki "altı ay" ibaresinin
"bir yıl" ibaresi ile değiştirilmesini arz ve teklif ederiz.
Erol Dora (Mardin) ve arkadaşları
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz Sayın Başkan.
BAŞKAN –
Hükûmet?
KALKINMA BAKANI
CEVDET YILMAZ (Bingöl) – Katılmıyoruz Sayın Başkan.
BAŞKAN –
Gerekçeyi okutuyorum:
Gerekçe: 
Bu düzenleme ile
verilmesi gereken bildirge ve belgelerin kanuni süresi altı aydan bir yıla
çıkarılmıştır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
64’üncü maddeyi
oylarınıza sunuyorum: Kabul edenler… Kabul etmeyenler… 64’üncü madde kabul
edilmiştir.
65’inci madde
üzerinde üç önerge vardır. Bu okutacağım üç önergenin üçü de aynı mahiyette
olduğu için birlikte işleme alacağım ama önerge sahiplerine istemleri hâlinde
ayrı ayrı söz vereceğim.
Okutuyorum.
Türkiye Büyük Millet Meclisi Başkanlığına
Görüşülmekte
Olan 639 Sıra Sayılı Kanun Tasarısı’nın, 5510 sayılı Kanuna geçici madde
eklemeyi öngören 65’inci maddesinin tasarı metninden çıkarılmasını arz ve
teklif ederiz. 

 İdris Baluken Erol
Dora Faysal Sarıyıldız
 Bingöl Mardin Şırnak


 İbrahim Ayhan Esat
Canan 
 Şanlıurfa Hakkâri

Aynı mahiyetteki
diğer önergenin imza sahipleri:

 Rahmi Aşkın
Türeli Ali Serindağ Özgür Özel
 İzmir Gaziantep Manisa

 Haydar Akar Hasan
Ören Bülent Kuşoğlu
 Kocaeli Manisa Ankara

 Mehmet Ali
Susam Musa Çam Vahap Seçer
 İzmir İzmir Mersin

Aynı mahiyetteki
diğer önergenin imza sahipleri:

 Erkan Akçay Mustafa
Kalaycı Alim Işık
 Manisa Konya Kütahya

 Yusuf Halaçoğlu Mesut
Dedeoğlu
 Kayseri Kahramanmaraş
BAŞKAN – Komisyon
aynı mahiyetteki önergelere katılıyor mu?
PLAN VE BÜTÇE
KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz Sayın Başkan.
BAŞKAN –
Hükûmet?
KALKINMA BAKANI
CEVDET YILMAZ (Bingöl) – Katılmıyoruz Sayın Başkan.
BAŞKAN – Sayın
Dora, buyurunuz efendim.
EROL DORA
(Mardin) – Sayın Başkan, değerli milletvekilleri; 639 sıra sayılı İş Kanunu ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı’nın 65’inci maddesi üzerine Halkların Demokratik Partisi adına söz almış
bulunuyorum. Genel Kurulu saygıyla selamlıyorum.
Torba yasa
tasarısının görüşmelerine başladığımız günden beri Genel Kurulda AK PARTİ
iktidarının en fazla eleştirildiği konuların başında emek politikaları
gelmektedir.
Değerli
milletvekilleri, emek politikalarında iş gücünü değil, sermayeyi; hakkı değil,
kârı esas alan AK PARTİ iktidarının bu konuda şapkayı önüne koyup biraz
düşünmesi gerektiğine inanıyoruz. 
Bu kapsamda, AK
PARTİ iktidarının güvencesizleştirme politikalarından en fazla etkilenen kesimlerden
biri de sağlık emekçileridir. Sağlık Bakanlığı bünyesinde 4/C statülü
çalışanların sorunları çözülmek bir yana, her geçen gün bu çalışanlar yeni
sorunlarla karşı karşıya bırakılmaktadırlar.
Değerli
milletvekilleri, AK PARTİ'nin ortaya koyduğu iş gücü politikaları kapsamında
güvencesizlik, esnek çalışma esas duruma gelmiş, Anayasa'nın “sosyal devlet”
ilkesi deyim yerindeyse tuzla buz olmuştur. Güvencesiz, sosyal hak olmadan ve
esnek çalışma biçimlerinin en fazla mağdur ettiği çalışanların başında Sağlık
Bakanlığı bünyesinde çalışan 4/C’lilerdir. bünyesinde çalışan 4/C gelmektedir.
Bu çalışanların kadroya geçirilmesi, sosyal haklarının tanınmasıyla ilgili
sosyal devletin gereklilikleri gerçekleştirilmek durumundadır. Halkın canını
teslim ettiği emekçilerin, kendi güvencelerinin olmaması kabul edilemezdir. 
Bu gerçeğe rağmen AK PARTİ iktidarı, sağlık alanında özelleştirmeyi
esasa alıp taşeronlaştırmayı yaygınlaştırma peşindedir. Nitekim 1993 yılında
sağlık alanında 224 bin çalışan bulunurken bunlardan 218 bini kadrolu, 6 bini
ise taşeron işçilerden oluşuyordu. AK PARTİ'nin iktidara geldiği 2002 yılında
sağlık alanında çalışan sayısı 256 bin olurken bunlardan 245 bini kadrolu, 11
bini ise taşeron işçidir. 2012 yılında ise 507 bin sağlık çalışanının 381 bini kadrolu
iken taşeron işçi sayısı ise devasa bir artışla 126 bine ulaşmıştır. Bu
rakamlar başlı başına AK PARTİ iktidarının sağlığı metalaştırdığını göstermez
mi? İktidarın, hem sağlık çalışanları nezdinde hem de hasta yurttaşlar nezdinde
insan yaşamına yönelik değer biçmediğini göstermektedir.
Sayın Başkan, değerli milletvekilleri; sağlık alanında 4/C'liler,
Karayollarında 4/C'liler, özelleştirme mağduru 4/C'liler derken, iş gücünün
tümü neredeyse 4/C ya da taşeron işçisi olmakla yüz yüzedir. AK PARTİ iktidarının
bu akıl tutulmasından vazgeçmesi gerektiğini ivedilikle belirtmek istiyoruz. 
AK PARTİ iktidarı, iş gücüne yönelik bu politika ve uygulamalardan
derhâl vazgeçmeli ve iş güvencesi, sosyal güvence, sosyal hak anlayışını esas
almalıdır diyor, önergemize desteğinizi bekliyor, tekrar hepinizi saygıyla
selamlıyorum. 
BAŞKAN – Teşekkür ederiz Sayın Dora. 
Antalya Milletvekili Mehmet Günal,
buyurunuz efendim. (MHP sıralarından alkışlar) 
MEHMET GÜNAL (Antalya) – Teşekkür
ederim.
Sayın Başkan, değerli milletvekilleri;
hepinizi saygıyla selamlıyorum. 
Bu maddede önergemizle TÜİK’le ilgili
yapılan bir yanlışlık bu maddede düzeltiliyor ama hakikaten bu kanunun
içerisinde yaptığımız düzeltmelerin çoğu Hükûmetin yapmış olduğu birtakım
eksiklikleri veya yapılan hukuksuz işlemlerin hukuka uydurulması şeklinde
gelişiyor. 
Şimdi, TÜİK’in en önemli başarısı diye
söyledim, arkadaşlar tekrar bilgi göndermişler. Dün de baktım, TÜİK Başkanımız
da yayımlama yapmış “İşsizlikle ilgili iddialar doğru değildir.” diye. Sayın
Bakanımız burada, Sayın Başbakan da defalarca söyledi “İşsizlikte yapısal
sorunumuz var çözemiyorum.” diye. “Vallahi, TÜİK bu konuda çok başarılı.” dedim
ben de, aynısını tekrar ediyorum. Sürekli olarak yöntem değiştirerek
hesaplamalarda, ödemeler dengesinde, turizm gelirlerinde, şimdi işsizlik
hesaplarında… Kılıfı da hazır “Vallahi, Avrupa Birliği şöyle dedi, böyle
hesaplıyoruz. Avrupa İstatistik Ofisi böyle dedi, böyle hesaplıyoruz. IMF
ödemeler dengesini değiştirdi, biz de…” Güzel de peki, önceki seriniz nerede,
sonraki seriniz nerede, bununla ilgili yaptığınız düzeltmelerin dipnotu nerede?

Yani, hakikaten ben bu ekonomide kimin
ne dediğini anlamıyorum. Bugün sabah 2 bakanın açıklamalarını izledim, yukarıda
da Merkez Bankası Başkanımız sunum yapıyordu, ona da katılamadım başka bir
toplantı nedeniyle ama bakanların söylediğini dinledim. Ben hayret ediyorum,
şimdi bir taraftan Sayın Zeybekci bir şey söylüyor, farklı bir rakam veriyor,
öbür taraftan Sayın Babacan’ı izliyorum bizim söylediklerimizi teyit ediyor aslında.
Yani, hepiniz böyle şaşırmış gibi bakıyorsunuz ama iki pasajını okuyayım -ki
kendim bizatihi televizyonda açıklama yaparken de izledim Sayın Bakanı- diyor
ki: “Gayrimenkulde her proje yeni bir tekel. Sanayici birikimini sanayiye mi
yatırsın yoksa rezidans, AVM mi yapsın? Oraya kayış var, bu, tehlikeli.
Üreteceğiz, hak edeceğiz, ondan sonra lüks AVM’lerde alışveriş yapacağız, daha
lüks konutlarda oturacağız.” Bakın, bir daha okuyorum burayı, dikkat edin,
Sayın Babacan söylüyor: “Üretmeden, dışarıdan sağlanan krediyle lüks alışveriş,
lüks konut Türkiye’yi çıkmaza sokabilir.” Günaydın! Biz bunu söylediğimiz zaman
kızıyorsunuz. Ben birinizden bununla ilgili Sayın Babacan’a bir tepki duymadım.
Kendim bizatihi öğle kulaklarımla dinledim bu sözlerini, aynısını söylüyoruz.
Önceki gün kredi kartlarıyla ilgili şeyi söyledim, “Vatandaşın kredi kartı
borcu, kredi borcu artıyor, 55 misli artmış.” dedim, hiçbirinizden bir tepki
gelmedi. 
Bakın, devamında ne diyor? Yani bir
taraftan yapılacak çalışmalar, yapısal önlemleri soruyorlar, Sayın Babacan
diyor ki: “Şu anda seçim de geliyor, işte, önümüzdeki seçimden sonra üç yıllık
orta vadeli programa dönüştüreceğiz, orada çalışacağız.” Reformlarla ilgili de
ne diyor? “Beş yıllık kalkınma planında 25 dönüşüm alanı var, bunlarla ilgili
çalışıyoruz, bir eylem planı yapacağız. Bunları da sonrasında, seçimden sonra
uygulayacağız.” diyor. Ya, arkadaşlar, Adalet ve Kalkınma Partisi iktidarının kaçıncı
senesi bu? Yani hâlen daha “Yapısal reformlara çalışıyoruz.” diye geçiyor.
Lütfen, gereksiz şeylerle uğraşmaktan vazgeçmemiz lazım. 
Devamında en önemli konuya değiniyor,
demin söylemiş olduğumuz, sanayide hakikaten, ciddi sorun var, Sayın Bakan da
bu tespiti yapmış, “Fason üretimimiz yüksek…”
Sayın Başkan, arkadaşlar yoklama için
herhâlde ama bir uğultu var. Sayın Babacan’ın sözlerini size okuyorum,
kendiminkileri değil, dikkat edin. 
BAŞKAN – Sayın milletvekilleri, lütfen
dinleyiniz. 
Buyurunuz Sayın Günal. 
MEHMET GÜNAL (Devamla) – Söylediğim
benim değil değerli arkadaşlar, Sayın Bakanın açıklamalarına arkadaşların bir
diyeceği varsa… Zaman zaman arkadan laf atan arkadaşlarımız oluyor da. 
Sayın Babacan diyor ki: “Fason
üretimimiz yüksek, kendi üretimimizin artması gerekiyor. Son yıllarda sanayi
üretiminin millî gelirdeki payı düşmeye başladı. Bu, tehlikeli bir trenddir.
Özel sektörün sermaye harcaması azalıyor, bu, bizi kaygılandırıyor.” Biz de
aynısını söylüyoruz. Gelin, üreten, yatırım yapan, ihracata öncelik veren,
istihdam dostu, yüksek teknolojili, yüksek katma değerli bir ekonomik sistem
inşa edelim diyoruz. Sayın Bakan da aynısını söylüyor ama öbür taraftan Sayın
Zeybekci “Yüzde 5’5’a düşüreceğiz cari açığı.” diyor, Sayın Babacan “Yüzde 6
civarında olacak.” diyor. Enflasyon yüzde 8-9 iken yüzde 7,5’u hedeflerken
birisi “Yüzde 7’nin altında olacak.” diyor. Benim aklım ermiyor, kusura
bakmayın. Onun için, TÜİK’in bu istatistiklerine de aklım ermiyor. 
Sayın Başkandan bütün bunların geriye
yönelik olarak açıklanması ve eski seneler ile yeni seneleri mukayeseli olarak
da aynı zamanda web sitesinde sunmasını bekliyoruz. 
Teşekkür ediyor, saygılar sunuyorum.
(MHP sıralarından alkışlar) 
BAŞKAN – Teşekkür ediyoruz Sayın Günal.

Mersin Milletvekili Sayın Vahap Seçer,
buyurunuz efendim. (CHP sıralarından alkışlar) 
VAHAP SEÇER (Mersin) – Teşekkür ederim
Sayın Başkan. 
Sayın Başkan, değerli arkadaşlar;
hepinizi saygıyla selamlıyorum. 
Bu düzenlemede vergiye ilişkin de,
vergi borçlarına ilişkin de düzenlemeler var, yeniden yapılandırma söz konusu
ve 67 milyar civarında bir vergi borcu tekrar yapılandırılacak bu düzenleme
sonucunda. Tabii, Türkiye için vergi önemli. Türkiye’nin öyle bir ciddi yer
altı zenginlikleri, yer üstü zenginlikleri yok. Bu yıl 2014 tahmini bütçesi
yaklaşık 436 milyar TL ve biz “350 milyar lira vergi geliri toplayacağız, bunu
kamu giderlerine harcayacağız.” diye bir bütçe öngördük, yaptık. Geçtiğimiz yıl
da yaklaşık olarak 408 milyar liralık -2013 için konuşuyorum- bütçenin 326
milyar lirası vergi gelirlerinden yapıldı. Dolayısıyla vergi bizim için çok
önemli ve her yıl da bütçe açığımız oluşuyor yani gelirlerimiz giderlerimizin
daima altında. Önceki yıl 30 milyar TL civarındaydı, geçen yıl 18 milyar
TL’lere düştü ama her yıl gerçekleşiyor. Görece olacak… 
Şimdi bunları niçin anlatıyorum?
Geçtiğimiz günlerde de kürsüde, Cumhurbaşkanlığı seçimine giderken Sayın
Başbakanın aslında görevinden ayrılması gerektiğini söylemiştim. Belki yasalara
bu görevden ayrılmamayı bağlayabilirsiniz, YSK’nın böyle bir kararı var ama
siyasi etik olarak, gelenekler olarak, teamüller olarak hakikaten adil bir
seçim için, eşit şartlarda rekabet için bunun gerekli olduğunu söylemiştim. Bu
konuyu tekrar gündeme getirme gereği duydum. Zaten basında da sık sık yer
alıyor. Yine, Başbakanlığa ait uçakla, Skorsky helikopterle seçim meydanlarına,
miting meydanlarına gidiyor. 
RTÜK toplantısını yaptı -TRT’ye de
geleceğim ama- RTÜK Başkanının şöyle bir açıklaması var, orada “Sayın
Başbakanın, Başbakanlık faaliyeti olarak mı yoksa Cumhurbaşkanlığı seçimi
kampanyası olarak mı bu etkinlikleri yaptığının ayrımına varamıyoruz, bunu
ayıramıyoruz. Dolayısıyla, TRT’deki bu yayınlar ondan kaynaklı.” diye bir
gerekçe, komik bir gerekçe ortaya koyuyor. TRT’nin tarafsız olduğu, özerk
olduğu Anayasa 133’de, amir hükümde var. TRT bir kamu tüzel kişiliği, tarafsız
olması lazım, tarafsız yayın yapması lazım. 
Şimdi, kamunun araçlarını gereçlerini
kullanıyorsunuz, kamunun imkânlarını kullanıyorsunuz, masraflarını hazineden
yapıyorsunuz. Az önce söylediğim gibi, o topladığımız vergilerden, aslında kamu
harcamaları için harcanması gereken, topluma sosyal fayda sağlaması için
topladığımız o vergilerden harcamaları yaptığınız gibi, 15 televizyon kanalına,
18 radyo istasyonuna sahip -aslında çok devasa bir medya oluşumunu, yapısını- TRT’yi
de burada kullanıyorsunuz. Bir tarafta havuz medyası var elinizde -bir yandaş
medya var televizyonlarıyla, radyolarıyla, dergileriyle, gazeteleriyle size
muamma sayılabilecek bir şekilde destek veren, sizinle beraber hareket eden bir
medyanın desteğini yanınıza aldığınız gibi- diğer tarafta bu kamu tüzel
kişiliğine sahip TRT’nin de desteğini yanınıza alıyorsunuz ve yerel seçimlerde
de TRT bu aynı yanlışı yaptı, aynı ayıbı yaptı, aynı tarafgirliği yaptı,
Anayasa’yı ihlal etti, TRT Kanunu’nu ihlal etti, RTÜK Kanunu’nu ihlal etti. O
zaman da 3 kez RTÜK tarafından TRT uyarıldı, “Yanlış yapıyorsun.” dedi,
“Taraflı yayın yapıyorsun.” dedi. Dün yine Avrupa Konseyi Parlamenterler
Meclisi Heyeti RTÜK’ü ziyaret etti, bu tartışmalar tekrarlandı. Ve tekrar RTÜK,
TRT TÜRK’e Cumhurbaşkanı adayı Başbakanın konuşmasını 7 kez yayınladığı için…
Cumhurbaşkanlığı adaylığını açıkladığını gün TRT TÜRK tam dört buçuk saat
kesintisiz yayın yaptı ve tekrar bir uyarı cezası aldı. 
Buradan bu vesileyle kamuoyunun
dikkatini çekmek istiyorum. 
Hepinize saygılar sunuyorum. (CHP sıralarından
alkışlar) 
BAŞKAN Teşekkür ederiz Sayın Seçer. 
OKTAY VURAL (İzmir) – Karar yeter
sayısı… 
BAŞKAN – Karar yeter sayısı arayacağım.

Aynı mahiyetteki üç önergeyi oylarınıza
sunuyorum: Kabul edenler… Kabul etmeyenler… 
Elektronik cihazla yapacağım. 
Bir dakika süre veriyorum. 
(Elektronik cihazla oylama yapıldı)
BAŞKAN – Önerge reddedilmiştir, karar
yeter sayısı vardır.
65’inci maddeyi oylarınıza sunuyorum:
Kabul edenler… Kabul etmeyenler… 65’inci madde kabul edilmiştir. 
66’ncı maddeye geçiyoruz.
66’ncı madde üzerinde üç önerge vardır;
okutuyorum: 
Türkiye Büyük
Millet Meclisi Başkanlığına
Görüşülmekte olan 639 sıra sayılı Kanun
Tasarısı'nın, 5510 sayılı Kanuna geçici madde eklemeyi öngören 66'ncı
maddesinin dördüncü fıkrasının aşağıdaki şekilde değiştirilmesini arz ve teklif
ederiz.
"Birinci fıkrada belirtilen
nedenlerden dolayı ölen sigortalının eşi ve çocuklarından ikisi, eşi ve çocuğu
yoksa kardeşlerinden ikisi olmak üzere toplam beş kişi hakkında 3713 sayılı
Kanunun ek 1’inci maddesindeki istihdama ilişkin hükümler ayrıca uygulanır. 
 İdris Baluken Erol
Dora Hüsamettin Zenderlioğlu
 Bingöl Mardin Bitlis

 İbrahim Ayhan Mülkiye
Birtane
 Şanlıurfa Kars
Türkiye Büyük
Millet Meclisi Başkanlığına
Görüşülmekte olan 639 sıra sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve Milliyetçi Hareket Partisi
Grup Başkanvekili İzmir Milletvekili Oktay Vural'ın; İstanbul Milletvekili
Abdullah Levent Tüzel'in; Bingöl Milletvekili İdris Baluken'in; Bursa
Milletvekili Sena Kaleli ve 5 Milletvekilinin; Ankara Milletvekili İzzet Çetin'in;
Tekirdağ Milletvekili Candan Yüceer ve 3 Milletvekilinin; Kahramanmaraş
Milletvekili Mesut Dedeoğlu ile Milliyetçi Hareket Partisi Grup Başkanvekili
İzmir Milletvekili Oktay Vural'ın; Kırklareli Milletvekili Mehmet Siyam
Kesimoğlu ve 4 Milletvekilinin; Mersin Milletvekili Aytuğ Atıcı'nın; Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Adana Milletvekili Turgay Develi'nin; İzmir
Milletvekili Musa Çam'ın; Bartın Milletvekili Muhammet Rıza Yalçınkaya'nın;
İstanbul Milletvekilleri Mahmut Tanal ve Binnaz Toprak'ın; İstanbul
Milletvekili Mahmut Tanal'ın; İstanbul Milletvekilleri Mahmut Tanal ve Gürsel
Tekin'in; İstanbul Milletvekili Celal Dinçer'in; Manisa Milletvekili Erkan
Akçay'ın; Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Muğla Milletvekili Nurettin
Demir'in; Ankara Milletvekili Levent Gök'ün; Manisa Milletvekili Erkan Akçay ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; İstanbul Milletvekili Ali Özgündüz'ün; Tekirdağ Milletvekili Bülent
Belen ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; Ankara Milletvekili İzzet Çetin'in; İstanbul Milletvekilleri
Aydın Ağan Ayaydın ve Ercan Cengiz'in; Kars Milletvekili Mülkiye Birtane'nin;
Manisa Milletvekili Erkan Akçay ve Milliyetçi Hareket Partisi Grup Başkanvekili
Mersin Milletvekili Mehmet Şandır ile 1 Milletvekilinin; Ankara Milletvekili
İzzet Çetin'in; Zonguldak Milletvekili Ali İhsan Köktürk'ün; İstanbul
Milletvekili Mustafa Sezgin Tanrıkulu'nun; İstanbul Milletvekili Mahmut
Tanal'ın; İstanbul Milletvekili Mahmut Tanal'ın; İstanbul Milletvekili Atila
Kaya ve Milliyetçi Hareket Partisi Grup Başkanvekili İzmir Milletvekili Oktay
Vural ile 2 Milletvekilinin; Barış ve Demokrasi Partisi Grup Başkanvekili Iğdır
Milletvekili Pervin Buldan'ın; Burdur Milletvekili Ramazan Kerim Özkan'ın;
Hatay Milletvekili Mevlüt Dudu'nun; Ankara Milletvekili Levent Gök'ün; Ankara
Milletvekili Levent Gök'ün; Mersin Milletvekili Ali Öz ve Milliyetçi Hareket
Partisi Grup Başkanvekili Mersin Milletvekili Mehmet Şandır ile 1
Milletvekilinin; Balıkesir Milletvekili Ayşe Nedret Akova'nın; İstanbul
Milletvekili Durmuşali Torlak ve Milliyetçi Hareket Partisi Grup Başkanvekili
Mersin Milletvekili Mehmet Şandır ile 1 Milletvekilinin; İzmir Milletvekili
Musa Çam'ın; Hatay Milletvekili Adnan Şefik Çirkin'in; Manisa Milletvekili
Sakine Öz'ün; Diyarbakır Milletvekili Emine Ayna'nın; İstanbul Milletvekilleri
Gürsel Tekin ve Mahmut Tanal'ın; Erzincan Milletvekili Muharrem Işık'ın Kanun
Teklifleri ile; Benzer Mahiyetteki Kanun Teklifleri ve Plan ve Bütçe Komisyonu
Raporunun 66. maddesinde düzenlenen Geçici 59. Maddesine aşağıdaki fıkranın eklenmesini
arz ve teklif ederiz.
 Ali Serindağ Özgür
Özel Hasan Ören
 Gaziantep 
Manisa Manisa
 Haydar Akar Rahmi
Aşkın Türeli Musa Çam
 Kocaeli İzmir İzmir
 Bülent Kuşoğlu Mehmet
Ali Susam Sakine Öz
 Ankara İzmir Manisa
"Bu madde kapsamında getirilen
haklardan kanunun yürürlük tarihinden on yıl geriye dönük olarak gerçekleşmiş
maden iş kazaları sonucunda yaşamını yitiren madencilerin hak sahipleri de
yararlanır."
Türkiye Büyük
Millet Meclisi Başkanlığına
Görüşülmekte olan 639 sıra sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile MHP Grup Başkanvekili Mersin Milletvekili Mehmet
Şandır'ın; MHP Grup Başkanvekili Mersin Milletvekili Mehmet Şandır'ın; MHP Grup
Başkanvekili Mersin Milletvekili Mehmet Şandır'ın; MHP Grup Başkanvekili Mersin
Milletvekili Mehmet Şandır'ın; MHP Grup Başkanvekili Mersin Milletvekili Mehmet
Şandır'ın; Osmaniye Milletvekili Hasan Hüseyin Türkoğlu ve MHP Grup
Başkanvekili Mersin Milletvekili Mehmet Şandır'ın; Kastamonu Milletvekili Emin
Çınar ve MHP Grup Başkanvekili İzmir Milletvekili Oktay Vural'ın; MHP Grup
Başkanvekili İzmir Milletvekili Oktay Vural'ın; Mersin Milletvekili Mehmet
Şandır ve MHP Grup Başkanvekili İzmir Milletvekili Oktay Vural'ın; Kütahya
Milletvekili Alim Işık ve MHP Grup Başkanvekili İzmir Milletvekili Oktay
Vural'ın; Balıkesir Milletvekili Ahmet Duran Bulut ve MHP Grup Başkanvekili
Kayseri Milletvekili Yusuf Halaçoğlu'nun; Konya Konya Milletvekili Mustafa
Kalaycı ve MHP Grup Başkanvekili İzmir Milletvekili Oktay Vural'ın; Konya
Milletvekili Mustafa Kalaycı ve MHP Grup Başkanvekili İzmir Milletvekili Oktay
Vural'ın; Manisa Milletvekili Erkan Akçay ve MHP Grup Başkanvekili İzmir
Milletvekili Oktay Vural'ın kanun teklifleri (1/931, 2/115, 2/139, 2/195,
2/282, 2/297, 2/298, 2/324, 2/368, 2/399, 2/434, 2/439, 2/453, 2/524, 2/528,
2/555, 2/601, 2/640, 2/689, 2/691, 2/798, 2/885, 2/896, 2/944, 2/1019, 2/1063,
2/1103, 2/1131, 2/1156, 2/1200, 2/1202, 2/1203, 2/1217, 2/1222, 2/1227, 2/1236,
2/1242, 2/1245, 2/1248, 2/1258, 2/1260, 2/1301, 2/1302, 2/1345, 2/1350, 2/1364,
2/1372, 2/1383, 2/1414, 2/1422, 2/1426, 2/1431, 2/1437, 2/1442, 2/1488, 2/1496,
2/1498, 2/1506, 2/1514, 2/1516, 2/1525, 2/1540, 2/1595, 2/1652, 2/1655, 2/1657,
2/1677, 2/1688, 2/1716, 2/1747, 2/1765, 2/1775, 2/1794, 2/1797, 2/1799, 2/1808,
2/1837, 2/1869, 2/1899, 2/1906, 2/1924, 2/1932, 2/1938, 2/1954, 2/1957, 2/1963,
2/1983, 2/1997, 2/2000, 2/2032, 2/2041, 2/2051, 2/2056, 2/2057, 2/2065, 2/2069,
2/2083, 2/2146, 2/2156, 2/2158, 2/2176, 2/2178, 2/2186, 2/2187, 2/2190, 2/2191,
2/2192, 2/2198) 66 ncı maddesinin değiştirilmesini arz ve teklif ederiz.
 Erkan Akçay Mesut
Dedeoğlu Mustafa Kalaycı
 Manisa Kahramanmaraş Konya
 Alim Işık Yusuf
Halaçoğlu
 Kütahya Kayseri
MADDE 66- 5510 sayılı Kanuna aşağıdaki
geçici madde eklenmiştir.
GEÇİCİ MADDE 59- 13/5/2014 tarihinde
Manisa İlinin Soma İlçesinde meydana gelen maden kazası sonucunda ölen
sigortalının; Kuruma olan her türlü borçları terkin edilir ve hak sahiplerine
32 nci maddenin ikinci fıkrasının (a) bendinde öngörülen şartlar aranmaksızın
bu Kanun hükümlerine göre aylık bağlanır. Bu Kanunda öngörülen primlerin eksik
olan kısmı Maliye Bakanlığınca Kuruma ödenir.
Ölen sigortalının anne ve babasına
gelir ve aylık bağlanmasında, 34 üncü maddenin birinci fıkrasının (d) bendinde
belirtilen her türlü kazanç ve irattan elde etmiş olduğu gelirinin asgari
ücretin net tutarından daha az olması ve diğer çocuklarından hak kazanılan
gelir ve aylıklar hariç olmak üzere gelir ve/veya aylık bağlanmamış olması
şartları aranmaz.
15/08/1950 tarihinden bu Kanunun yayımı
tarihine kadar gerçekleşen ölümlü maden kazalarında hayatını kaybeden
madencilerin; eşi veya çocuğu ile ana, baba veya kardeşlerinden birisi olmak
üzere toplam iki kişi, hayatını kaybedenlerin eşi ve çocuğunun bulunmaması durumunda
ana veya babası, ana veya babasının bu hakkı kullanmaması durumunda ise kardeşi
ile 13/5/2014 tarihinde Manisa İlinin Soma İlçesinde meydana gelen maden kazası
esnasında yeraltında çalışmakta olup da sağ kurtulanlar 10/12/2003 tarihli ve
5018 sayılı Kamu Malî Yönetimi ve Kontrol Kanununun eki (I), (II), (III) ve
(IV) sayılı cetvellerde yer alan kamu kurum ve kuruluşları, kamu iktisadi
teşebbüsleri ve bağlı ortaklıkları, il özel idareleri, belediyeler ve bağlı
kuruluşları, özel kanunla kurulan diğer her türlü kamu kurum ve kuruluşları;
14/7/1965 tarihli ve 657 sayılı Devlet Memurları Kanununa tabi memur kadroları
ile sözleşmeli personel pozisyonlarının ve sürekli işçi kadrolarına Çalışma ve
Sosyal Güvenlik Bakanlığınca hak sahibi olduğu belirlenerek Devlet Personel
Başkanlığına bildirilenlerin kendi tercihleri doğrultusunda belirleyeceği üç
ilden birinde bulunan uygun kadrolara atanması bu Kanunun yayımı tarihinden
itibaren altı ay içinde yapılır. Bu fıkra kapsamında hak sahibi olanlar,
Çalışma ve Sosyal Güvenlik Bakanlığı ve Aile ve Sosyal Politikalar Bakanlığı
tarafından bu Kanunun yayımı tarihinden itibaren üç ay içinde belirlenir.
Bu maddenin uygulanmasına ilişkin usul
ve esaslar Çalışma ve Sosyal Güvenlik Bakanlığı, Aile ve Sosyal Politikalar Bakanlığı,
Maliye Bakanlığı ve Hazine Müsteşarlığınca müştereken tespit edilir."
MUSTAFA ELİTAŞ (Kayseri) – Sayın
Başkan, bu önerge bizdeki önergeyse, bu daha kısaltılmadıysa bu önergeyi işleme
alamazsınız.
BAŞKAN – Kısalttık efendim.
MUSTAFA ELİTAŞ (Kayseri) – Efendim,
kısaltılan önerge bizde yok.
BAŞKAN – Kısalttık, dağıtılacaktı
fotokopisi.
OKTAY VURAL (İzmir) – O zaman, efendim,
kısaltılmış önergeyi istediklerine göre lütfen kısaltılmış önergeyi dağıtalım,
ara verelim, ellerine geçsin efendim.
MEHMET AKİF HAMZAÇEBİ (İstanbul) –
Efendim, bir ara verelim Sayın Başkanım.
MUSTAFA ELİTAŞ (Kayseri) – Sayın
Başkan, 500 kelimeyi… Ara verelim, ara verelim. Zaten bu önerge görüşülmez
Sayın Başkan.
OKTAY VURAL (İzmir) – Kısaltılmış
önergeyi istiyorlar, doğru, haklılar efendim.
MEHMET AKİF HAMZAÇEBİ (İstanbul) – Sayın
Başkan, gerçekten haklılar, ara verelim efendim, önerge bize de gelmedi.
MUSTAFA ELİTAŞ (Kayseri) – Müsaade
ederseniz…
Sayın Başkan, 500 kelimeyi geçen
önergeleri işleme alamazsınız. Eğer bu önerge 500 kelimeyi geçtiyse işlemden
çıkarmanız gerekiyor. Şu çizikler varsa bu önerge 500 kelimeden fazla.
BAŞKAN – Kısalttılar efendim, bundan
sonra da dikkat ederler.
OKTAY VURAL (İzmir) – Ama efendim…
MUSTAFA ELİTAŞ (Kayseri) – Ondan
sonrakileri kısaltırlar getirirler. Şu anda bu önerge 500 kelimeyi geçiyorsa
işleme alamazsınız.
BAŞKAN - Kısaltıldı efendim.
MUSTAFA ELİTAŞ (Kayseri) – Sayalım.
HAYDAR AKAR (Kocaeli) – Saysın, saysın;
kâtip üye saysın.
OKTAY VURAL (İzmir) – Sayın Başkan,
kısaltılmış önergeyi dağıtın.
MUSTAFA ELİTAŞ (Kayseri) – Sayın
Başkan, 500 kelimeyi geçiyor.
BAŞKAN - O zaman ara verelim, sayınız
efendim.
MUSTAFA ELİTAŞ (Kayseri) – Ara verelim,
sayalım.
BAŞKAN - Buyurunuz sayın grup başkan
vekilleri, gelin.
On dakika ara veriyorum.
Kapanma Saati :
19.43
DOKUZUNCU OTURUM
Açılma Saati:
19.58
BAŞKAN: Başkan
Vekili Şükran Güldal MUMCU
KÂTİP ÜYELER:
Muhammet Bilal MACİT (İstanbul), Bayram ÖZÇELİK (Burdur) 
-----0-----
BAŞKAN – Sayın milletvekilleri, Türkiye
Büyük Millet Meclisinin 124’üncü Birleşiminin Dokuzuncu Oturumunu açıyorum.
639 sıra sayılı Kanun Tasarısı’nın
görüşmelerine kaldığımız yerden devam edeceğiz.
Komisyon ve Hükûmet yerinde.
İtiraz sonucu incelenecektir, bunu da
belirteyim. Önergelerle ilgili sayı incelenecektir tekrar.
Çalışma süremizin sonuna geldiğimiz
için kanun tasarı ve teklifleri ile komisyonlardan gelen diğer işleri sırasıyla
görüşmek için, 24 Temmuz 2014 Perşembe günü, alınan karar gereğince saat
12.00’de toplanmak üzere birleşimi kapatıyorum.
Kapanma Saati:
19.59




(x) Bu bölümde Hatip tarafından Türkçe
olmayan kelimeler ifade edildi.


(X) 639 S. Sayılı Basmayazı 15/7/2014
tarihli 116’ncı Birleşim Tutanağı’na eklidir.




