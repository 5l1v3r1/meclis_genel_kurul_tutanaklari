



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 29’uncu
Birleşim
 11
Aralık 2018 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- KANUN
TEKLİFLERİ İLE KOMİSYONLARDAN GELEN DİĞER İŞLER 
A) Kanun Teklifleri 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) 
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41): 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11)
A) CUMHURBAŞKANLIĞI
1) Cumhurbaşkanlığı 2019 Yılı Merkezî Yönetim Bütçesi 
2) Cumhurbaşkanlığı 2017 Yılı Merkezî Yönetim Kesin Hesabı 
B) TÜRKİYE BÜYÜK MİLLET MECLİSİ 
1) Türkiye Büyük Millet Meclisi 2019 Yılı Merkezî Yönetim
Bütçesi
2) Türkiye Büyük Millet Meclisi 2017 Yılı Merkezî Yönetim
Kesin Hesabı
C) KAMU DENETÇİLİĞİ KURUMU 
1) Kamu Denetçiliği Kurumu 2019Yılı Merkezî Yönetim Bütçesi
2) Kamu Denetçiliği Kurumu 2017 Yılı Merkezî Yönetim Kesin Hesabı
Ç) ANAYASA MAHKEMESİ 
1) Anayasa Mahkemesi 2019 Yılı Merkezî Yönetim Bütçesi
2) Anayasa Mahkemesi 2017 Yılı Merkezî Yönetim Kesin Hesabı
D) YARGITAY 
1) Yargıtay 2019Yılı Merkezî Yönetim Bütçesi
2) Yargıtay 2017 Yılı Merkezî Yönetim Kesin Hesabı
E) DANIŞTAY 
1) Danıştay 2019 Yılı Merkezî Yönetim Bütçesi
2) Danıştay 2017 Yılı Merkezî Yönetim Kesin Hesabı
F) SAYIŞTAY 
1) Sayıştay 2019 Yılı Merkezî Yönetim Bütçesi
2) Sayıştay 2017 Yılı Merkezî Yönetim Kesin Hesabı
G) HÂKİMLER VE SAVCILAR KURULU 
1) Hâkimler ve Savcılar Kurulu 2019 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2017 Yılı Merkezî
Yönetim Kesin Hesabı
H) MİLLÎ İSTİHBARAT TEŞKİLATI BAŞKANLIĞI 
1) Millî İstihbarat Teşkilatı Başkanlığı 2019 Yılı Merkezî
Yönetim Bütçesi
2) Millî İstihbarat Teşkilatı Müsteşarlığı 2017 Yılı Merkezî
Yönetim Kesin Hesabı
I) MİLLÎ GÜVENLİK KURULU GENEL SEKRETERLİĞİ 
1) Millî Güvenlik Kurulu Genel Sekreterliği 2019 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2017 Yılı
Merkezî Yönetim Kesin Hesabı
İ) DİYANET İŞLERİ BAŞKANLIĞI 
1) Diyanet İşleri Başkanlığı 2019 Yılı Merkezî Yönetim
Bütçesi
2) Diyanet İşleri Başkanlığı 2017 Yılı Merkezî Yönetim Kesin
Hesabı
J) İLETİŞİM BAŞKANLIĞI 
1) İletişim Başkanlığı 2019 Yılı Merkezî Yönetim Bütçesi
K) BASIN-YAYIN VE ENFORMASYON GENEL MÜDÜRLÜĞÜ
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Kesin Hesabı
L) SAVUNMA SANAYİİ BAŞKANLIĞI
1) Savunma Sanayii Başkanlığı 2019 Yılı Merkezî Yönetim
Bütçesi
2) Savunma Sanayii Müsteşarlığı 2017 Yılı Merkezî Yönetim
Kesin Hesabı
M) STRATEJİ VE BÜTÇE BAŞKANLIĞI 
1) Strateji ve Bütçe Başkanlığı 2019 Yılı Merkezî Yönetim
Bütçesi
N) KALKINMA BAKANLIĞI
1) Kalkınma Bakanlığı 2017 Yılı Merkezî Yönetim Kesin Hesabı
O) MİLLİ SARAYLAR İDARESİ BAŞKANLIĞI 
1) Milli Saraylar İdaresi Başkanlığı 2019 Yılı Merkezî
Yönetim Bütçesi
Ö) DEVLET ARŞİVLERİ BAŞKANLIĞI 
1) Devlet Arşivleri Başkanlığı 2019 Yılı Merkezî Yönetim
Bütçesi
P) BAŞBAKANLIK 
1) Başbakanlık 2017 Yılı Merkezî Yönetim Kesin Hesabı





IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün, Bütçe
görüşmelerinde bütçe hakkının her türlü siyasi görüş tarafından ifade
edilmesinin yararlı olduğu düşüncesiyle İstanbul Milletvekili Erkan Baş’ın
talebini makul gördüğüne ve konuşma süreleri uzadığı için yemek arası
vermeyeceğine ilişkin konuşması
2.- Oturum Başkanı TBMM Başkan Vekili Levent Gök’ün, her siyasi görüş
tarafından bütçe görüşmelerinde bütçe hakkının konuşulmasının Meclisi yöneten
başkan ya da başkan vekillerinin takdirinde olduğuna ilişkin konuşması
3.- Oturum Başkanı TBMM Başkan Vekili Levent Gök’ün; Rize Emniyet
Müdürlüğü binasında meydana gelen silahlı saldırıda şehit olan Emniyet Müdürü
Altuğ Verdi’ye Allah’tan rahmet, yaralı polislere şifa dilediğine ilişkin
konuşması
4.- Oturum Başkanı TBMM Başkan Vekili Levent Gök’ün, Grup başkan
vekillerinin gruplarının, partilerinin hukukunu koruyacak ehliyette ve
yetenekte olduğuna, herkesin başlıca görevinin Meclisin saygınlığını korumak
olduğuna ilişkin konuşması
5.- Oturum Başkanı TBMM Başkan Vekili Levent Gök’ün, Adıyaman ilinde
yaşanan sel felaketi nedeniyle Adıyamanlılara geçmiş olsun dileğinde
bulunduğuna ilişkin konuşması
6.- Oturum Başkanı TBMM Başkan Vekili Levent Gök’ün, TBMM çalışanlarının
mağduriyetinin giderilmesi için konuyla ilgileneceklerine ilişkin konuşması
7.- Oturum Başkanı TBMM Başkan Vekili Levent Gök’ün, TOKİ inşaatında
çalışan ve uzun süredir ücretlerini alamadıkları için intihar girişiminde
bulunan işçilerle ilgilenildiğine ilişkin konuşması

V.- SATAŞMALARA İLİŞKİN KONUŞMALAR
1.- Manisa Milletvekili Özgür Özel’in, Kahramanmaraş Milletvekili Ahmet
Özdemir’in 10 sıra sayılı 2019 Yılı Bütçe Kanun Teklifi ile 11 sıra sayılı 2017
Yılı Kesin Hesap Kanunu Tasarısı’nın birinci tur görüşmelerinde AK PARTİ Grubu
adına yaptığı konuşmasında Cumhuriyet Halk Partisine sataşması nedeniyle
konuşması
2.- İstanbul Milletvekili Mehmet Muş’un, İstanbul Milletvekili Erkan
Baş’ın yaptığı açıklamasında Adalet ve Kalkınma Partisine sataşması nedeniyle
konuşması
3.- İstanbul Milletvekili Erkan Baş’ın, İstanbul Milletvekili Mehmet
Muş’un sataşma nedeniyle yaptığı konuşmasında şahsına sataşması nedeniyle
konuşması
4.- İstanbul Milletvekili Turan Aydoğan’ın, Ankara Milletvekili Mehmet
Naci Bostancı’nın yaptığı açıklamasında şahsına sataşması nedeniyle konuşması 

VI.- AÇIKLAMALAR
1.- İstanbul Milletvekili Mehmet Muş’un, Türkiye’nin bir hukuk devleti
olduğuna, hukuk neyi gerektiriyorsa onun yapılacağına ve Manisa Milletvekili
Özgür Özel’in sataşma nedeniyle yaptğı konuşmasındaki bazı ifadelerine ilişkin
açıklaması
2.- Manisa Milletvekili Özgür Özel’in, Kahramanmaraş Milletvekili Ahmet
Özdemir’in 10 sıra sayılı 2019 Yılı Bütçe Kanun Teklifi ile 11 sıra sayılı 2017
Yılı Kesin Hesap Kanunu Tasarısı’nın birinci tur görüşmelerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
3.- İstanbul Milletvekili Mehmet Muş’un, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
4.- Manisa Milletvekili Özgür Özel’in, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
5.- Manisa Milletvekili Özgür Özel’in, Balıkesir Milletvekili Adil
Çelik’in 10 sıra sayılı 2019 Yılı Bütçe Kanun Teklifi ile 11 sıra sayılı 2017
Yılı Kesin Hesap Kanunu Tasarısı’nın birinci tur görüşmelerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
6.- İstanbul Milletvekili Mehmet Muş’un, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
7.- Manisa Milletvekili Özgür Özel’in, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
8.- İstanbul Milletvekili Mehmet Muş’un, Atatürk’ün CHP’nin tekelinde
olmadığına, Türkiye’nin ortak bir değeri olduğuna ilişkin açıklaması
9.- Manisa Milletvekili Özgür Özel’in, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması 
10.- Manisa Milletvekili Özgür Özel’in, Mardin ilindeki sit alanlarının
imar barışı kapsamından çıkartılması gerektiğine ilişkin açıklaması
11.- İstanbul Milletvekili Erkan Baş’ın, Parlamentonun çok partili
biçimde şekillendiği için bütün görüşlerin ifade edilmesini önemsediklerine,
emekçi düşmanı, antidemokratik bir bütçeyle karşı karşıya olunduğuna ve
muhalefetin sözlerini dinlemesi konusunda Adalet ve Kalkınma Partisini
uyardığına ilişkin açıklaması
12.- İstanbul Milletvekili Mehmet Muş’un, Cumhurbaşkanının görevinin
toplumun bütünlüğünü sağlamanın yanında toplumun birliğini, huzurunu bozan PKK
terör örgütü ve türevlerine karşı mücadele etmek olduğuna ilişkin açıklaması
13.- Ankara Milletvekili Mehmet Naci Bostancı’nın, Halkların Demokratik
Partisi üyelerinin, siyasete gönül verenlerin, seçmenlerin Adalet ve Kalkınma
Partisine biat etmesi şeklinde bir yaklaşımlarının olmadığına ve Türkiye'deki
savcıların cumhuriyetin savcıları olduğuna ilişkin açıklaması
14.- Ankara Miletvekili Mehmet Naci Bostancı’nın, Muş Milletvekili Mensur
Işık’ın 10 sıra sayılı 2019 Yılı Bütçe Kanun Teklifi ile 11 sıra sayılı 2017
Yılı Kesin Hesap Kanunu Tasarısı’nın birinci tur görüşmelerinde HDP Grubu
adına yaptığı konuşmasındaki bazı ifadelerine ilişkin açıklaması 
15.- Ankara Miletvekili Mehmet Naci Bostancı’nın, İstanbul Milletvekili
Ahmet Şık’ın 10 sıra sayılı 2019 Yılı Bütçe Kanun Teklifi ile 11 sıra sayılı
2017 Yılı Kesin Hesap Kanunu Tasarısı’nın birinci tur görüşmelerinde HDP Grubu
adına yaptığı konuşmasındaki bazı ifadelerine ilişkin açıklaması
16.- İstanbul Milletvekili Mahmut Tanal’ın, TBMM çalışanlarına 1992
yılından beri ödenen eylül ayı teşvik ikramiyesinin ödenmediğine ve bu hakkın
verilmesini istirham ettiğine ilişkin açıklaması
17.- İstanbul Milletvekili Mehmet Muş’un, Aydın Milletvekili Bülent
Tezcan’ın 10 sıra sayılı 2019 Yılı Bütçe Kanun Teklifi ile 11 sıra sayılı 2017
Yılı Kesin Hesap Kanunu Tasarısı’nın birinci tur görüşmelerinde CHP Grubu
adına yaptığı konuşmasındaki bazı ifadelerine ilişkin açıklaması
18.- Manisa Milletvekili Özgür Özel’in, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
19.- İstanbul Milletvekili Mehmet Muş’un, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
20.- Ankara Miletvekili Mehmet Naci Bostancı’nın, siyasetin mantıklı,
makul, analitik bir şekilde müzakere edilmesinden yana olduklarına ilişkin
açıklaması
21.- İstanbul Milletvekili Mehmet Muş’un, Bolu Milletvekili Tanju
Özcan’ın 10 sıra sayılı 2019 Yılı Bütçe Kanun Teklifi ile 11 sıra sayılı 2017
Yılı Kesin Hesap Kanunu Tasarısı’nın birinci tur görüşmelerinde CHP Grubu
adına yaptığı konuşmasındaki bazı ifadelerine ilişkin açıklaması
22.- Bolu Milletvekili Tanju Özcan’ın, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
23.- Manisa Milletvekili Özgür Özel’in, Bolu Milletvekili Tanju Özcan’ın
“Mutfaktan makrube kokusu geliyor.” ifadesinin AKP Grubu tarafından
düzeltildiğine ilişkin açıklaması
24.- Cumhurbaşkanı Yardımcısı Fuat Oktay’ın, polis memuru İsmail Hakkı
Sarıcaoğlu’nun, Rize Emniyet Müdürü Altuğ Verdi’yi şehit ettiğine, Personel
Şube Müdürü Ercan Polat ile polis memuru Yiğit Can Köksal’ı yaraladığına ve
saldırıyı gerçekleştiren polis memurunun gözaltına alındığına ilişkin açıklaması
25.- İstanbul Milletvekili Mehmet Bekaroğlu’nun, Rize Emniyet
Müdürlüğünde polis memuru tarafından vurularak şehit edilen Emniyet Müdürü
Altuğ Verdi’ye Allah’tan rahmet dilediğine ilişkin açıklaması 
26.- İstanbul Milletvekili Mehmet Muş’un, Türk Silahlı Kuvvetlerinin
ihtiyaçlarının karşılanma oranının yüzde 65’in üzerine çıktığına ilişkin
açıklaması 
27.- İstanbul Milletvekili Mehmet Muş’un, Parlamentonun geleneğinde
insanların kişiliğiyle, haysiyetiyle uğraşmanın olmadığına ilişkin açıklaması 
28.- İzmir Milletvekili Fehmi Alpay Özalan’ın, Mersin Milletvekili Ali
Mahir Başarır’ın 10 sıra sayılı 2019 Yılı Bütçe Kanun Teklifi ile 11 sıra
sayılı 2017 Yılı Kesin Hesap Kanunu Tasarısı’nın birinci tur görüşmelerinde
CHP Grubu adına yaptığı konuşmasındaki bazı ifadelerine ilişkin açıklaması
29.- Şanlıurfa Milletvekili Ayşe Sürücü’nün, HDP Urfa il binasının
üzerindeki hukuksuzluğun, ablukanın kalkması, gözaltındakilerin serbest
bırakılması gerektiğine ilişkin açıklaması
30.- İzmir Milletvekili Murat Çepni’nin, Berkin Elvan, Ali İsmail
Korkmaz, Ahmet Atakan, Ethem Sarısülük, Mehmet Ayvalıtaş, Medeni Yıldırım ve
Hasan Ferit Gedik’in umudun, onurun ve özgürlüğün isyanı için sokaklara
çıktığına ilişkin açıklaması
31.- İstanbul Milletvekili Arzu Erdem’in, 10 Aralık Beşiktaş terör
saldırısında hayatını kaybedenler ile hemşehrisi Rize Emniyet Müdürü Altuğ
Verdi’ye Allah’tan rahmet, yaralılara şifa dilediğine ilişkin açıklaması
32.- Malatya Milletvekili Mehmet Celal Fendoğlu’nun, Rize Emniyet
Müdürlüğünde polis memuru tarafından vurularak şehit edilen Emniyet Müdürü
Altuğ Verdi’ye Allah’tan rahmet dilediğine ilişkin açıklaması 
33.- Manisa Milletvekili Özgür Özel’in, Millî Saraylardaki personele
yapılan mobbing, yıldırma ve istifaya zorlanmayla ilgili görevlendirmelere
ilişkin açıklaması
34.- Kars Milletvekili Ayhan Bilgen’in, “Bu kadar da olmaz.” dedirtecek
işler yapılmaya başlanınca bir ülkede, keyfilikten kimin, nasıl, hangi
gerekçeyle mağdur edileceğinin kuralının kalmayacağına ve bir bildiriye imza attığı
için Gençay Gürsoy’un ceza aldığına ilişkin açıklaması 
35.- Kocaeli Milletvekili Lütfü Türkkan’ın, Rize Emniyet Müdürü Altuğ
Verdi’ye Allah’tan rahmet dilediğine, Diyarbakır Milletvekili Mehmet Mehdi
Eker’in PKK’yla direkt bağlantılı bir kurumu ziyaret ettiğine ve bunu da Türk
toplumuna açıklamak zorunda olduğuna ilişkin açıklaması
36.- Diyarbakır Milletvekili Mehmet Mehdi Eker’in, Kocaeli Milletvekili
Lütfü Türkkan’ın yaptığı açıklamasındaki bazı ifadelerine ve devlet idaresinin,
siyaset yapma sanatının bu kadar ucuz polemiklere konu olmaması gerektiğine
ilişkin açıklaması
37.- Manisa Milletvekili Özgür Özel’in, İstanbul Milletvekili Feti
Yıldız’ın 10 sıra sayılı 2019 Yılı Bütçe Kanun Teklifi ile 11 sıra sayılı 2017
Yılı Kesin Hesap Kanunu Tasarısı’nın birinci tur görüşmelerinde MHP Grubu
adına yaptığı konuşmasındaki bazı ifadelerine ilişkin açıklaması
38.- Ankara Milletvekili Filiz Kerestecioğlu Demir’in, TOKİ inşaatında
çalışan ve uzun süredir ücretlerini alamayan işçilerin inşaatın çatısına
çıkarak intihar girişiminde bulunduğuna ilişkin açıklaması
39.- Sakarya Milletvekili Muhammed Levent Bülbül’ün, Manisa Milletvekili
Özgür Özel’in yaptığı açıklamasındaki bazı ifadelerine ilişkin açıklaması
40.- Manisa Milletvekili Özgür Özel’in, tehdit dolu sözler söylemenin
siyasetin dili olmadığına, Parlamentoda sokak ağzını reddettiklerine, ve
Cumhuriyet Halk Partisine yöneltilen eleştirilere cevap vereceklerine ilişkin
açıklaması
41.- Çankırı Milletvekili Muhammet Emin Akbaşoğlu’nun, Manisa
Milletvekili Özgür Özel’in yaptığı açıklamasındaki bazı ifadelerine ve Cumhur
İttifakı’nın 15 Temmuzda milletin gönlünde oluşturduğu bir ittifak olduğuna
ilişkin açıklaması
42.- İzmir Milletvekili Kani Beko’nun, İzmir ilinin en büyük toplu
taşıma aracı olan İZBAN’da çalışan işçilerin greve çıkması nedeniyle yaşanan
mağduriyete yönelik olarak Ulaştırma ve Altyapı Bakanını göreve davet ettiğine
ilişkin açıklaması
43.- Konya Milletvekili Esin Kara’nın, 11 Aralık Hüseyin Nihal Atsız’ı
ölümünün 43’üncü yıl dönümünde rahmetle andığına ilişkin açıklaması
44.- Adıyaman Milletvekili Abdurrahman Tutdere’nin, Adıyaman ilinde
yoğun yağış nedeniyle sel ve taşkın felaketi yaşandığına, Adıyaman Valiliği ile
AFAD yetkililerinin gerekli yardımları yapmasını talep ettiklerine ilişkin
açıklaması
45.- Erzurum Milletvekili Selami Altınok’un, Rize Emniyet Müdürlüğünde
polis memuru tarafından vurularak şehit edilen Emniyet Müdürü Altuğ Verdi’ye
Allah’tan rahmet dilediğine ilişkin açıklaması
46.- İstanbul Milletvekili Nazır Cihangir İslam’ın, TOKİ inşaatında
çalışan ve uzun süredir ücretlerini alamayan işçilerin inşaatın çatısına
çıkarak intihar girişiminde bulunduğuna, AK PARTİ milletvekillerinin empati
yapmasını sağlamaya çalıştığına, herkesin güvencesi için hem Meclisin hem de
yargının hukukun üstünlüğünü tesis etmesi gerektiğine ilişkin açıklaması
47.- Ankara Milletvekili Mustafa Destici’nin, saldırıda hayatını
kaybeden Rize Emniyet Müdürü Altuğ Verdi’ye Allah’tan rahmet, yaralanan Ercan
Polat ve Yiğit Can Köksal’a şifa dilediğine, 11 Aralık Hüseyin Nihal Atsız’ı
ölümünün 43’üncü yıl dönümünde rahmetle andığına, mağduriyetin giderilmesi için
vekil imamların kadroya geçirilmesini talep ettiğine, Türk ordusunu savunmak
için, şehit ve gazilere sahip çıkmak için vatansever bir Türk olmanın yeterli
olduğuna ilişkin açıklaması
48.- Manisa Milletvekili Özgür Özel’in, TBMM çalışanlarına 1992 yılından
beri ödenen eylül ayı teşvik ikramiyesinin ödenmediğine, başkan vekillerinin bu
hususu inceleyip Binali Yıldırım’a hatırlatarak mağduriyeti ortadan kaldırma
adına girişimde bulunulmasını rica ettiğine ilişkin açıklaması
49.- İstanbul Milletvekili Mehmet Muş’un, Anayasa’ya bağlı, ilkeleri ve
programı olan bir parti olduklarına ilişkin açıklaması
50.- İstanbul Milletvekili Mehmet Muş’un, PKK’yı her zaman bir terör örgütü
olarak gördüklerine ve mücadeleyi hiçbir zaman aksatmadıklarına, İstanbul
Milletvekili Yavuz Ağıralioğlu’nun 10 sıra sayılı 2019 Yılı Bütçe Kanun Teklifi
ile 11 sıra sayılı 2017 Yılı Kesin Hesap Kanunu Tasarısı’nın birinci tur görüşmelerinde
İYİ PARTİ Grubu adına yaptığı konuşmasındaki bazı ifadelerine ilişkin
açıklaması
51.- İstanbul Milletvekili Yavuz Ağıralioğlu’nun, İstanbul Milletvekili
Mehmet Muş’un yaptığı açıklamasındaki bazı ifadelerine ilişkin açıklaması
52.- İstanbul Milletvekili Mehmet Muş’un, İstanbul Milletvekili Yavuz
Ağıralioğlu’nun yaptığı açıklamasındaki bazı ifadelerine ilişkin açıklaması
53.- Kars Milletvekili Ayhan Bilgen’in, uzun süredir ücret alamadıkları
için intihar etmek amacıyla inşaatın çatısına çıkan işçiler için muhatap bulunamadığını
Genel Kurulun takdirine sunduğuna ilişkin açıklaması 
54.- İstanbul Milletvekili Mehmet Muş’un, İstanbul Milletvekili Ümit
Özdağ’ın 10 sıra sayılı 2019 Yılı Bütçe Kanun Teklifi ile 11 sıra sayılı 2017
Yılı Kesin Hesap Kanunu Tasarısı’nın birinci tur görüşmelerinde İYİ PARTİ
Grubu adına yaptığı konuşmasındaki bazı ifadelerine ilişkin açıklaması
55.- İstanbul Milletvekili Mehmet Muş’un, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
56.- Manisa Milletvekili Özgür Özel’in, 17-25 Aralık tarihinin iki eski
müttefikin birbirlerine düştüğü, hırsızlık, rüşvet düzeninin ortaya döküldüğü
bir tarih olduğuna ilişkin açıklaması
57.- İstanbul Milletvekili Mehmet Muş’un, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
58.- Manisa Milletvekili Özgür Özel’in, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
59.- Manisa Milletvekili Özgür Özel’in, söylediği sözden emin olduğuna
ve yargı yolunun açık olduğuna ilişkin açıklaması
60.- İstanbul Milletvekili Mehmet Muş’un, siyasetin nezaketini bozmamak
gerektiğine, “Çamur at izi kalsın.” mantığıyla şaibe oluşturmaya AK PARTİ Grubu
olarak izin vermeyeceklerine ilişkin açıklaması
61.- Manisa Milletvekili Özgür Özel’in, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
62.- Manisa Milletvekili Özgür Özel’in, MİT Başkanının Amerika Birleşik
Devletleri’nde yaptığı bilgilendirmeden haberdar olup olmadıklarını, 15 Temmuz
şehit yakınları ve gaziler için kurulan vakıf ve yardım kampanyasında toplanan
306 milyon liranın akıbetinin ne olduğunu Cumhurbaşkanı Yardımcısından öğrenmek
istediğine ilişkin açıklaması
63.- Sakarya Milletvekili Muhammed Levent Bülbül’ün, Afyonkarahisar
Milletvekili Burcu Köksal’ın 10 sıra sayılı 2019 Yılı Bütçe Kanun Teklifi ile
11 sıra sayılı 2017 Yılı Kesin Hesap Kanunu Tasarısı’nın birinci tur
görüşmelerinde aleyhte yaptığı konuşmasındaki bazı ifadelerine ilişkin açıklaması
64.- Tokat Milletvekili Özlem Zengin’in, Afyonkarahisar Milletvekili
Burcu Köksal’ın 10 sıra sayılı 2019 Yılı Bütçe Kanun Teklifi ile 11 sıra sayılı
2017 Yılı Kesin Hesap Kanunu Tasarısı’nın birinci tur görüşmelerinde aleyhte
yaptığı konuşmasındaki bazı ifadelerine ilişkin açıklaması
65.- Afyonkarahisar Milletvekili Burcu Köksal’ın, Sakarya Milletvekili
Muhammed Levent Bülbül’ün yaptığı açıklamasındaki bazı ifadelerine ilişkin
açıklaması
66.- Sakarya Milletvekili Muhammed Levent Bülbül’ün, EYT’lilerin
probleminin çözülmesini MHP’nin kendi üslubunca, kendi değerlendirmesine göre
halletmeyi taahhüt ettiğine ilişkin açıklaması
67.- Manisa Milletvekili Özgür Özel’in, kanun teklifini “Ondan geldi,
bundan geldi.” diye ayrıştırmanın Parlamentoya, millet iradesine saygısızlık
olduğuna ilişkin açıklaması
68.- Sakarya Milletvekili Muhammed Levent Bülbül’ün, Manisa Milletvekili
Özgür Özel’in yaptığı açıklamasındaki bazı ifadelerine ilişkin açıklaması
69.- Tokat Milletvekili Kadim Durmaz’ın, Tokat ili Erbaa ilçesinde 7
Aralık Cuma günü Çarşı Camisi’nde kadınlara hakaret edip aşağılayarak nefret
ve ayrıştırma dili kullanan İbrahim Galip’i kınadıklarına ve Diyanetin
soruşturma açıp açmadığını öğrenmek istediğine ilişkin açıklaması


VII.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden Estonya Savunma Bakanı Jüri
Luik ve beraberindeki heyete “Hoş geldiniz.” denilmesi

11 Aralık 2018
Salı
BİRİNCİ
OTURUM
Açılma
Saati: 11.02
BAŞKAN:
Başkan Vekili Levent GÖK
KÂTİP
ÜYELER: Burcu KÖKSAL (Afyonkarahisar), Rümeysa KADAK (İstanbul)
-----0-----
BAŞKAN
– Değerli milletvekilleri, Türkiye Büyük Millet Meclisinin 29’uncu Birleşimini
açıyorum.
Toplantı
yeter sayısı vardır, görüşmelere başlıyoruz.
Sayın
milletvekilleri, gündemimize göre 2019 yılı Merkezî Yönetim Bütçe Kanun Teklifi
ile 2017 yılı Merkezî Yönetim Kesin Hesap Kanunu Tasarısı üzerindeki
görüşmelere devam edeceğiz.
Program
uyarınca bugün birinci turdaki görüşmeleri gerçekleştireceğiz. 
Birinci
turda Cumhurbaşkanlığı, Türkiye Büyük Millet Meclisi, Kamu Denetçiliği Kurumu,
Anayasa Mahkemesi, Yargıtay, Danıştay, Sayıştay, Hâkimler ve Savcılar Kurulu,
Millî İstihbarat Teşkilatı Başkanlığı, Millî İstihbarat Teşkilatı Müsteşarlığı,
Millî Güvenlik Kurulu Genel Sekreterliği, Diyanet İşleri Başkanlığı, İletişim
Başkanlığı, Basın-Yayın ve Enformasyon Genel Müdürlüğü, Savunma Sanayii
Başkanlığı, Savunma Sanayii Müsteşarlığı, Strateji ve Bütçe Başkanlığı,
Kalkınma Bakanlığı, Millî Saraylar İdaresi Başkanlığı, Devlet Arşivleri
Başkanlığı ve Başbakanlık bütçe ve kesin hesapları yer almaktadır. 
III.- KANUN TEKLİFLERİ İLE KOMİSYONLARDAN GELEN DİĞER
İŞLER 
A) Kanun Teklifleri 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (x)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (x)
A) CUMHURBAŞKANLIĞI
1) Cumhurbaşkanlığı 2019 Yılı Merkezî Yönetim Bütçesi 
2) Cumhurbaşkanlığı 2017 Yılı Merkezî Yönetim Kesin Hesabı 
B) TÜRKİYE BÜYÜK MİLLET MECLİSİ 
1) Türkiye Büyük Millet Meclisi 2019 Yılı Merkezî Yönetim
Bütçesi
2) Türkiye Büyük Millet Meclisi 2017 Yılı Merkezî Yönetim
Kesin Hesabı
C) KAMU DENETÇİLİĞİ KURUMU 
1) Kamu Denetçiliği Kurumu 2019Yılı Merkezî Yönetim Bütçesi
2) Kamu Denetçiliği Kurumu 2017 Yılı Merkezî Yönetim Kesin Hesabı
Ç) ANAYASA MAHKEMESİ 
1) Anayasa Mahkemesi 2019 Yılı Merkezî Yönetim Bütçesi
2) Anayasa Mahkemesi 2017 Yılı Merkezî Yönetim Kesin Hesabı
D) YARGITAY 
1) Yargıtay 2019Yılı Merkezî Yönetim Bütçesi
2) Yargıtay 2017 Yılı Merkezî Yönetim Kesin Hesabı
E) DANIŞTAY 
1) Danıştay 2019 Yılı Merkezî Yönetim Bütçesi
2) Danıştay 2017 Yılı Merkezî Yönetim Kesin Hesabı
F) SAYIŞTAY 
1) Sayıştay 2019 Yılı Merkezî Yönetim Bütçesi
2) Sayıştay 2017 Yılı Merkezî Yönetim Kesin Hesabı
G) HÂKİMLER VE SAVCILAR KURULU 
1) Hâkimler ve Savcılar Kurulu 2019 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2017 Yılı Merkezî
Yönetim Kesin Hesabı
H) MİLLÎ İSTİHBARAT TEŞKİLATI BAŞKANLIĞI 
1) Millî İstihbarat Teşkilatı Başkanlığı 2019 Yılı Merkezî
Yönetim Bütçesi
2) Millî İstihbarat Teşkilatı Müsteşarlığı 2017 Yılı Merkezî
Yönetim Kesin Hesabı
I) MİLLÎ GÜVENLİK KURULU GENEL SEKRETERLİĞİ 
1) Millî Güvenlik Kurulu Genel Sekreterliği 2019 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2017 Yılı
Merkezî Yönetim Kesin Hesabı
İ) DİYANET İŞLERİ BAŞKANLIĞI 
1) Diyanet İşleri Başkanlığı 2019 Yılı Merkezî Yönetim
Bütçesi
2) Diyanet İşleri Başkanlığı 2017 Yılı Merkezî Yönetim Kesin
Hesabı
J) İLETİŞİM BAŞKANLIĞI 
1) İletişim Başkanlığı 2019 Yılı Merkezî Yönetim Bütçesi
K) BASIN-YAYIN VE ENFORMASYON GENEL MÜDÜRLÜĞÜ
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Kesin Hesabı
L) SAVUNMA SANAYİİ BAŞKANLIĞI
1) Savunma Sanayii Başkanlığı 2019 Yılı Merkezî Yönetim
Bütçesi
2) Savunma Sanayii Müsteşarlığı 2017 Yılı Merkezî Yönetim
Kesin Hesabı
M) STRATEJİ VE BÜTÇE BAŞKANLIĞI 
1) Strateji ve Bütçe Başkanlığı 2019 Yılı Merkezî Yönetim
Bütçesi
N) KALKINMA BAKANLIĞI
1) Kalkınma Bakanlığı 2017 Yılı Merkezî Yönetim Kesin Hesabı
O) MİLLİ SARAYLAR İDARESİ BAŞKANLIĞI 
1) Milli Saraylar İdaresi Başkanlığı 2019 Yılı Merkezî
Yönetim Bütçesi
Ö) DEVLET ARŞİVLERİ BAŞKANLIĞI 
1) Devlet Arşivleri Başkanlığı 2019 Yılı Merkezî Yönetim
Bütçesi
P) BAŞBAKANLIK 
1) Başbakanlık 2017 Yılı Merkezî Yönetim Kesin Hesabı
BAŞKAN
- Komisyon yerinde. 
Sayın
milletvekilleri, alınan karar gereğince, tur üzerindeki görüşmelerde siyasi
parti gruplarına ve İç Tüzük’ün 62’nci maddesi gereğince istemi hâlinde
görüşlerini bildirmek üzere yürütmeye yetmişer dakika söz verilecek, bu süreler
birden fazla konuşmacı tarafından kullanılabilecek ve şahsı adına yapılacak
konuşmaların süresi ise beşer dakika olacaktır. Ayrıca konuşmalar tamamlanınca
soru-cevap işlemi on dakika soru, on dakika cevap olarak yapılacak ve sorular
gerekçesiz olarak yerinden sorulacaktır. 
Bilgilerinize
sunulur. 
Şimdi,
birinci turda siyasi parti grupları, yürütme ve şahısları adına söz alanların
adlarını sırasıyla okuyorum, birinci turda söz alanlar: 
AK
PARTİ: Gülay Samancı, Emine Sare Aydın Yılmaz, Mücahit Durmuşoğlu, Mustafa
Arslan, Ahmet Özdemir, Adil Çelik, Orhan Kırcalı, Selim Yağcı, Ali Cumhur
Taşkın, Mahmut Atilla Kaya, İshak Gazel, İsmail Kaya, Abdullah Güler, Şeyhmus
Dinçel.
Halkların
Demokratik Partisi Grubunun konuşmacıları: Garo Paylan, Mahmut Toğrul, Mensur
Işık, Meral Danış Beştaş, Ahmet Şık, Adnan Selçuk Mızraklı, Nimetullah
Erdoğmuş, Necdet İpekyüz.
Cumhuriyet
Halk Partisi Grubunun konuşmacıları: Kamil Okyay Sındır, Bülent Tezcan, Mahmut
Tanal, İbrahim Özden Kaboğlu, Turan Aydoğan, Rafet Zeybek, Yüksel Mansur
Kılınç, Tanju Özcan, Atila Sertel, Haşim Teoman Sancar, Ali Mahir Başarır,
Fatma Kaplan Hürriyet, Uğur Bayraktutan.
Milliyetçi
Hareket Partisi Grubunun sözcüleri: Mustafa Kalaycı, Feti Yıldız, Mehmet
Taytak, Mustafa Hidayet Vahapoğlu, Hasan Kalyoncu, Erhan Usta.
İYİ
PARTİ Grubunun sözcüleri: Hayrettin Nuhoğlu, Yavuz Ağıralioğlu, Behiç Çelik,
Feridun Bahşi, Ümit Özdağ, İbrahim Halil Oral.
Şahıslar:
Lehinde Niyazi Güneş, daha sonra yürütme adına konuşulacak, aleyhinde Burcu
Köksal.
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün, Bütçe
görüşmelerinde bütçe hakkının her türlü siyasi görüş tarafından ifade
edilmesinin yararlı olduğu düşüncesiyle İstanbul Milletvekili Erkan Baş’ın
talebini makul gördüğüne ve konuşma süreleri uzadığı için yemek arası vermeyeceğine
ilişkin konuşması
BAŞKAN
- Değerli milletvekilleri, Sayın Baş’ın söz talebi olacaktı… Geldiği zaman…
Değerli
arkadaşlar, dün Türkiye İşçi Partisi adına Milletvekilimiz Sayın Erkan Baş’ın
bir talebi oldu. Ben bu talebi makul görüyorum Meclis Başkan Vekili olarak.
Meclisimizin bütçe görüşmelerinde bütçe hakkının her türlü siyasi görüş
tarafından ifade edilmesinin yararlı olduğunu düşünüyorum. Bu çerçevede,
geldikleri zaman Büyük Birlik Partisi Genel Başkanı Sayın Mustafa Destici’ye,
Saadet Partisi adına bir sayın milletvekiline ve Türkiye İşçi Partisi adına da
bir sayın milletvekiline yerlerinden olmak kaydıyla 4’er dakika söz vermeyi
düşünüyorum. (CHP ve HDP sıralarından alkışlar) Makul ve hakkaniyetli olan
budur çünkü bütçe görüşmelerinde daha önceki bütçe görüşmelerinden farklı
olarak şimdi farklı siyasi partiler de temsil ediliyor. Her siyasi partinin
görüşünün Meclis tutanaklarına girmesinde ve herkesin ne diyeceğinin kayıtlar
altına alınmasında yarar var.
Değerli
arkadaşlar, bir açıklama daha yapmak istiyorum. Konuşmalar sırasında belli
aralıklarla fazla olmamak kaydıyla aralar vereceğim. Genellikle iki ya da üç
grubun konuşmasından sonra 10’ar ya da 15’şer dakikalık aralarla görüşmeleri
götüreceğimizi bilgilerinize sunmak isterim ayrıca ekstra bir yemek molası
olmayacaktır. Sayın Cumhurbaşkanı Yardımcısı, Sayın Şentop her zaman Meclisteki
arkadaki odamızdan faydalanabilirler, diğer görevliler. Diğer
milletvekillerimizin de bu akış içerisinde yemek ve diğer ihtiyaçlarını
karşılamalarında yarar var. Çünkü alınan karar gereğince konuşma süreleri uzadı
ve makul bir saat içerisinde bu görüşmeleri de tamamlamamız gerekiyor.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)

1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) CUMHURBAŞKANLIĞI (Devam)
1) Cumhurbaşkanlığı 2019 Yılı Merkezî Yönetim Bütçesi 
2) Cumhurbaşkanlığı 2017 Yılı Merkezî Yönetim Kesin Hesabı 
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2019 Yılı Merkezî Yönetim
Bütçesi
2) Türkiye Büyük Millet Meclisi 2017 Yılı Merkezî Yönetim
Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2019Yılı Merkezî Yönetim Bütçesi
2) Kamu Denetçiliği Kurumu 2017 Yılı Merkezî Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2019 Yılı Merkezî Yönetim Bütçesi
2) Anayasa Mahkemesi 2017 Yılı Merkezî Yönetim Kesin Hesabı
D) YARGITAY (Devam)
1) Yargıtay 2019Yılı Merkezî Yönetim Bütçesi
2) Yargıtay 2017 Yılı Merkezî Yönetim Kesin Hesabı
E) DANIŞTAY (Devam)
1) Danıştay 2019 Yılı Merkezî Yönetim Bütçesi
2) Danıştay 2017 Yılı Merkezî Yönetim Kesin Hesabı
F) SAYIŞTAY (Devam)
1) Sayıştay 2019 Yılı Merkezî Yönetim Bütçesi
2) Sayıştay 2017 Yılı Merkezî Yönetim Kesin Hesabı
G) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2019 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2017 Yılı Merkezî
Yönetim Kesin Hesabı
H) MİLLÎ İSTİHBARAT TEŞKİLATI BAŞKANLIĞI (Devam)
1) Millî İstihbarat Teşkilatı Başkanlığı 2019 Yılı Merkezî
Yönetim Bütçesi
2) Millî İstihbarat Teşkilatı Müsteşarlığı 2017 Yılı Merkezî
Yönetim Kesin Hesabı
I) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2019 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2017 Yılı
Merkezî Yönetim Kesin Hesabı
İ) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2019 Yılı Merkezî Yönetim
Bütçesi
2) Diyanet İşleri Başkanlığı 2017 Yılı Merkezî Yönetim Kesin
Hesabı
J) İLETİŞİM BAŞKANLIĞI (Devam)
1) İletişim Başkanlığı 2019 Yılı Merkezî Yönetim Bütçesi
K) BASIN-YAYIN VE ENFORMASYON GENEL MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Kesin Hesabı
L) SAVUNMA SANAYİİ BAŞKANLIĞI (Devam)
1) Savunma Sanayii Başkanlığı 2019 Yılı Merkezî Yönetim
Bütçesi
2) Savunma Sanayii Müsteşarlığı 2017 Yılı Merkezî Yönetim
Kesin Hesabı
M) STRATEJİ VE BÜTÇE BAŞKANLIĞI (Devam)
1) Strateji ve Bütçe Başkanlığı 2019 Yılı Merkezî Yönetim
Bütçesi
N) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî Yönetim Kesin Hesabı
O) MİLLİ SARAYLAR İDARESİ BAŞKANLIĞI (Devam)
1) Milli Saraylar İdaresi Başkanlığı 2019 Yılı Merkezî Yönetim
Bütçesi
Ö) DEVLET ARŞİVLERİ BAŞKANLIĞI (Devam)
1) Devlet Arşivleri Başkanlığı 2019 Yılı Merkezî Yönetim
Bütçesi
P) BAŞBAKANLIK (Devam)
1) Başbakanlık 2017 Yılı Merkezî Yönetim Kesin Hesabı
BAŞKAN
- Şimdi değerli arkadaşlarım ilk olarak söz vermeye başlayalım ve ilk sözü AK
PARTİ Grubu adına Konya Milletvekilimiz Sayın Gülay Samancı’ya veriyorum. (AK
PARTİ sıralarından alkışlar)
Sayın
Samancı, süreniz beş dakika. 
AK
PARTİ GRUBU ADINA GÜLAY SAMANCI (Konya) – Sayın Başkan, değerli
milletvekilleri; 2019 Yılı Merkezi Yönetim Bütçe Kanun Teklifi Cumhurbaşkanlığı
bütçesi üzerinde grubum adına söz almış bulunmaktayım, yüce heyetinizi saygıyla
selamlıyorum. 
Değerli
milletvekilleri, 2002 yılında AK PARTİ’nin iktidara gelmesiyle birlikte
ülkemizde siyasi duruş ve hizmette bir paradigma, bir anlayış değişmiş,
milletimizin içine terk edildiği makûs talihinden kurtulma süreci yaşanmıştır.
Geçmiş dönemlerde yaşanan Cumhurbaşkanı, Başbakan aralarındaki polemiklerin bir
gecede faiz oranlarını yüzde 3 binlere yükselttiğini, millî gelirin bir anda 51
milyar dolar azalmasına sebebiyet verdiğini hepimiz birlikte yaşadık. 
Değerli
arkadaşlar, 2007 yılında Cumhurbaşkanlığı seçimleriyle ilgili bir 367 garabeti
yaşandı. Cumhurbaşkanlığı seçimi için Genel Kurulda 367 milletvekili bulunması
teziyle başlayan tartışma ve Anayasa Mahkemesinin 1 Mayıs 2007 tarihli kararı
ülkeyi yeni bir siyasi krize sokmuş, erken seçim ve Anayasa değişikliği
referandumuna gidilmiştir. Seçimlerde yine halkımız AK PARTİ’yi yüzde 47’yle
ülkeye hizmet etmek üzere görevlendirmiş, aynı zamanda Cumhurbaşkanını
kendisinin seçeceğini bildirmiştir. Türkiye’de siyasi tarihi irdelediğimiz
zaman, parlamenter sistemden kaynaklı siyasi krizlerin çokça yaşandığını ve
siyasi çalkantılar nedeniyle istikrarsızlığın hepimize kaybettirdiğini,
ülkemizi gerek siyasi gerek ekonomik olarak gerilettiğini hep birlikte gördük.
Üretim ve ekonomide kalkınma hedeflerimiz ve sosyal alanda gerçekleştirilen
başarılar, fikir ve düşünce özgürlüğünün hayata geçirilmesi, demokratikleşme alanında
verilen mücadele ve tüm ulaşımda, sanayileşmede, sağlık alanında modern
teknolojinin ülkemize kazanımı için elde edilen gelişmeler, aynı zamanda
şehirlerimizin imar ve mamur edilmesi ile diğer pek çok alanda yapılan
hizmetler, ülkemiz üzerinde oynanan onca terör, antidemokratik eylemler ile
hükûmet sisteminin getirdiği bütün dayatma ve sıkıntılara, hatta 15 Temmuz
darbe girişimine rağmen, Cumhurbaşkanımız Sayın Recep Tayyip Erdoğan
riyasetinde başarıya ulaşmıştır. 
AK
PARTİ olarak temel ilkelerimizden olan “Halka hizmet Hakk’a hizmettir.”
düsturuyla hareket ettik, “İnsanı yaşat ki devlet yaşasın.” dedik, “Tek millet,
tek bayrak, tek vatan, tek devlet.” dedik. Bu nedenle -devletimizi yüceltmek-
milletimizin sıkıntılarıyla hemhâl olup, bizi istikrarsızlığa sürükleyen
hükûmet sisteminde, Anayasa’da yapılan değişiklik üzerine, 16 Nisan
referandumunu gerçekleştirdik. Yüzde 52 oy oranına tekabül eden 26 milyon 325
bin 200 vatandaşımızın teveccühüyle Genel Başkanımız Sayın Recep Tayyip Erdoğan
ülkemizin bu seçimle geçtiği Cumhurbaşkanlığı hükûmet sisteminin ilk lideri
olmuştur. Cumhurbaşkanlığı hükûmet sistemiyle birlikte öncelikle salt
çoğunluğun yönetime gelmesini, böylece koalisyonları, “Kim kiminle ortaklık
yapacak? Hükûmet kurulabilecek mi? Güvenoyu alınacak mı?” gibi muammaları
ortadan kaldırmış olduk. Artık yüzde 25, yüzde 35, hatta yüzde 50’yle iktidar
olma devri sona ermiş; bu sistemle daha hızlı, daha esnek, daha şeffaf karar
alma mekanizması hayata geçirilmiş oldu. Yasama ve yürütme keskin çizgilerle birbirinden
ayrılmış, “kuvvetler ayrılığı” prensibi net olarak ortaya konmuştur. Bu
durumda, Türkiye Büyük Millet Meclisi milletin iradesini temsil kabiliyetinden
yasama faaliyetini yürütürken yürütme ise hizmet üretme üzerinde yoğunlaşmakta
ve icraatlar ortaya koymaya devam etmektedir. Cumhurbaşkanı artık hem hükûmetin
hem de devletin başı olmuş, geçmiş dönemlerde yaşanan Çankaya krizleri sona
ermiştir. Bir kişiye ancak 2 kez Cumhurbaşkanı seçilebilme hakkı tanınmıştır;
tabii, bu sözümüz özellikle “diktatör” yaftasıyla karşımıza çıkanlara söylenmiş
bir ifadedir. Cumhurbaşkanlığı hükûmet sistemiyle Türkiye Büyük Millet Meclisi
daha da güçlenmiş, milletin vekillerinin doğrudan Meclise yasa teklifinde
bulunma hakkı pekiştirilmiştir. Ortaya atılan, Türkiye Büyük Millet Meclisinin
baypas edildiği iddiaları asılsız ve boş bir safsatadır. Demek istediğimiz o
dur ki Türkiye Büyük Millet Meclisi açılışından bu yana komisyonlarda 27 kanun
teklifini görüştü ve bunların çoğunluğu da yasalaştı. Hâlen komisyonlarda görüşülen
kanun teklifleri de var yani sizler, bizler, hepimiz burada, Türkiye Büyük
Millet Meclisinde yasama faaliyetini gerçekleştiriyoruz. 
(Mikrofon
otomatik cihaz tarafından kapatıldı) 
BAŞKAN
– Sayın Samancı, bir dakika ilave edeyim, tamamlayın.
GÜLAY
SAMANCI (Devamla) - Değerli arkadaşlar, bizler Sayın Cumhurbaşkanımız Recep
Tayyip Erdoğan’ın liderliğinde bu değişimi başlattık. Gerçekten bu değişim
ülkemiz dinamiklerini en üst düzeye çıkaracaktır ve inanıyoruz ki bizleri 2071
hedeflerine ulaştıracaktır.
Saygıdeğer
milletvekilleri, ülke olarak çok zor günler geçirdik. Özellikle 15 Temmuz hain
darbe girişimini siyasi görüş, inanç ve değerlere bakmadan hep birlikte hareket
ederek bertaraf ettik. Yine, Cumhurbaşkanımızın önderliğinde aynı birlik ve
beraberlik içinde ülkemizi ileriye, daha ileriye götüreceğimize inancımız
tamdır. 
Cumhurbaşkanlığı
hükûmet sisteminin ilk bütçesinin hayırlı uğurlu olmasını diliyor, Genel Kurulu
saygıyla selamlıyorum. (AK PARTİ sıralarından alkışlar) 
BAŞKAN
– AK PARTİ Grubu adına ikinci söz, İstanbul Milletvekilimiz Sayın Emine Sare
Aydın Yılmaz’a aittir. (AK PARTİ sıralarından alkışlar)
Süreniz
beş dakika.
AK
PARTİ GRUBU ADINA EMİNE SARE AYDIN YILMAZ (İstanbul) – Teşekkürler.
Saygıdeğer
Meclis Başkanım, değerli milletvekillerimiz; 2019 Yılı Merkezi Yönetim Bütçe
Kanunu Teklifi’nde yer alan Türkiye Büyük Millet Meclisi bütçesi için AK PARTİ
grubu adına söz almış bulunmaktayım. Sözlerime başlamadan önce Gazi
Meclisimizin siz değerli üyelerine yoğun ve yorucu çalışmalarında başarılar diliyor,
2019 yılı bütçemizin ülkemize ve yüce milletimize hayırlar getirmesini temenni
ediyorum. 
Ülkemiz
bölgesinde yaşanan bir güç olarak büyümeye devam ediyor. Son dönemlerde
Avrupa’da yükselen ırkçı popülizmi, her geçen gün daha derinleşen ekonomik krizler
ve mevcut borçlarını dahi ödeyemeyecek durumdaki bazı Avrupa ülkeleri; siyasi
bir karışıklığın içerisine düşmüş durumdalar. Çin-ABD arasında ticaret
savaşları, Rusya ile yaşanılan bölgemizdeki vekâlet savaşları, İngiltere’nin
Brexit sorunsalı ve bugünlerde tüm Avrupa’yı etkisi altına alan Fransa’da
yaşanan malum sokak başkaldırıları küresel ölçekte yaşanan karmaşanın en temel
göstergeleri olarak karşımıza çıkıyor. 
Böylesi
bir ortamda ülkemiz, maruz kaldığı tüm siyasi ve ekonomik tehditlere ve
manipülasyonlara rağmen dimdik ayakta, yatırımlarına, hız kesmeden büyümeye ve
kalkınmaya devam ediyor. Bu zorlu süreçte sayısı 3,5 milyonu bulan Suriyeli
sığınmacılara millî ve manevi değerlerimize yakışan bir misafirperverlikle
gerekli desteği sağlamaya ve bu yönüyle dünyaya temel insan hakları konusunda
önemli mesajlar iletmeye ayrıca devam ediyor. Son yapılan G20 zirvesi de bunun
en güzel örneği oldu. Türkiye, G20’ye âdeta damgasını vurarak hem küresel
sorunlara ilişkin öncü konumunu hem de bölgesel sorunları dünya liderlerinin
gündemine taşıdı. Cumhurbaşkanımız Sayın Recep Tayyip Erdoğan, G20 zirvesinde
dünya liderleriyle yaptığı görüşmelerde küresel birçok tehdidi zirveye
taşıyarak Türkiye’nin barış, demokrasi ve kalkınma adına hassasiyetini
gösterdi. Türkiye’nin altyapı yatırımlarındaki tecrübelerini ve kıta
Avrupa’sında hava taşımacılığının İstanbul Hava Limanıyla el değiştirmek üzere
olduğunu, bölgemizde artan enerji ihtiyacının TANAP ve Türk Akımı Projeleri ile
Avrupa’nın enerji arz güvenliğini temin edeceğini, sınırlarımızda yaşanan
vekâlet savaşları ile FETÖ, PKK gibi benzeri terör örgütlerinin oluşturduğu
tehditleri, küresel iklim sorunlarını ilk elden ileterek liderleri küresel
barış konusunda daha özverili olmaya ve ortak iş birliğine davet etmiştir. 
Sayın
Başkan, değerli milletvekilleri, hepimiz biliyoruz ki dünya arenasında güçlü
devletler güçlü kurumlardan oluşur; güçlü kurumların ise gelenekleri ve
sürdürülebilir kaynakları vardır. İşte, Türkiye Cumhuriyeti’nin de güçlü
kurumlardan oluştuğunun en önemli göstergelerinden biri bu bütçe
görüşmeleridir. Devletimizin ve milletimizin en önemli kurumu olan Türkiye
Büyük Millet Meclisi bütçesi de umut ediyoruz ki milletimizin etkin ve günün
gerekliliklerine uygun bir şekilde çalışabilmesi için hayırlı olur. 2019 yılı
bütçe teklifi 1 milyar 816 milyon 197 bin Türk lirası olarak Komisyona
sunulmuştur. Harcamalar içerisinde en büyük pay yüzde 60,2’yle personel ve
personele ilişkin giderlerden oluşmaktadır. Cumhurbaşkanlığı hükûmet sistemine
geçişimizle birlikte TBMM’de temsilin daha geniş bir kesime yayılabilmesi
sağlanmış, milletvekili sayısı ve Meclis personel sayısı artmıştır. Personel
giderleri de bütçe içerisinde en büyük payı almaktadır. 
Öte
yandan Meclis bütçesinden fazla pay ayrılan diğer harcama kalemleri ise yatırım
giderleri ve cari transferlerdir. Bilgi ve iletişim teknolojilerinde yaşanan
hızlı gelişme, küreselleşme, demokrasinin ve katılımcılığın artan önemi,
vekillerimizin Meclisimizden beklentilerindeki değişim gibi hususlar bu noktada
yeni yatırımların yapılmasını gerekli kılmıştır. Meclisimizin günümüz
teknolojik imkânlarından en iyi şekilde faydalanarak daha etkin, verimli ve
hızlı hizmet üretebilmesi için bu alandaki çalışmalarımıza büyük önem
veriyoruz. Bu kapsamda vekillerimizin çalışma şartlarını iyileştirmek, yasama
sürecini ve kalitesini geliştirmek önceliklerimizin başında gelmektedir. 
Bu
genel yaklaşımın dışında ayrıca Meclisimize bağlı olan Kamu Denetçiliği
Kurumuna hazine yardımı olarak 27 milyon 215 bin TL pay ayrılmıştır. Bu tutar
toplam bütçemizin yaklaşık yüzde 1,5’ini oluşturmaktadır. Bu yıl ilk defa 2019
yılı Radyo ve Televizyon Üst Kurulu için hazine yardımı olarak 40 milyon TL pay
ayrılmıştır.
(Mikrofon
otomatik cihaz tarafından kapatıldı)
BAŞKAN
– Sayın Yılmaz, bir dakika verelim size.
EMİNE
SARE AYDIN YILMAZ (Devamla) – Teşekkürler.
Bu
tutar toplam bütçemizin yaklaşık yüzde 2,2’sini oluşturmaktadır. 
Değerli
Başkanım, sayın milletvekilleri; Meclisimiz milletin ta kendisidir.
Müsaadenizle… Dün, burada, bütün gün kürsüye çıkan konuşmacılar, bir şekilde
kadına yönelik şiddetle, kadının Türkiye Cumhuriyeti’ndeki bakanlıklardan
adının kaldırılmasıyla, kız çocuklarının okullaşma oranındaki düşüklüğü veya
bunun üzerine kız çocuklarının okullaşmadığını eve kapatıldığını ifade ettiler.
Madem dün burada resimlerle birlikte konuşuyoruz, ben de bugün sizlerle resimle
konuşmak istiyorum ve 1 tane resim getirdim. Biz, kız çocuklarının 2002’de
yüzde 67 olan ortaokullaşma oranını 2017’de yüzde 87’ye yükselttik. Yine,
yükseköğretimde yüzde 23’ten yüzde 47’ye çıkardık. Biz kız çocuklarımızı dağa
çıkarmıyoruz birtakım gerekçeleriniz, birtakım hevesleriniz gerçekleşsin diye.
Biz kız çocuklarını en yüksek oranda yükseköğretime teşvik ederek son on altı
yılda oranı 2’ye katlamış durumdayız.
Teşekkür
ediyorum. (AK PARTİ sıralarından alkışlar) 
BAŞKAN
– Değerli milletvekilleri, salonumuzda bir uğultu var, özellikle arka
sıralardan geliyor.
Değerli
arkadaşlarım, bütün bu görüşmeler, biliyorsunuz, canlı olarak yayınlanıyor.
Konuşmacılarımızın özellikle son bölümlerdeki konuşmalarını tamamlamasına izin
vereceğim değerli arkadaşlarım yani canlı yayında herkes söyleyeceğini
söylesin, tabii süreyi aşmamak kaydıyla.
Bizim
de Meclis Başkan Vekili olarak bütün milletvekillerimizin itibarını koruyarak
milletvekillerimizin seçmenler ve halkımız karşısındaki konumunu güçlendirmemiz
gerekiyor.
Üçüncü
söz, Osmaniye Milletvekilimiz Sayın Mücahit Durmuşoğlu’na ait. (AK PARTİ
sıralarından alkışlar) 
Buyurun
Sayın Durmuşoğlu.
AK
PARTİ GRUBU ADINA MÜCAHİT DURMUŞOĞLU (Osmaniye) – Sayın Başkan, değerli
milletvekilleri; Kamu Denetçiliği Kurumumuzun 2019 yılı bütçesi üzerinde AK
PARTİ Grubu adına söz almış bulunuyorum.
Sözlerime
başlamadan önce Gazi Meclisimizin siz değerli üyelerine, yoğun ve yorucu
çalışmalarında başarılar diliyor, 2019 yılı Merkezi Yönetim Bütçe Kanunu’nun
ülkemize ve milletimize hayırlar getirmesini temenni ediyor, ekranları başında
bizleri izleyen aziz milletimizi saygıyla selamlıyorum. 
Sayın
Başkan, değerli milletvekilleri; Kamu Denetçiliği Kurumu, Anayasa’mızın 74’üncü
maddesinde yer alan anayasal bir kurumdur. 6328 sayılı Kanun’un 5’inci maddesi
gereğince, kurum, idarenin işleyişiyle ilgili şikâyet üzerine idarenin her
türlü eylem ve işlemleri ile tutum ve davranışlarını insan haklarına dayalı
adalet anlayışı içinde hukuka ve hakkaniyete uygunluk yönlerinden incelemek,
araştırmak ve idareye önerilerde bulunmakla görevlendirilmiştir. Hukukun
üstünlüğünün sağlanması, iyi yönetim ilkelerinin yerleştirilmesi ve halka karşı
sorumluluk anlayışı içinde ve hakkaniyet temelinde, Türkiye Büyük Millet
Meclisine bağlı bir denetim mekanizması olarak 2013 yılından itibaren
faaliyetlerini sürdürmekte olan bu önemli kurum, halkın avukatlığını yapmakta
ve aldığı kararlarla idareye yol göstermektedir.
“İnsanların
en hayırlısı, insanlara en fazla faydası dokunandır.” inancıyla “İnsanı yaşat
ki devlet yaşasın.” ilkesini kendisine rehber edinen Kamu Denetçiliği Kurumu,
idarenin hizmet kalitesinin yükseltilmesine, iyi yönetim ilkelerinin
yerleşmesine, insan haklarının gelişmesine, hukukun üstünlüğünün sağlanmasına,
hak arama kültürünün yaygınlaşmasına; şeffaf, hesap verebilir ve insan odaklı
bir idarenin oluşmasına katkı sağlamaya çalışmaktadır. 
Sayın
Başkan, değerli milletvekilleri; Kamu Denetçiliği Kurumu, Cumhurbaşkanımız
Sayın Recep Tayyip Erdoğan’ın ifadesiyle, âdeta bir öze dönüştür. Memlûklere,
Selçuklulara baktığımızda Divan-ı Mezalim ya da Daru’l-adl gibi kurumların
olduğunu görüyoruz. Kimi zaman bizzat sultanlar camilere gidip namazın ardından
vatandaşın dertlerini dinliyorlardı, vatandaşın bir memurdan şikâyeti varsa
bunu çeşitli vasıtalarla ya da doğrudan sultana kadar iletebiliyorlardı.
Osmanlı Devleti’nde Divan-ı Hümayun, kazaskerlik, şeyhülislam, kadılık gibi
makamlar halkın şikâyetlerini dinliyor, devletin ve idarenin halka baskı
kurmasının önüne geçiyordu.
Görülüyor
ki bizim devlet geleneğimizde birey, devlet ve idare karşısında hiçbir zaman
yalnız olmamıştır. İşte bu anlayışla, 2002 yılı sonundan itibaren Türkiye’de
demokratikleşme adına insan hak ve özgürlüklerini güçlendirmede tarihî adımlar
atıldı. Kamu Denetçiliği Kurumunun oluşturulması da atılan bu adımlar içinde
önemli bir yer tutuyor. Aynı şekilde, 2010 yılında gerçekleştirdiğimiz Anayasa
değişikliğinin ardından Anayasa Mahkemesine bireysel başvuru hakkının getirilmiş
olması da bireyin haklarını savunmak adına devrim niteliğinde bir önem, bir
anlam taşıyor. İnanıyoruz ki devlet, halkı, kendisini var eden, kendisinin
yegâne sahibi olarak görüyorsa adildir, şefkatlidir, merhametlidir. 
Sayın
Başkan, değerli milletvekilleri; Kamu Denetçiliği Kurumu kuruluşundan bu tarafa
yaptığı çalışmalarda verdiği kararlarla hem tanınırlığını hem de işlevini ciddi
bir şeklide artırmıştır. Şikâyet sayısı 2016 yılında 5.519 iken bu sayı yüzde
210 artışla 2017 yılında 17.131’e yükselmiş ve 30 Kasım 2018 tarihi itibarıyla
ise 15.633 olmuştur. Kuruluşundan itibaren 57.739 şikâyet başvurusu gelmiştir.
Verilen tavsiye kararları dışında 2017 yılında toplamda 1.887 adet, 2018
yılında ise 30 Kasım itibarıyla 2.040 adet olmak üzere toplam 3.927 adet
başvuru, dostane çözüm yöntemiyle çözüme kavuşmuştur. Yine 2017 yılında 245
tavsiye kararı, 177 adet ise kısmen tavsiye kısmen ret kararı verilirken 2018
yılında ise 1 Ocak-30 Kasım döneminde 622 tavsiye kararı, 128 adet ise kısmen
tavsiye kısmen ret kararı verilmiştir. Tavsiye kararlarına uyum oranına
bakıldığında ise kurumun şikâyetleri almaya başladığı 2013 yılı için yüzde 20,
2016 yılında yüzde 42 iken 2017 yılında yüzde 65’e yükselmiştir. 2018 yılındaki
uyum oranı ise 30 Kasım tarihi itibarıyla yüzde 68 olarak gerçekleşmiştir. 
Kurumca
son iki yılda verilen önemli tavsiye kararlarından birkaç örnek vermek
gerekirse: 9.45 YGS mağdurlarının mağduriyetlerinin giderilmesi, çocuk
tesliminde hak ihlallerinin önlenmesi ve aile arabuluculuğu müessesinin hayata
geçirilmesi… 
(Mikrofon
otomatik cihaz tarafından kapatıldı)
BAŞKAN
– Sayın Durmuşoğlu, buyurun, bir dakika süre de size verelim. 
MÜCAHİT
DURMUŞOĞLU (Devamla) - …28 Şubat döneminde yaşanan mağduriyetlerin çözümü gibi
konular örnek gösterilebilir. 
Sayın
Başkan, değerli milletvekilleri; Sayın Cumhurbaşkanımızın “Biz, kimin ne
dediğinden çok, tarihimizin, medeniyetimizin, Anayasa ve yasaların, en önemlisi
de vicdanlarımızın ne dediğine bakacak, geleceğe de bu şekilde ilerleyeceğiz.”
cümlesini bir kez daha özellikle vurguluyor, Kamu Denetçiliği Kurumu bütçesinin
devletimize ve milletimize hayırlı olmasını diliyor, yüce heyetinizi saygıyla
selamlıyorum. (AK PARTİ sıralarından alkışlar)
BAŞKAN
– Teşekkür ederim. 
Dördüncü
konuşmacı Tokat Milletvekilimiz Sayın Mustafa Arslan. (AK PARTİ sıralarından
alkışlar) 
Süreniz
beş dakika Sayın Arslan.
AK
PARTİ GRUBU ADINA MUSTAFA ARSLAN (Tokat) – Sayın Başkan, değerli
milletvekilleri; Anayasa Mahkemesinin bütçesi hakkında AK PARTİ Grubu adına söz
almış bulunuyorum. Gazi Meclisi ve televizyonları başında bizleri izleyen
vatandaşlarımızı saygıyla selamlıyorum. 
Değerli
milletvekilleri, aziz milletimiz 2002 yılından bu yana AK PARTİ’yi iktidara
getirmiş ve AK PARTİ hükûmetlerimiz 16 tane bütçe hazırlamıştır. Geçtiğimiz yıl
yapılan Anayasa değişikliğiyle bütçe hazırlama yetkisi Cumhurbaşkanlığına tevdi
edilmiştir. Bu vesileyle Cumhurbaşkanlığı tarafından hazırlanan ilk bütçemizin
memleketimiz için hayırlı olmasını diliyor, partimize ve Cumhurbaşkanımız Sayın
Recep Tayyip Erdoğan’a verdiği destek nedeniyle aziz milletimize şükranlarımı
sunuyorum.
Değerli
milletvekilleri, anayasa mahkemeleri, hukukla ilgili temel ilkelerin toplandığı
anayasaları gözeten ve ihtilafları konusunda son sözü söyleyen kurumlardır.
İsimleri farklı olsa da bu işleve sahip kurumlar günümüz devletlerinin
birçoğunda bulunmaktadır. Ülkemizde 1961 Anayasası’yla sisteme girmiş, bugüne
kadar birtakım yasal düzenlemelerle görevine devam etmiştir. Bildiğimiz üzere
Anayasa Mahkemesinin yasaların Anayasa'ya uygunluğunun denetlenmesi, siyasi
partilerin denetlenmesi ve Yüce Divan gibi 3 temel görevi vardır. 
Değerli
milletvekilleri, bizler “Adalet mülkün temelidir.” diyerek devletin odağına
adaleti yerleştiren bir medeniyetin mensupları olarak güvenliğin, huzurun ve
ekonomik büyümenin adaletin tesis edilmesiyle sağlanabileceğini düşünüyoruz. Bu
manada, milletimizin demokratik tercihleriyle iktidara gelen AK PARTİ
hükûmetleriyle birlikte özellikle Türkiye'de son on yılda demokratikleşme
alanında çok ciddi gelişmeler olmuştur. Temel hak ve özgürlükler ve hukuk
devleti zemininde ciddi reformlar ve yapısal değişiklikler hayata
geçirilmiştir. Bunlardan birisi de 2010 yılında yapılan Anayasa değişikliğiyle
getirilen bireysel başvuru hakkıdır. Bireysel başvuru kamu gücü tarafından
temel hak ve özgürlükleri ihlal edilen bireylerin başvurdukları olağanüstü bir
kanun yoludur. Temel amacı hak ihlaline neden olan durumları tespit ederek kamu
makamları tarafından giderilmesini sağlamaktır, yeni ihlallerin ortaya
çıkmasını engellemektir. Bireysel başvuru Türk hukuk sistemine önemli
yenilikler getirmiş, Anayasa Mahkemesi sadece normların Anayasa’ya uygunluğunu
denetleyen bir kurum olmaktan çıkmıştır. Vatandaşlarımızın karşılaştığı
ihlallerin yasal yolların tüketilmesinin ardından doğrudan ele alarak topluma
dokunan bir yargı organı hâline gelmiştir. Bu kapsamda bireysel başvuru
uygulamasının başladığı 23 Eylül 2012 tarihinden bu yılın 30 Eylül tarihine
kadar toplam bireysel başvuru sayısı 201.547’dir. Anayasa Mahkemesi bu
başvuruların yaklaşık yüzde 80’inini karara bağlamıştır. Toplam karara bağlanan
dosya sayısı 161.084’tür. Bu dosyaların yüzde 79’u kabul edilemezlik kararı,
yüzde 7’si idari ret kararıdır, yüzde 12’sine birleştirme kararı verilmiş,
yüzde 2 oranında başvuruya ise hak ihlali kararı verilmiştir. Bu durum hak
ihlalinin son derece düşük olduğunu ortaya koymaktadır. 
Bireysel
başvuru uygulamasının yanı sıra Adalet Bakanlığı bünyesinde İnsan Hakları
Tazminat Komisyonu Başkanlığı kurulmuştur. 2013 yılından itibaren faaliyet gösteren
bu Komisyona bugüne kadar 8.865 başvuru yapılmıştır. Bu başvuruların 8.831’i
karara bağlanmıştır. Avrupa İnsan Hakları Mahkemesi de bu Komisyonu iç hukuk
yolu olarak kabul etmiş ve yapılan birçok başvuruyu İnsan Hakları Tazminat
Komisyonuna başvurulabileceği gerekçesiyle kabul edilemez bulmuştur. Yapılan bu
düzenlemelerle Avrupa İnsan Hakları Mahkemesine yapılan başvurular azalmış,
ülkemiz uluslararası hukuk uygulamalarında itibar kazanmıştır. 
Bireysel
başvuru sonrasında yapılan düzenlemeyle Anayasa Mahkemesinin üye sayısı
artırılmış, Türkiye Büyük Millet Meclisine Anayasa Mahkemesine üye seçme
yetkisi verilmiştir. 
Bu
düşüncelerle, Anayasa Mahkemesinin ve diğer tüm kurumlarımızın bütçelerinin
memleketimiz için hayırlı olmasını diliyor, yüce Meclisi saygıyla selamlıyorum.
(AK PARTİ sıralarından alkışlar) 
BAŞKAN
– Teşekkür ederim Sayın Arslan.
AK
PARTİ Grubu adına beşinci söz Kahramanmaraş Milletvekili Sayın Ahmet Özdemir’e
aittir. (AK PARTİ sıralarından alkışlar) 
Süreniz
beş dakika Sayın Özdemir.
AK
PARTİ GRUBU ADINA AHMET ÖZDEMİR (Kahramanmaraş) – Sayın Başkanım, kıymetli
milletvekilleri; Yargıtay bütçesiyle ilgili bugün AK PARTİ Grubumuz adına söz
almış bulunuyorum. Yüce Meclisi saygıyla selamlıyorum.
Bildiğiniz
gibi, AK PARTİ iktidarlarının başladığı dönemden beri, yargının daha hızlı
işlemesi, daha verimli, daha hızlı karar alınmasıyla ilgili hükûmetlerimiz çok
ciddi çalışmalar yaptı. Bu kapsamda ilk yapılan şey UYAP sistemiydi. UYAP
sistemiyle daha hızlı kararlar alınması sağlandı. Daha sonra, mahkemelerin
önüne gelen dosyaların daha hızlı sonuçlanması için istinaf uygulaması
getirildi. Arkasından, mahkemelerin önüne gelmeden sorunların çözülmesi için
ara buluculuk sistemi getirildi ve bu şekilde bir noktaya gelindi ama bunların
içerisindeki en önemli uygulama tabii ki UYAP uygulamasıydı. UYAP uygulamasıyla
–avukat meslektaşlarım da bilecektir- elektronik imzayla, mobil imzayla
işlemlerin çok daha hızlı yapılması sağlandı. Ben de bu mobil imza uygulamasını
çok sık kullanan, meslek hayatında kullanan vekillerden biriyim. Yaklaşık iki
ay önce bir şey yaptım. İş Bankasına mobil imzayla bir müracaat yaptım, dedim
ki: “Cumhuriyet Halk Partisinin İş Bankasındaki hisseleriyle ilgili tarafıma
bilgi verir misiniz?” Onunla ilgili birkaç madde sıralayarak bir talepte
bulundum. Bu hisselerin edinme sebebi, hisselerin sahibi sıfatıyla CHP’ye bir
ödeme yapılıp yapılmadığı, CHP’nin hisselerin sahibi sıfatıyla oraya verdiği
temsilcilerin kim olduğu, bunlarla ilgili açılmış davalar varsa bu davalarla
ilgili hüsnüniyetle bilgi sahibi olmak için yazı yazdım. 
TURAN
AYDOĞAN (İstanbul) – Sorsaydınız söylerdik.
EDNAN
ARSLAN (İzmir) – Bize sorsaydın.
AHMET
ÖZDEMİR (Devamla) – Siz de bu konuda isterseniz açıklama yapın. 
Yazdığım
yazıya hemen bir elektronik referans numarasıyla cevap verildi “Yazınıza on gün
içinde cevap vereceğiz.” diye. Bir ay bekledim, cevap vermediler, bir ay sonra
tekrar yazdım, bu defa ihtarlı yazdım. İş Bankası bir cevap verdi, dedi ki:
“Bazı bilgiler mahremdir, bankacılık uygulamaları gereği size bunu veremeyiz.
Bazı bilgiler internet sitesinde vardır ve tarafımıza da açılmış hiçbir dava
yoktur.” Ben de Yargıtaya baktım, aslında hem İş Bankasına hem Cumhuriyet Halk
Partisine açılmış 3-4 tane dava vardı ama İş Bankası bana bu konuda bir dava
olmadığını söylemişti. Davaların içeriklerine baktım -benim iddiam şu değil
tabii ki, gerçeği öğrenmeye çalışıyorum- Cumhuriyet Halk Partisi buradan bir
gelir elde etti mi, etmedi mi bununla ilgili bilgi sahibi olmak istiyorum. 
2002
yılında ve 2004 yılında açılan davalarda Türk Dil Kurumu, Türk Tarih Kurumu ve
bir mirasçı Cumhuriyet Halk Partisinden hisselerini istemiş, Cumhuriyet Halk
Partisi altı yıl süreyle bu hisselerin bedelini ödememiş ama tevdi mahalli
tayin ederek bunu bir yerel mahkemede depo etmiş. 
Şimdi,
Siyasi Partiler Kanunu’nda bir hüküm var, 67’nci maddede: “Partiler ticari
faaliyetlerde bulunmaz.” diyor. Türk Ticaret Kanunu’nun 3’üncü maddesine göre
de bankacılık faaliyeti bir ticari iş. Dolayısıyla aslında Cumhuriyet Halk
Partisi bir ticari faaliyette bulunmuş oluyor her ne kadar söylediklerinin
doğru olduğunu farz edersek, bu paradan bir gelir elde etmiyorsa da. 
TURAN
AYDOĞAN (İstanbul) – Kapatın, kapatın. 
MEHMET
BEKAROĞLU (İstanbul) – El koyun, el koyun. 
AHMET
ÖZDEMİR (Devamla) – Ama şu var: Cumhuriyet Halk Partisinin İş Bankasının
yönetimine verdiği isimler var, bu isimler de buradan ücret alıyorlar. Şimdi,
bu, bir haksız rekabet diğer partiler açısından. 
MEHMET
BEKAROĞLU (İstanbul) – AKP’ye verelim AKP’ye, iktidar partisine.
BAŞKAN
– Hatibi dinleyelim değerli arkadaşlar.
AHMET
ÖZDEMİR (Devamla) – O zaman bizim şöyle bir teklifimiz var: Bu yasal düzenleme,
bu miras bırakma Cumhuriyet Halk Partisinin kendi inisiyatifiyle yaptığı bir
şey değil, sizi suçlamıyorum.
MEHMET
BEKAROĞLU (İstanbul) – Üzerinize alın üzerinize İş Bankasını. 
ÖMER
FETHİ GÜRER (Niğde) – Yabancılara satarsınız onu da, yabancılara satarsınız.
Onu da alın, yabancılara satın. Diğer bankaların hepsini yabancılara sattığınız
gibi onu da satın. 
BAŞKAN
– Değerli arkadaşlar, hatibi…
Siz
Genel Kurula hitap edin. 
AHMET
ÖZDEMİR (Devamla) – Makul bir çözüm getirmek gerekir. Benim bu konuyla ilgili
makul bir çözümüm var. Benim bu konuyla ilgili makul çözümüm şu, Cumhuriyet
Halk Partisinin kendisinden kaynaklanmayan ama onun lehine olan bu düzenlemeyi
neticede yasalara uydurmak için şunu yapmak lazım: Cumhuriyet Halk Partisinden
bunu alamıyorsak bu gelir, bu ticaret faaliyet devam ettiği sürece… 
ÖMER
FETHİ GÜRER (Niğde) – Demagoji yapıyorsun demagoji, gerçekleri söylemiyorsun. 
AHMET
ÖZDEMİR (Devamla) – …Cumhuriyet Halk Partisinin hazine yardımı almamasını
sağlamak gerekir ancak o zaman eşit şartlarda rekabet edilebilir.
ÖMER
FETHİ GÜRER (Niğde) – Cumhuriyet Halk Partisinin buradan para almadığını
bilmiyor musun? Memleketinde bir sorun yok mu, işçinin, köylünün… Git, onlardan
haber ver! 
ÖZKAN
YALIM (Uşak) – Cumhuriyet Halk Partisinin hazine yardımı alıp almayacağı sana
mı düştü ya? Allah Allah! 
BAŞKAN
- Değerli arkadaşlar, lütfen hatibi dinleyin. 
AHMET
ÖZDEMİR (Devamla) – Ben bir milletvekili olarak bu konunun doğrusunu öğrenmek
için günlerdir çalışıyorum ve bunu araştırırken de hiç birinize bir ithamda
bulunmadım, Cumhuriyet Halk Partisinin kendisine de bir ithamda bulunmadım ama
Cumhuriyet Halk Partisinin Sayın Genel Başkanı… 
ÖMER
FETHİ GÜRER (Niğde) – Sen Varlık Fonu’nu araştır, Varlık Fonu’nu araştır,
kimlere peşkeş çekiliyor, onlara bak! 
CENGİZ
GÖKÇEL (Mersin) – Bilgi alamadıysan bu işi yapma! 
BAŞKAN
- Arkadaşlar, lütfen hatibi dinleyin, bir meramını anlatsın hatip, herhâlde
buna da bir cevap verilir. 
Buyurun,
devam edin siz. 
AHMET
ÖZDEMİR (Devamla) – Cumhuriyet Halk Partisinin Saygıdeğer Genel Başkanı Kemal
Kılıçdaroğlu da bu hisselerin sahibi sıfatıyla bir dönem CHP’de yönetim kurulu
üyeliği yapmış ve tahmin ediyorum, bundan dolayı da bir ücret almış. Bu ücreti
Cumhuriyet Halk Partisinin parti faaliyetlerinde mi kullandı, kendisi mi aldı,
o bizi ilgilendirmiyor. (CHP sıralarından gürültüler) 
EDNAN
ARSLAN (İzmir) – Yapma, yapma kardeş! 
AHMET
ÖZDEMİR (Devamla) – Ama total olarak söylememiz gereken şey şu: Hem hisse
sahiplerinin aldığı ücret hem de Cumhuriyet Halk Partisinin bu hisselerin
sahibi olma sıfatıyla yaptığı faaliyetler bir siyasi partinin faaliyetleriyle
kanun önünde uyuşmamaktadır. 
TURAN
AYDOĞAN (İstanbul) – Uçan saraydan daha mı ağır?
AHMET
ÖZDEMİR (Devamla) – Bu nedenle buna bir yasal çözüm getirilmesi gerektiğini
düşünüyorum ve yüce Meclisi saygıyla selamlıyorum. (AK PARTİ sıralarından
alkışlar) 
ÖZKAN
YALIM (Uşak) – Sen yeni geldin, herhâlde bazı şeyleri bilmiyorsun. Bence git,
bir öğren de ondan sonra gel!
TURAN
AYDOĞAN (İstanbul) – Huzur hakkı, uçan saraydan daha mı ağır geliyor? 
BAŞKAN
- Değerli arkadaşlar, bakın, grup başkan vekilleri var, sözcüler var; onlar
herkes adına konuşabilirler. 
ÖZGÜR
ÖZEL (Manisa) – Sayın Başkan… 
BAŞKAN
- Buyurun Sayın Özel.
ÖZGÜR
ÖZEL (Manisa) – Sayın Başkan, sayın hatip partimizin ismini ve İş Bankasını ve
oradaki hisselerin durumunu şüphe yaratacak ve itham edici bir şekilde dile
getirmiştir. Cevap hakkını kullanmak istiyorum. 
BAŞKAN
- Buyurun, iki dakika süreyle konuyu bir açıklayalım. 
V.- SATAŞMALARA İLİŞKİN KONUŞMALAR
1.- Manisa Milletvekili Özgür Özel’in, Kahramanmaraş Milletvekili Ahmet
Özdemir’in 10 sıra sayılı 2019 Yılı Bütçe Kanun Teklifi ile 11 sıra sayılı 2017
Yılı Kesin Hesap Kanunu Tasarısı’nın birinci tur görüşmelerinde AK PARTİ Grubu
adına yaptığı konuşmasında Cumhuriyet Halk Partisine sataşması nedeniyle
konuşması
ÖZGÜR
ÖZEL (Manisa) – Sayın Başkan, bir iktidarın yorulduğu ve tükendiği muhalefete
muhalefet etmesinden anlaşılır. Buraya çıkıp da senede beş dakikalık bir bütçe
konuşması verildiğinde iktidarın icraatlarını anlatmak yerine muhalefete
muhalefet ediyorsanız sonunuz siyaseten yaklaşmış demektir; hayırlı olsun. (CHP
sıralarından alkışlar) 
Husus
çok net, burada hatibin yaptığı iş, Atatürk’ün kurucusu olduğu bu Mecliste
Atatürk’ün manevi şahsiyetini rahatsız edecek, Atatürk’ün vasiyetini tartışmaya
açacak ve Atatürk’ün bu vasiyeti üzerinden Atatürkçüleri ve onun emanetine
yürekten sahip çıkanları rahatsız edecek bir provokasyondur. Hatip “Eğer
doğruysa” diyor… Elinizde bütün devlet imkânları var. Devlet imkânlarını
hukukun gerektirdiği ve gerektirmediği şekilde yetki sınırlarınızı aşarak da
kullanıyorsunuz. Cumhuriyet Halk Partisinden kurulduğu günden bugüne kadar,
Atatürk’ün vasiyeti uygulanmaya başlandığı günden bugüne kadar bir kör kuruş İş
Bankasından Cumhuriyet Halk Partisinin cebine girmemiştir. Hatta bir gece
hesaplarda kalan para ertesi gün aktarılırken o gecelik faiziyle alınmadıysa
bile aktarılmıştır. Aktarıldığı kurum, sizlerin ellerinde Atatürk’ün isteği
gibi yönetilmeyen, görevini yapmak yerine Atatürk’e değil Atatürk’ten önceki
dönemde ve sonraki dönemlerde Atatürk’ün hatırasına ihanet etmiş kişilere
güzellemeler yapan birtakım şahsiyetlere hizmet eden Türk Dil Kurumu ve Türk
Tarih Kurumuna aktarılmaktadır. Kurumların hesaplarına baktığınızda aktarılan
paralar amaca uygun kullanılmamakta hatta önemli bir miktar para boşta
durmaktadır. Bu, sizin elinizde perişan edilmiş kurumların sorumluluğundadır.
El attığınız İş Bankası Türkiye’nin en büyük, dünyanın ilk 100’deki 96’ncı
bankasıdır. Yani nasıl yönetiliyorsa, şu anda ne yapılıyorsa…
(Mikrofon
otomatik cihaz tarafından kapatıldı)
ÖZGÜR
ÖZEL (Devamla) - Müsaadenizle…
BAŞKAN
– Sayın Özel, bir dakikada toparlayalım.
ÖZGÜR
ÖZEL (Devamla) – …şu andaki, bundan önceki yöneticileri ve bugünkü yöneticileri
ne yapıyorlarsa doğru yapıyorlar ki Türkiye’nin en kârlı bankasıdır, dünyanın
göz bebeği ilk 100’ün 96’ncı sırasındadır. Ama siz bu iyi işleyen kurumu bir
şekilde tartışmaya açarak, bir şekilde o konuda şüphe yaratarak Türkiye’nin en
büyük bankasına çökülebileceği, el konulabileceği izlenimini yaratarak hem İş
Bankasına hem Türkiye ekonomisine hem Türkiye’nin dünyadaki algısına zarar
vermeye devam ediyorsunuz. Bu en üst perdeden denendi, sonucu görüldü, geri
adım atıldı ama siz bir yerden görev çıkarmışsınız, partinizin icraatını
anlatmak yerine bu saldırıda bulunuyorsunuz. Şunu bilin: Şu anda Ziraat
Bankasının, Halkbankın ve Vakıfbankın yönetim kurullarında eski milletvekilleriniz,
eski Cumhurbaşkanı danışmanları var, bugün kurulan birçok üst kurulda 3 yerden,
4 yerden maaş alan kişiler var. Devletin imkânlarını böyle sömürenler,
Atatürk’ün vasiyetiyle, Atatürk’ün partisinin yapmış olduğu bu hizmete laf
söyleyemezler. Bu, en basit deyimle, Atatürk’ün manevi huzurunda Atatürk’e
hakarettir. 
Teşekkür
ederim. (CHP sıralarından alkışlar)
ÖZKAN
YALIM (Uşak) – Öğrendin mi, aldın mı cevabını? İşine bak! Türkiye İş Bankası
size kalmadı! (AK PARTİ sıralarından gürültüler)
MEHMET
MUŞ (İstanbul) – Sayın Başkan…
BAŞKAN
– Sayın Muş, yerinizden söz talep ettiniz. 
Değerli
arkadaşlar, bu konuların tartışılması yararlı bence, yani bir kere tartışılsın
ve açığa da kavuşsun. 
Buyurun
Sayın Muş. 
VI.- AÇIKLAMALAR
1.- İstanbul Milletvekili Mehmet Muş’un, Türkiye’nin bir hukuk devleti
olduğuna, hukuk neyi gerektiriyorsa onun yapılacağına ve Manisa Milletvekili
Özgür Özel’in sataşma nedeniyle yaptğı konuşmasındaki bazı ifadelerine ilişkin
açıklaması
MEHMET
MUŞ (İstanbul) – Sayın Başkan, değerli milletvekilleri; Türkiye bir hukuk
devletidir. Hukuk neyi gerektiriyorsa şimdiye kadar o yapıldı, bundan sonra da
o yapılır. (HDP sıralarından gürültüler) Türkiye’nin kanunları bellidir,
Türkiye’nin mevzuatı bellidir, bu mevzuat ve kanunlar çerçevesinde hareket
edilir ve herkes bu kanunlara uygun şekilde fiillerini ve sorumluluklarını
yerine getirmekle karşı karşıyadır. Burada İş Bankası hisseleriyle alakalı
tartışmada da kanun ve nizam, hukuk ne diyorsa o olacaktır. 
Şimdi,
bir diğer konu da milletvekilimizin konuşmasına atfen: “Muhalefete muhalefet
yapmak sizin siyaseten sonunuzun yaklaştığını gösterir.” Benim Sayın Özel’e
tavsiyem şu: Çok büyük laflar konuşuyor, çok büyük iddialarda bulunuyor, sonra
kendi kendine mahcup oluyor. Bakın, 19 Nisan 2018 tarihinde mevkidaşım Sayın
Özel şöyle bir açıklamada bulunuyor: “Bu seçimi biz kazanacağız. Buna Spil Dağı
ne kadar büyükse, o kadar inanıyorum.” Spil Dağı Manisa’da bir dağdır bu arada.
Fakat yine kaybettiler. Benim kendisine tavsiyem, bu kadar büyük konuşmaması,
daha itidalli açıklamalar yapmasıdır. (AK PARTİ sıralarından alkışlar)
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, siz de yerinizden, toparlayarak bu konuyu kapatalım. 
2.- Manisa Milletvekili Özgür Özel’in, Kahramanmaraş Milletvekili Ahmet
Özdemir’in 10 sıra sayılı 2019 Yılı Bütçe Kanun Teklifi ile 11 sıra sayılı 2017
Yılı Kesin Hesap Kanunu Tasarısı’nın birinci tur görüşmelerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, biraz önce Sayın Vekille ilgili bir rakam
bakıyordum ama yetişmemişti. 5.936 soru önergesi verilmiş, süresi içinde 274’ü,
koskoca devlet elinizde yüzde 4’ünü cevaplıyorsunuz, “İş Bankası on günde
değil, on beşinci günde cevap verdi.” diye bizi eleştiriyor. 
AHMET
ÖZDEMİR (Kahramanmaraş) – İki ay!
ÖZGÜR
ÖZEL (Manisa) – İkincisi: Türkiye’nin en güçlü yapısına el atmayın çünkü el
attığınız ne varsa… “Maşallah!” dediğiniz inek kırk gün sonra sütten kesiliyor,
başını okşadığınız çocuk kırk gün sonra vefat ediyor. (AK PARTİ sıralarından
gürültüler) Bari, hiç olmazsa, Türkiye’de işleyen bir tane kurum var, bu kuruma
sataşmayın. 
RECEP
ÖZEL (Isparta) – Özgür, iyi atıyorsun ya. 
ÖZGÜR
ÖZEL (Manisa) - Sayın Muş, ben Spil Dağı kadar inanıyorum sizin gideceğinize
ama siz bir iktidar kibri içindesiniz. Bende bu inanç, bu yürek nereden,
biliyor musunuz? 
ŞİRİN
ÜNAL (İstanbul) - Biz de sizin gelmeyeceğinize inanıyoruz.
ÖZGÜR
ÖZEL (Manisa) - İşgal orduları geldiğinde sizinkiler kırmızı halı sererken
bizim mavi gözlü de bakıp “Geldikleri gibi giderler!” demişti. O da bu kadar
inanıyordu. (CHP sıralarından alkışlar)
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş, ben gördüm zaten sizi.
3.- İstanbul Milletvekili Mehmet Muş’un, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, ben bir durum tespiti yapmaktayım. Şunu da
esefle kınadığımı söylerim… 
BAŞKAN
– Toparlayalım ama artık? 
MEHMET
MUŞ (İstanbul) – Sayın Özel, bu millet topyekûn bir kurtuluş mücadelesi
vermiştir, “sizinkiler, bizimkiler” muhabbeti değildir.
PAKİZE
MUTLU AYDEMİR (Balıkesir) - Böyle bir şey yok.
MEHMET
MUŞ (İstanbul) - Her dönem dilinizden ayırmadığınız, dilinizden düşürmediğiniz
“ayrımcılık” gibi ifadeleri burada kullanma. Bu Anadolu insanının çocuğu
sırtında cepheye mermi taşımıştır; dolayısıyla, ağzınızdan çıkanı kulağınız
duysun. Kurtuluş Savaşı mücadelesini, başında liderleri, arkasında bu halk
topyekûn vermiştir, bunu da unutmayın. 
Teşekkür
ediyorum. (AK PARTİ sıralarından alkışlar)
BAŞKAN
– Peki, teşekkür ederim.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, son kere veriyorum. 
ÖZGÜR
ÖZEL (Manisa) – Tamam.
BAŞKAN
- Toparlayın artık siz de lütfen, çok konuşmacımız var.
4.- Manisa Milletvekili Özgür Özel’in, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, “Kurtuluş Savaşı hiç olmadı.”dan, Çanakkale
Zaferi’ni Atatürk’süz anlatmalardan şimdi “topyekûn bir mücadele” ve “Oradaki
kahramanlar hepimizin kahramanıdır.” noktasına çekebildiysek AK PARTİ’yi bu
tartışmanın sonunda…
SAMİ
ÇAKIR (Kocaeli) - Hadi oradan!
ÖZGÜR
ÖZEL (Manisa) - …bu da Cumhuriyet Halk Partisinin başarısıdır.
ŞİRİN
ÜNAL (İstanbul) – Saçmalama!
ÖZGÜR
ÖZEL (Manisa) - Saygılar sunuyorum. (CHP sıralarından alkışlar)
BAŞKAN
– Teşekkür ederim.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)

1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) CUMHURBAŞKANLIĞI (Devam)
1) Cumhurbaşkanlığı 2019 Yılı Merkezî Yönetim Bütçesi 
2) Cumhurbaşkanlığı 2017 Yılı Merkezî Yönetim Kesin Hesabı 
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2019 Yılı Merkezî Yönetim
Bütçesi
2) Türkiye Büyük Millet Meclisi 2017 Yılı Merkezî Yönetim
Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2019Yılı Merkezî Yönetim Bütçesi
2) Kamu Denetçiliği Kurumu 2017 Yılı Merkezî Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2019 Yılı Merkezî Yönetim Bütçesi
2) Anayasa Mahkemesi 2017 Yılı Merkezî Yönetim Kesin Hesabı
D) YARGITAY (Devam)
1) Yargıtay 2019Yılı Merkezî Yönetim Bütçesi
2) Yargıtay 2017 Yılı Merkezî Yönetim Kesin Hesabı
E) DANIŞTAY (Devam)
1) Danıştay 2019 Yılı Merkezî Yönetim Bütçesi
2) Danıştay 2017 Yılı Merkezî Yönetim Kesin Hesabı
F) SAYIŞTAY (Devam)
1) Sayıştay 2019 Yılı Merkezî Yönetim Bütçesi
2) Sayıştay 2017 Yılı Merkezî Yönetim Kesin Hesabı
G) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2019 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2017 Yılı Merkezî
Yönetim Kesin Hesabı
H) MİLLÎ İSTİHBARAT TEŞKİLATI BAŞKANLIĞI (Devam)
1) Millî İstihbarat Teşkilatı Başkanlığı 2019 Yılı Merkezî
Yönetim Bütçesi
2) Millî İstihbarat Teşkilatı Müsteşarlığı 2017 Yılı Merkezî
Yönetim Kesin Hesabı
I) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2019 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2017 Yılı
Merkezî Yönetim Kesin Hesabı
İ) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2019 Yılı Merkezî Yönetim
Bütçesi
2) Diyanet İşleri Başkanlığı 2017 Yılı Merkezî Yönetim Kesin
Hesabı
J) İLETİŞİM BAŞKANLIĞI (Devam)
1) İletişim Başkanlığı 2019 Yılı Merkezî Yönetim Bütçesi
K) BASIN-YAYIN VE ENFORMASYON GENEL MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Kesin Hesabı
L) SAVUNMA SANAYİİ BAŞKANLIĞI (Devam)
1) Savunma Sanayii Başkanlığı 2019 Yılı Merkezî Yönetim
Bütçesi
2) Savunma Sanayii Müsteşarlığı 2017 Yılı Merkezî Yönetim
Kesin Hesabı
M) STRATEJİ VE BÜTÇE BAŞKANLIĞI (Devam)
1) Strateji ve Bütçe Başkanlığı 2019 Yılı Merkezî Yönetim
Bütçesi
N) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî Yönetim Kesin Hesabı
O) MİLLİ SARAYLAR İDARESİ BAŞKANLIĞI (Devam)
1) Milli Saraylar İdaresi Başkanlığı 2019 Yılı Merkezî
Yönetim Bütçesi
Ö) DEVLET ARŞİVLERİ BAŞKANLIĞI (Devam)
1) Devlet Arşivleri Başkanlığı 2019 Yılı Merkezî Yönetim
Bütçesi
P) BAŞBAKANLIK (Devam)
1) Başbakanlık 2017 Yılı Merkezî Yönetim Kesin Hesabı
BAŞKAN
– Değerli milletvekilleri, birleşimin sonuna doğru yapacağımız soru-cevap
işlemi için sisteme giren arkadaşlarımızın isimlerini bastırdım, bütün gruplara
dağıtacağım. Bu arkadaşlarımıza, tabii, bu listeyi dikkate alarak daha sonra
söz vereceğim yani onu şimdiden ilan edeyim. Sisteme soru-cevap için giren
arkadaşlarımızın isimlerini gruplara gönderiyorum; bu arkadaşlarımız birleşimin
sonuna kadar kalsınlar ya da takdirleri tabii. Bu listeyi dikkate alacağımı
bilginize sunuyorum çünkü sistemde bir yer sorunu olduğu için bu
arkadaşlarımızın da bilgilerine sunuyorum. Gruplara da arkadaşlarımız bu
listeyi göndersinler lütfen.
Teşekkür
ederim.
AK
PARTİ grubu adına altıncı söz, Balıkesir Milletvekilimiz Sayın Adil Çelik’e
aittir.
Buyurun
Sayın Çelik. (AK PARTİ sıralarından alkışlar)
Süreniz
beş dakika Sayın Çelik.
AK
PARTİ GRUBU ADINA ADİL ÇELİK (Balıkesir) – Sayın Başkan, saygıdeğer
milletvekilleri; 2019 Yılı Bütçe Kanunu Teklifi kapsamında Danıştay Başkanlığı
bütçesi üzerinde AK PARTİ adına söz almış bulunuyorum. Bu vesileyle Genel
Kurulumuzu, aziz milletimizi saygıyla selamlıyorum.
Biraz
önceki konuşmanın bir devamı olarak da yine Balıkesir’de Kurtuluş Savaşı
sırasında Balya Müfreze Komutanlığı yapan Cafer Efe’nin torunu olarak
konuşuyorum. (AK PARTİ sıralarından alkışlar)
Danıştay
bütçesi üzerinde söz almış bulunuyorum. Danıştay, köklü Türk devlet geleneğinin
temel kurumlarından biri olarak Sultan Abdülaziz tarafından 1868 yılında
“Şûrayı Devlet” adıyla kurulmuş olup 1924 Anayasası’yla anayasal bir kurum
hâline gelmiştir, 1961 ve 1982 Anayasalarında da yüksek yargı mahkemeleri
yanında yerini almıştır. 1961 Anayasası’nın 114, 1982 Anayasası’nın 125’inci
maddesinde, idarenin her türlü eylem ve işlemlerinin yargı denetimine tabi
olması öngörülmüştür. Danıştay Anayasa’nın 155’inci maddesine göre yürütme
organına yardımcı bir inceleme, danışma ve karar organı olmanın yanı sıra,
yönetimin yargı yoluyla denetlenmesinde etkin ve önemli görev yapan bir yargı
kuruluşudur. Bu anlamda, kuvvetler ayrılığı ilkesinin ve tabii ki demokrasinin
önemli bir teminatıdır. Bu sayede idari işlem ve kararların keyfîlikten ve dönemsellikten
uzak, devlet ciddiyetine yakışır ve adaleti temel alarak tesis edilmesi
hedeflenmiştir. 
Bugün
Danıştayın idari görevleri ile yargı görevleri birbirinden kesin olarak
ayrılmıştır. Yönetimin yargı yoluyla denetlenmesi görevini idare ve vergi mahkemeleriyle
birlikte Danıştay Dava Daireleri yürütmektedir.
2016
yılında yürürlüğe giren istinaf sistemiyle Danıştaya gelen iş sayısında ciddi
bir azalma olmuştur. 2017 yılında gelen iş sayısında bir önceki yıla göre yüzde
60’lık bir azalma mevcuttur. 2016 yılında karara bağlanan dosya sayısı 165 bin
iken 2017 yılında bu rakam 145 bine ulaşmıştır ve 5 Aralık 2018 tarihi
itibarıyla kararı verilen 119 bin dosya sayısı aralık ayında yoğunlaşmakla
önceki istatistiklere ulaşacaktır. 
Gelen
dosya sayısındaki azalış ve dosya çıkarma hızındaki artış derdest dosya
sayılarına da yansımış bulunmaktadır. 2016 yılı derdest dosya sayısı 268 bin
iken bu rakam 2017 yılında 206 bin, 5 Aralık 2018 tarihi itibarıyla 176 bin
olmuştur; yani idari yargıda istinaf sistemi reformunun amacına ulaştığını
rahatlıkla söyleyebiliriz. Bu sayede yıllar içerisinde Danıştayın üzerindeki
ağır iş yükünden kurtularak hem yargılamayı makul sürede sonuçlandırma hedefine
hem de asıl işlevi olan istinaf mahkemesi rolüne kavuşulabileceği değerlendirilmektedir.

2019
yılı Merkezî Yönetim Bütçe Kanunu Teklifi ile Danıştay Başkanlığı personel
giderlerine 148 milyon 175 bin, Sosyal Güvenlik Kurumu devlet primine 18 milyon
652 bin, mal ve hizmet alımı giderlerine 10 milyon 416 bin, cari transfer
giderlerine 1 milyon 926 bin, sermaye giderlerine 3 milyon 151 bin olmak üzere
toplam 182 milyon 320 bin lira ödenek tahsisi öngörülmüştür. 2019 yılı Merkezî
Yönetim Bütçe Kanunu Teklifi ödeneklerinde bir önceki yıla göre 33 milyon 348
bin liralık yani yüzde 22 oranında artış meydana gelmiş, bu artışın da büyük
bir bölümü personel gideri ve Sosyal Güvenlik Kurumu devlet primi
giderlerindeki artıştan kaynaklanmış bulunmaktadır. 
6723
sayılı Kanun gereği, 2016’dan itibaren altı yıl içerisinde Danıştayın 17 olan
daire sayısının 10 daireye indirilmesi hedeflenmiştir; hâlen de 14 daire olarak
görev yapmaktadır. 
Danıştayın
söz konusu görevlerini ifa eden personele baktığımızda, 131 meslek mensubu, 22
savcı, 470 tetkik hâkim olmak üzere 623 yargı mensubu görev yapmaktadır, ayrıca
960 idari personel mevcuttur. 
Hâkim
ve nitelikli idari personel sayısının artırılarak yargı mensupları ve idari
personelin evrensel ölçüde etik ilkelerinin düzenlenmesi, bilgilendirilmeleri,
farkındalıklarının geliştirilmesi, fiziki ve teknik altyapı eksiklerinin
giderilmesi, UYAP’a taşınmış olan idari yargı hizmetlerinin güvenli ve etkin
hâle getirilmesi de öncelikler arasındadır. 
Yine
Danıştay dâhil tüm yüksek mahkeme kararlarının kişisel verilerden arındırılarak
sıra numarasıyla yayınlanması, etkin bir toplumsal denetimin sağlanması
açısından önemlidir diye düşünüyorum.
(Mikrofon
otomatik cihaz tarafından kapatıldı)
BAŞKAN
- Sayın Çelik, bir dakika…
ADİL
ÇELİK (Devamla) – Bu vesileyle Danıştay bütçesinin Danıştay üyelerine,
çalışanlarına ve bütün aziz milletimize hayırlı olmasını temenni ediyor, yüce
heyetinizi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Çelik.
ÖZGÜR
ÖZEL (Manisa) – Sayın Başkanım…
BAŞKAN
- Sayın Özel, buyurun.
ÖZGÜR
ÖZEL (Manisa) – Müsaadenizle…
BAŞKAN
– Buyurun.
VI.- AÇIKLAMALAR (Devam)
5.- Manisa Milletvekili Özgür Özel’in, Balıkesir Milletvekili Adil
Çelik’in 10 sıra sayılı 2019 Yılı Bütçe Kanun Teklifi ile 11 sıra sayılı 2017
Yılı Kesin Hesap Kanunu Tasarısı’nın birinci tur görüşmelerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Adil Çelik’in konuşmasını dikkatle dinledik. Başta, Balya
Müfreze Komutanı Cafer Efe’nin torunu olduğunu söyledi, bundan da büyük bir
memnuniyet duyduk. Cafer Efe’yi de tüm silah arkadaşlarını da saygıyla,
sevgiyle, minnetle anıyoruz. 
Bizim
buradaki sorunumuz şu: Eğer Cafer Efe’ye birisi gitseydi, Cafer Efe “Şu anda
Türkiye'de ne oluyor?” diye sorsaydı ve “Senin torununun bulunduğu siyasi parti
bugün Meclis çatısı altında Atatürk’ün vasiyetine saldırıyor, Atatürk’ün
vasiyetini boşa çıkarmaya çalışıyor.” deseydi, herhâlde Cafer Efe “Yapmaz benim
torunum.” derdi.
Teşekkür
ediyorum. (CHP sıralarından alkışlar) 
MEHMET
MUŞ (İstanbul) – Sayın Başkan…
BAŞKAN
– Sayın Muş, buyurun.
6.- İstanbul Milletvekili Mehmet Muş’un, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, bakın, burada bir şeyin altını çizmemiz gerekir.
“Sizin dedeleriniz kırmızı halı serdiler.” lafı kabul edebileceğimiz bir şey
değildir ve Sayın Özgür Özel’in kendisine bunu iade ediyorum. Mezarlıklarla
uğraşmayı bırakın, ecdada, ecdadımıza laf uzatmayın, ağzınızdan çıkan lafı
kulağınız iyi duysun. Bu sizin bir haddiniz değildir. Siz partimize eleştiride
bulunabilirsiniz, fikirlerimizi beğenmeyebilirsiniz ama bu milletin topyekûn
verdiği bir mücadeleyi “Biz bu işi kazandık, biz bu işi yaptık, sizinkiler
böyle yaptı.” gibi bir şeyi söylemekten sizi menederim, haddinizi bilin! (AK
PARTİ sıralarından alkışlar) Bu milletin arasına fitne tohumları koymayın, bu
milleti ayrıştırmayın. Bu devletin sahibi siz değilsiniz, bu milletin sahibi
siz değilsiniz, bu milletin efendisi de siz değilsiniz, yerinizi bilin. Bu milletin
hiçbir ferdine “Düşmana kırmızı halı döşedi.” diyemezsiniz, aklınızı başınıza
getirin. (CHP sıralarından gürültüler)
ÖZGÜR
ÖZEL (Manisa) – Sayın Başkan...
BAŞKAN
– Sayın Özel, toparlayarak bitirelim bu konuyu.
7.- Manisa Milletvekili Özgür Özel’in, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, Sayın Muş biraz önceki konuşmasının kâfi
gelmediğini düşündü ki tekrar aynı konuya döndü, şunu söyleyeyim: Sayın Muş, bu
dediklerinizi söyleyebilmeniz için benim karşıma çıkıp had bildirebilmeniz için
“Atatürk’e zerre muhabbet besleyen ne ölüme ne dirime gelsin." diyen adama
ziyaret yapmayacak Genel Başkanınız, Beyefendi. (CHP sıralarından alkışlar) 
“Atatürk
heykellerini it leşi gibi sokaklarda süründüreceğiz." diyen adama Diyanet
İşleri Başkanınız gitmeyecek beyefendi. (CHP sıralarından alkışlar) 
MEHMET
MUŞ (İstanbul) – Bağırma ya, ne bağırıyorsun!
ÖZGÜR
ÖZEL (Manisa) – “10 Kasımlarda dokuzu beş geçe kenefe gidin." diyen adamın
karşısında el pençe divan duranların burada söyledikleri sözün samimiyeti
tartışılır Beyefendi. Siz haddinizi bileceksiniz, haddini bilmez bu
davranışları yapanları ya cezalandıracaksınız ya bu tavırdan ayrışacaksınız ya
da oturduğunuz yerde oturacaksınız. Siz haddinizi bilin! (CHP sıralarından
alkışlar) 
MEHMET
MUŞ (İstanbul) – Sayın Başkan...
BAŞKAN
– Bir saniye Sayın Muş, ben elbette söz vereceğim.
Sayın
grup başkan vekilleri, çok yoğun bir konuşma talebi ve konuşmacılar var,
saatler sürecek bir birleşim gerçekleştiriyoruz. Bu konuyu toparlayarak ve
özellikle grup başkan vekillerinin birbirlerinin her zaman bir arkadaş olduğunu
da bilerek konuşmalarını toparlamalarını rica ediyorum kendilerinden.
Buyurun.
8.- İstanbul Milletvekili Mehmet Muş’un, Atatürk’ün CHP’nin tekelinde
olmadığına, Türkiye’nin ortak bir değeri olduğuna ilişkin açıklaması
MEHMET
MUŞ (İstanbul) – Sayın Başkan, Atatürk CHP’nin tekelinde değildir, Atatürk
Türkiye’nin ortak bir değeridir. 
ÖZGÜR
ÖZEL (Manisa) – Sahip çık o zaman kardeşim, sahip çık!
MEHMET
MUŞ (İstanbul) – Nereden oluyor efeleniyorsunuz? Atatürk sizin tekelinizde mi,
Atatürk sizin tekelinizde mi? 
ÖZGÜR
ÖZEL (Manisa) – Sahip çık o zaman.
BAŞKAN
– Sayın Muş, karşılıklı olmasın.
MEHMET
MUŞ (İstanbul) – Her sıkıştığınız zaman Atatürk'ü kalkan olarak kullanmaktan
vazgeçin...
ÖZGÜR
ÖZEL (Manisa) – Atatürk’e sahip çık o zaman.
MEHMET
MUŞ (İstanbul) – ...kendinize güvenin, adam gibi siyaset yapın, vazgeçin bu
işlerden. Atatürk'ü siyasi emelleriniz için kullanmayın. 
Değerli
milletvekilleri, Atatürk aleyhine tek bir ifademizi bulamazsınız ve bizim
söylediğimiz şudur: Atatürk, Türkiye Cumhuriyeti’nin ortak paydasıdır.
Atatürk’e karşı yapılacak olan her şeyin karşısında önce AK PARTİ dikilir. (AK
PARTİ sıralarından alkışlar) Ama siz her sıkıştığınız yerde Atatürk’ü kalkan
olarak kullanmaktan vazgeçin. Kendi fikirlerinizle çıkın sahneye, kendi
fikirlerinizle çıkın sahneye. Millî kahramanlar arasında ayrımcılık yapmayın.
Bu ayrımcılık dilinden vazgeçin, kendinizi milletin efendisi olmaktan da
vazgeçin. Hâlen akıllanmadınız! 
BAŞKAN
– Peki, teşekkür ederim. 
ÖZGÜR
ÖZEL (Manisa) – Sayın Başkan…
BAŞKAN
– Özgür Bey, son defa verelim ve toparlayalım artık değerli arkadaşlar. 
9.- Manisa Milletvekili Özgür Özel’in, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması 
ÖZGÜR
ÖZEL (Manisa) – “Hâlen akıllanmadınız.” diyor. Ne bana ne Cumhuriyet Halk
Partisinin herhangi bir mensubuna akıl vermek ne Mehmet Muş’un ne Mehmet Muş
çerçevesinde siyaset yapan kimsenin haddi değildir, bir kere haddini bilsin!
(CHP sıralarından alkışlar) 
İkincisi:
Atatürk tartışmasını, bütçe görüşmesinde Sayıştay üzerine konuşulurken çıkıp
Atatürk’ün vasiyetine saldıran milletvekillinden sor sen Atatürk’ü tartışmanın
hesabını. 
Çok
net bir şey söylüyoruz: Atatürk’e karşı ülkenin Diyanet İşleri Başkanından
tutun Genelkurmay Başkanına kadar, gidip Akit diye Atatürk’e her gün nefret
söylemlerinde bulunan bir gazetenin yazarını ziyaret eden Genelkurmay Başkanına
kadar ve “Atatürk’e zerre muhabbet besleyen yanıma gelmesin.” diyen adamı
gözümüze sokar gibi ziyaret yapan Genel Başkanlarına kadar; Atatürk’e yapılan
saldırıya karşı çanak tutan, kolaylaştıran bu siyasetin karşısında Cumhuriyet
Halk Partisi aslan gibi Atatürk’ü de onun eserlerini de devrimlerini de
korumaya devam edecektir. Hiç merak etme Mehmet Muş. (CHP sıralarından
alkışlar) 
BAŞKAN
– Teşekkür ederiz, sağ olun. 
MEHMET
MUŞ (İstanbul) – Sayın Başkan, kimi kimin ziyaret edeceğine karar verecek olan…
BAŞKAN
– Bir saniye değerli arkadaşlar, kayıtlara girsin. 
Buyurun
Mehmet Bey. 
MEHMET
MUŞ (İstanbul) – Sayın Başkan, kimi kimin ziyaret edeceğine karar verecek olan
Özgür Özel değildir. Partileri bağlayan partilerin kurumsal fikirleri ve
görüşleridir. 
Teşekkür
ederim. 
BAŞKAN
– Teşekkür ederim. 
ÖZGÜR
ÖZEL (Manisa) – Sayın Başkan, “Keşke Yunan galip gelseydi.” diyen adamı ziyaret
edenler, “Kimi ziyaret edeceğimize karışamazsınız.” diyorlarsa, bu konuda
yanılıyorlar. “Yunan galip gelseydi.” diyen adamın elini eteğini öpen adamın, o
ziyaretini eleştirmek de ona bu Meclisi dar etmek de boynumuzun borcudur. (CHP
sıralarından alkışlar) 
BAŞKAN
– Peki, teşekkür ederim.
Değerli
milletvekilleri, görüşmelere devam ediyoruz. 
Tabii,
sayın grup başkan vekillerinden ricam, Meclisi yöneten başkan vekillerine
yardımcı olmaları çünkü bildirdiğiniz çok sayıda konuşmacı var değerli
arkadaşlarım, bu işlemleri de tamamlamak durumundayız. Tartışmaların olmasını
ben çok doğal karşılıyorum, yararlı da olur, herkes açıkça fikirlerini söylesin
ama makul bir zamanda da keselim. 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)

1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) CUMHURBAŞKANLIĞI (Devam)
1) Cumhurbaşkanlığı 2019 Yılı Merkezî Yönetim Bütçesi 
2) Cumhurbaşkanlığı 2017 Yılı Merkezî Yönetim Kesin Hesabı 
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2019 Yılı Merkezî Yönetim
Bütçesi
2) Türkiye Büyük Millet Meclisi 2017 Yılı Merkezî Yönetim
Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2019Yılı Merkezî Yönetim Bütçesi
2) Kamu Denetçiliği Kurumu 2017 Yılı Merkezî Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2019 Yılı Merkezî Yönetim Bütçesi
2) Anayasa Mahkemesi 2017 Yılı Merkezî Yönetim Kesin Hesabı
D) YARGITAY (Devam)
1) Yargıtay 2019Yılı Merkezî Yönetim Bütçesi
2) Yargıtay 2017 Yılı Merkezî Yönetim Kesin Hesabı
E) DANIŞTAY (Devam)
1) Danıştay 2019 Yılı Merkezî Yönetim Bütçesi
2) Danıştay 2017 Yılı Merkezî Yönetim Kesin Hesabı
F) SAYIŞTAY (Devam)
1) Sayıştay 2019 Yılı Merkezî Yönetim Bütçesi
2) Sayıştay 2017 Yılı Merkezî Yönetim Kesin Hesabı
G) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2019 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2017 Yılı Merkezî
Yönetim Kesin Hesabı
H) MİLLÎ İSTİHBARAT TEŞKİLATI BAŞKANLIĞI (Devam)
1) Millî İstihbarat Teşkilatı Başkanlığı 2019 Yılı Merkezî
Yönetim Bütçesi
2) Millî İstihbarat Teşkilatı Müsteşarlığı 2017 Yılı Merkezî
Yönetim Kesin Hesabı
I) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2019 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2017 Yılı
Merkezî Yönetim Kesin Hesabı
İ) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2019 Yılı Merkezî Yönetim
Bütçesi
2) Diyanet İşleri Başkanlığı 2017 Yılı Merkezî Yönetim Kesin
Hesabı
J) İLETİŞİM BAŞKANLIĞI (Devam)
1) İletişim Başkanlığı 2019 Yılı Merkezî Yönetim Bütçesi
K) BASIN-YAYIN VE ENFORMASYON GENEL MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Kesin Hesabı
L) SAVUNMA SANAYİİ BAŞKANLIĞI (Devam)
1) Savunma Sanayii Başkanlığı 2019 Yılı Merkezî Yönetim
Bütçesi
2) Savunma Sanayii Müsteşarlığı 2017 Yılı Merkezî Yönetim
Kesin Hesabı
M) STRATEJİ VE BÜTÇE BAŞKANLIĞI (Devam)
1) Strateji ve Bütçe Başkanlığı 2019 Yılı Merkezî Yönetim
Bütçesi
N) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî Yönetim Kesin Hesabı
O) MİLLİ SARAYLAR İDARESİ BAŞKANLIĞI (Devam)
1) Milli Saraylar İdaresi Başkanlığı 2019 Yılı Merkezî
Yönetim Bütçesi
Ö) DEVLET ARŞİVLERİ BAŞKANLIĞI (Devam)
1) Devlet Arşivleri Başkanlığı 2019 Yılı Merkezî Yönetim
Bütçesi
P) BAŞBAKANLIK (Devam)
1) Başbakanlık 2017 Yılı Merkezî Yönetim Kesin Hesabı
BAŞKAN
– Şimdi söz sırası AK PARTİ Grubu adına Samsun Milletvekilimiz Sayın Orhan
Kırcalı’ya aittir. (AK PARTİ sıralarından alkışlar) 
Sayın
Kırcalı, süreniz beş dakika. 
AK
PARTİ GRUBU ADINA ORHAN KIRCALI (Samsun) - Sayın Başkan, değerli
milletvekilleri; Sayıştay Başkanlığı 2019 Yılı Merkezi Yönetim Bütçe Kanunu
Teklifi üzerine AK PARTİ Grubu adına söz almış bulunmaktayım. Yüce Meclisi ve
aziz milletimizi saygıyla selamlarım. 
Bütçe,
yasama organı tarafından yürütme organına kamu gelirlerinin toplanması ve
giderlerinin yapılması için izin ve yetki verilmesini düzenleyen kanunlardır.
Türkiye Büyük Millet Meclisi bütçe hakkını kullanırken, vatandaş adına kamu
gelirlerini toplama ve bu gelirleri harcama konusunda yürütme organına verdiği
yetkinin uygulanmasının sonuçlarını da Sayıştay aracılığıyla denetlemektedir.
Bu bağlamda, Türkiye Büyük Millet Meclisinin denetim faaliyetlerinin etkin bir
şekilde yürütülmesinde yüz elli altı yıllık köklü bir geçmişe ve tecrübeye
sahip Sayıştayın rolü çok büyüktür. Sayıştay, Yüce Meclis adına yaptığı
denetimleri dürüst, ön yargıdan uzak, tarafsız ve uluslararası denetim
standartlarına uygun bir şekilde planlamakta ve yürütmektedir. Sayıştay kamu
yönetiminin saydamlığına ve hesap verilebilirliğine katkı sağlamayı
hedeflemektedir, denetimlerinde bilişim teknolojisinden azami ölçüde
yararlanmaktadır, denetim ve raporlama kapasitesini sürekli olarak da
geliştirmektedir, Türkiye Büyük Millet Meclisinin, kamuoyunun ve denetlenen
kamu idarelerinin beklenti ve ihtiyaçlarını da her zaman dikkate almaktadır. 
Sayın
Başkan, değerli milletvekilleri; kamu mali yönetimi ve denetiminin ön yargıdan
uzak, dürüst, şeffaf ve uluslararası denetim standartlarına uygun bir şekilde
yürütülebilmesi için AK PARTİ hükûmetlerince birçok reforma da imza atılmıştır.
2004 yılında Anayasa’nın 160’ıncı maddesinde yapılan değişiklikle, askerî
malların hiçbir kısıtlamaya tabi olmaksızın Sayıştayca denetlenmesinin önü
açılmıştır. 2005 yılında yapılan Anayasa değişikliğiyle mahalli idarelerin
denetlenmesinin doğrudan Sayıştay tarafından yapılabilmesi imkânı
geliştirilmiştir. 5018 sayılı Kamu Mali Yönetimi ve Kontrol Kanunu uygulamaya
konulmuştur. Siyasi partilerin mali denetiminin Sayıştay tarafından yapılmasını
sağlayan 6216 sayılı Kanun yürürlüğe konulmuştur. Başbakanlık Yüksek Denetleme
Kurulu Sayıştaya devredilerek denetim tek çatı altında toplanmıştır. Kamu
kaynağı kullanan kuruluşların Sayıştay tarafından denetiminin kapsamı da
genişletilmiştir. 832 sayılı Kanun yalnızca uygunluk denetimi yapmaya imkân
verirken 6085 sayılı Kanun’la Sayıştay uygunluk denetiminin yanında performans
ve mali denetim de yapar hâle getirilmiştir. Yine, 6085 sayılı Kanun’la
raporlama fonksiyonu güçlendirilerek kamuoyuna açıklama zorunluluğu da
getirilmiştir.
Tüm
bu reformlar doğrultusunda, hesap verilebilir, dünya standartlarında bir
denetim süreci işlemeye başlamıştır. Kamu harcamalarında verimlilik sağlanarak
israf önlenmiş, kalkınmanın hızlanması ve sürdürülebilir bir kalkınmanın
gerçekleştirilmesinin de önü açılmıştır. Devlet ile vatandaş arasında güven
duygusu oluşmuştur. Saydam bir bütçe ve saydam gelir, gider denetim mekanizması
da bina edilmiştir.
Değerli
milletvekilleri, 2017 yılı denetim programı kapsamında 5018 sayılı Kanun’a tabi
merkezî yönetim bütçesinin yüzde 99’u, sosyal güvenlik kurumları bütçesinin
yüzde 100’ü, mahalli idareler bütçesinin de yüzde 73’ü denetlenmiştir. Artık,
milletimiz adına büyük bütçeler yapan bir Türkiye var. Gelirini, giderini
öngörebilen, şeffaf ve denetlenebilir, kamuoyunun her an ulaşabileceği bir
saydamlıkla yürütülebilen bir denetim mekanizması vardır. Geçmişi, birikimi ve
hizmetleriyle devlet geleneğimizde önemli bir yeri bulunan Sayıştay Başkanlığı,
yüksek denetim kurumlarının uluslararası bölgesel organizasyonlarıyla da sıkı
bir iş birliği içerisindedir.
Sayın
Başkan, değerli milletvekilleri; 2017 yılı kesin hesabında Sayıştayın 257
milyon tutarındaki toplam ödeneğinin 217 milyonu kullanılmıştır. Sayıştayın Stratejik
Plan ve Performans Programı’nda yer alan amaç ve hedeflerine ulaşabilmesi için
2019 Yılı Bütçe Kanun Teklifi’nde öngörülen toplam ödenek tutarı 367 milyon
liradır. 
(Mikrofon
otomatik cihaz tarafından kapatıldı)
BAŞKAN
– Sayın Kırcalı, devam edin, buyurun.
ORHAN
KIRCALI (Devamla) – Teşekkür ederim Başkanım.
Yüksek
vazife anlayışıyla kararlı bir şekilde görevlerini yerine getiren Sayıştay
Başkanlığımız önümüzdeki dönemde de aziz milletimizin hakkını ve menfaatlerini
koruma sorumluluğunu yerine getirecektir. 
Bu
düşüncelerle Cumhurbaşkanlığı hükûmet sisteminin ilk bütçesinin ülkemize,
milletimize ve Sayıştay Başkanlığımıza hayırlar getirmesini diliyor, hepinizi
tekrar saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim.
AK
PARTİ Grubu adına konuşmacı Bilecik Milletvekilimiz Sayın Selim Yağcı. (AK
PARTİ sıralarından alkışlar) 
Süreniz
beş dakika Sayın Yağcı.
AK
PARTİ GRUBU ADINA SELİM YAĞCI (Bilecik) – Sayın Başkan, saygıdeğer milletvekili
arkadaşlarım; bir zamanlar mensubu olmaktan gurur duyduğum adalet teşkilatının
en önemli kurumlarından biri olan Hâkimler ve Savcılar Kurulunun 2019 yılı
bütçesinin hayırlara vesile olması temennisiyle konuşmama başlarken yüce
Meclisi ve aziz milletimizi saygıyla selamlıyorum.
Anayasa
değişikliği sonrası “Hâkimler ve Savcılar Yüksek Kurulu” ismi “Hâkimler ve
Savcılar Kurulu” olarak değiştirilirken kurulun yapısı ile üye seçim sistemi
yeniden düzenlenmiştir. Anayasa değişikliği sonrası Hâkimler ve Savcılar
Kurulunun üye sayısı 22’den 13’e, daire sayısı 3’ten 2’ye düşürülmüştür.
Kurulun Başkanı Adalet Bakanı, Adalet Bakanlığı ilgili bakan yardımcısı da
kurulun tabii üyesi hâline getirilmiştir. Cumhurbaşkanlığınca atanacak 4 üyenin
3’ü yüksek yargıçlardan, adli yargıdan; 1 üye de Danıştay üyelerimiz arasından,
idari yargıdan seçilen üyelerden oluşturulmuştur. Burada Anayasa değişikliğiyle
Hâkimler ve Savcılar Kuruluna tanınan en güzel ayrıcalık, gerçekten millet
adına önemli olan bir husus Meclisimiz tarafından 7 üyenin özel nitelikli
seçilmiş olmasıdır. 3 üye Yargıtay üyeleri arasından, 1 üye Danıştay üyeleri
arasından; 3 üye ise nitelikleri kanunda belirtilen yükseköğretim kurumlarının
hukuk dallarında görev yapan öğretim üyeleri ile avukatlar arasından seçilen
üyelerden; bunlardan en az birinin öğretim üyesi ve en az birinin avukat olması
zorunludur. Türkiye Büyük Millet Meclisi, komisyon tarafından belirlenen
adaylar arasından her bir üye için ayrı ayrı gizli oyla seçim yapmaktadır.
Birinci oylamada üye tam sayısının üçte 2 çoğunluğu, eğer bunda gerekli
çoğunluk sağlanamazsa ikinci oylamada üye tam sayısının beşte 3 çoğunluğu
aranır. İkinci oylamada da üye seçilemediği takdirde en çok oyu alan 2 aday
arasında ad çekme usulüyle üye seçimi tamamlanır. Üyeler dört yıl için seçilir,
süresi biten üyeler bir kez daha seçilebilir. 
Türkiye
Büyük Millet Meclisimizin Hâkimler ve Savcılar Kuruluna üye seçiminde rol
üstlenmesini gerçekten bir hâkim olarak, hukukçu bir milletvekili olarak, millî
iradenin yargı üst yönetimine yansımasının bir vesilesi olarak çok önemli
görüyorum. “Adalet mülkün temelidir.” anlayışıyla hükmettiği topraklara adaleti
götüren bir medeniyetin mensubu olarak 16 Nisan referandumuyla, Hâkimler ve
Savcılar Kurulu yapısı içerisinde yargının demokratik meşruiyeti ile hesap
verebilirliğinin sağlanmış olmasının önemini bir kez daha yüce Meclisimize
hatırlatmak istiyorum. 
Hâkimler
ve Savcılar Kurulu, yargı bağımsızlığı ve tarafsızlığını temin etmek ve buna
bağlı olarak yargı hizmetlerinin etkin, hızlı, adil bir şekilde yürütülmesine
imkân sağlamak için kurulmuştur. Gerçekten, yargı mensuplarımızın bu zamana
kadar olduğu gibi bundan sonra da bunu fedakârca ve gayret içerisinde, adalet
anlayışı ve tarafsızlık içerisinde yürüteceklerine canıgönülden inanıyorum.
Onun için “Adalet mülkün temelidir.” diyoruz ve bunu gerçekleştirme adına
yargıya, hâkimlerimize, savcılarımıza ne kadar imkân hazırlarsak devletimizin,
milletimizin geleceğinin de o kadar önemli olduğuna canıgönülden inanıyorum.
Hâkimler ve Savcılar Kuruluna 2019 yılı bütçesi olarak ayrılan 76 milyon 849
bin TL’nin…
(Mikrofon
otomatik cihaz tarafından kapatıldı)
BAŞKAN
– Sayın Yağcı, bir dakika ilave ediyorum.
SELİM
YAĞCI (Devamla) -…gerçekten yargımızın sorunlarını giderme noktasında daha da
artırılarak ilerideki günlerde bu görevlerin daha etkin, verimli şekilde
sağlanmasını sağlayacağına canıgönülden inanıyorum. 
Son
olarak şunu ifade etmek istiyorum: Görüşülmekte olan 2019 yılı bütçesinin
vatanımıza, milletimize, hâkimlerimize, savcılarımıza, adalet teşkilatımıza,
insanımıza hayırlı uğurlu olmasını temenni ediyor, 2019 Yılı Bütçe Kanunu
Teklifi’nde yoğun mesai harcayan Plan ve Bütçe Komisyonu Başkan ve üyelerine ve
yüce heyetinize saygılarımı sunuyorum. (AK PARTİ sıralarından alkışlar)
BAŞKAN
– Teşekkür ederiz Sayın Yağcı.
AK
PARTİ Grubu adına söz isteyen Mersin Milletvekilimiz Sayın Ali Cumhur Taşkın.
(AK PARTİ sıralarından alkışlar)
Süreniz
beş dakika Sayın Taşkın.
AK
PARTİ GRUBU ADINA ALİ CUMHUR TAŞKIN (Mersin) – Sayın Başkan, değerli
milletvekilleri; Millî İstihbarat Teşkilatı, MİT Başkanlığının 2019 yılı
bütçesi üzerine AK PARTİ Grubu adına söz almış bulunuyorum. Genel Kurulu ve
aziz milletimizi saygıyla selamlıyorum. 
Başta
yakın coğrafyamız olmak üzere, küresel anlamda hızlı gelişmelerin yaşandığı,
ittifak ilişkilerinin değiştiği ve çeşitlendiği bir dönemden geçmekteyiz.
Önemli bir bölgesel aktör olan ülkemiz de bu gelişmelerden doğrudan ya da
dolaylı etkilenmektedir. 
Millî
güvenliğimiz ve menfaatlerimiz açısından üzerine düşen sorumluluğun bilincinde
olan MİT Başkanlığımız, ülkemize yönelik her geçen gün artmakta olan iç ve dış
tehditlere karşı etkin bir faaliyet göstermektedir. 
Dünyada
yaşanan krizlerin sayı ve sıklık bakımından artması ve krizler arası
etkileşimin yoğunlaşması, siber saldırılar, kara propaganda, terör örgütlerinin
birbiriyle etkileşim hâlinde olması gibi tehditlerin iç içe geçmişliği, klasik
terör tanımını da ortadan kaldırmıştır. Bu durum, tehditler ile güvenlik
boyutunun yanı sıra, paramiliter, ekonomik, psikolojik alanlarda da proaktif
şekilde mücadele gerektirmektedir. 
MİT
Başkanlığı ile diğer güvenlik kurumlarının organize çalışmaları sonucunda PKK,
KCK, FETÖ/PDY, DEAŞ ve DHKP-C başta olmak üzere, terör örgütlerinin ülkemize
yönelik etki alanları azaltılmıştır. Nitekim, FETÖ/PDY’yle mücadele kapsamında
byLock gizli haberleşme uygulamasının ve kullanıcılarının deşifre edilmesi,
FETÖ/PDY Emniyet arşiviyle mahrem yapılanmasının ortaya çıkarılması, yurt
dışında bulunan FETÖ/PDY mensuplarının ülkemize iadesinin sağlanması, TSK’nin
Suriye ve Irak’taki operasyonlarına destek verilmesi, son olarak, Ağustos
2018’de PKK, KCK yürütme konseyi üyesi Zeki Şengali kod adlı İsmail Özden’in
Kuzey Irak’ta etkisiz hâle getirilmesi bahsi geçen iş birliği içerisinde
gerçekleştirilmiş önemli faaliyetlerdendir. 
Sayın
Başkan, değerli milletvekilleri; MİT Başkanlığımız ülkemizin dış güvenliğine
yönelik artan tehditlere karşı yurt dışında da etkin olarak faaliyet
göstermektedir. Bu kapsamda, MİT Başkanlığının üstlendiği görevler ve yürüttüğü
istihbarat diplomasisi çalışmaları stratejik çıkarlarımızın korunmasında önemli
rol oynamaktadır. MİT Başkanlığınca dönem içerisinde Suriye sahasına yönelik
çalışmalar bağlamında Zeytin Dalı Harekâtı ve Fırat Kalkanı Harekâtı’na oyun
değiştirici oranda destek verilmesi, Afrin’deki faaliyetler, Astana sürecindeki
istihbarat diplomasisi çalışmaları ve ateşkes anlaşması ile Soçi mutabakatının
imzalanmasına öncülük edilmesi, Reyhanlı patlamaları firarisi Yusuf Nazik’in
Suriye’den getirilmesi bu alanda kamuoyuna da yansıyan örneklerdendir. 
Sayın
Başkan, değerli milletvekilleri; önümüzdeki süreçte terör örgütlerinin ve
uluslararası gelişmelerin yaratacağı tehditler ve fırsatların devam edeceği
dikkate alındığında, çok boyutlu bir bakış açısıyla istihbarat toplanması ve
mutlaka bir sonraki adımın ne olabileceğine dair bir değerlendirmeyle işlenmesi
millî güvenliğimiz ve millî çıkarlarımız açısından önem arz etmektedir.
Dolayısıyla önümüzdeki dönemlerde de MİT Başkanlığının önemli görev ve
faaliyetler yürüteceği aşikârdır. Ayrıca, insan kaynaklı ve tekniğe dayalı,
istihbarat kapasitesi yüksek ülkelerin güvenlik ve strateji alanlarında oyun
değiştirici konumda oldukları bilinmektedir. Bu çerçevede, MİT Başkanlığınca
başlatılan teknik ve fiziki altyapı yatırımlarına önümüzdeki dönemde de devam
edilmesi ülkemizin millî güvenliği ve çıkarlarının bir gereğidir. İçinde
bulunduğumuz coğrafyanın dinamik ve değişken yapısı ile devletler arası
ilişkilerin geçişkenliği de dikkate alındığında, Millî İstihbarat Teşkilatı
Başkanlığına 2937 sayılı Devlet İstihbarat Hizmetleri ve Millî İstihbarat
Teşkilatı Kanunu’yla tevdi edilen görevlerin yerine getirilmesi için gerekli
bütçenin yüce Meclisimizce tahsis edilmesi elzemdir. 
Sayın
Başkan, değerli milletvekilleri; yurt içinde ve yurt dışında ülkemizin bekası
için her türlü fedakârlığı göze alarak görev yapan Millî İstihbarat Teşkilatı
Başkanlığımızın tüm çalışanlarını tebrik ediyor, 2019 mali yılı bütçesinin
Başkanlığımıza, devletimize ve milletimize hayırlı olmasını diliyor, Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN
– Teşekkürler.
Söz
sırası İzmir Milletvekilimiz Sayın Mahmut Atilla Kaya’ya aittir. (AK PARTİ
sıralarından alkışlar) 
Süreniz
beş dakika Sayın Kaya. 
AK
PARTİ GRUBU ADINA MAHMUT ATİLLA KAYA (İzmir) – Sayın Başkanım, değerli
milletvekilleri; Millî Güvenlik Kurulu Genel Sekreterliğinin 2019 yılı bütçesi
hakkında AK PARTİ Grubu adına söz almış bulunmaktayım. Bu vesileyle yüce
heyetinizi saygıyla sevgiyle selamlıyorum. 
Her
devlet varlığına, bekasına, bütünlüğüne ve refahına yönelen tehdit ve risklere
karşı kendi güvenlik algılamalarına göre tedbir almak durumundadır. Bu
gereklilik doğrultusunda devletler bölgelerindeki ve dünyadaki ortamın
izlenerek tehdit ve fırsatların tespit edilmesini, bu hususlara matuf siyasetin
belirlenmesini ve en doğru politikaların uygulanmasını sağlayacak süreç ve
unsurları ihtiva eden millî güvenlik sistemlerini tesis etmektedirler. Bu
çerçevede birçok devlet millî güvenliği ilgilendiren konularda sağlıklı,
bütüncül, hızlı kararlar almak ve bakanlıklar veya kurumlar arası bilgi
paylaşımı, danışma ve koordinasyonu etkin kılmak maksadıyla millî güvenlik
kurulu veya savunma kurulu gibi değişik adlar altında özel yapılanmalar teşkil
etmiştir. Ülkemizin millî güvenlik yapılanmasının ilk adımı 1933 yılında
kurulan ve temel görevi millî seferberlik olarak belirlenen Yüksek Müdafaa
Meclisiyle atılmıştır. Söz konusu yapılanma yıllar içerisinde güvenlik
anlayışının gelişimine paralel bir değişimden geçmiş ve son olarak 1982
Anayasası’yla Millî Güvenlik Kurulu teşkil etmiştir. Seksen beş yıllık köklü
bir tarihi bulunan ve ülkemizin millî güvenlik sisteminin temel bileşenlerinden
birini teşkil eden Millî Güvenlik Kurulu Cumhurbaşkanımızın başkanlığında
Cumhurbaşkanı Yardımcısı, Adalet, Millî Savunma, İçişleri ve Dışişleri Bakanları
ile Genelkurmay Başkanı, Kara, Deniz, Hava Kuvvetleri Komutanlarının anayasal
bir platformda bir araya gelmesiyle sağlanmaktadır. Gündemi Sayın
Cumhurbaşkanımız tarafından belirlenen ve iki ayda bir toplanan Millî Güvenlik
Kurulu, gerektiğinde doğrudan Cumhurbaşkanının çağrısıyla da
toplanabilmektedir. Millî Güvenlik Kurulu, millî güvenlik alanında devletin en
üst koordinasyon kuruludur ve kurul toplantıları, millî güvenlik meselelerinin
karşılıklı fikir alışverişiyle en üst seviyede alındığı bir zemini teşkil
etmektedir.
Millî
Güvenlik Kurulu Sekreterliği de Millî Güvenlik Kurulu gibi köklü bir geçmişe
sahip bir kuruluştur. Tarihî süreç içerisinde farklı isimler altında
teşkilatlanmış ve son olarak da “Millî Güvenlik Kurulu Genel Sekreterliği”
adını almıştır. 9 Temmuz 2018 tarihinde başlayan Cumhurbaşkanlığı hükûmet
sistemi çerçevesinde de 15 Temmuz 2018 tarih ve 6 sayılı Cumhurbaşkanlığı
Kararnamesi’yle tekrar yapısı düzenlenmiştir. Söz konusu Cumhurbaşkanlığı
kararnamesiyle, Genel Sekreterlik, Millî Güvenlik Kurulu toplantılarıyla ilgili
iş ve işlemleri gerçekleştirmek, kurul tarafından verilen görevleri yerine
getirmek ve bu çerçevede söz konusu görevlere ilişkin araştırma ve
değerlendirmeleri yapmak, yaptırmak, bu araştırma ve değerlendirme sonuçlarını
kurul üyelerine ulaştırmak ve bu konuları kapsayan bir dokümantasyon merkezi
oluşturmak ile Millî Güvenlik Siyaset Belgesi’nin hazırlanmasına ilişkin
çalışmaları yürütmek noktasında görevlendirilmiştir.
Millî
Güvenlik Kurulu Genel Sekreterliğinin en üst amiri Millî Güvenlik Kurulu Genel
Sekreteridir. Doğrudan Cumhurbaşkanımız tarafından atanan Genel Sekreter, Genel
Sekreterliğin görevlerini Cumhurbaşkanının emir ve yönlendirmelerini mevzuat
hükümlerine ve devletin millî güvenlik siyasetine uygun olarak yürütmekle
görevlidir. Genel Sekreter, Cumhurbaşkanına karşı sorumludur.
Hâlihazırda,
Millî Güvenlik Kurulu Genel Sekreterliğinde çoğunluğu üniversitelerin
uluslararası ilişkiler, ekonomi, hukuk gibi bölümlerinden mezun, yüksek lisans
derecesine sahip olan farklı disiplinlerden 236 personel görev yapmaktadır. 
Millî
Güvenlik Kurulu Sekreterliğinin 2019 yılı mali bütçesinin geneline bakıldığında
da, yüzde 70’inin personel giderlerine, yüzde 11’inin sosyal güvenlik
kurumlarına devlet primi giderlerine, yüzde 9’unun mal ve hizmet giderlerine ve
yüzde 8’inin de sermaye giderlerine ayrıldığı görülmektedir. Millî Güvenlik
Kurulu Genel Sekreterliği için 2019 yılı bütçesinde öngörülen bütçe rakamı 32
milyon 341 bin TL olup 2018 yılı bütçesine göre yüzde 10,92 oranında artış
göstermiştir. 
Millî
Güvenlik Kurulu Genel Sekreterliği, 2019 yılı mali bütçe taslağında yer alan
ödeneklere ilişkin yukarıdaki faaliyetlerine muadili olan kurumlarla düzenli
temaslarla sürdürmekte ve uluslararası düzeyde çeşitli toplantılara da katılmaktadır.

(Mikrofon
otomatik cihaz tarafından kapatıldı) 
BAŞKAN
– Sayın Kaya, devam edin. 
MAHMUT
ATİLLA KAYA (Devamla) – Millî güvenliğimizin sağlanması için kanunlarla verilen
görevlerini icra etmek üzere yeniden teşkilatlanmış olan Millî Güvenlik Kurulu
Genel Sekreterliğinin 2019 yılı mali bütçesinin ve Cumhurbaşkanlığı hükûmet
sistemimizin ilk bütçesinin ülkemize, milletimize ve devletimize hayırlı uğurlu
olmasını diliyor, yüce heyetinizi tekrar saygıyla, sevgiyle selamlıyorum. (AK
PARTİ sıralarından alkışlar) 
BAŞKAN
– AK PARTİ Grubu adına söz isteyen Kütahya Milletvekilimiz Sayın İshak Gazel.
(AK PARTİ sıralarından alkışlar) 
Sayın
Gazel, süreniz beş dakika. 
AK
PARTİ GRUBU ADINA İSHAK GAZEL (Kütahya) – Teşekkür ediyorum Sayın Başkanım. 
Değerli
milletvekilleri, Cumhurbaşkanlığı İletişim Başkanlığı ve Diyanet İşleri
Başkanlığının 2019 yılı bütçesi için söz aldım. Bu vesileyle Genel Kurulu
saygıyla selamlıyorum. 
Devletimizin
tüm kurumlarını kapsayan ve ortak dil anlayışını merkezine alan bir bakış
açısıyla Türkiye'nin politikalarını muhataplarına aktarmayı ve ülkemizin her
alanda nitelikli bir şekilde temsiline katkı sağlamayı amaçlayan
Cumhurbaşkanlığı İletişim Başkanlığı 24 Temmuz 2018’de kurulmuş ve bu
doğrultuda gerek ulusal ve gerekse uluslararası kamuoyunda karar alıcı aktörler
ve medyayla çok yönlü ilişkiler kurarak ülkemizin hem dış politikasına hem de
ulusal faaliyetlere katkı sağlamıştır. Bu konumuyla, Cumhurbaşkanlığı hükûmet
sisteminde devletimizin stratejik iletişimine dair politikaları belirlemek ve
koordine etmek açısından merkezî bir kurum hâline gelmiştir. 
Toplum
hayatımızın vazgeçilmez bir unsuru olan dine dair işlerin yürütülmesi için de
kurumsal bir yapıya ihtiyaç olduğu her hâlükârda açıktır. Türkiye'de din
hizmetleri eskiden beri hep bir kamu hizmeti olarak görülmüş ve buna ilişkin
bir kurumsal teşkilat yapısı oluşturulmuştur. Gerek İslam dininin ibadet ve
ahlak esaslarıyla ilgili işleri yürütmek ve gerekse bu konuda toplumu
aydınlatmanın önemi Diyanet İşleri Başkanlığının bir anayasal kurum olarak
tasarlanmasını sağlamıştır. 
Müslümanların
günümüz dünyasında saygın ve etkili bir şekilde var olması için zengin yer altı
kaynaklarına, insan sayısına veya geniş bir coğrafyaya sahip olması yeterli
değildir. Saygınlık ve etkinlik, geliştirilip yaşatabileceğimiz insani değerler
sayesinde mümkün olabilecektir. Diyanet İşleri teşkilatımız da Kur’an ve
sünneti temel alan, aile hayatından insan haklarına, ferdi alandan uluslararası
ilişkilere, ekonomi ve çalışma hayatından temizlik ve çevreye, hukukun
üstünlüğüne ve sosyal adalete kadar bir medeniyet tasavvuru çerçevesinde
geliştirip yaşatabileceğimiz ve günümüz dünyasına sunabileceğimiz insani
değerler üzerinde çalışarak ve toplumu aydınlatarak önemli bir görevi yerine
getirmektedir.
İslam
esaslarına aykırı bir şekilde üretilen kutsallıklar ve hurafeler ve dindar
kesimlerin zihinlerini çelen dinî değer istismarları Kur’an ve sünneti anlayıp
yaşamamızın önüne perde olmakta, İslam inanç esaslarına zarar vermekte ve
dünyadaki İslam algısını, birliğimizi ve dirliğimizi, huzur ve güvenimizi ve
toplumsal ilişkilerimizi giderek tahrip etmektedir.
Fetullahçı
terör örgütünün devlete verdiği zarar kadar dinî değerleri istismar ederek
dinimize de vermiş olduğu zarar aşikârdır. Kendini dine atfeden kapalı ve
istismarcı örgütlerin hem devletimize hem de dinimize ne kadar zarar verdiği 15
Temmuzda FETÖ örneğiyle net bir şekilde anlaşılmıştır. Bu gibi örgütlere karşı
gerek yurt içinde ve gerekse yurt dışında yaptığı çalışmalarla Diyanet İşleri
teşkilatımız ülkemizin önemli kurumlarından biri hâline gelmiştir. 46 ciltte
tamamlamam İslam Ansiklopedisi, İslam Araştırmaları Merkezi’nin kütüphane ve
veri tabanı, yine, 7 ciltte tamamlanan Hadislerle İslam Projesi ve yüzlerce
yayınıyla Diyanet İşleri Başkanlığı, İslam araştırmaları için gerekli olan
bilgi veri tabanını tekdüze olmaktan çıkarmış ve diğer İslam ülkelerine de
örnek hâle gelmiştir. 
İlahiyat
fakülteleriyle, dış dünyada FETÖ ve DEAŞ gibi örgütler nedeniyle hak
etmediğimiz olumsuz İslam algısının önüne geçmek için de önemli çalışmalar
yapmaktadır. Bugün, Diyanet İşleri teşkilatı; dinî yüksek ihtisas merkezleri,
uluslararası imam-hatip okulları ve ilahiyat fakülteleriyle 100’ü aşkın ülkede
sahih din anlayışının yerleşmesi ve İslam’ın kutlu mesajının küresel ölçekte
duyurulması için büyük çalışmalar yapmaktadır. Türkiye’nin 81 vilayetinde
olduğu gibi seçim bölgem Kütahya’da da teşkilatımız Kur’an kursları, Aile ve
Dinî Rehberlik Bürosu, Evliya Çelebi Eğitim Merkezi, kız ve erkek öğrenci
yurtları, Diyanet Gençlik Merkezi vasıtasıyla topluma rehberlik yapmakta,
sosyal, kültürel ve eğitim faaliyetleriyle dini istismar eden FETÖ gibi terör
örgütlerine ve hurafelerden beslenen sapkın din anlayışlarına karşı büyük bir
mücadele yürütmektedir. İslam’ın bu yüzyılda nasıl anlaşılması gerektiğine dair
öncü bir çaba Diyanet İşleri teşkilatımızın önderliğinde bu topraklardan
çıkmaktadır. Ümit ediyorum ki gelecek yıllarda milletimiz Diyanet İşleri
teşkilatımızın bu hassas çalışmalarıyla İslam’ın nasıl yaşanılması ve anlaşılması
gerektiğine dair örnek bir tablo ortaya koyacaktır. Çünkü bu millet büyük bir
medeniyet birikimini miras olarak kabul etmiş ve bu tarihî mirası yerine
getirmeyi kendine hedef bilmiştir.
(Mikrofon
otomatik cihaz tarafından kapatıldı) 
BAŞKAN
– Sayın Gazel, size de bir dakika süre veriyorum. 
İSHAK
GAZEL (Devamla) – Tamamlıyorum Sayın Başkanım. 
Allah’ın
Kur’an’da sıkça Müslümanlara bir sorumluluk olarak yüklediği iyiliği yaymak ve
kötülükten uzaklaştırmak görevini yerine getiren Diyanet İşleri teşkilatımızın
bütün personelini burada saygıyla ve şükranla hatırlıyor, onlara teşekkür
ediyor; 2019 yılı bütçemizin de hayırlara vesile olmasını, hayırlı ve bereketli
olmasını diliyorum. 
Hepinizi
tekrar saygıyla selamlıyorum. (AK PARTİ sıralarından alkışlar) 
BAŞKAN
– Teşekkürler Sayın Gazel.
Söz
sırası, Osmaniye Milletvekilimiz Sayın İsmail Kaya’ya aittir. (AK PARTİ
sıralarından alkışlar) 
Süreniz
beş dakika Sayın Kaya.
AK
PARTİ GRUBU ADINA İSMAİL KAYA (Osmaniye) – Sayın Başkan, çok değerli
milletvekilleri; 2019 Yılı Merkezi Yönetim Bütçe Kanun Teklifi’nin birinci
turunda Savunma Sanayii Başkanlığı bütçesi üzerinde Adalet ve Kalkınma Partisi
Grubumuz adına söz almış bulunmaktayım. Bu vesileyle Gazi Meclisimizi ve
ekranları başında bizleri izleyen aziz milletimizi saygıyla selamlıyorum.
Değerli
milletvekilleri, bir ülkenin bölgesinde ve dünyada söz sahibi olabilmesi için,
sosyal, kültürel ve ekonomik alanda güçlü olması kadar savunma sanayisinde de
güçlü olması gerekmektedir. 
Ülkemizin
millî güvenliği ve bekası için oldukça önemli görevler yürütmekte olan Savunma
Sanayii Başkanlığımız, Türk Silahlı Kuvvetlerimiz nezdinde güvenlik
güçlerimizin etkili bir şekilde mücadele etmeleri için gerekli olan ihtiyaçları
karşılamaktadır. Bu faaliyetleri icra ederken Başkanlığımızın temel amacı yerli
ve millî imkânları kullanmaktır. Bir ülke, savunma sanayisini ve ihtiyacını
diğer ülkelerden tedarik etme amacı üzerine kurarsa, en ihtiyaç duyulduğu anda
sistemlerini kullanamama riskiyle karşı karşıya kalabilir, bu da ülkemiz ve milletimiz
için güvenlik sorununu ortaya çıkarır. Bu sebeple, savunma sanayimizde temel
prensip, yerli ve millî sistemler üzerine faaliyet gösterilmesidir. 
Bu
kapsamda, 2002 yılında Hükûmetimiz göreve başladığında, savunma sanayimizde
yüzde 18 düzeyinde olan yerlilik ve millîlik oranı, Sayın Cumhurbaşkanımız
Recep Tayyip Erdoğan’ın liderliğinde yüzde 65 seviyelerine çıkmış durumdadır.
Bu, bağımsızlığımızın göstergesi niteliğindedir. Gelmiş olduğumuz bu seviyeleri
tabii ki yeterli görmüyoruz, sistemlerimizi daha da geliştireceğiz. Savunma
sanayisi alanındaki yerlilik ve millîlik oranını daha da yukarılara çıkarmamız
gerektiğinin de bilincindeyiz. 
Suriye’de
Fırat Kalkanı Operasyonu, Zeytin Dalı Harekâtı ve diğer sınır ötesi
operasyonlarda millî ve yerli ürünlerimize en ihtiyaç duyduğumuz anda,
sistemlerimize müdahale edilmeden etkili bir şekilde kullanabildiğimizi çok net
bir şekilde gördük. 
Kıbrıs
Barış Harekâtı’nda, hem mevcut silah ve teçhizatımızı etkili bir şekilde
kullanamadık hem de o dönemde Amerika’nın bize uygulamış olduğu ambargodan
dolayı başka bir ülkeden de silah ve teçhizat satın alamadık. 
Yine,
İsrail’den almış olduğumuz Heron’ları hiçbir zaman etkili bir şekilde
kullanamadık, ya istediğimiz yükseklikte uçmadı ya da gerekli görüntüleri bize
zamanında iletmedi. Mavi Marmara olayında da bizdeki Heron’ların
güncellemelerinin yapılması gerekirken bu güncellemeleri yapmadılar ve onları
kullanan operatör pilotlar ülkemizi terk ettiği için, yine o Heron’ları
zamanında kullanamadık. 
Son
dönemlerde, hain terör örgütü PKK’yla mücadelede ne kadar etkili olduğumuzu
hepiniz çok iyi biliyorsunuz. Bunun en önemli nedenlerinden biri, yüzde yüz
yerli ve millî İHA ve SİHA’larımızın kullanımının artmasıdır. Terör örgütü
üyeleri inlerinden kafalarını bile çıkaramaz hâle geldiler.
Değerli
milletvekilleri, artık ülkemizin hiçbir yerinden şehit haberi almak
istemiyoruz. Gerek yurt içinde gerekse yurt dışında ülkemizi tehdit eden her
türlü terör unsuruyla çok daha güçlü bir şekilde mücadele ediyoruz ve etmeye de
devam edeceğiz. ATAK helikopterimiz özgün tasarımı ve motoruyla birlikte daha
yüksek yerlilik ve millîlik oranına sahip olacak şekilde yenilenmeye devam
etmektedir. HÜRKUŞ temel eğitim uçağımız, MİLGEM savaş gemimiz, İHA ve
SİHA’larımızı, savunma sanayisi gelişmiş birçok ülke bize özenerek
projelerimizi ve ürünlerimizi yakından takip etmektedir. Bu ülkenin bir ferdi
olarak bunu iftiharla ve gururla belirtmek istiyorum. Bu doğrultuda 2002
yılında 248 milyon dolar olan savunma ve havacılık ihracatımız 2017 yılı sonu itibarıyla
2 milyar dolar seviyelerine ulaşmıştır. Bu rakam, Pakistan’la imzaladığımız
ATAK helikopteri ve MİLGEM savaş gemisi satış sözleşmesiyle ileriki yıllarda
daha da yukarı seviyelere çıkacaktır.
Gazi
Meclisimizin değerli milletvekilleri, 2019 yılında -savunma sanayimiz alanında-
Cumhurbaşkanlığı hükûmet sistemimizin getirdiği güçlü yapılanma ve hızlı karar
alma anlayışıyla savunma sanayimizin başarılı olacağından hiç şüpheniz olmasın.

Bu
vesileyle 2019 yılı mali bütçesinin ve görüşülecek olan kurum bütçelerinin
ülkemiz için hayırlı olmasını diliyor, Genel Kurulu ve ekranları başında
bizleri izleyen aziz milletimizi saygıyla selamlıyorum. (AK PARTİ sıralarından
alkışlar) 
BAŞKAN
– Teşekkürler.
AK
PARTİ Grubu adına söz isteyen İstanbul Milletvekilimiz Sayın Abdullah Güler.
Süreniz
beş dakika Abdullah Bey. 
AK
PARTİ GRUBU ADINA ABDULLAH GÜLER (İstanbul) – Sayın Başkan, değerli
milletvekilleri; 2019 Yılı Merkezi Yönetim Bütçe Kanunu Teklifi ile 2017 Yılı
Merkezi Yönetim Kesin Hesap Kanunu Tasarısı görüşmeleri kapsamında
Cumhurbaşkanlığı Strateji ve Bütçe Başkanlığı üzerinde söz almış bulunmaktayım.
Bu vesileyle aziz milletimizi ve yüce Meclisi saygıyla selamlıyorum. 
Ayrıca,
bu yıl “selam vakti” temasıyla yâd ettiğimiz Hazreti Mevlâna’nın Rahman’a
kavuşmasının yani vuslatının 745’inci yıl dönümünde rahmetle anıyor, onun
hoşgörü ve barış anlayışını yaşantımıza nakşettiğimiz, günümüzün her alanında
çevremize tebessümle selam verdiğimiz bir yıl geçirmemizi de temenni ediyorum.
Saygıdeğer
milletvekilleri, Cumhurbaşkanımız Sayın Recep Tayyip Erdoğan’ın aziz
milletimizin büyük teveccühüyle halk tarafından Cumhurbaşkanı olarak seçilmesi
ve Cumhurbaşkanlığı hükûmet sisteminin yine halkımızın onayıyla kabul edilmesi
ve uygulamaya konulmasıyla Cumhurbaşkanlığının yapısı yeni sisteme göre yeniden
dizayn edilmiştir. 24 Haziran 2018 tarihinde yapılan seçimlerle birlikte
Cumhurbaşkanlığı hükûmet sistemimizin hızlı karar alma ve etkin politika
geliştirme mekanizmasını oluşturmak, yetki ve sorumluluk alanlarını
netleştirmek ve bürokratik iş ve süreçlerin hızlı ve etkili işleyişini sağlamak
amacıyla yeni bir yönetim yapısı oluşturulmuştur. Bu kapsamda, Cumhurbaşkanımız
tarafından alınan kararların oluşturulan politikalar çerçevesinde hızlı ve
etkili bir şekilde uygulamaya geçirilmesi, izlenmesi, ekonomide büyüme ve
gelişme odaklı hedeflere ulaşmak amacıyla kurulan başkanlıklarımızdan biri de
Türkiye Cumhuriyeti Cumhurbaşkanlığı Strateji ve Bütçe Başkanlığıdır. Sizlere
bugünkü konuşmamda bu Başkanlığımızla ilgili bilgiler vermek istiyorum.
Değerli
milletvekilleri, Cumhurbaşkanlığı hükûmet sistemiyle birlikte bütçe sürecine
ilişkin işlemler, Maliye Bakanlığı ve Bakanlar Kurulundan alınarak
Cumhurbaşkanına devredilmiştir. Buna paralel olarak da bütçe sürecinin
sekretaryasını yürüten Maliye Bakanlığı Bütçe ve Mali Kontrol Genel Müdürlüğü
birimi kaldırılarak 13 numaralı Cumhurbaşkanlığı Kararnamesi’nin 24 Temmuz 2018
tarih ve 30488 sayılı Resmî Gazete’de yayımlanmasıyla Cumhurbaşkanlığı Strateji
ve Bütçe Başkanlığı kurulmuştur.
Saygıdeğer
milletvekilleri, politika ve strateji oluşturma bakımından kurumlara rehberlik
ederek koordinasyon ve iletişim görevlerini yerine getirecek olan
Başkanlığımız, 6’sı genel müdürlük olmak üzere 10 harcama biriminden
oluşmaktadır. Başkanlık kalkınma planı, Cumhurbaşkanlığı programı, orta vadeli
program, orta vadeli mali plan, Cumhurbaşkanlığı yıllık programı gibi üst
politika dokümanlarını Hazine ve Maliye Bakanlığıyla birlikte hazırlama görevi
yanında Cumhurbaşkanı adına merkezî yönetim bütçesinin hazırlanması ve
uygulanması görevlerini de yürüterek kaynak tahsis sürecini yönetmektedir.
Ayrıca, Başkanlık, merkezî yönetim kapsamı dışında kalan diğer her türlü bütçe,
fon, döner sermaye, özel hesap ve proje hesabı gibi, yönlendirme, temel
ilkeleri belirleme ve gerekli tedbirleri alma fonksiyonlarını da yürütmektedir.

Başkanlık
açısından, stratejik yönetimin bileşenleri olan stratejik plan, performans
programı ve faaliyet raporlarına ilişkin süreçler de Başkanlık bünyesinde hem
strateji hem de bütçe yönüyle ele alınarak bütüncül bir yaklaşımla
yönetilmektedir.
Başkanlığa
verilen diğer görevler arasında, iktisadi ve sosyal alanda konjonktürel
gelişmeleri izlemek, değerlendirmek ve raporlamak, Hazine ve Maliye
Bakanlığıyla birlikte harcama ve bütçe politikalarının geliştirilmesine yönelik
çalışmalar yapmak, kamu yatırımlarına ilişkin araştırmalar yapmak, kamu
kuruluşlarının yürüteceği projelerin gelişimine destek vermek ve projeleri
analiz etmek, kamu yatırımlarının gerçekleştirilmesinde uygun finansman
modellerini geliştirmek, kamu-özel iş birliği projelerini analiz ederek bu
konularda öncü rol oynamak yer almaktadır. 
Saygıdeğer
milletvekilleri, özellikle muhalefet partisi milletvekillerimizin tüm
itirazlarına rağmen, Cumhurbaşkanlığı Strateji ve Bütçe Başkanlığı özelinde
gördüğümüz gibi, Cumhurbaşkanlığı hükûmet sistemi, devletin hantallaşmış
yapısını kırmak, hızlı ve etkili kararlar alabilmek açısından devrim
niteliğinde bir sistemdir. Özellikle dünyada son dönemde yaşanan küresel
ticaretteki sınırlamalar ve faizlerdeki yükselişe bağlı olarak sıkılaşan
finansal koşullar gelişmekte olan ekonomileri de olumsuz etkilemektedir. 2017
yılında yüzde 4,7 büyüyen gelişmekte olan ülkelerin aşağı yönlü risklerini de
dengelemek amacıyla Strateji Başkanlığımız gerekli çalışmaları da
yürütmektedir. 
Değerli
milletvekilleri, 2019 yılı bütçemizin hayırlara vesile olmasını diliyor, yüce
Meclisi saygıyla selamlıyorum. (AK PARTİ sıralarından alkışlar) 
BAŞKAN
– Teşekkürler Sayın Güler. 
AK
PARTİ Grubu adına son söz, Mardin Milletvekilimiz Sayın Şeyhmus Dinçel’e
aittir. (AK PARTİ sıralarından alkışlar) 
Süreniz
beş dakika Sayın Dinçel. 
AK
PARTİ GRUBU ADINA ŞEYHMUS DİNÇEL (Mardin) – Sayın Başkan, değerli
milletvekilleri; 2019 Yılı Merkezi Yönetim Bütçe Kanun Teklifi’nin birinci
turunda Milli Saraylar İdaresi Başkanlığı ve Devlet Arşivleri Başkanlığı
bütçesi üzerine grubum adına söz almış bulunmaktayım. Bu vesileyle Gazi
Meclisimizi ve ekranları başında bizleri izleyen aziz milletimizi saygıyla
selamlıyorum. 
Yazılı
eserlerimiz, arşivlerimiz, kütüphanelerimiz, saray, köşk ve kasırlarımız tarihî
mirasımızın büyük bir bölümünü oluşturmaktadır. Geçmiş ile günümüz arasında
köprü kurma vazifesini üstlenen bu eserler, tereddütsüz, bir milletin en
kıymetli hazinesi, devletin mevcudiyetinin hafızası ve aynı zamanda tüm
insanlığın ortak kültürel mirasıdır. Bu amaca hizmet eder şekilde, dünyadaki
uluslararası müzecilik standartlarına uygun olarak, tarihî ve kültürel mirasın
gelecek kuşaklara aktarılması maksadıyla kurulan Milli Saraylar 703 sayılı Kanun
Hükmünde Kararname’yle, doğrudan Cumhurbaşkanlığına bağlı olarak Milli Saraylar
İdaresi Başkanlığı şeklinde yapılandırılmıştır.
Tarihî
ve kültürel mirasın korunup yaşatılması ve gelecek kuşaklara en iyi şekilde
aktarılması tüm dünyada özel önem verilen bir husustur. Milli Saraylar İdaresi
Başkanlığı, bünyesindeki saray, köşk, kasır, müze ve tarihî fabrikaların
uluslararası standartlarda bakımı, onarımı, müze olarak işletilmesi ve tüm bu
yapıların kültürel ve tarihî arka planlarına sadık kalınarak korunmaları,
restore edilmeleri gayesiyle faaliyet göstermektedir. Bugün, Milli Saraylar
İdaresi Başkanlığınca binden fazla çalışan istihdam edilmekte, bünyesinde 5
kasır, 2 köşk, 3 müze, 2 fabrika ve Dolmabahçe Sarayı’nın da içinde yer aldığı
3 saray bulunmaktadır. 
Dolmabahçe
Sarayı’ndan bahis açılmışken, bir mimar olarak, bu muhteşem eserle ilgili
birkaç cümle söylemek isterim. Dolmabahçe Sarayı Sultan Abdülmecid döneminde,
ünlü mimarlar baba ve oğul Balyan Ailesi tarafından 250 bin metrekarelik bir
alana inşa edilmiştir. Tüm yapı bodrumla birlikte 3 katlıdır. Gerek kuruluş
gerekse oda ve salon ilişkileri açısından geleneksel Türk evi plan tipinin çok
büyük boyutlarda uygulandığı bir yapı bütünüdür. Saray, barok dışında Türk
rokokosu ve İngiliz neoklasisizm gibi mimari akımların da etkilerini
taşımaktadır. Biçimde, ayrıntılarda ve süslemelerde gözlenen belirgin Batı
etkilerine karşılık, Batı mimarisinin Osmanlı ustalarınca yorumlanışının da
nadide bir örneğidir. 285 odası, 43 salonu ve 600 metrelik rıhtımıyla Boğaz’ın
simgesel yapılarındandır. Balyan ailesinin eserleri arasında İstanbul
siluetinde yer almış Çırağan Sarayı, Ortaköy Camisi ve Küçüksu Kasrı gibi daha
birçok eser yer almaktadır. Beylerbeyi Sarayı, Yıldız Sarayı, Küçüksu Kasrı,
Ihlamur Kasrı, Florya Atatürk Köşkü, Yalova Atatürk Köşkü ve Yıldız Çini ve
Porselen Fabrikası gibi daha birçok yapının da sorumluluğunu üstlenen Milli
Saraylar İdaresi Başkanlığına 2019 yılı için 120 milyon 527 bin TL ödenek
tahsis edilmesi öngörülmüştür. 
Yine
ülkemiz için büyük önem ihtiva eden arşivlerimize verilen değer de gün geçtikçe
artmaktadır. Bunun göstergesi olarak 11 sayılı Cumhurbaşkanlığı Kararnamesi’yle
Cumhurbaşkanlığına bağlı ve genel bütçeye tabi olarak Devlet Arşivleri
Başkanlığı kurulmuştur. Söz konusu kararnameyle kurum, faaliyet alanını
genişletmiş ve yeni amaçlar edinmiştir. Başkanlık, millî arşiv politikasının
esaslarını belirlemek, kamu kurum ve kuruluşlarında teşekkül eden arşiv
belgelerinin Başkanlığına devrine sağlamak, tasnif işlemlerini tamamlayarak
Türk ve dünya kamuoyunun erişimine sunmak, Osmanlı coğrafyasında yer almış
30’dan fazla ülkenin tarihini aydınlatmak, Osmanlı ve Cumhuriyet Dönemi
belgelerini tanıtmak ve gelecek nesillere intikal ettirmek amacıyla
çalışmalarını sürdürmektedir. Devlet Arşivleri Başkanlığı, içerisinde hem
Osmanlı Dönemi hem Cumhuriyet Dönemi arşiv belgelerini barındıran güzide bir
kurumdur. Başkanlık, bu kültürel mirasa tüm dünya kamuoyu tarafından ulaşılması
adına pek çok eser ortaya koymuştur. 
(Mikrofon
otomatik cihaz tarafından kapatıldı) 
BAŞKAN
– Sayın Dinçel, devam edin.
ŞEYMUS
DİNÇEL (Devamla) – Teşekkür ediyorum Başkanım.
95
adedi 2002 yılında olmak üzere, bugüne kadar 236 adet kitap yayınlanmıştır.
2001 yılından başlayan belgelerin dijital ortama aktarılması süreci de son
yıllarda hız kazanmıştır. Başkanlığa kendisine yüklenen görevleri yerine
getirebilmesi adına 2019 yılında 91 milyon 211 bin TL ödenek tahsis edilmesi
öngörülmüştür.
Günümüzde
gelişmiş ve gelişmekte olan ülkeler, arşiv ve kültürel yapıların korunması
hususuna büyük önem ve değer yüklemekte, geçmiş ile bugün arasında irtibat
kuran bu kültürel mirasın devletin en kıymetli hazinesi olduğu bilinciyle
hareket etmektedirler. 
Tüm
bu düşüncelerle 2019 yılı bütçesinin hayırlara vesile olmasını temenni ediyor,
tüm Genel Kurulu saygı ve sevgiyle selamlıyorum, sağ olun. (AK PARTİ
sıralarından alkışlar) 
BAŞKAN
– Teşekkür ederim Sayın Dinçel.
ÖZGÜR
ÖZEL (Manisa) – Sayın Başkan...
BAŞKAN
– Sayın Özel, buyurun. 
VI.- AÇIKLAMALAR (Devam)
10.- Manisa Milletvekili Özgür Özel’in, Mardin ilindeki sit alanlarının
imar barışı kapsamından çıkartılması gerektiğine ilişkin açıklaması
ÖZGÜR
ÖZEL (Manisa) – Sayın Başkanım, teşekkür ederiz. 
Şeyhmus
Dinçel Vekilimizi dikkatle dinledik. Öncelikle, geçtiğimiz haftalarda KEFEK Komisyonu
Mardin’deydi; kendisi orada önemli bir ev sahipliği yaptı. Arkadaşlarımız,
Mardin’deki temaslarından sonra bize de ilettikleri notlarda -milletvekilimiz
olmaması sebebiyle dile getirecek bir imkân arıyorduk- sit alanlarının imar
barışı kapsamından çıkarılması gerektiğini tespit ediyorlar. Sayın hatibin de
bahsettiği gibi, tarihin yok olmaması için, Mardin’de tarihin talan edilmemesi
için sit alanındaki tüm yapıların imar barışından yararlanmaması lazım. Sadece
Mardin Kalesi bu kapsamda, o da arkeolojik sit alanı olduğu için bu kapsamda.
Sayın milletvekilimizin geçmişte Koruma Derneği Başkanı olduğunu da biliyoruz,
o derneğin gayretlerini de takdirle karşılıyoruz. Bu konudaki hassasiyeti
paylaştığımızı ve Meclisin bir kez daha bu konunun üzerine eğilmesi gerektiğini
ifade ediyoruz. 
Teşekkür
ederim. (CHP sıralarından alkışlar) 
BAŞKAN
– Teşekkür ederim. 
Biz
de aynı zamanda Meclis Başkanlık Divanı üyesi olan Şeyhmus Dinçel’e de teşekkür
ederiz.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)

1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) CUMHURBAŞKANLIĞI (Devam)
1) Cumhurbaşkanlığı 2019 Yılı Merkezî Yönetim Bütçesi 
2) Cumhurbaşkanlığı 2017 Yılı Merkezî Yönetim Kesin Hesabı 
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2019 Yılı Merkezî Yönetim
Bütçesi
2) Türkiye Büyük Millet Meclisi 2017 Yılı Merkezî Yönetim
Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2019Yılı Merkezî Yönetim Bütçesi
2) Kamu Denetçiliği Kurumu 2017 Yılı Merkezî Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2019 Yılı Merkezî Yönetim Bütçesi
2) Anayasa Mahkemesi 2017 Yılı Merkezî Yönetim Kesin Hesabı
D) YARGITAY (Devam)
1) Yargıtay 2019Yılı Merkezî Yönetim Bütçesi
2) Yargıtay 2017 Yılı Merkezî Yönetim Kesin Hesabı
E) DANIŞTAY (Devam)
1) Danıştay 2019 Yılı Merkezî Yönetim Bütçesi
2) Danıştay 2017 Yılı Merkezî Yönetim Kesin Hesabı
F) SAYIŞTAY (Devam)
1) Sayıştay 2019 Yılı Merkezî Yönetim Bütçesi
2) Sayıştay 2017 Yılı Merkezî Yönetim Kesin Hesabı
G) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2019 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2017 Yılı Merkezî
Yönetim Kesin Hesabı
H) MİLLÎ İSTİHBARAT TEŞKİLATI BAŞKANLIĞI (Devam)
1) Millî İstihbarat Teşkilatı Başkanlığı 2019 Yılı Merkezî
Yönetim Bütçesi
2) Millî İstihbarat Teşkilatı Müsteşarlığı 2017 Yılı Merkezî
Yönetim Kesin Hesabı
I) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2019 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2017 Yılı
Merkezî Yönetim Kesin Hesabı
İ) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2019 Yılı Merkezî Yönetim
Bütçesi
2) Diyanet İşleri Başkanlığı 2017 Yılı Merkezî Yönetim Kesin
Hesabı
J) İLETİŞİM BAŞKANLIĞI (Devam)
1) İletişim Başkanlığı 2019 Yılı Merkezî Yönetim Bütçesi
K) BASIN-YAYIN VE ENFORMASYON GENEL MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Kesin Hesabı
L) SAVUNMA SANAYİİ BAŞKANLIĞI (Devam)
1) Savunma Sanayii Başkanlığı 2019 Yılı Merkezî Yönetim
Bütçesi
2) Savunma Sanayii Müsteşarlığı 2017 Yılı Merkezî Yönetim
Kesin Hesabı
M) STRATEJİ VE BÜTÇE BAŞKANLIĞI (Devam)
1) Strateji ve Bütçe Başkanlığı 2019 Yılı Merkezî Yönetim
Bütçesi
N) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî Yönetim Kesin Hesabı
O) MİLLİ SARAYLAR İDARESİ BAŞKANLIĞI (Devam)
1) Milli Saraylar İdaresi Başkanlığı 2019 Yılı Merkezî
Yönetim Bütçesi
Ö) DEVLET ARŞİVLERİ BAŞKANLIĞI (Devam)
1) Devlet Arşivleri Başkanlığı 2019 Yılı Merkezî Yönetim
Bütçesi
P) BAŞBAKANLIK (Devam)
1) Başbakanlık 2017 Yılı Merkezî Yönetim Kesin Hesabı
BAŞKAN
– Değerli arkadaşlar, bu şekilde AK PARTİ Grubunun konuşmaları tamamlanmıştır. 
Sayın
Baş, Türkiye İşçi Partisi adına bütçeyle ilgili söyleyecekleriniz vardır.
Oturduğunuz yerden dört dakika süre veriyorum, gerekirse de bir dakika ilave
edeceğim. 
Aynı
şekilde, Saadet Partisi ve Büyük Birlik Partisi adına milletvekillerimizin söz
taleplerini karşılayacağım gün içerisinde. 
ÖZGÜR
ÖZEL (Manisa) – Sayın Başkanım, bir ifadede bulunabilir miyim?
Çok
doğru bir karar verdiniz. Sabah biz de bütün Meclis de bundan memnun oldu. Eğer
uygun görürseniz -televizyonlarda yer alması açısından- vekillerimize ön sırada
bir yerden yer versek ve oradan konuşsalar çok da doğru olacak. 
BAŞKAN
– Tabii, nasıl uygun görürse… 
Buyursun
Sayın Baş; geçin en öne.
GARO
PAYLAN (Diyarbakır) – Başkan, kürsüye gelsin.
TUMA
ÇELİK (Mardin) – Kürsüye gelsin ya, kürsüye gelsin. 
MAHMUT
TANAL (İstanbul) – Sayın Başkanım, imtiyaz tanıyalım. Anayasa’nın 10’uncu
maddesi imtiyazı tanıyor zaten. 10’uncu maddeyi tatbik edelim Sayın Başkanım.
BAŞKAN
– Buyurun Sayın Baş.
Süreniz
dört artı bir olabilir tabii ki.
VI.- AÇIKLAMALAR (Devam)
11.- İstanbul Milletvekili Erkan Baş’ın, Parlamentonun çok partili
biçimde şekillendiği için bütün görüşlerin ifade edilmesini önemsediklerine,
emekçi düşmanı, antidemokratik bir bütçeyle karşı karşıya olunduğuna ve
muhalefetin sözlerini dinlemesi konusunda Adalet ve Kalkınma Partisini
uyardığına ilişkin açıklaması
ERKAN
BAŞ (İstanbul) – Sayın Başkan, teşekkür ediyorum. 
Gerçekten
bu davranışınızın kalıcılaşması doğrultusunda mücadelemizi devam ettireceğimizi
de ilk olarak ifade edeyim çünkü dün de Genel Kurulun açılışında söz alıp ifade
etmeye çalıştık. Meselemiz sadece Türkiye İşçi Partisi için söz talebi
değildir. Bu Parlamento bu dönem, yeni Siyasi Partiler Kanunu, yeni seçim
sistemi gereği çok partili biçimde şekillenmiştir ve buradaki bütün görüşlerin
ifade edilmesini önemsiyoruz. 
Kuşkusuz,
biz samimi ve açık sözlü bir partiyiz, bütün arkadaşlarımızın söz hakkını
savunuyoruz ama bütçe konusunda Türkiye İşçi Partisinin söyleyeceği sözlere de
doğaldır ki özel bir önem, özel bir anlam atfediyoruz. 
Şimdi,
bütçe, esas olarak, emekçilerin, yoksulların, halkın gelirleriyle
oluşturduğumuz bir mali tabloyu ifade ediyor ve en baştan herhâlde şunu
söylemek gerekiyor: Ya milyonerlere hizmet eden bütçeler yapılır ya milyonlarca
emekçiye, yoksula hizmet eden bütçeler yapılır. Biz Türkiye İşçi Partisi olarak
bütçelerin bu ülkenin milyonlarca emekçisi için düşünülmesi, tartışılması,
yaratılması gerektiğini düşünüyoruz ama bugün karşımızdaki bütçe sadece
milyonerleri hedefleyen, milyonerleri daha da servet sahibi etmeyi amaçlayan
-açık konuşalım- yoksuldan, emekçiden alıp zenginlere aktaran bir bütçe. 
Değerli
arkadaşlar, bu bütçenin başka bir özelliği daha var, bu bütçenin özeti şudur:
Diyor ki bütçe bize: “Halktan alacağız, saraya vereceğiz.” Yani bu
“Cumhurbaşkanlığı hükûmet sistemi” denilen, henüz ne olduğunu anlayamadığımız
evrenin ilk bütçesi açıkça bir tek adam bütçesi olarak kendisini karşımıza
getirmiş durumda. Bunu neye dayanarak söylüyoruz? Belki halkımız, bizi izleyen
emekçiler, yoksullar haberdar değillerdir ama burada kayıtlara da geçmesi için
söylememiz gerekiyor ki bu bütçe tıpkı saraydan geldiği gibi, komisyonlarda
saatlerce süren tartışmalara rağmen, bugün Genel Kurulun önüne geldi ve
maalesef, maalesef güçlü Parlamento söylemlerinin arkasında, saraydan gelen
bütçenin tek bir virgülünün bile değişmeden Genel kurula indiğini görüyoruz.
Dolayısıyla emekçi düşmanı ve antidemokratik karakterli bir bütçeyle karşı karşıya
olduğumuzu söylememiz lazım. 
Ama
ilginç bir şey var arkadaşlar: Büyük partinin temsilcileri, bakanlar
çıkıyorlar, bir harikalar diyarı anlatıyorlar. Ben gerçekten, çocukken okuduğum
“Alice Harikalar Diyarında” masalının Türkiye’de “saray harikalar diyarında”
biçiminde yeniden yaşandığına üzülerek şahit oluyorum. Değerli arkadaşlar, bu
Parlamentonun kapısında insanlar kendilerini yakıyorlar, “Açız, yoksuluz.” diye
kendilerini yakıyorlar. Belki görmek istemediğiniz için görmüyorsunuz ama
şurada Halkla İlişkiler Binası’nın tepesine bir işçi kardeşimiz çıktı “Ben
artık iş dilenmekten utanıyorum, hayatıma son vereceğim.” deme noktasına geldi.
Bu ülkede insanlar işsizlikten, atanamadıkları için intihar etme noktasına
geliyorlar ama biz buralarda saraydan Türkiye'nin ne kadar harika göründüğünü
dinliyoruz. 
Değerli
arkadaşlar, bakın, başka ilginç bir durumla daha karşı karşıyayız burada. On
altı yıllık bir iktidardan söz ediyoruz, değil mi? On altı yıldır bir iktidar
var. İktidarın her temsilcisi kürsüye çıktığında dönüyor, muhalefete
saldırıyor; dönüyor, muhalefeti eleştiriyor. Yahu, arkadaşlar, on altı yıldır
siz yönetiyorsunuz bu ülkeyi. Bakın, 1967 yılındaki bütçe görüşmelerinde
Türkiye İşçi Partisinin o zamanki Genel Başkanı Mehmet Ali Aybar şöyle söylüyor:
“Dünyada hangi parlamentoda, muhalefet bütçe eleştirisi yaptığında, iktidar bu
eleştirilere muhalefeti eleştirerek, suçlayarak yanıt verir?” Ben söyleyeyim
diyor Mehmet Ali Aybar: “1922-1925 yılları arasında Mussolini’nin İtalyasında
faşist diktatörlüğü kurmak için bu yola başvurmuşlar. 1933’te Hitler
Reichstag’ta aynı yolu denemiş.”
(Mikrofon
otomatik cihaz tarafından kapatıldı) 
BAŞKAN
– Bir dakika daha ilave ediyorum, toparlayalım Sayın Baş.
ERKAN
BAŞ (İstanbul) – Tarih gösteriyor ki sizin iktidarınız da aynı yolu tercih
etmiş, buna izin vermeyeceğiz. 
Sevgili
arkadaşlar, uzatmayacağım. Biz burada konuşamadığımız için her salı günü saat
iki buçukta bir basın toplantısı yapıyoruz. Ben geçen hafta basın toplantısında
dedim ki: “Sarayın bir günlük harcaması bu ülkedeki 1.125 asgari ücretliye
eşitmiş.” Yuvarlamışım rakamı ama halkımız bizi o kadar dikkatli dinliyor ki
bir işçi kardeşimiz bana bir mail attı, dedi ki: “Sevgili Başkan, 1.125
demişsin ama ben hesapladım, 1.126 işçinin maaşıyla geçiniyor o saraydakiler
bir günde; o bir işçi de benim.” İşte, ben de buradan o bir işçi arkadaşıma söz
veriyorum; senin de hakkını savunmak için buradayız, senin de hakkını saraya
yedirmeyeceğiz.
Son
sözüm de şudur: Değerli arkadaşlar, dinlemezlikten geliyorsunuz ama bakın,
dinleyin; Ergenekon duruşmaları başladığında “Burada kumpas uygulanıyor,
Silivri’de hukuk yok.” dedik, dinlemediniz “Biz o davanın savcısıyız.” dediniz,
şimdi, bugün o davanın bütün savcıları hâkimleri cezaevinde, sadece bir tanesi
sarayda. O yüzden, sizi uyarıyorum, muhalefetin sözünü dinleyin diyorum.
Teşekkür
ederim Sayın Başkan. (CHP ve HDP sıralarından alkışlar)
BAŞKAN
– Teşekkür ederim. 
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş. 
MEHMET
MUŞ (İstanbul) – Burada haddini ve maksadını aşan ifadeler kullanılmıştır.
Mussolini İtalyasından…
(Uğultular)
BAŞKAN
– Bir saniye Sayın Muş…
Değerli
arkadaşlar, uğultuyu keselim, bir grup başkan vekili konuşuyor, dinleyelim
kendisini.
MEHMET
MUŞ (İstanbul) – …Hitler Almanyasından benzetmeler yapılmıştır dolayısıyla bu
bize bir sataşmadır. Uygun görürseniz söz talebimizi kullanmak istiyorum. 
BAŞKAN
– Buyurun.
İki
dakika da size veriyorum.
V.- SATAŞMALARA İLİŞKİN KONUŞMALAR (Devam)
2.- İstanbul Milletvekili Mehmet Muş’un, İstanbul Milletvekili Erkan
Baş’ın yaptığı açıklamasında Adalet ve Kalkınma Partisine sataşması nedeniyle
konuşması
MEHMET
MUŞ (İstanbul) – Sayın Başkan, değerli milletvekilleri; elbette, burada söz
alan milletvekilleri kendi siyasi çizgileri çerçevesinde eleştirilerini yapacaklardır,
buna bir itirazımız olmaz. Fakat siz, demokratik teamüllerle yönetilen bir
ülkede, on altı yıldır kesintisiz seçimlerle iktidara gelinen bir ülkede…
GARO
PAYLAN (Diyarbakır) – Hitler de öyle gelmişti. 
MEHMET
MUŞ (Devamla) – …siz de bakın, tek başınıza olsanız da sesinizi Parlamentodan
duyurabilecek bir imkâna sahip olmanıza rağmen tutup da Türkiye’yi Mussoli’nin
İtalyasıyla, Hitler’in Almanyasıyla mukayese edip burada gelen bütçe kanunu
oradaki bütçe kanunlarıyla mukayese ederseniz bu kabul edeceğimiz bir şey
olmaz; bu, eleştiri sınırlarının ötesine geçer.
GARO
PAYLAN (Diyarbakır) – Onlar da seçimle gelmişti. 
MEHMET
MUŞ (Devamla) – Burada, Türkiye’de kendi fikirlerinizi ifade ediyorsunuz, her
platformda, her ortamda fikirlerinizi açıklıyorsunuz. Burada söylediklerinizden
çok daha fazlasını farklı mecralarda insanlara aktarıyorsunuz. Vatandaş her
söyleneni, her dile getirilen görüşü değerlendiriyor, bir kanaat elde ediyor ve
bu kanaatine göre iktidarı ve yönetimi belirliyor; bir kısmına iktidar görevi
veriyor, bir kısmına Parlamentoda muhalefet görevi veriyor. Dolayısıyla sanki
Türkiye’de hiç seçimler yokmuş gibi böyle bir benzetmeye gitmeniz kesinlikle
kabul edeceğimiz bir şey değil, bunu en sert şekilde reddettiğimizi ifade etmek
isterim. 
Kaldı
ki Türkiye’de geçmişte yaşanan hadiseler şu an hukuk çerçevesinde bir çözüme
kavuşturuluyor. Türkiye bir hukuk devletidir, bunu asla unutmayın, bir kanun
devletidir ve şu an yaşananlar, geçmişte yaşananlar, bugün geçmişte
yaşananlarla ilgili ortaya çıkan gelişmeler hukuk çerçevesinde yaşanmışlardır.
Recep Tayyip Erdoğan bu ülkenin seçilmiş Cumhurbaşkanıdır, savcı değildir, bir
Cumhurbaşkanıdır. 
TUMA
ÇELİK (Mardin) – Kendisi “savcıyım” dedi, kendisi söyledi, kendisi.
ALİ
ŞEKER (İstanbul) – Kendisi “savcıyım” dedi ya, kendisi dedi ya. Sen niye
yalanlıyorsun kendi Cumhurbaşkanını?
MEHMET
MUŞ (Devamla) - Dolayısıyla bu anlamda, ağzınızdan çıkanı kulağınız duysun
diyorum.
Teşekkür
ederim. (AK PARTİ sıralarından alkışlar)
BAŞKAN
– Teşekkür ederim. 
ERKAN
BAŞ (İstanbul) – “Hakkı ve haddi değildir.” diye bana bir sataşmada bulundu.
Söz istiyorum Sayın Başkan.
BAŞKAN
– Buyurun. (HDP sıralarından alkışlar)
Gelin
siz de iki dakika…
MEHMET
MUŞ (İstanbul) - Sayın Başkan, böyle bir usul yok ama bu verdiğiniz sözün İç
Tüzük’te yeri yok.
BAŞKAN
– Sayın Baş, yalnız, siz de toparlayarak konuşun. Ara vereceğim birazdan.
3.- İstanbul Milletvekili Erkan Baş’ın, İstanbul Milletvekili Mehmet
Muş’un sataşma nedeniyle yaptığı konuşmasında şahsına sataşması nedeniyle
konuşması
ERKAN
BAŞ (İstanbul) – Elimden geldiğince…
Sayın
Başkan, değerli arkadaşlar, bakın, tablo çok açık. Şimdi, sayın hatip, çıktı,
dedi ki: “Türkiye demokratik bir ülkedir. Bakın, burada da konuşuyorsunuz,
istediğiniz her şeyi söyleyebiliyorsunuz.” Hayır, bu, sizin bize bahşettiğiniz
bir şey değil. Türkiye, eğer hâlâ demokrasinin, özgürlüklerin kırıntısını
yaşıyorsa bu, Türkiye’de AKP’ye rağmen mücadele eden milyonlarca insanın
başarısıdır ve biz onlar sayesinde burada konuşuyoruz, sizin sayenizde burada
konuşmuyoruz. (CHP ve HDP sıralarından alkışlar) 
İkincisi:
Sevgili arkadaşlar, bakın, çok açık, burada konuşmak için bile dünden beri
mücadele ediyoruz ve siz, bizi konuşturmamak için elinizden gelen her şeyi
yapıyorsunuz, biz buna rağmen, burada konuşuyoruz. 
Devam
ediyorum, arkadaşlar: Şimdi sayın hatip burada konuşuyor, giderken sataşmayla
ilgili söz istiyorum, Sayın Başkan sağ olsun bize söz veriyor, hemen kalkıyor,
itiraz ediyor, diyor ki: “Hayır, böyle bir usul yok, konuşturamazsınız.” Bu mu
sizin özgürlük anlayışınız? Lütfen, sevgili arkadaşlar.
Şimdi,
ben hatibin bana atfettiği söze ilişkin söyleyeyim: Ergenekon duruşmalarının
savcısının Recep Tayyip Erdoğan olduğunu ben söylemedim arkadaşlar. O
tartışılırken Recep Tayyip Erdoğan çıktı, dedi ki: “Ben de bu davanın
savcısıyım.” Dedi mi? Dedi.
TUMA
ÇELİK (Mardin) – Dedi.
ERKAN
BAŞ (Devamla) – Peki, sevgili arkadaşlar, bugün bütün savcılar, Ergenekon
davasının bütün savcıları, bütün hâkimleri, FETÖ kumpasının bir parçası olduğu
için cezaevinde mi? Cezaevinde. Tayyip Erdoğan sarayda mı? Sarayda. Ee, ben de
bunları söyledim. 
İkincisi,
“milletin seçtiği, milletin seçtiği” diyorsunuz. Sevgili arkadaşlar yani
seçimlerdeki yolsuzlukları, hırsızlıkları, eşitsizlikleri, adaletsizlikleri,
sizin seçime halkın bütçesinden aldığınız para ile bizim alamadığımız parayı
şöyle yan yana koyduğumuzda sizin nasıl seçildiğinizi de biliyoruz, halkın
nasıl size oy vermeye yönlendirildiğini de biliyoruz. Bir de unutmayın, Hitler
de seçimle geldi, seçimle geldiğiniz gibi mutlaka bir gün bu halk, sizi
göndermeyi de bilecektir. 
Teşekkür
ederim. (CHP ve HDP sıralarından alkışlar) 
MEHMET
MUŞ (İstanbul) - Sayın Başkan, şunun kayıtlara geçmesini arzu ederiz.
BAŞKAN
– Sayın Muş, buyurun.
MEHMET
MUŞ (İstanbul) – Bakın, bugünkü uygulama, bizim İç Tüzük’te yeri olan bir
uygulama değil. Yani İç Tüzük’te kime nasıl söz verileceği bellidir…
BAŞKAN
– Evet, şüphesiz.
MEHMET
MUŞ (İstanbul) - …fakat biz, diğer partiler de sesini duyursun diye buna bir
şey söylemedik. Normalde siz de çok iyi biliyorsunuz, grubu bulunmayan
partilere bu şekilde söz veremezsiniz. 
Az
önce de söyledim, Türkiye bir hukuk devletidir. Söyleyecek sözünüz varsa çıkın
söyleyin. Hâlen, yok işte Hitler, bunlar çok bayatladı. Arkadaş geç geldiği
için Parlamentoya, bu tartışmalardan haberi yok. Bunlar yıllardır bir kısım…
ERKAN
BAŞ (İstanbul) – Barajı kaldırsaydınız erken gelirdik.
MEHMET
MUŞ (İstanbul) - …tarafından burada sürekli dile getirildi ama netice, hep
bunlar kaybedenler oldu, millet bunları bu şekilde değerlendirir.
Teşekkür
ederim.
BAŞKAN
– Ben de teşekkür ederim.
ERKAN
BAŞ (İstanbul) – Sayın Başkan, sadece kayıtlara geçsin diye söyleyeceğim.
BAŞKAN
– Bir saniye, değerli arkadaşlar, ben bu konuyu kapatıyorum. Lütfen, Sayın Baş,
oturun lütfen.
ERKAN
BAŞ (İstanbul) – Bir cümleyle kayıtlara geçsin diye söyleyeceğim.
BAŞKAN
– Peki.
ERKAN
BAŞ (İstanbul) – Parlamentoya geç geldiğimiz doğrudur, keşke baraj olmasaydı,
halkımız istediği herkesi Parlamentoya gönderebilseydi. Biz kendimiz adına
değil ama partimiz adına daha erken burada temsil edilebilirdik. 
MAHMUT
TANAL (İstanbul) – Hitler de baraj getirmişti Sayın Başkan.
BAŞKAN
– Değerli arkadaşlar… Değerli arkadaşlar…
HASAN
ÇİLEZ (Amasya) – Sayın Başkanım, Sayın Başkanım…
BAŞKAN
– Sayın Grup Başkan Vekiliniz konuştu, partinizi o, temsil ediyor efendim.
HASAN
ÇİLEZ (Amasya) – Bir konu var ama kayıtlara geçmesi için…
IV.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Levent Gök’ün, her siyasi görüş
tarafından bütçe görüşmelerinde bütçe hakkının konuşulmasının Meclisi yöneten
başkan ya da başkan vekillerinin takdirinde olduğuna ilişkin konuşması
BAŞKAN
– Değerli arkadaşlarım, Meclisin önemli görüşmelerini yürütüyoruz. Bütçe
görüşmelerinde bütçe hakkının konuşulması ve bunun her siyasi görüş tarafından
eksiksiz yerine getirilmesi, Meclisi yöneten başkan ya da başkan vekillerinin
takdirindedir. 
Meclisimizin
çoğulcu yapısının güçlenmesinin, siyasi partilerin her birinin ayrımsız olarak
-ki bugün isterlerse Saadet Partisi adına da söz vereceğim, Büyük Birlik
Partisi adına da söz vereceğim- kayıtlara geçirilmesinin kimseye zararı olmaz.
Tartışmaların makul bir seviyede tutulmasının, ülkemiz siyasetine de çok ciddi
faydaları olur. 
Ben
Meclis Başkan Vekili olarak Tüzük hükümlerini özgürlükçü ve herkese adil bir
yaklaşım olarak değerlendiriyorum, herkese istisnasız aynı uyguluyorum. (CHP ve
HDP sıralarından alkışlar)
Birleşime
on dakika ara veriyorum. 
Kapanma Saati: 13.04
İKİNCİ
OTURUM
Açılma
Saati: 13.21
BAŞKAN:
Başkan Vekili Levent GÖK
KÂTİP
ÜYELER: Burcu KÖKSAL (Afyonkarahisar), Rümeysa KADAK (İstanbul)
-----0-----
BAŞKAN
– Değerli milletvekilleri, Türkiye Büyük Millet Meclisinin 29’uncu Birleşiminin
İkinci Oturumunu açıyorum. 
2019
Yılı Merkezi Yönetim Bütçe Kanunu Teklifi ile 2017 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz. 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)

1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) CUMHURBAŞKANLIĞI (Devam)
1) Cumhurbaşkanlığı 2019 Yılı Merkezî Yönetim Bütçesi 
2) Cumhurbaşkanlığı 2017 Yılı Merkezî Yönetim Kesin Hesabı 
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2019 Yılı Merkezî Yönetim
Bütçesi
2) Türkiye Büyük Millet Meclisi 2017 Yılı Merkezî Yönetim
Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2019Yılı Merkezî Yönetim Bütçesi
2) Kamu Denetçiliği Kurumu 2017 Yılı Merkezî Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2019 Yılı Merkezî Yönetim Bütçesi
2) Anayasa Mahkemesi 2017 Yılı Merkezî Yönetim Kesin Hesabı
D) YARGITAY (Devam)
1) Yargıtay 2019Yılı Merkezî Yönetim Bütçesi
2) Yargıtay 2017 Yılı Merkezî Yönetim Kesin Hesabı
E) DANIŞTAY (Devam)
1) Danıştay 2019 Yılı Merkezî Yönetim Bütçesi
2) Danıştay 2017 Yılı Merkezî Yönetim Kesin Hesabı
F) SAYIŞTAY (Devam)
1) Sayıştay 2019 Yılı Merkezî Yönetim Bütçesi
2) Sayıştay 2017 Yılı Merkezî Yönetim Kesin Hesabı
G) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2019 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2017 Yılı Merkezî
Yönetim Kesin Hesabı
H) MİLLÎ İSTİHBARAT TEŞKİLATI BAŞKANLIĞI (Devam)
1) Millî İstihbarat Teşkilatı Başkanlığı 2019 Yılı Merkezî
Yönetim Bütçesi
2) Millî İstihbarat Teşkilatı Müsteşarlığı 2017 Yılı Merkezî
Yönetim Kesin Hesabı
I) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2019 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2017 Yılı
Merkezî Yönetim Kesin Hesabı
İ) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2019 Yılı Merkezî Yönetim
Bütçesi
2) Diyanet İşleri Başkanlığı 2017 Yılı Merkezî Yönetim Kesin
Hesabı
J) İLETİŞİM BAŞKANLIĞI (Devam)
1) İletişim Başkanlığı 2019 Yılı Merkezî Yönetim Bütçesi
K) BASIN-YAYIN VE ENFORMASYON GENEL MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Kesin Hesabı
L) SAVUNMA SANAYİİ BAŞKANLIĞI (Devam)
1) Savunma Sanayii Başkanlığı 2019 Yılı Merkezî Yönetim
Bütçesi
2) Savunma Sanayii Müsteşarlığı 2017 Yılı Merkezî Yönetim
Kesin Hesabı
M) STRATEJİ VE BÜTÇE BAŞKANLIĞI (Devam)
1) Strateji ve Bütçe Başkanlığı 2019 Yılı Merkezî Yönetim
Bütçesi
N) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî Yönetim Kesin Hesabı
O) MİLLİ SARAYLAR İDARESİ BAŞKANLIĞI (Devam)
1) Milli Saraylar İdaresi Başkanlığı 2019 Yılı Merkezî
Yönetim Bütçesi
Ö) DEVLET ARŞİVLERİ BAŞKANLIĞI (Devam)
1) Devlet Arşivleri Başkanlığı 2019 Yılı Merkezî Yönetim
Bütçesi
P) BAŞBAKANLIK (Devam)
1) Başbakanlık 2017 Yılı Merkezî Yönetim Kesin Hesabı
BAŞKAN
– Komisyon yerinde. 
Değerli
milletvekilleri, şimdi, Halkların Demokratik Partisi Grubunun konuşmacılarının
söz taleplerini karşılayacağız. 
GARO
PAYLAN (Diyarbakır) – Yalnız, yürütme yerinde değil Sayın Başkan. 
MEHMET
DOĞAN KUBAT (İstanbul) – Yürütmenin yerinde olması şart değil efendim 62’ye
göre. 
BAŞKAN
– Değerli arkadaşlar, Sayın Şentop burada. 
Değerli
arkadaşlar, Halkların Demokratik Partisi Grubu adına ilk söz, Diyarbakır
Milletvekilimiz Sayın Garo Paylan’a aittir. 
Sayın
Paylan, süreniz on bir dakika. 
Buyurun.
(HDP sıralarından alkışlar) 
GARO
PAYLAN (Diyarbakır) – Sayın Başkan, yürütme yok. 
BAŞKAN
– Komisyon yerinde, siz devam edin. 
HDP
GRUBU ADINA GARO PAYLAN (Diyarbakır) – Sayın Başkan, değerli milletvekilleri;
hepinizi saygıyla, sevgiyle selamlıyorum.
Değerli
arkadaşlar, 2019 bütçesini görüşüyoruz. Bizler, 81 milyon Türkiye Cumhuriyeti
vatandaşı neden devlete vergi veririz? Hepimize adaletle hizmet etsin diye.
Devlet şunu demiyor: “AK PARTİ’liler vergi versin, HDP’liler, MHP’liler, İYİ
PARTİ’liler, CHP’liler vermesin.” demiyor, 81 milyon vatandaştan her türlü
tasarrufunda vergi alıyor, ekmeğini alırken, suyunu içerken, her şeyden,
iğneden ipliğe her şeyden vergi alıyor ve bu çerçevede de bütçe, bu adaleti
sağlamakla yükümlüdür ve bütçe hakkı, Meclisindir ve yürütmeye de bu anlamda
yetki veriyoruz, “Adaletle bu bütçeyi harca.” diyoruz. Bütçeler de bir ülkenin,
bir devletin vicdanıdır arkadaşlar. Bütçe harcamalarında yaptığı tercihlerle
bir bütçenin vicdanlı mı, vicdansız mı olduğunu meclisler belirler. 
Bakın,
değerli arkadaşlar, Sayın Cumhurbaşkanı bir bütçe hazırlamış, tercihlerde
bulunmuş, 961 milyar TL’lik bir bütçe ve bir ay boyunca biz Komisyonda gece
gündüz görüştük arkadaşlar. Sayın Cumhurbaşkanı Yardımcısı yok ama Sayın
Cumhurbaşkanı öyle muhteşem bir bütçe hazırlamış ki Plan ve Bütçe Komisyonu üç
yüz saat görüştü, bir virgül değiştiremedi arkadaşlar; bakın, bütçede bir
virgül değiştiremedik. İşte, Meclisin hâli bu. Oysa bu bütçe tercihleriyle
vicdansız ve adaletsiz bir bütçe arkadaşlar. Emeklileri, emekçileri, kadınları,
gençleri, yoksulları, çiftçileri, memurları yok sayan, bunun yerine yandaşları,
zenginleri, tankı, topu, tüfeği öne alan bir bütçe. Toplumun belli kesimlerini
yok sayan bir bütçe, tekçi bir bütçe, yalnızca Sünni Müslümanlara hizmet eden
bir bütçe, yalnızca Türk kimliğine hizmet eden bir bütçe. Farklılıkları yok
sayan bir bütçeyle karşı karşıyayız arkadaşlar.
Değerli
arkadaşlar, birkaç örnek vermem gerekirse: Bakın “tercih” diyoruz ya, bu bütçe,
S-400 füzesi almayı öneriyor mesela. Çünkü saray, güvenlikçi politikalara
hapsolmuş. “Benim sarayı korumam lazım.” diyor, vatan savunması değil bu, saray
savunması. “Ne yapmam lazım? S-400 füzesi almam lazım.” Oysa yalnızca S-400
füzesinden vazgeçerek 200 bin öğretmen ataması yapabiliriz. Ama bu bütçe, bu
vicdansız tercihte bulunuyor. Bakın arkadaşlar, bunun gibi, güvenlikçi
kalemlerde yüzde 30, yüzde 40’lık artışlar varken çiftçi desteklerine yalnızca
yüzde 10 artışı uygun gören bir bütçe.
Bakın,
onlarca önerge verdik. “Emeklilikte yaşa takılanlar.” dedik “Gelin bunların
sorunlarını çözelim.” dedik. Ne dedi Cumhurbaşkanı Yardımcısı: “Bütçe yok.”
Maliye Bakanı dedi ki: “Bütçe yok, imkân yok.” Oysa arkadaşlar, bazı güvenlik
kalemlerinden toplumsal barışımızı sağlayarak yapacağımız tasarrufla
emeklilikte yaşa takılanların da sorunlarını çözebilirdik ama bu anlamda bu
vicdansızlığı gösteren bir bütçeyle karşı karşıyayız. 
Değerli
arkadaşlar, saray ne yapıyor? Bakın, üç yıl önce kışlık sarayı yaptı, bin odalı
sarayı yaptı; sonra “Uçan saray hediye edildi.” dendi, o da muamma, şimdi de
yazlık saray yapıyor. Yani bütçesini 3 katına çıkarırken Sayın Cumhurbaşkanı,
geçenlerde dedi ki: “Ya, ekonomik kriz var arkadaşlar.” Onu da demiyor ya
“Sıkıntı var.” diyor, “Vatandaşlardan fedakârlık bekliyorum.” diyor. 
Değerli
arkadaşlar, açlık sınırı -bakın yoksulluk sınırı demiyorum- 2 bin TL bu ülkede.
20 milyon vatandaşımıza açlık sınırının altında maaş veriyor bu ülke, 20 milyon
vatandaşımız açlık sınırının altında maaş alıyor. Sayın Cumhurbaşkanı
fedakârlık istiyor ya, peki, bu bütçe Sayın Cumhurbaşkanına ne zam öngörüyor?
Yüzde 26 zam yapacak bu bütçe Sayın Cumhurbaşkanına ve maaşı, emekli maaşıyla
beraber 100 bin TL olacak arkadaşlar, 100 bin TL, emekli maaşıyla beraber. Ne
diyor açlık sınırının altındaki vatandaşlarımıza: “Siz fedakârlık yapın.” 
Değerli
arkadaşlar, öğrenci burslarına yüzde 6 zam yapmayı öngördü bu bütçe, bakın 470
liradan 500 liraya çıkarıyor ve diyor ki: “Ey öğrenciler, fedakârlık yapın.”
Ama Cumhurbaşkanı, 75 bin liradan 100 bin liraya çıkarıyor emekli maaşıyla
beraber maaşını. Bu mudur arkadaşlar vicdan, bu mudur adalet? Hepinize
soruyorum. 
Değerli
arkadaşlar, Cumhurbaşkanı, adaletten kopabilir, adaletsiz ve vicdansız bir
bütçe gönderebilir, bunu dengeleyecek ve denetleyecek kurumlar vardır
ülkelerde, baş kurum da Meclistir, yasamadır, burası. Görevimiz ne? Yasa
çıkarmak ve yürütmeyi dengelemek ve denetlemek. Bu görevimizi yapabiliyor muyuz
arkadaşlar? Maalesef hayır. Bakın, tek bir örnek vereyim: Sayın Cumhurbaşkanı
seçildi. Eyvallah, saygımız var. Yüzde 51’le seçildi. Diyor ki: “Ben yürütmeyi
devam ettireceğim.” Eyvallah, yapsın, yürütsün. Biz de Meclis üyeleri olarak
dengeleyip denetlemekle görevliyiz, değil mi?
Bakın,
bir Meclis üyesi de yüzde 80’le seçildi. Bakın, Cumhurbaşkanı yüzde 51’le
seçildi, bir Meclis üyemiz de yüzde 80’le seçildi. Hakkâri Milletvekilimiz
Sevgili Leyla Güven yüzde 80’le seçildi ve şu anda rehin, açlık grevinde ve bu
Meclis, onun sesini duymuyor. Yüzde 51’le seçilen, yüzde 80’le seçileni rehin
alıyor. Milletin iradesi ise bir bütündür. Milletin iradesinin tek bir kişisi
rehinse bütün milletin iradesi rehindir arkadaşlar. Eğer bunu duymazsak ne
yapar biliyor musunuz Cumhurbaşkanı? Meclise saygısız olmaya başlar. 
Bakın,
size yalnızca birkaç örnek vereyim: Sorularımıza cevap vermiyor veya kifayetsiz
cevap veriyor, hadi bunları geçtik. Geçen gün Plan ve Bütçe Komisyonuna bir
torba yasa geldi. Torba yasada ne var, biliyor musunuz? Diyor ki Maliye Bakanı
“Ben bir finansal istikrar komitesi kuracağım, kalkınma komitesi kuracağım,
FİKKO kuracağım.” diyor. Plan ve Bütçe Komisyonuna yasa geldi, biz de dedik ki:
“Bakalım, neymiş bu?” O anda bir baktık, Sayın Berat Albayrak bir “tweet” atmış
arkadaşlar. Ne diyor biliyor musunuz “tweet”inde? “Biz FİKKO’nun -yani gelen
yasanın- komitesini kurduk, ikinci toplantısını yapıyoruz, çalışma usul ve
esaslarını belirledik.” diyor. Bakın, “tweet”inde... Daha yasayı Meclise
göndermiş, oradan “tweet” atıyor, “Biz ikinci toplantısını yapıyoruz.” diyor ve
bırakın yasasını, ikincil mevzuatını belirliyor. Arkadaşlar, işte, yürütme
böyle nobranlaşır, Meclise böyle saygısız olur. Eğer biz irade gösteremezsek,
bu vicdansız yürütmeyi dengeleyip denetleyemezsek her gün daha da nobranlaşır,
daha da saygısızlaşır.
Peki,
biz yasama olarak yürütmeyi dengeleyemiyoruz. Yargı ne yapıyor? Yargı bağımlı
ve taraflı bir yargıya dönüşmüş durumda; hâkimler vicdanlarına göre değil,
saraydan gelecek telefona göre karar veriyor arkadaşlar. Rahip Brunson’un rehin
alınması da, “Al papazı, ver papazı.” pazarlığı üzerinden serbest bırakılması
da saraydan gelecek bir telefonla belirlendi ve ülkemizin yargısı kendini rezil
etti arkadaşlar. Selahattin Demirtaş’ın, Sırrı Süreyya Önder’in, bütün
vekillerimizin, bütün seçilmişlerimizin rehin alınması da saraydan gelen
talimatlarla belirlendi. Bu çerçevede, yargı da yürütmeyi dengeleyip
denetleyemiyor.
Bakın,
Sayıştay kurumunun bir temsilcisi orada oturuyor herhâlde, başkanlar bu sene
gelmemiş. Uzun süre sonra bayağı kifayetli denetim raporları geldi, yürütmenin
pek çok yolsuzluğa bulaştığını söylüyordu raporlar. Ne oldu sonucu? Sayıştayın
denetimden sorumlu başkan yardımcısı görevden alındı arkadaşlar. İşte, bakın,
memlekette hâlâ namusuyla işini yapan insanlar eğer ki “Bir hırsızlık,
yolsuzluk var.” derlerse görevden alınıyorlar arkadaşlar. Bu çerçevede, yargı
da görevini yapamıyor.
Diğer
güç ne? Basın. Basın dengeleyip denetleyecek. Bu yürütmeyi basın dengeleyip
denetleyebiliyor mu? Açın gazeteleri, açın televizyonları, bakın, her gün
“Padişahım çok yaşa! Padişahım çok yaşa!” Var mı başka bir şey? Oysa ben
Cumhurbaşkanı olsam basının her gün beni eleştirmesini isterim, hatamı
göstermesini isterim. Ama her gün basın “Padişahım çok yaşa!” derse
Cumhurbaşkanı kandırılır ve bu gidişle, arkadaşlar, daha çok kandırılırsınız.
Diğer
güç: Bağımsız kurumlar. Ombudsman temsilcisi var değil mi burada, ombudsman?
Ombudsman ne yapar? Eğer ki yürütme hukuk dışına çıkmışsa gider, yürütmeyi
dengeler, “Bunu yapamazsın.” der. Cumartesi Anneleri yerlerde sürüklenirken
ombudsman çıkar, “Bunu yapamazsın ey Cumhurbaşkanı!” der. Duydunuz mu siz
ombudsmandan böyle bir cümle arkadaşlar? 
Değerli
arkadaşlar, bakın, sivil toplum kuruluşları işlemiyor, üniversiteler işlemiyor,
hiçbir kurum işlemiyor. Ne kaldı geriye? Bir Cumhurbaşkanı. 
Bakın,
arkadaşlar, şeyh uçmaz mürit uçurur. Sizler şeyhi uçuruyorsunuz. Birkaç kez
kafa üstü çakılıyordu, tekrar toparladı ama bütün kurumları tarumar etti, siz
uçurmaya devam ediyorsunuz. Emin olun, bir güç dengelenmezse, denetlenmezse
tekrar çakılır, eninde sonunda çakılır ve en büyük kötülüğü sizler yapmış
olursunuz. Gelin, el birliğiyle dengeleyelim, denetleyelim çünkü bu yürütme
bölüyor. “Çankaya” diyor, “Beşiktaş” diyor, “Kadıköy” diyor. Ne diyor?
“Kaymağını yiyor bu ülkenin.” diyor. Bakın, bir coğrafi bölgeyi söylüyor. Sayın
Cumhurbaşkanı bölücülük yapıyor arkadaşlar. Bu bölücülüğe el birliğiyle “Dur.”
demeliyiz, aksi takdirde düşman hukuku devam eder, ayrıştırıcı politikalar
devam eder. 
(Mikrofon
otomatik cihaz tarafından kapatıldı) 
BAŞKAN
– Sayın Paylan, bitti mi?
GARO
PAYLAN (Devamla) – Bitiriyorum, bitiriyorum.
BAŞKAN
– Buyurun.
GARO
PAYLAN (Devamla) – Değerli arkadaşlar, Sayın Cumhurbaşkanı Yardımcısı burada
olsaydı kendisine bir kitap hediye edecektim. Bakın, bütçesi görüşülüyor, Sayın
Cumhurbaşkanı Yardımcısı burada yok. İşte, bu da saygısızlığın bir parçası.
BAŞKAN
– Burada kendisi.
GARO
PAYLAN (Devamla) – Bakın, “Ulusların Düşüşü” kitabı, Sayın Daron Acemoğlu
yazmış. Tarih boyunca kurumların işlemediği her ulus çöküyor arkadaşlar. Krala,
padişaha yetki veren, yalnızca onun düşmanı belirlediği, onun vergiyi
belirlediği uluslar çöküyor ama kurumların işlediği, birbirini dengelediği ve
denetlediği kurumlarsa, ülkelerse yükseliyor, hem huzur buluyorlar hem refah
buluyorlar. Ama siz tek adama, ayrıştıran, bölüştüren, düşman hukuku uygulayan
tek adama yetki verirseniz o ulus çöker arkadaşlar. Bunun önüne geçmek için ben
bu kitabı Sayın Cumhurbaşkanı Yardımcısının masasına bırakacağım. Umarım ki
Cumhurbaşkanına da bunu iletir, okurlar, hepinize de okumanızı tavsiye ederim.
Hep beraber bu ülkemizi barışa, huzura, refaha taşımak için hepinizi göreve
davet ediyorum arkadaşlar.
Saygılar
sunarım. (HDP sıralarından alkışlar)
BAŞKAN
– Teşekkürler.
MEHMET
MUŞ (İstanbul) – Sayın Başkan, yerimden pek kısa bir söz talebim var.
BAŞKAN
– Buyurun Sayın Muş. 
VI.- AÇIKLAMALAR (Devam)
12.- İstanbul Milletvekili Mehmet Muş’un, Cumhurbaşkanının görevinin
toplumun bütünlüğünü sağlamanın yanında toplumun birliğini, huzurunu bozan PKK
terör örgütü ve türevlerine karşı mücadele etmek olduğuna ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; burada hukuki bir
süreçle alakalı yapılacak olan siyasi değerlendirmelere bizim de siyasi bir
değerlendirmemiz mutlaka olur yoksa hukuki süreçlerle alakalı bir değerlendirme
yapma düşüncesinde değiliz. “Yüzde 51’le seçilen yüzde 80’i rehin tutuyor.”
gibi bir söylemi kabul etmemiz mümkün değildir. Sayın Cumhurbaşkanımız yüzde
52,5 oyla, 26 milyondan fazla oy alarak Türkiye’nin meşru, seçilmiş bir
Cumhurbaşkanıdır ve görevi, toplumun birliğini, beraberliğini, bütünlüğünü
sağlamaktır; toplumun birliğini, huzurunu bozan PKK terör örgütü ve türevlerine
karşı da mücadele etmektir. 
HAKKI
SARUHAN OLUÇ (İstanbul) – Ne alakası var ya?
TUMA
ÇELİK (Mardin) – Ne alakası var? Halkın oylarıyla seçilmiş bir milletvekilidir
o. 
MEHMET
MUŞ (İstanbul) - Dolayısıyla Cumhurbaşkanının yaptığı budur.
HAKKI
SARUHAN OLUÇ (İstanbul) - Ne alakası var? Seçimde seçilmiş bir milletvekili ya!
MEHMET
MUŞ (İstanbul) – Seçilmiş olan milletvekilleriyle alakalı da…
TUMA
ÇELİK (Mardin) - Halkın iradesidir o, halkın iradesi. 
MUAZZEZ
ORHAN (Van) – O da bir seçilmiş. 
MEHMET
MUŞ (İstanbul) – …seçilmiş olan milletvekillerinin hukukunun ne olacağı, hangi
mevzuatlara tabi olacağı veya mahkemenin onlarla alakalı vereceği kararlar
bizim dışımızdaki tartışmalardır.
Teşekkür
ediyorum. 
TUMA
ÇELİK (Mardin) – Hayır, iktidarın verdiği kararlardır, mahkeme kararı yok. 
HAKKI
SARUHAN OLUÇ (İstanbul) – Mahkemeler sizin mahkemeleriniz, sizin elinizdeki
mahkemeler. Yargı diye bir şey bırakmadınız ortada. 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)

1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) CUMHURBAŞKANLIĞI (Devam)
1) Cumhurbaşkanlığı 2019 Yılı Merkezî Yönetim Bütçesi 
2) Cumhurbaşkanlığı 2017 Yılı Merkezî Yönetim Kesin Hesabı 
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2019 Yılı Merkezî Yönetim
Bütçesi
2) Türkiye Büyük Millet Meclisi 2017 Yılı Merkezî Yönetim
Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2019Yılı Merkezî Yönetim Bütçesi
2) Kamu Denetçiliği Kurumu 2017 Yılı Merkezî Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2019 Yılı Merkezî Yönetim Bütçesi
2) Anayasa Mahkemesi 2017 Yılı Merkezî Yönetim Kesin Hesabı
D) YARGITAY (Devam)
1) Yargıtay 2019Yılı Merkezî Yönetim Bütçesi
2) Yargıtay 2017 Yılı Merkezî Yönetim Kesin Hesabı
E) DANIŞTAY (Devam)
1) Danıştay 2019 Yılı Merkezî Yönetim Bütçesi
2) Danıştay 2017 Yılı Merkezî Yönetim Kesin Hesabı
F) SAYIŞTAY (Devam)
1) Sayıştay 2019 Yılı Merkezî Yönetim Bütçesi
2) Sayıştay 2017 Yılı Merkezî Yönetim Kesin Hesabı
G) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2019 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2017 Yılı Merkezî
Yönetim Kesin Hesabı
H) MİLLÎ İSTİHBARAT TEŞKİLATI BAŞKANLIĞI (Devam)
1) Millî İstihbarat Teşkilatı Başkanlığı 2019 Yılı Merkezî
Yönetim Bütçesi
2) Millî İstihbarat Teşkilatı Müsteşarlığı 2017 Yılı Merkezî
Yönetim Kesin Hesabı
I) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2019 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2017 Yılı
Merkezî Yönetim Kesin Hesabı
İ) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2019 Yılı Merkezî Yönetim
Bütçesi
2) Diyanet İşleri Başkanlığı 2017 Yılı Merkezî Yönetim Kesin
Hesabı
J) İLETİŞİM BAŞKANLIĞI (Devam)
1) İletişim Başkanlığı 2019 Yılı Merkezî Yönetim Bütçesi
K) BASIN-YAYIN VE ENFORMASYON GENEL MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Kesin Hesabı
L) SAVUNMA SANAYİİ BAŞKANLIĞI (Devam)
1) Savunma Sanayii Başkanlığı 2019 Yılı Merkezî Yönetim
Bütçesi
2) Savunma Sanayii Müsteşarlığı 2017 Yılı Merkezî Yönetim
Kesin Hesabı
M) STRATEJİ VE BÜTÇE BAŞKANLIĞI (Devam)
1) Strateji ve Bütçe Başkanlığı 2019 Yılı Merkezî Yönetim
Bütçesi
N) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî Yönetim Kesin Hesabı
O) MİLLİ SARAYLAR İDARESİ BAŞKANLIĞI (Devam)
1) Milli Saraylar İdaresi Başkanlığı 2019 Yılı Merkezî
Yönetim Bütçesi
Ö) DEVLET ARŞİVLERİ BAŞKANLIĞI (Devam)
1) Devlet Arşivleri Başkanlığı 2019 Yılı Merkezî Yönetim
Bütçesi
P) BAŞBAKANLIK (Devam)
1) Başbakanlık 2017 Yılı Merkezî Yönetim Kesin Hesabı
BAŞKAN
– Değerli milletvekilleri, Halkların Demokratik Partisi Grubu adına ikinci söz
Gaziantep Milletvekilimiz Sayın Mahmut Toğrul’a aittir.
Buyurun
Sayın Toğrul. (HDP sıralarından alkışlar)
Süreniz
on bir dakika. 
HDP
GRUBU ADINA MAHMUT TOĞRUL (Gaziantep) – Teşekkür ediyorum Başkan.
Değerli
milletvekilleri, Türkiye Büyük Millet Meclisi bütçesi üzerine partim Halkların
Demokratik Partisi adına söz aldım. Bu vesileyle Genel Kurulu, Genel Kurulun
sevgili emekçilerini ve ekranları başında bizleri izleyen sevgili
yurttaşlarımızı saygıyla selamlıyorum. 
Sayın
Başkan, arkamızdaki duvarda “Egemenlik kayıtsız şartsız milletindir.” yazıyor.
Ne yazık ki durum böyle değil; yeni rejimle birlikte Parlamentonun gücü ve
etkisi elinden alındı, demokratik parlamenter sistem adım adım tasfiye
ediliyor. Her kararın saraydan alındığı yeni düzende Meclis karar ve yetki
sahibi değildir. Meclis, saraydan gelen torba yasaları, KHK’leri, OHAL
Yasası’nı onaylayan, noter gibi önüne gelen her teklifi kabul eden bir yapıya
dönüştürüldü. Parlamento, yasama denetiminin yapıldığı bir yerdir. Başkanlık
rejimiyle Meclisin bu yetkisi elinden alındı. Gensoru verilemiyor, yürütmeden
hesap sorulamıyor, denetim mekanizmaları kaldırıldı, muhalefetin konuşma
süreleri kısıtlandı. Getirilen kanun teklifleri, çoğunlukçu anlayışla,
demokratik bir tartışma imkânı verilmeden yasalaştırılıyor. Partimizin ve diğer
muhalefet partilerinin verdiği işsizlik ve yoksulluk da dâhil olmak üzere tüm
araştırma önergeleri çoğunlukçu anlayışla reddediliyor. Emeklilikte yaşa
takılanların sorunlarının araştırılması bu Mecliste reddedildi. Bu Meclis,
sarayın onayı olmadığı için emeklilik bekleyenlerle ilgili yasayı çıkartamadı.
Toplumsal sorunların araştırılması, çözüm politikalarının üretilmesi bu
Meclisin asli görevi olmasına rağmen bunun önü kapatılıyor. 
Bu
Mecliste işsizlik nedeniyle bir vatandaş intihar girişiminde bulundu, Meclisin
kapısında bir vatandaş kendisini yakmaya kalktı. Vatandaş çözüm bekliyor, çözüm
olarak Meclisi görüyor, sesini duyurmaya çalışıyor. Peki, Meclis ne yapıyor?
Meclis gözlerini kapatıyor, kulaklarını tıkıyor. Bırakın diğer vatandaşları, bu
Meclis, kendi çalışanlarının sorunlarını dahi çözemiyor. Yeni kadroya aldığını
iddia ettiği taşeronların özlük hakları maalesef aynı işi yapanlarla aynı
değil. Yardımcı hizmetler sınıfındaki personelin özlük hakları düzenlenmiş
değil. Meclisteki sözleşmeli personelin kıdem tazminat hakkı yok sayılıyor ama
Meclis har vurup harman savurmaya devam ediyor. 
Değerli
arkadaşlar, oysa geçmişte, özellikle AB’ye uyum yasaları kapsamında önemli
demokratikleşme yasaları çıkarıldı. İdam cezası kaldırıldı, 1 Mart tezkeresi
geçirilmedi. Parlamentonun bir ağırlığı, bir saygınlığı ve etkinliği vardı.
Halk, çözüm yeri olarak Meclisi görüyordu. Şimdi, yeni sistemle, Parlamentonun
bütün özgül ağırlığı ortadan kaldırılıyor. Buradaki iktidar çoğunluğu, Meclis
sarayın önüne çıkmasın diye, etkin olmasın diye çaba sarf ediyor. 
Bugün
Parlamentoda ve dışarıda olması gereken seçilmişlerimizin cezaevlerinde
hukuksuz bir biçimde tutuluyor olması egemenliğin halkta değil muktedirlerin
elinde olduğunu gösteriyor. Her şeyden önce, yargı, Parlamento üzerinde bir
vesayet kurmaktadır. Milletvekillerimiz yargılanıyor, mahkemeler ceza veriyor,
yargı Meclisin üzerine çıkarılıyor. Saray rejimiyle kuvvetler ayrılığı ilkesi
ortadan kaldırıldığı için yargı ve güvenlik mekanizması Meclisin üzerinde
hareket ediyor. Seçilmişler halkın iradesini temsil eder ama yargı bu
temsiliyeti engelliyor, Meclis de buna seyirci kalarak kendi itibarını ortadan
kaldırıyor. STK’lerden medya kuruluşlarına, derneklerden kültür kurumlarına
varıncaya kadar KHK’lerle kapatılan kurumların faaliyetlerinin
yürütülebilmesine olanak sağlayan yasaları bu Meclis çıkarmışken KHK’leri
onaylayarak Meclis kendi çıkardığı yasaları ortadan kaldırdı, kendi kendisine
darbe yaptı.
Yine,
bugün, OHAL kaldırılmış olmasına rağmen, uygulamaları fiilen devam etmektedir.
Demokratik eylem ve etkinlikler yasak, grev yasak, her şey yasak. Meclisin
onayladığı KHK’lerle sağlık kuruluşları, üniversiteler, vakıflar, dernekler ve
yayın organları kapatılmıştır. Toplamda 127.244 kişi kamudan ihraç edilmiştir.
Meclis KHK’leri yasalaştırırken bu yasakları, işten çıkarmaları, işsizliği,
yoksulluğu onaylamış oluyor. İşte, Parlamentonun getirildiği durum budur.
Çağdaş demokratik sistemde parlamentolar, demokratik dönüşümlerde, özgürlük
alanlarının genişletilmesinde, hukuk sisteminin yerleştirilmesinde etkin rol
oynarken bizde Meclis demokratik alanın ve özgürlüklerin daraltılması için bir
rol oynuyor. Meclis, yasakçı, baskıcı, otoriter sistemin bir aracına dönüştürülüyor.

HDP
olarak verdiğimiz birçok önerge ve kanun teklifi, içerdiği ifadeler gerekçe
gösterilerek, yasakçı anlayışın sonucu olarak reddediliyor.
Milletvekillerimizin Meclis kürsüsünde kullandığı kendi ana dilindeki kelimeler
tutanaklara “bilinmeyen bir dil” olarak geçiyor. Bu, demokrasi ayıbıdır, en
hafif deyimiyle ana dillere nezaketsizliktir. Parlamento bu geri düzeyi,
demokrasiyle bağdaşmayan durumu aşmak durumundadır, aksi takdirde etkinliği de
saygınlığı da kalmayacaktır. 
Değerli
milletvekilleri, bütçe görüşmelerine 1 eksik vekille başlıyoruz ve Sevgili
Leyla Güven burada olsaydı mutlaka bu bütçeye dair edeceği birkaç kelam vardı.
Leyla Güven 24 Haziranda seçilmiş bir milletvekili ve Hakkâri halkının
iradesidir. Tamamen hukuksuz ve haksız bir şekilde cezaevinde tutulmaktadır.
Selahattin Demirtaş kararında olduğu gibi, AİHM’in 5’inci ve 18’inci
maddelerinde ihlal tespit ettiği gibi, Güven’in durumu da aynıdır.
Dokunulmazlığı vardır, cezaevinde tutulması bu Meclisin üyesinin yasama
faaliyetinin engellenmesi demektir. Bu durum, Anayasa’ya ve uluslararası
sözleşmelere aykırıdır. Bir yerel mahkeme Meclise ve yasama organına tahakküm
etmektedir. Meclis Başkanı Meclisin üyesi olan vekil hakkında adım atmıyor,
Leyla Vekilin hakkına sahip çıkmıyor, onu seçen yurttaşların iradesine sahip
çıkmıyor.
Leyla
Vekilimiz barışa, demokrasiye, adalete ve bir arada yaşama iradesine yönelik
uygulanan tecride son vermek için şu anda otuz dört gündür açlık grevinde.
Tecride son vermemek, barış ve demokrasiyi yok saymaktır. Herkesin bildiği
gibi, Türkiye ve Orta Doğu coğrafyasına barış ve demokrasinin gelmesi için
öncelikle tecridin kaldırılması ve Kürt meselesinin çözülmesi gerekiyor.
Bakınız,
hukuku ayaklar altına alan AKP iktidarı, hukuksuzluğu Sevgili Eş Genel Başkanımız
Demirtaş’la ilgili AİHM kararında da sürdürdü. Türkiye’nin yapması gereken, bu
karara uymak, Sevgili Demirtaş ve arkadaşlarımızı derhâl serbest bırakmaktı.
Ellerindeki yargı ise, AKP Genel Başkanından aldığı talimatla, sadece bu ülkeye
barış gelsin diye mücadele veren Demirtaş ve Sırrı Süreyya Önder
arkadaşlarımızın yargılandığı davadaki kararı onadı. Bu, nasıl bir
adaletsizlikle karşı karşıya geldiğimizin göstergesidir. Mahkemenin karar
vermesinin tek nedeni AİHM kararını baypas etmektir. 
Bugün,
Demirtaş ve Önder’in hapiste olmasına neden olan olaylar, yüklenen suçlar,
devletin izni ve onayıyla gerçekleşmiş olgulardır. Demirtaş ve Önder’e verilen
cezanın gelişim süreci de bir hayli ilginçtir. Ceza, hepinizin bildiği üzere,
2013 yılı İstanbul “Nevroz” mitinginde yapmış oldukları konuşmalardan
dolayıdır, söylememiş oldukları sözlerden dolayıdır. O “Nevroz”da barış
mesajları verilmişti fakat barışa ceza verildi. Bakın, o dönem gazetelerin
birinci sayfalarında İstanbul’daki mitingle ilgili mesajlar barışçıl bulunmuştu.
Hürriyet gazetesi o gün atmış olduğu manşette “Barış ‘Nevroz’u” demişti.
“İstanbul’da BDP’li Demirtaş, Sırrı Süreyya Önder ve Sebahat Tuncel barış
mesajları verdi.” şeklindeydi, o günün gazeteleri “‘Nevroz’ ateşi barış için
yakıldı.” diyordu. Mitingi izleyen polisler suç unsuru tespit etmemişken,
Bakırköy Cumhuriyet Başsavcılığı bir muhbirin suç duyurusunu fezlekeye çevirip
soruşturma açıyor. O dönem Adalet Bakanlığı hangi suçun oluştuğu belirtilmediği
için dosyayı iade ediyor ancak savcı ısrarcı, bu kez “örgüt üyeliği” suçu
ekleyerek dosyayı tekrar gönderiyor fakat fezleke dokunulmazlık engeline
takılırken dosyadan yargılanan DBP Eş Genel Başkanı Sebahat Tuncel beraat
ediyordu. 
Bu
arada 15 Temmuz darbe girişimi yaşanıyor. Şimdi dikkatinizi bir şeye çekmek
istiyorum değerli arkadaşlar: Muhbir, davayı açan 2 savcı ve tutanağı
hazırlayan polis şu anda FETÖ’den dolayı mesleklerinden ihraç edilmiş
durumdalar, kimisi içeride ancak AKP’nin yargısı AKP Genel Başkanının “AİHM
kararını tanımıyoruz, karşı hamlemizi yapar, yolumuza devam ederiz.” talimatını
alıyor, Sayın Demirtaş ve Sayın Önder’in cezasını onaylıyor. Bu cezanın beş yıl
sonra verilmesi, sadece hukuk açısından değil, bu devletin meşruluğu açısından
da son derece vahimdir. 
(Mikrofon
otomatik cihaz tarafından kapatıldı)
MAHMUT
TOĞRUL (Devamla) - Sayın Başkan, çok az kaldı, tamamlayacağım. 
BAŞKAN
– Devam edin. 
Buyurun.
MAHMUT
TOĞRUL (Devamla) – Muhbir FETÖ’cü, savcılar FETÖ’cü, tutanak düzenleyen
polisler FETÖ’cü, mahkeme talimatlı ama siz onların kararlarıyla, siyasi
rakiplerinizi yargı sopasıyla demokratik siyasetin dışına itiyorsunuz. Ama şunu
bilin ki yeryüzünde bir tek HDP’li kalsa bile asla ve asla size biat etmeyecek,
asla ve asla size diz çökmeyecek, Selahattin Demirtaş kâbusunuz olmaya devam
edecek, HDP’liler kâbusunuz olmaya devam edecek. 
Teşekkür
ediyorum. (HDP sıralarından alkışlar) 
MEHMET
NACİ BOSTANCI (Ankara) – Sayın Başkan…
BAŞKAN
– Buyurun Sayın Bostancı.
MEHMET
NACİ BOSTANCI (Ankara) – Sayın Başkanım, kısa bir söz talebim var. 
BAŞKAN
– Buyurun efendim.
VI.- AÇIKLAMALAR (Devam)
13.- Ankara Milletvekili Mehmet Naci Bostancı’nın, Halkların Demokratik
Partisi üyelerinin, siyasete gönül verenlerin, seçmenlerin Adalet ve Kalkınma
Partisine biat etmesi şeklinde bir yaklaşımlarının olmadığına ve Türkiye'deki
savcıların cumhuriyetin savcıları olduğuna ilişkin açıklaması
MEHMET
NACİ BOSTANCI (Ankara) – Teşekkür ediyorum.
Bizim,
Halkların Partisi üyelerinin yahut da başka siyasete gönül vermiş arkadaşların,
seçmenlerin bize biat etmesi şeklinde bir yaklaşımımız yok, öyle bir derdimiz
de yok. Türkiye'de farklı siyasetler olacak, bunlar kendi yol ve yöntemleriyle
halkla diyalog kuracaklar, meşru süreçler çerçevesinde iktidar ve muhalefet
ilişkileri teşekkül edecek. Bunun dışına çıkarak çarpıtmaya dayalı bu
propaganda dilini, bir kere, reddediyorum.
İkincisi:
Türkiye'deki savcılar cumhuriyetin savcılarıdır. 
MAHMUT
TOĞRUL (Gaziantep) – İçeride olanların işiyle iş yapıyorsunuz. 
TUMA
ÇELİK (Mardin) – Bir gün olsun “HDP” ismini telaffuz edin ya, bir gün olsun,
bir gün. 
MEHMET
NACİ BOSTANCI (Ankara) – Lütfen dinler misiniz.
BAŞKAN
– Değerli arkadaşlar…
MEHMET
NACİ BOSTANCI (Ankara) – Onların görevleri, bu ülkenin birliği ve dirliği
istikametinde cumhuriyetin esenliği için çalışmaktır. Hukukun görevi ve aynı
zamanda cumhuriyet savcılarının görevi budur. Onlar kimseden talimat almazlar.
[HDP sıralarından “Ya, ya, ya” sesleri(!)] Esasen AK PARTİ Genel Başkanı da
kimseye talimat vermez.
MUAZZEZ
ORHAN (Van) – Brunson ne oldu, Brunson? Uçak ne zaman hazırlanmıştı? 
(Mikrofon
otomatik cihaz tarafından kapatıldı) 
BAŞKAN
– Sayın Bostancı, devam edin. 
MEHMET
NACİ BOSTANCI (Ankara) – 50 kere, 100 kere “siyah”a “beyaz” deyip, “beyaz”a
“siyah” deyip tersinden bir lafla şartları değiştiremezsiniz. Bu propaganda
dili çok eskiden beri birtakım siyasetlerin kullandığı yöntemlerdir ama bir işe
yaramamıştır. Eğer Halkların Demokratik Partisi bütün bu olup biten süreçlere
ilişkin gerçekçi bir analiz yapmak ve niçin bunlar yaşanıyor, bunları
çözümlemek istiyor ise, yürüttüğü siyasete, kullandığı dile, Türkiye’ye
bakışına, bölgedeki Kürtlerden tutun Türklere yönelik değerlendirmelerine,
nasıl bir yaklaşım sergilediğine ilişkin… 
EBRÜ
GÜNAY (Mardin) – “AİHM kararını tanımıyoruz.” ne demek? 
MEHMET
NACİ BOSTANCI (Ankara) – ...demokrasi ve özgürlükler konusunda bol miktarda söz
söylemek değil, gerçekten bunlara tekabül eden bir siyasal tavır ve eylem
içerisinde olup olmadıklarına dair bir muhakeme yapmalılar. 
Teşekkür
ediyorum. 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)

1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) CUMHURBAŞKANLIĞI (Devam)
1) Cumhurbaşkanlığı 2019 Yılı Merkezî Yönetim Bütçesi 
2) Cumhurbaşkanlığı 2017 Yılı Merkezî Yönetim Kesin Hesabı 
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2019 Yılı Merkezî Yönetim
Bütçesi
2) Türkiye Büyük Millet Meclisi 2017 Yılı Merkezî Yönetim
Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2019Yılı Merkezî Yönetim Bütçesi
2) Kamu Denetçiliği Kurumu 2017 Yılı Merkezî Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2019 Yılı Merkezî Yönetim Bütçesi
2) Anayasa Mahkemesi 2017 Yılı Merkezî Yönetim Kesin Hesabı
D) YARGITAY (Devam)
1) Yargıtay 2019Yılı Merkezî Yönetim Bütçesi
2) Yargıtay 2017 Yılı Merkezî Yönetim Kesin Hesabı
E) DANIŞTAY (Devam)
1) Danıştay 2019 Yılı Merkezî Yönetim Bütçesi
2) Danıştay 2017 Yılı Merkezî Yönetim Kesin Hesabı
F) SAYIŞTAY (Devam)
1) Sayıştay 2019 Yılı Merkezî Yönetim Bütçesi
2) Sayıştay 2017 Yılı Merkezî Yönetim Kesin Hesabı
G) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2019 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2017 Yılı Merkezî
Yönetim Kesin Hesabı
H) MİLLÎ İSTİHBARAT TEŞKİLATI BAŞKANLIĞI (Devam)
1) Millî İstihbarat Teşkilatı Başkanlığı 2019 Yılı Merkezî
Yönetim Bütçesi
2) Millî İstihbarat Teşkilatı Müsteşarlığı 2017 Yılı Merkezî
Yönetim Kesin Hesabı
I) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2019 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2017 Yılı
Merkezî Yönetim Kesin Hesabı
İ) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2019 Yılı Merkezî Yönetim
Bütçesi
2) Diyanet İşleri Başkanlığı 2017 Yılı Merkezî Yönetim Kesin
Hesabı
J) İLETİŞİM BAŞKANLIĞI (Devam)
1) İletişim Başkanlığı 2019 Yılı Merkezî Yönetim Bütçesi
K) BASIN-YAYIN VE ENFORMASYON GENEL MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Kesin Hesabı
L) SAVUNMA SANAYİİ BAŞKANLIĞI (Devam)
1) Savunma Sanayii Başkanlığı 2019 Yılı Merkezî Yönetim
Bütçesi
2) Savunma Sanayii Müsteşarlığı 2017 Yılı Merkezî Yönetim
Kesin Hesabı
M) STRATEJİ VE BÜTÇE BAŞKANLIĞI (Devam)
1) Strateji ve Bütçe Başkanlığı 2019 Yılı Merkezî Yönetim
Bütçesi
N) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî Yönetim Kesin Hesabı
O) MİLLİ SARAYLAR İDARESİ BAŞKANLIĞI (Devam)
1) Milli Saraylar İdaresi Başkanlığı 2019 Yılı Merkezî
Yönetim Bütçesi
Ö) DEVLET ARŞİVLERİ BAŞKANLIĞI (Devam)
1) Devlet Arşivleri Başkanlığı 2019 Yılı Merkezî Yönetim
Bütçesi
P) BAŞBAKANLIK (Devam)
1) Başbakanlık 2017 Yılı Merkezî Yönetim Kesin Hesabı
BAŞKAN
– Değerli milletvekilleri, Halkların Demokratik Partisi Grubu adına üçüncü söz,
Muş Milletvekilimiz Sayın Mensur Işık’a aittir. (HDP sıralarından alkışlar) 
Sayın
Işık, süreniz altı dakika.
HDP
GRUBU ADINA MENSUR IŞIK (Muş) – Teşekkürler Başkan.
Ben
de 2019 yılı bütçesi kapsamında Kamu Denetçiliği Kurumu ile Hâkimler ve
Savcılar Kurulu bütçesi üzerine partim adına söz almış bulunmaktayım. Hepinizi
saygıyla selamlıyorum. 
Başlarken,
biraz önce AKP yetkilisinin, Sayın Bostancı’nın “Hâkimler ve savcılar hiç
kimseden talimat almaz.” sözü üzerine iki laf etmek istiyorum. Şimdi, mademki
hâkimler ve savcılar kimseden talimat almaz, Sayın Cumhurbaşkanı, önceki dönem
Eş Genel Başkanımız Sayın Selahattin Demirtaş’la ilgili Avrupa İnsan Hakları
Mahkemesinin “Derhâl tahliye edin kendisini.” kararından sonra niçin Ankara
Cumhuriyet Başsavcısı Kocaman’ı yanına çağırıp talimatlandırdı? Bunu sadece
sormak istiyorum Türkiye halklarına. Bugün bizi ekranlarının başında izleyen
milyonlarca insana bunu buradan bir kez daha söylemek istiyorum. 
Şimdi,
Sayın Cumhurbaşkanı AİHM kararından hemen sonra “Biz AİHM’in kararını
tanımıyoruz ve gereğini yapacağız.” dedikten sonra Sayın Başsavcıyla
görüşmüştür. Çok ayıp bir şey hukuk devleti açısından. Sizler açısından da
eminim ki vicdanınızı sızlatması gerekmektedir. 
ABDULLAH
GÜLER (İstanbul) – Ne alakası var ya? Başsavcıyla ne alakası var Avrupa İnsan
Hakları Mahkemesinin?
MENSUR
IŞIK (Devamla) – Başsavcıyla alakası var çünkü Sayın Demirtaş’ın dosyası, 700
dosya ileri alınarak on beş günde alelacele bir şekilde onaylanmıştır.
ABDULLAH
GÜLER (İstanbul) – İstanbul verdi Beyefendi. Bilgileri karıştırmayın. Ankara
Başsavcılığıyla ne alakası var, İstanbul’un ne alakası var?
FATMA
KURTULAN (Mersin) – Dinleyin, sonra cevap verirsiniz.
BAŞKAN
– Genel Kurula hitap edin.
MENSUR
IŞIK (Devamla) – Sayın Genel Kurul, Leyla Güven arkadaşımız cezaevinde bugün
otuz dört gündür açlık grevinde. Açlık grevinde olmasının bir tek sebebi var:
İmralı Adası’nda Sayın Öcalan üzerinde olan tecridin ortadan kaldırılması ve
uygar dünya, uygar toplumlar kendi sorunlarını ne şekilde çözmüşse Türkiye’nin
de aynı şekilde çözmesi için, tecridin ortadan kaldırılması, demokratik
siyasetin önünün açılması ve tekrardan masada sorunun çözülmesi için, diyalog
ve çözüm sürecinin başlatılması için yapmış olduğu bir açlık grevi var. 
Ben,
buradan, bir kez daha, Sayın Leyla Güven’i selamlıyorum, eyleminin önünde
saygıyla, sevgiyle eğildiğimi belirtmek istiyorum çünkü bu eylemin amacı,
dediğimiz gibi, Türkiye’deki bütün halkların, Türkiye'nin en temel sorununun
çözümü için yapılmış olan bir eylem olduğu için herkesi ilgilendirmektedir. 
Evet,
ben, Türkiye’nin en yoksul ilinin, Muş ilinin milletvekili olarak burada
konuşuyorum. Bu bütçe yoksulların refah seviyesini yükseltmeyecek, tam tersine,
elde avuçta ne varsa onları eritecek, yoksulluğu derinleştirmeye devam
edecektir. Muş halkı kendisine yoksulluğu âdeta kader olarak dayatan bu bütçe
anlayışıyla yine göç etmeye devam edecektir. Muşlu gençler doğdukları topraklarda
iş bulamayacak, yeni iş arayışları için metropol kentlerine, inşaat sahalarına
sığınacaklar, üçüncü havalimanı inşaatına işçi olarak çalışmaya gideceklerdir
ve orada çalışma koşullarını eleştirdikleri için, buna tepki gösterdikleri
için, sizin “tarafsız ve bağımsız yargı” dediğiniz kişiler tarafından gözaltına
alınıp tutuklanacaklardır bunlar maalesef. Ülkenin batısında yapılan otoyol
şantiyelerinde, liman şantiyelerinde çalışmaya gidecek ve köle gibi yaşamak
zorunda kalacaklardır. Muşlu gençler Ege’nin, Akdeniz’in turizm cennetlerine iş
bulmak için sığınacak ve bu cennetlerde, maalesef, sayenizde cehennemi yaşamak
zorunda kalacaklardır. 
Bu
2019 yılı bütçesi, Muş ilinin en fakir il, en geri kalmış il sıralamasındaki
durumunu devam ettirecektir. O açıdan bu bütçeyi kabul etmek mümkün değildir. 
Değerli
milletvekilleri, Kamu Denetçiliği ve HSK’nin bütçesini tartışıyoruz. Biri
adalet dağıtmakla görevli yargıçların ve savcıların organizesinden sorumlu,
diğeri ise kamu adına denetim yapan, prensip kararları alan anayasal bir kurum.
Her iki kurumun da paydaş olduğu yargı sistemi ülke tarihinde hiç olmadığı
kadar adaletsiz bir yapıya dönüşmüş durumda maalesef. 
Her
şeyden önce, adaleti tesis etmekle görevli kurumların bağımsız olması gerekir.
Adalet adına, halk adına, özgürlükler adına, demokrasi adına iş yapması gerekir
ama maalesef bu yetkiyi kullanan kişiler bağımsız değiller, bilakis saraya
bağlı kişilerdir. Örneğin kamu başdenetçisi, kamu denetçileri, AKP’nin
kurucusu, yöneticileri, milletvekilleri ya da bürokratları olarak AKP’de
çalışmış kişilerdir. Bu kişilerin halkın yararına karar vermesi beklenemez. Bu
kişilerin siyasi iktidarı rahatsız eden bir karar vermesi beklenemez. HSK’nin
13 üyesinin 6’sını Cumhurbaşkanı, 7’sini ise Meclis seçiyor. Diğer bir deyişle,
bu kurumlar tamamen AKP güdümündedir. 
Kamu
Denetçiliği Kurumu, 15 Temmuz darbe girişiminden sonra ihraçlar, vekilliği
düşürülen milletvekillerimiz, kayyum atanan belediyelerimiz, tutuklanan
milletvekillerimiz, kamulaştırılan yerleşim yerleri, kapatılan basın kurumları,
gençlik kurumları, kültür kurumları hakkında tek bir işlem yapmamıştır, bilakis
kafasını kuma gömmüştür. 2015 yılında Kürt kentleri yerle bir edildi, sokağa
çıkma yasakları nedeniyle yüz binlerce insan evinden edildi, öğrenciler eğitim
haklarından mahrum bırakıldı. Halkın kamu hizmetlerine erişemediği döneme dair
verdiği ret kararıyla yine başını kuma gömmüştür maalesef.
Biraz
önce Selahattin Başkanın yarınki duruşmasından bahsettik, üç gün sürecek olan
duruşmasından bahsettik. Sizler, siyasi iktidar Selahattin Başkandan
korkuyorsunuz çünkü Selahattin Başkan HDP’nin ilkelerini, siyasetini olduğu
gibi yansıtıyor, tıpkı bizim partimiz, grubumuz gibi; ondan dolayı sizler
korkuyorsunuz. HSK bu konuda ne yapıyor? Söz konusu Kürtler ve dostları olunca
aynı Kamu Denetçiliği Kurumu gibi başını kuma gömmektedir. 
(Mikrofon
otomatik cihaz tarafından kapatıldı)
BAŞKAN
– Devam edin. 
MENSUR
IŞIK (Devamla) – Teşekkürler Başkan. 
Şimdi,
Kürtlerde bir laf, bizim Muş’ta da sık sık kullanılan bir laf var: “…”(x)Yani
HSK, “Tarafsız ve bağımsız yargı” dediğiniz yargı, mesele Kürtler olunca -işi
anlamında- hiçbir şekilde bir hareketin içerisine girmemektedir.
Şimdi,
ben, biraz da HSK için iki laf etmek istiyorum aslında. 
AKP
680 sayılı KHK’yle yargıda liyakat sistemini rafa kaldırmış ve AKP’li
avukatları maalesef barajsız olarak hâkim ve savcı olarak atıyor. İlk etapta
yapılan sınavda mülakat aşamasını geçerek hâkimliğe kabul edilen 900 kişiden
yaklaşık olarak 800 kişinin AKP’li olduğuna dair ciddi emareler söz konusu.
Yazılı sınavda oldukça yüksek puan alan kişiler mülakatta elenirken sınav
barajının kaldırılmasıyla mülakat hakkı kazanan 55-60 puan alan kişilerin
mesleğe kabul edilmeleri de bu şüpheleri arttırmaktadır. Elbette avukatlıktan
hâkimliğe geçiş sınavı neticesinde atanan herkesin hepimizin bildiği bir arka
planı olması hiç de şaşırtıcı değil. 
(Mikrofon
otomatik cihaz tarafından kapatıldı)
BAŞKAN
– Sayın Işık, selamlamak için süre vereyim. O arada toparlayıp bitirelim.
MENSUR
IŞIK (Devamla) – Tamam Başkanım. Teşekkür ediyorum.
Örneğin,
kura sonuçlarına göre Recep Tayyip Erdoğan’ın avukatı AKP İzmir İl Yönetim
Kurulu Üyesi Sema Cansu Bozkurt Sütçü Gümüşhane hâkimliğine, Cumhurbaşkanlığı
Hukuk Başdanışmanı Ahmet Karayiğit’in kızı Sevcan Karayiğit İstanbul Cumhuriyet
Savcılığına, Mehmet Özhaseki’ye takipsizlik kararı veren Kayseri Cumhuriyet
Başsavcısının yeğeni Serkan Başok Samsun Cumhuriyet Savcılığına, Mustafa Lütfi
Tombaloğlu’nun oğlu Onur Tombaloğlu Kilis hâkimliğine, AKP Giresun İl Yönetim
Kurulu Üyesi Açelya Kahya Reyhanlı hâkimliğine atandı. 
Bu
liste çok daha fazla uzayabilir Sayın Genel Kurul ve değerli halkımız. Hangi
AKP’linin hangi kadrolara, hâkim ve savcı olarak nereye atandığı kamuoyunda
geçmiş dönemde uzun uzadıya tartışılmıştı. 
HSK
yine 16 Temmuz 2018’de Yargıtaya 106, Danıştaya da 12 yeni üye seçimi
gerçekleştirmiştir. Gerçekleşen seçimlerde Yargıtay üyeliğine atanan isimler
arasında Cumhuriyet gazetesi davasında gazeteciler aleyhine cezaya hükmeden
Abdurrahman Orkun Dağ ile Twitter’dan birçok kez Cumhurbaşkanı hakkında
paylaşımlar yapan Cengiz Turhan’ın yer alması oldukça çarpıcı bir gelişme
olarak kamuoyuna yansımıştır. 
(Mikrofon
otomatik cihaz tarafından kapatıldı)
MENSUR
IŞIK (Devamla) – Ben, bu şekliyle, hukuka, yargıya hizmet etmeyen HSK ve Kamu
Denetçiliği Kurumu bütçesinin halk yararına olmadığını düşünüyorum.
Bir
kez daha hepinizi saygıyla selamlıyorum. (HDP sıralarından alkışlar) 
MEHMET
NACİ BOSTANCI (Ankara) – Pek kısa bir söz talebim var.
BAŞKAN
– Buyurun Sayın Başkan.
VI.- AÇIKLAMALAR (Devam)
14.- Ankara Miletvekili Mehmet Naci Bostancı’nın, Muş Milletvekili
Mensur Işık’ın 10 sıra sayılı 2019 Yılı Bütçe Kanun Teklifi ile 11 sıra sayılı
2017 Yılı Kesin Hesap Kanunu Tasarısı’nın birinci tur görüşmelerinde HDP Grubu
adına yaptığı konuşmasındaki bazı ifadelerine ilişkin açıklaması 
MEHMET
NACİ BOSTANCI (Ankara) – Sayın Başkanım, esasen sık sık söz almak istemem, emin
olun. Sadece bir tashih amacıyla söz aldım.
Sayın
Işık hukuk çerçevesinde bir mütalaada bulundu. Eğer hukuka dikkat etseydi,
kesinleşmemiş AİHM kararının hemen uygulanmasına ilişkin bir talepte
bulunmazdı.
EROL
KATIRCIOĞLU (İstanbul) – “Kesinleşmemiş” nereden çıktı?
TUMA
ÇELİK (Mardin) – Kesinleşmiş ya, nasıl kesinleşmemiş?
MEHMET
NACİ BOSTANCI (Ankara) – Kesinleşmemiş, itirazı var Türkiye Cumhuriyeti
devletinin. Hukuk bilenler bu itirazın ne anlama geldiğini, kararın kesinleşip
kesinleşmediğini bilirler. 
İkincisi:
Bahsettiği hadisenin cumhuriyet savcılarıyla alakası yok. Sayın Cumhurbaşkanı
görüştü mü görüşmedi mi, görüştüyse Sayın Işık ilhamla mı biliyor ne
görüşüldüğünü?
Bir
de şundan vazgeçmekte fayda var diye düşünürüm: Kürtler ile Halkların
Demokratik Partisini özdeşleştirme dili uygun, Türkiye’nin toplumsal
gerçekliğine karşılık gelen bir dil değil. Bütün Kürtler size oy vermiyorlar,
size Kürtlerin dışında Türkler de oy veriyor ayrıca. Yani o sınırları daha
dikkatli çizmek gerekmez mi?
Teşekkürler.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)

1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) CUMHURBAŞKANLIĞI (Devam)
1) Cumhurbaşkanlığı 2019 Yılı Merkezî Yönetim Bütçesi 
2) Cumhurbaşkanlığı 2017 Yılı Merkezî Yönetim Kesin Hesabı 
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2019 Yılı Merkezî Yönetim
Bütçesi
2) Türkiye Büyük Millet Meclisi 2017 Yılı Merkezî Yönetim
Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2019Yılı Merkezî Yönetim Bütçesi
2) Kamu Denetçiliği Kurumu 2017 Yılı Merkezî Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2019 Yılı Merkezî Yönetim Bütçesi
2) Anayasa Mahkemesi 2017 Yılı Merkezî Yönetim Kesin Hesabı
D) YARGITAY (Devam)
1) Yargıtay 2019Yılı Merkezî Yönetim Bütçesi
2) Yargıtay 2017 Yılı Merkezî Yönetim Kesin Hesabı
E) DANIŞTAY (Devam)
1) Danıştay 2019 Yılı Merkezî Yönetim Bütçesi
2) Danıştay 2017 Yılı Merkezî Yönetim Kesin Hesabı
F) SAYIŞTAY (Devam)
1) Sayıştay 2019 Yılı Merkezî Yönetim Bütçesi
2) Sayıştay 2017 Yılı Merkezî Yönetim Kesin Hesabı
G) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2019 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2017 Yılı Merkezî
Yönetim Kesin Hesabı
H) MİLLÎ İSTİHBARAT TEŞKİLATI BAŞKANLIĞI (Devam)
1) Millî İstihbarat Teşkilatı Başkanlığı 2019 Yılı Merkezî
Yönetim Bütçesi
2) Millî İstihbarat Teşkilatı Müsteşarlığı 2017 Yılı Merkezî
Yönetim Kesin Hesabı
I) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2019 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2017 Yılı
Merkezî Yönetim Kesin Hesabı
İ) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2019 Yılı Merkezî Yönetim
Bütçesi
2) Diyanet İşleri Başkanlığı 2017 Yılı Merkezî Yönetim Kesin
Hesabı
J) İLETİŞİM BAŞKANLIĞI (Devam)
1) İletişim Başkanlığı 2019 Yılı Merkezî Yönetim Bütçesi
K) BASIN-YAYIN VE ENFORMASYON GENEL MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Kesin Hesabı
L) SAVUNMA SANAYİİ BAŞKANLIĞI (Devam)
1) Savunma Sanayii Başkanlığı 2019 Yılı Merkezî Yönetim
Bütçesi
2) Savunma Sanayii Müsteşarlığı 2017 Yılı Merkezî Yönetim
Kesin Hesabı
M) STRATEJİ VE BÜTÇE BAŞKANLIĞI (Devam)
1) Strateji ve Bütçe Başkanlığı 2019 Yılı Merkezî Yönetim
Bütçesi
N) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî Yönetim Kesin Hesabı
O) MİLLİ SARAYLAR İDARESİ BAŞKANLIĞI (Devam)
1) Milli Saraylar İdaresi Başkanlığı 2019 Yılı Merkezî
Yönetim Bütçesi
Ö) DEVLET ARŞİVLERİ BAŞKANLIĞI (Devam)
1) Devlet Arşivleri Başkanlığı 2019 Yılı Merkezî Yönetim
Bütçesi
P) BAŞBAKANLIK (Devam)
1) Başbakanlık 2017 Yılı Merkezî Yönetim Kesin Hesabı
BAŞKAN
– Değerli milletvekilleri, Halkların Demokratik Partisi Grubu adına söz sırası
Siirt Milletvekilimiz Sayın Meral Danış Beştaş’a aittir. (HDP sıralarından
alkışlar) 
Süreniz
on bir dakika Sayın Beştaş. 
HDP
GRUBU ADINA MERAL DANIŞ BEŞTAŞ (Siirt) – Sayın Başkan, değerli milletvekilleri;
ben de Yargıtay ve Anayasa Mahkemesi bütçesi üzerine söz almış bulunmaktayım.
Sayın Bostancı dikkatle dinler beni çünkü gerçekten dikkatinizi çekecek veriler
ve endeksler vereceğim kanaatindeyim. Nasıl olsa cevap vereceksiniz, şimdiden
söyleyeyim.
MEHMET
NACİ BOSTANCI (Ankara) – Belki vermeyeceğim.
MERAL
DANIŞ BEŞTAŞ (Devamla) – Evet, gerçekten, bütçe görüşmelerinde Adalet Bakanı
öyle bir sunum yaptı ki altına imza atmamak mümkün değildi -ben de yakından
izledim- fakat söyledikleri ile yaşananlar arasında uçurum var desem meramımı
anlatmamış olurum. Bir cümlesi şöyleydi: “Hukuk devleti ya da hukukun üstünlüğü
ilkesi demokrasinin özünü oluşturmaktadır.” Kesinlikle, kesinlikle katılıyorum
bu cümleye. Peki, burada, bizde, hukukun üstünlüğü ve hukuk devleti ilkesi,
yargı güvencesi, yargı tarafsızlığı ve bağımsızlığı ne durumda, Adalet Bakanı
bunu kapatmak için bin dereden su getirmeyi tercih etti. Gerçekten bu konuda
kararlı adımlarla yürüdüklerini söylediler Plan ve Bütçe Komisyonunda, ben de
-Sayın Bakan burada değil ama mutlaka ulaşır- şunu söylemek istiyorum: Kararlı
adımlarla yürünen bir tek yol var; o da hukukun çiğnendiği, pespaye, karanlık,
tekinsiz bir gelecek yolunda, kararlı adımlarla, Türkiye AKP öncülüğünde
yürüyor. Evet, Ömer Hayyam ne demişti? “Adalet kâinatın ruhudur.” demişti. Siz
ruhu tehdit ediyorsunuz. AKP ve saray rejimi Türkiye halklarına uyguladığı akıl
almaz hukuk dışı yöntemlerle, adaletle beraber geleceğimizi de karanlığa
gömüyor. 
AYM’nin
istatistiklerine bolca yer vereceğim konuşmam el verdiğince. Hukuk
fakültelerinde, “Yüksek mahkeme” diye ifade ettiğimiz denetim, Anayasa’ya
uygunluk denetimi yapan tek mahkeme, en üst mahkeme ne durumda? İçler acısı bir
tablo var. Evet, ne yapmış mahkeme? Başvuruların yüzde 1,4’ü hakkında karar
vermiş. Neden? Çünkü talimat geç geliyor, Cumhurbaşkanı hani bu konuda tek
yetkili ya, tek yargıç aslında, o söyleyecek ki mahkeme karar versin; vermemiş.
667 başvuru var, kaç tanesinde karar vermiş? 94 tanesinde. İşte bu kadar
pespaye bir durumla karşı karşıyayız.
Gerçekten,
bununla birlikte, belirli bir süzgeçten geçiriyor AYM “Nasıl karar vereyim?”
diye. Bu süzgeçte basından ve kamuoyundan ya da doğrudan talimatlarla “Kararı
hangi yönde vereyim?” diye gerçekten ciddi bir emek sarf ediyor. Buna da saygı
duymamak mümkün değil! Kırkyılda bir –hani, kelimenin gelişi, cümlenin gelişi-
aleyhe bir karar verdiğinde de –ki ben onun danışıklı olduğu görüşündeyim, bu
konuda hiçbir şüphem yok- bu konuda da hemen Cumhurbaşkanı çıkıp “Tanımıyorum,
saygı da duymuyorum.” diyor ve onları hizaya çekiyor. Gerçekten, artık AYM
Cumhurbaşkanı Recep Tayyip Erdoğan ne derse o yönde karar veriyor. Şimdi,
bununla birlikte, AYM karar vermekten korkuyor. Yüzde 1,4 gerçekten
hiçbirimizin unutmaması gereken bir rakam olarak önümüzde duruyor. 
Şimdi,
ne yapmış AYM, size birkaç örnek vermek istiyorum: Sokağa çıkma yasaklarına
ilişkin tedbir talepli başvurular gitti Anayasa Mahkemesinin önüne. Anayasa
Mahkemesi “terörle mücadele” başlığı adı altında sokağa çıkma yasaklarını
onayladı, tedbir taleplerini reddetti ve AYM gerçekten “Her yol mübahtır.” dedi
ve yüzlerce insan, sivil insanlar bodrumlarda öldürüldü. AYM’nin bu konudaki
sorumluluğu birinci derecededir. 
Yine,
partimizin siyaseten tasfiye edilmesine Anayasa Mahkemesi doğrudan hizmet
etmektedir. Gülser Yıldırım, Selahattin Demirtaş, Faysal Sarıyıldız, Tuğba
Hezer ve daha saymama gerek yok, birçok kararda Anayasa Mahkemesi başvuruları
reddederek aslında dokunulmazlıkların kaldırılmasının Anayasa’ya aykırı olduğu
meselesini de denetlemekten imtina etmiştir. Peki, OHAL konusunda ne yapmıştır?
OHAL konusunda yüz binlerce ihracı kendisi kesinleştirmiştir, Anayasa’ya aykırı
olduğu hâlde OHAL’in denetimini ve KHK’lerin denetimini ortadan kaldırmıştır.
Şimdi, ne diyor OHAL konusunda? Gerçekten, şu anda, ihraç edilen, her kesimden
yüz binlerce insanın bugün sosyal idamla, sosyal ölümle karşı karşıya
kalmasının müsebbibi de en az iktidar kadar iktidarın talimatlarıyla hareket
eden AYM’nin faaliyetlerinden bir tanesidir. İhraçlar konusunda, evet,
gerçekten bu çok dikkat çekici bir mesele. 
Yine,
buna ilişkin başka kararları da var AYM’nin. Nedir o kararlar? Bir tanesi,
Demirtaş kararından sonra, Gülser Yıldırım kararında esasa girerek mahkûmiyet
kararı vermiştir âdeta ve şu anda, milletvekilimiz Gülser Yıldırım’ın yargılaması
devam ediyor. Anayasa Mahkemesi Başkanı Sayın Zühtü Arslan “Adalet mülkün
temelidir, hukuk da adaletin temelidir.” diyor. Evet, gerçekten doğru, genel
soyut ilkeleri herkes söyler ama hukuksuzluğu da adaletsizliği de pekiştiren,
bu konuda her gün yeni kararlarla zirveye çıkaran bir kurumun başındasınız. 
Yargıya
güven, istatistiklere göre yüzde 20-30 seviyelerinde. Şu anda yapsak, eminim,
çok daha diplerdedir çünkü yargı yok. 2017 yılı itibarıyla Türkiye AİHM önünde
en kötü sicile sahip ülke konumunda; 47 ülke arasında sondan 1’inciliği kimseye
kaptırmamış, 4.514 mahkûmiyet almış. Bunlar en çok adil yargılanma hakkı,
özgürlük, güvenlik hakkı ve mülkiyet hakkı konularında. 
Yine,
avukatların çalışma koşullarına ilişkin… 1.488 avukat kötü muameleye maruz
kalmış, bunların hepsinin istatistiği var. Bağımsız bir araştırma platformu
olan Dünya Adalet Projesi var, 2017-2018 yılları arasında bir endeks yayınladı.
Buraya gerçekten dikkatinizi çekmek istiyorum. Türkiye 2016-2017’de 99’uncu
sıradaydı -ülke sayısı 113 bu arada- bir yıl sonra 101’inci sıraya yükseldi.
Tahmin edin, 113’üncü sırada kim var? Erdoğan’ın yakın dostu ve “Diriliş
Ertuğrul” hayranı Venezuela Devlet Başkanı Maduro bulunuyor 113’üncü sırada.
Gelecek yıl herhâlde yakın dostundan o 1’inciliği de alır, sondan 1’inciliği de
alacaktır. 
Yine,
Adalet Bakanı Plan ve Bütçe Komisyonunda ve başka konuşmalarında da ısrarla ve
geniş bir şekilde, Adli Tıp Kurumunun ne kadar iyi çalıştığını anlatıyor.
Gerçekten, şu duyguya sıklıkla kapılıyorum; ben şahsen de eminim, vicdanıyla,
adalet duygusuyla yaklaşan herkes de bu duyguyla yaklaşıyor: Başka bir ülkede
mi yaşıyoruz biz? Bu yaşadıklarımızın karşılığı bu sözler değil. Mesela, demin
hukuk devletinden söz edince de artık sadece gülümsüyoruz, kahkaha atma yeteneğimizi
kaybettiremediler ama acı acı gülümsüyorum. Şimdi, Adli Tıp Kurumu adaletin
engellenmesinde çok önemli bir bariyer oluyor, bir tek örnek vereceğim.
İnsanların ölen evlatlarına ulaşmalarını, onlar için bir mezar yeri açmalarını
dahi Adli Tıp Kurumu çok görüyor. Kürt halkına “kimliği belirsiz, sahipsiz
cenaze” kavramını öğretmeye çalışıyor Adli Tıp Kurumu. Kürt halkının çocukları
sahipsiz değildir, bunu öğreneceksiniz. Sayın Bostancı diyecek ki: “Kürt halkı
demeyin.” Kürt halkının çocukları şu anda bu uygulamayla muhatap olduğu için,
yüzlerce cenazede kimlik tespit edilmediği için özellikle “Kürt halkı”
kavramını kullandığımı da ifade etmek istiyorum.
Şimdi,
bununla beraber, başka meseleler… Demirtaş kararı… Ya, yargı bağımsızdır derken
gerçekten, ben sizin adınıza mahcubiyet duyuyorum, utanıyorum bunu söylerken;
bence sizler de bu duygudan yoksun değilsiniz, olmamalısınız. Demirtaş kararı
ya, daha yeni verildi. Avrupa İnsan Hakları Mahkemesi, Türkiye tarihinde ilk
kez 18’inci madde ihlali verdi. 18’inci madde ihlalinin meali -siz çok iyi
biliyorsunuz, hepiniz- şudur, diyor ki: “Sen tüm HDP’lileri Demirtaş şahsında
siyasi amaçla içeride tutuyorsun, çoğulculuğu engelliyorsun. Demokrasiyi tehdit
ediyor senin bu yaklaşımın.” Ve başka bir karar da veriyor, “Derhâl serbest
bırakın.” diyor. Siz “Kesinleşmemiş.” diyorsunuz ama -siz hocasınız ama ben de
izninizle- tutuklama ve tahliye kararlarının mahiyetini Türkiye biliyor.
Tahliye kararlarında kesinleşme yoktur; tahliye kararları itiraza tabidir, iç
hukukta da uluslararası hukukta da derhâl uygulanır. İtiraz edilebilir büyük
daireye ama o, esasa dairdir, tahliye kararlarının kesinleşmesi söz konusu
değildir. 
Peki,
iki yıldır söylediğimiz ne vardı bu kürsüden ve dışarıda? Her yerde, her zaman
dedik ki: Biz dâhil -davalarımız var hepimizin- içeride rehin tutulan
arkadaşlarımızın da hepsi birer siyasi rehinedir. Bunlar suç işlememiştir,
“suç” ve “ceza” kavramlarıyla siyasete yaklaşmayın. Avrupa İnsan Hakları
Mahkemesi ne dedi, “18’inci madde ihlaliyle…” Söylediğimiz her şeyin altına
imza attı, dedi ki: “Evet, Demirtaş ve diğer HDP’liler siyasi rehindir.” Bizim
kavramımızla söylemesine gerek yok ve uluslararası bir mahkeme, Türkiye’yi
bağlayan bir mahkeme, bu kararı, siyasi rehin kararını vermiştir.
(Mikrofon
otomatik cihaz tarafından kapatıldı)
BAŞKAN
– Sayın Beştaş, toparlayalım.
Bir
dakika ilave ediyorum.
MERAL
DANIŞ BEŞTAŞ (Devamla) – Toparlıyorum Sayın Başkan. 
Şimdi,
Demirtaş’a ilişkin -yani bunu inkâr edin de biz de burada anlayalım- Erdoğan şu
cümleyi kurmadı mı: “Biz aynı anda karşı hamlemizi yapar, işi bitiririz.” Evet,
istinaf mahkemesine ışık hızıyla talimat gitti ve iki hafta içinde istinaf
mahkemesindeki karar onaylandı. Twitter’da çok sevdiğim bir mesaj vardı, diyor
ki: “Bir kadın eşini arayıp ‘Akşam yoğurt getir.’ dese bu kadar erken ulaşmaz
talimat.” Yani o kadar hızlı oldu ki herkesin gözü önünde, dünyanın gözü önünde
Erdoğan, Demirtaş’ı cezaevinde tutmak için istinafa talimat verdi. Yarın davası
var Demirtaş’ın ve diğer arkadaşlarımızın davaları devam ediyor. Emin olun, AKP
eliyle onları içeride tutan herkes yakın süreçte yer değiştirecek; sizler
cezaevine, onlar halkın arasına girecek çünkü onlar halkların gerçekten
haklarını savunan, özgür geleceğini savunan insanlardır diyorum, teşekkür
ediyorum. (HDP sıralarından alkışlar)
MEHMET
NACİ BOSTANCI (Ankara) – Sayın Başkan, Sayın Beştaş’ı hayal kırıklığına
uğratacağım, kendisine cevap vermiyorum. 
BAŞKAN
– Teşekkür ederim. 
MERAL
DANIŞ BEŞTAŞ (Siirt) – Öyle mi? Lütfen verin.
BAŞKAN
– Halkların Demokratik Partisi Grubu adına söz isteyen, İstanbul
Milletvekilimiz Sayın Ahmet Şık.
Buyurun
Sayın Şık. (HDP sıralarından alkışlar)
Süreniz
altı dakika.
HDP
GRUBU ADINA AHMET ŞIK (İstanbul) – Teşekkür ederim Sayın Başkanım. 
Herkese
merhaba. Danıştay, Sayıştay bütçesiyle ilgili konuşmak için buradayım ama
adalet mekanizmalarının bütçelerini değil, yargının hukuktan bağımsız hâle
gelerek iktidar tetikçiliğini üstlenmesini konuşmak gerekiyor. Yani düşman
gördükleriniz için yaratılan ve yaşatılan mutlak hukuksuzluk ve kendiniz için
hep var kalacağını sandığınız mutlak cezasızlık için yaptığınız bütçeyi adalet
kisvesi ardına gizlemenize gerek yok. Herhangi bir bütçeye sahip olsanız da
olmasanız da varlık koşulunuz hukuk tanımazlık ve adaletsizlik üzerine kurulu.
Bu nedenle, hiç değilse dürüst davranın ve tıpkı cismi gibi ismi de
adaletsizlik olan bir bakanlık kurarak bütçeyi bunun için isteyin çünkü
partinizin adında her ne kadar “adalet” kelimesi olsa da iktidarınızın
adaletsizlik sicili de bir hayli kabarık. 
Örnek
mi istiyorsunuz? Selahattin Demirtaş’a yaptığınızda olduğu gibi, İHM
kararlarına karşı hukuku hiçe sayan hamleleriniz var. Anayasal haklarını
çiğnediğiniz Leyla Güven örneğinde olduğu gibi, siyasi hasımlarınıza zulmetmek
için çevirdiğiniz dolaplar var. Önlenebilir iş cinayetlerine, açlığa,
haksızlıklara ve hatta tahtakurularına karşı direnen işçilerin hapse atılması
var. Berivan Bila’ya yaptığınız gibi, mesleklerini yaptığı için hapishanelere
doldurduğunuz gazeteciler var. Cumhurbaşkanına hakaret bahanesiyle aydınları,
yazarları mahkûm eden yargıçlarınız var. Üniversiteleri teslim almak için
akademisyenlere, öğrencilere dava üstüne dava açan savcılarınız var. Şiddet
gören, tacize, tecavüze uğrayan kadınları başından defetmek için türlü
bahaneler üreten, haklarına sahip çıkanları da coplatan erkek adalet
mekanizmalarınız var ve fakat bir tek şey yok; ne hakikatle ne de ne ve kim
olduğunuzla sizleri yüzleştirecek herhangi bir mekanizma. 
Bu
yüzden, bizim buradaki görevimiz, bu kirli düzenin sahibi ve sorumlularından
birisi olan sizlerin sahte beraberlik söylemine teslim olup kulağa hoş gelen
yalanlar yerine, rahatsız eden gerçekleri haykırmak çünkü küçük bir hakikat
kimi zaman büyük yalanların ipliğini pazara çıkarmaya muktedir olur.
Ve
biliyoruz ki sizler, güç karşısında eğik başlarınız gözükmesin diye, başı dik
biçimde hakikati savunanlardan nefret ediyorsunuz. Kendiniz için kurduğunuz
mutlak cezasızlık sistemi içinde dahi hırçın, huzursuz ve bir o kadar da korku
yüklüsünüz çünkü yaptıklarınızın gayrimeşru olduğunu adınız gibi biliyorsunuz. 
Yağma
ve talan düzeninizin ömrünü biraz daha uzatmak için yaptığınız ve kendinize
mübah gördüğünüz ne varsa zehirli bir sarmaşık gibi tüm ülkeyi sarıyor.
İktidarınız hasta ve “Başkasına bulaştırırsam geçer.” diyen suça bağımlı aklıyla
hastalığını devletin tüm kurumlarına bulaştırmış durumda. Hastalığın en çok
sirayet ettiği yer ise ele geçirdiğiniz, diz çöktürmekte zorlanmadığınız medya
ve yargı. Geçmişte iktidarınızın ortağı olan cemaate secde edip karşılığında
liyakatle sahip olunmayan makam ve mevkilerde oturanlar şimdi de sizin önünüzde
diz çökmüş durumdalar.
“İnsan
inandıklarıdır.” demiş Çehov ve şöyle devam etmiş: “En tehlikeli insan tipi az
anlayan ama çok inanandır.” Bu yüzden, hakikati dile getirenlerin cümlelerini
hiç sevmiyorsunuz; hakaretlere boğup tehditler savuruyor, “vatan haini,
terörist” diyerek linç ettiriyorsunuz, yetmediğinde hapishanelere
attırıyorsunuz. Bunu tarihte ilk yapan sizler değilsiniz, maalesef son da
olmayacaksınız. Tarih sizler gibilerin ibretlik sonlarıyla dolu. En
bilinenleri, yaşattıkları insanlık suçunu tanımlamaya hiçbir sözcüğün yetmediği
Nazilerdi. Bu faşizm döneminin Naziler kadar konuşulanları arasında esir
kamplarının gardiyanları olan kapolar da vardı. Kapolar, daha çok yemek ve daha
az eziyet karşılığında Nazi subaylarının gözüne girebilmek için kendileri gibi
esir olan insanlara işkence yaptılar, toplu mezarlara dönüşen gaz odalarını
emredildiğinde hazır ettiler; kendi ölümlerini biraz daha geciktirmek ve elde
ettikleri ayrıcalıklar karşılığında haysiyetlerinden vazgeçip her türlü zulmün
kolaylaştırıcısı ve suç ortağı oldular. Savaş sonrasında yakalanıp yargılanan
bazı kapolar savunmalarında “Yaşamak için mecburduk.” dediler. Kapolar,
hakikaten bunları hayatta kalabilmek için yaptılar. Şimdi, bu kürsüden Türkiye
yargısı ve medyasındaki günümüz kapolarına soruyorum: Peki, ya sizler neden bu
işi yapıyorsunuz?
Sözlerime
son verirken hakikati sevmeyen zorbalara, suç ortaklarına, iş birlikçilerine
buradan bir kez daha hatırlatalım: Sınırı olmayan kötülük, bu sınırsızlığın
yarattığı gücü elinde tuttuğunu düşünen ve kendi kötülüğüyle baş edemeyenleri
de içine alır. O yüzden, hiç kimse muktedir olduğuna güvenmesin. 
Teşekkür
ederim. (HDP sıralarından alkışlar)
MEHMET
NACİ BOSTANCI (Ankara) – Çok kısa bir söz talebi efendim…
BAŞKAN
– Buyurun Sayın Bostancı. 
VI.- AÇIKLAMALAR (Devam)
15.- Ankara Miletvekili Mehmet Naci Bostancı’nın, İstanbul Milletvekili
Ahmet Şık’ın 10 sıra sayılı 2019 Yılı Bütçe Kanun Teklifi ile 11 sıra sayılı
2017 Yılı Kesin Hesap Kanunu Tasarısı’nın birinci tur görüşmelerinde HDP Grubu
adına yaptığı konuşmasındaki bazı ifadelerine ilişkin açıklaması
MEHMET
NACİ BOSTANCI (Ankara) – Sayın Başkanım, teşekkür ediyorum. 
Sayın
Ahmet Şık’ı dinlerken Nurdan Gürbilek’in “Vitrinde Yaşamak” diye bir kitabı
vardır, onu hatırladım; 80’lerden sonra habercilik sektöründeki dilin nasıl
değiştiğini çok çarpıcı şekilde anlatıyordu, tahmin ediyorum Sayın Şık da
okumuştur. Habercilik dilinin, hakikati anlatmak yerine büyüleme, ayartma ve
baştan çıkartma şeklinde kendisine farklı bir mecra çizdiğini anlatıyordu
Gürbilek.
LÜTFÜ
TÜRKKAN (Kocaeli) – A Haber’den bahsediyor, aynı A Haber, havuz medyası. 
MEHMET
NACİ BOSTANCI (Ankara) – Sayın Ahmet Şık burada, beş dakikalık konuşmasında
Nazilerden tutun, oralarda Nazilerle iş birliği yapanlara, dolap çevirmekten
tetikçiliğe, yalanlara, hakikaten Sayın Gürbilek’in o kitapta da ifade ettiği
gibi, dönüşen haberciliğin o çarpıtma eksenli, hakikati anlatmaktan ziyade spot
çıkartmaya dönük diliyle bir konuşma yaptı. Bence bu tür konuşmalar müzakereye
katkı sağlamaz.
Teşekkür
ediyorum. 
BAŞKAN
– Peki, teşekkür ederim. 
Halkların
Demokratik Partisi Grubu adına söz…
MAHMUT
TANAL (İstanbul) – Sayın Başkan…
AHMET
ŞIK (İstanbul) – Sayın Başkan, sadece kayıtlara geçmesi açısından, Sayın
Bostancıya bir tek şey söylemek istiyorum.
BAŞKAN
– Sayın Şık, buyurun.
AHMET
ŞIK (İstanbul) – Sayın Bostancı, medyanın ne olduğunu anlamak istiyorsanız,
elbette ki bütün medya tarihi kötülük üstüne kurulu bu ülkede ama en kötü
dönemini yaşıyor; tek sorumlusu sizsiniz, kurduğunuz saray rejimidir. Bence A
Haber izlemekten vazgeçin, Sabah, Yeni Şafak, Akit okumaktan vazgeçin. Eğer
istiyorsanız, sadece bu konuyu tartışmak üzere süre sınırı olmadan, burada,
halkımızın gözü önünde tartışalım, bütün hakikatleri ortaya koyalım ve bu kadar
yayılan pis kokunun, lağımın kaynağının sizin medyanız olduğunu da ortaya
koyalım.
Teşekkür
ediyorum. (HDP sıralarından alkışlar) 
BAŞKAN
– Teşekkür ederim.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)

1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) CUMHURBAŞKANLIĞI (Devam)
1) Cumhurbaşkanlığı 2019 Yılı Merkezî Yönetim Bütçesi 
2) Cumhurbaşkanlığı 2017 Yılı Merkezî Yönetim Kesin Hesabı 
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2019 Yılı Merkezî Yönetim
Bütçesi
2) Türkiye Büyük Millet Meclisi 2017 Yılı Merkezî Yönetim
Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2019Yılı Merkezî Yönetim Bütçesi
2) Kamu Denetçiliği Kurumu 2017 Yılı Merkezî Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2019 Yılı Merkezî Yönetim Bütçesi
2) Anayasa Mahkemesi 2017 Yılı Merkezî Yönetim Kesin Hesabı
D) YARGITAY (Devam)
1) Yargıtay 2019Yılı Merkezî Yönetim Bütçesi
2) Yargıtay 2017 Yılı Merkezî Yönetim Kesin Hesabı
E) DANIŞTAY (Devam)
1) Danıştay 2019 Yılı Merkezî Yönetim Bütçesi
2) Danıştay 2017 Yılı Merkezî Yönetim Kesin Hesabı
F) SAYIŞTAY (Devam)
1) Sayıştay 2019 Yılı Merkezî Yönetim Bütçesi
2) Sayıştay 2017 Yılı Merkezî Yönetim Kesin Hesabı
G) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2019 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2017 Yılı Merkezî
Yönetim Kesin Hesabı
H) MİLLÎ İSTİHBARAT TEŞKİLATI BAŞKANLIĞI (Devam)
1) Millî İstihbarat Teşkilatı Başkanlığı 2019 Yılı Merkezî
Yönetim Bütçesi
2) Millî İstihbarat Teşkilatı Müsteşarlığı 2017 Yılı Merkezî
Yönetim Kesin Hesabı
I) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2019 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2017 Yılı
Merkezî Yönetim Kesin Hesabı
İ) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2019 Yılı Merkezî Yönetim
Bütçesi
2) Diyanet İşleri Başkanlığı 2017 Yılı Merkezî Yönetim Kesin
Hesabı
J) İLETİŞİM BAŞKANLIĞI (Devam)
1) İletişim Başkanlığı 2019 Yılı Merkezî Yönetim Bütçesi
K) BASIN-YAYIN VE ENFORMASYON GENEL MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Kesin Hesabı
L) SAVUNMA SANAYİİ BAŞKANLIĞI (Devam)
1) Savunma Sanayii Başkanlığı 2019 Yılı Merkezî Yönetim
Bütçesi
2) Savunma Sanayii Müsteşarlığı 2017 Yılı Merkezî Yönetim
Kesin Hesabı
M) STRATEJİ VE BÜTÇE BAŞKANLIĞI (Devam)
1) Strateji ve Bütçe Başkanlığı 2019 Yılı Merkezî Yönetim
Bütçesi
N) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî Yönetim Kesin Hesabı
O) MİLLİ SARAYLAR İDARESİ BAŞKANLIĞI (Devam)
1) Milli Saraylar İdaresi Başkanlığı 2019 Yılı Merkezî
Yönetim Bütçesi
Ö) DEVLET ARŞİVLERİ BAŞKANLIĞI (Devam)
1) Devlet Arşivleri Başkanlığı 2019 Yılı Merkezî Yönetim
Bütçesi
P) BAŞBAKANLIK (Devam)
1) Başbakanlık 2017 Yılı Merkezî Yönetim Kesin Hesabı
BAŞKAN
– Halkların Demokratik Partisi Grubu adına söz isteyen, Diyarbakır
Milletvekilimiz Sayın Adnan Selçuk Mızraklı. (HDP sıralarından alkışlar) 
Süreniz
yedi dakika Sayın Mızraklı. 
HDP
GRUBU ADINA ADNAN SELÇUK MIZRAKLI (Diyarbakır) – Sayın Başkan, değerli
milletvekilleri, ekranları başında bizi izleyen değerli yurttaşlarımız;
isterdik ki AK PARTİ sıralarında da çok sayıda milletvekili arkadaşımız
bulunsaydı, “Muhalefet ne söylüyor?”u canla başla dinleyebilmiş olsaydı.
Muhalif medyayı takip etmediğiniz gibi, muhtemelen, arkadaşlarınız da muhalif
milletvekillerini dinlemek istemiyorlar; onun için, bütçe gibi önemli bir
ayraçta burada bulunmuyorlar diye ben yorumluyorum.
Şimdi,
tabii, benim başlığım belli; Millî İstihbarat Teşkilatı, Millî Güvenlik Kurulu
Genel Sekreterliği üzerine bir değerlendirme olarak gözüküyor ama ben bütçe
kalemlerini incelerken ilginç bir durumla karşılaştım, onu da buradan söylemek
istiyorum. Bu ödenekler tarif edilirken özellikle, 15 Temmuz darbe girişiminde
geceleyin Sayın Cumhurbaşkanına olayı haber veren, en iyi istihbaratı yapan
eniştesine bir ödenek ayrılmamış, onu hatırlatmak istedim. Çünkü ülkede
istihbarat teşkilatlarına, tarih itibarıyla baktığınız zaman, Sayın Süleyman
Demirel’in Başbakanken “Ya, MİT bize darbeyi haber vermedi.” dediğinin bir
benzerinin aynı şekilde, işte, 15 Temmuz vesilesiyle tekrar yaşanageldiğini
gördük. Ve öyle bir şey ki buna ilişkin o kadar çok sayıda örnek var ki
-çoğaltacağım bütün bunları da- yakın tarihe baktığımız zaman, özellikle,
Roboski’de, yine, verilen istihbaratın yanlış olduğu ve 33 gencecik canın nasıl
rahmetli olduğunu çok iyi biliyoruz, katledildiğini çok iyi biliyoruz, 17’si
çocuktu bunların. Bunun hesabı verilmedi.
Bununla
beraber, yine, Kaşıkçı olayında benzeri şekilde, takibin yapıldığı söylendi ama
“Bunu MİT yapmadı, başkaları yaptı.” denildi ve bir insan katledilirken nasıl
dinlenildiğini ama müdahale edilmediğini gördük.
Şimdi,
bütün bu süreçlere baktığımız zaman, bir ülkede soruna istihbarat, istihbaratın
yeterli yapılıp yapılmaması sorunları olarak bakmamak lazım. Bütün bunlara,
gerçek anlamda halkının özgürlüğü, hukuku, refahı için çalışan iktidarların
öncelikle ele alması gereken başlıklar olarak baktığımız zaman, özellikle
meseleyi böyle istihbarat, güvenlik gibi algılar yerine değil demokrasi,
özgürlükler ve hukuk rejimi temelinde almanın gerekliliğine işaret etmek
gerektiğini söylemek istiyorum. 
Arkadaşlar,
biraz önce Sayın Paylan Daron Acemoğlu’nun kitabını verdi Sayın Cumhurbaşkanı
Yardımcısına. Ben okudum o kitabı Sayın Garo Paylan, bana vermeyebilirsin ama
ben buradan bir de “The big brohter”ı yani özellikle George Orwell’in “1984”ünü
hatırlatmak istiyorum. Orada “The big brother” var; öfkeli ve hep haklı, bazen
kızıyor, dün söylediğini bugün unuttuğu zaman bugün aynısının tekrar edilmesini
istiyor. Yani bugün, bu ülkede, baktığımız zaman Adalet ve Kalkınma Partisi
yola çıkarkenki süreç ve bugün geldiği nokta nedir? 
2002’de
“3Y” dediniz, o “3Y” bugün nasıl yamuldu? Yani “yoksullukla mücadele” dediniz
ama yoksulluk ne kadar derinleşti? Sayın Cumhurbaşkanı Yardımcısı hesapları
verirken en alttaki yüzde 20’nin yaklaşık yüzde 10’luk bir iyileşme
gösterdiğini söyledi de en üsteki yüzde 20’de nasıl bir değişim oldu yüzde
34’lerden nasıl yüzde 52’lere, 55’lere geldi, onun üzerine bir şey söylemedi. 
“Yasaklar”
demiştiniz, yasaklar, o günden bu yana, 2002’nin Türkiyesinden bugüne nelere
dönüştü? Bu, bütün kamuoyunun gündemindedir, bilincindedir. 
“Yolsuzluk”
demiştiniz, o gün, hepimizin de bildiği gibi yolsuzluk yapanların hukuk önünde
bunun hesabını vermek durumunda oldukları bir dönemden, bakanların Yüce
Divanlarda -Mataracılardan, İşgüzarlara kadar- nasıl hesap verdiklerinin
hafızasına sahipken bugün, artık ayakkabı kutuları başka bir metafora dönüşmüş
durumda. Şimdi, bütün bunların yaşandığı bir ülkede, şüphesiz ki on altı yıldır
hükûmet edenlerin verecekleri bir hesap olması gerekir. 
Ben
cerrahi doktoruyum, bizde, cerrahide çok katı hiyerarşik bir ilişki vardır; şu
söylenir: “Şef daima haklıdır yani kıdemliniz daima haklıdır. Kıdemlinizin
haksız olduğu yerlerde de 1’inci madde geçerlidir.” 
Şimdi,
korkunç, giderek bir bütün olarak topluma sinen -sizin partinizde de çok
değerli kişiler olduğunu bilen birisi olarak söylüyorum ama- bir parti olmaktan
çok, âdeta tek adam partisine, bir tek adam ülkesine yani Erdoğan partisine
dönüşmekte olduğunu görüyoruz. 
Şimdi,
bütün bunlar yaşanırken öfkesinden kaçıyorsunuz, öfkesine maruz kalmamak için
bazen, belki sarayın odalarında saklambaç mı oynuyorsunuz diyesim geliyor. Veya
onun beğenisini kazanmak için acaba ne yapabilirim kaygılarının mı birikmeye
başladığını görüyoruz? Ya, yola çıkarken böyle söylememiştiniz. Ve dikkat
ediyorum, o günün kurucu kadrolarından, o kurucu kadrodan kimseleri göremiyorum
yani 2 numaranız, 3 numaranız, 4 numaranız artık âdeta yoklaşmaya başladı. O
günün o kadar değerli politisyenlerini artık bugün göremiyoruz. Bütün bunlara
karşın, evet, Türk siyasetinin oldukça değerli kişileri arasında yerini almış
olan Sayın Demirtaş’ın uğradığı gadri de ihmal etmemek gerekiyor. Yani hukuk
önünde, eğer bir ülkede Avrupa İnsan Hakları Mahkemesi kalkıp da bir karar
verirken “Sizde hukuk bağımsız ve tarafsız değil, siz siyaseten kararlar
veriyorsunuz.” dediği zaman, arkadaşlar, şapkamızı önümüze koyup düşünmemiz
gerekir.
(Mikrofon
otomatik cihaz tarafından kapatıldı)
ADNAN
SELÇUK MIZRAKLI (Devamla) – Özür diliyorum Sayın Başkan.
BAŞKAN
– Sayın Mızraklı, bir dakika söz veriyorum.
Buyurun.
ADNAN
SELÇUK MIZRAKLI (Devamla) – “Bizim için niye bu kararı verdi?” diye oturup
düşünmemiz gerekiyor.
Şimdi,
Sayın Demirtaş bütün bu zorlu hukuksuzluklara karşın, yine halkının umudu
olmaya devam ediyor. Ama yarın öbür gün… Şunu hiçbir zaman unutmayalım yani
bizler cezaevlerine girmeden önce özel yerler hazırlanmadı, 2001 yılında veya
öncesinde hazırlandığı gibi, sizler çok iyi biliyorsunuz hangi durumu işaret
ettiğimi. Ama bu ülkede hakikaten, her şeyden daha fazla çözüme ve barışa
ihtiyaç var. Bu çözüme ve barışa giden şey, ilk önce dil değişikliğiyle başlar.
Dilimize özen göstermemiz gerekiyor. Ve bu dil; yapıcı, inşa edici, halklar
arasındaki ilişkileri kolaylaştırıcı, barıştırıcı bir dil olmalıdır. Yok, omuz
üzerinde baş, taş üstünde taş bırakmayan dil inşa edici değil, yıkıcı bir
dildir. Hepimizin her zamandan daha fazla barışa ihtiyacı var. 
(Mikrofon
otomatik cihaz tarafından kapatıldı) 
ADNAN
SELÇUK MIZRAKLI (Devamla) - Eğer barış için bedenini açlığa yatırmış olan bir
milletvekili söz konusuysa ona da bir dönüp bakmaya ihtiyacımız var. 
Bu
bütçe haktan, halktan yana bir bütçe değildir, buna inanıyoruz. 
Teşekkür
ederim. (HDP sıralarından alkışlar) 
BAŞKAN
– Teşekkür ederim, sağ olun Sayın Mızraklı. 
Değerli
milletvekilleri, Halkların Demokratik Partisi Grubu adına söz isteyen,
Şanlıurfa Milletvekilimiz Sayın Nimetullah Erdoğmuş. (HDP sıralarından
alkışlar) 
Süreniz
on bir dakika Sayın Erdoğmuş.
HDP
GRUBU ADINA NİMETULLAH ERDOĞMUŞ (Şanlıurfa) – Teşekkürler Sayın Başkan. 
Hazırunu
saygıyla selamlıyorum. Diyanet İşleri Başkanlığıyla ilgili düşüncelerimi
sizinle paylaşmakla ve dikkatli bir şekilde sizlere arz etmekle sözlerime
başlamak istiyorum. 
Değerli
arkadaşlar, her şeyden önce bu bütçe adil bir bütçe değil diyerek sözlerime
başlamak istiyorum. Adil olmayan bir bütçenin dağılımı da hiç şüphesiz ki
adaletsiz bir dağılım olacak. Bu ülkede, bu topraklarda adaletin tanımı
bellidir. Nedir o? Zalim, sen de olsan, anan, baban, kardeşin de olsa onun
karşısında; mazlum, düşmanın da olsa onun yanında yer almaktır. İşte,
yaşadığımız toprakların, ülkemizin şu anda yaşanan tüm sorunlarının temelinde bu
adaletsizlik var. 
Bakınız,
bizim, şu anda -parantez olarak söyleyeyim- Urfa’da parti binamızın önünde
öylesine bir tertibat alınmış ki parti binasının kapısı âdeta görünmüyor. Yani
bir hafta önce partiye yapılan bir müdahale sonucu 40’ın üzerinde arkadaşımız
şu anda gözaltındayken hâlen güvenlik güçleri partinin kapısından ayrılmıyor.
Eğer gerçekten de bu şekilde, siz, bu ülkenin katı merkeziyetçi siyasetini
dayatırsanız, çok iyi bilirsiniz -ki yakın tarihimiz de buna şahit- bu,
radikalizme âdeta hizmet etmektir. 
Sayın
Bostancı, lütfen, şu anda Urfa HDP il binasının önündeki polislerin, eğer bir
imkânınız varsa ve gücünüz yetiyorsa oradan uzaklaşmalarını sağlayınız. Bunu
özellikle rica ediyorum.
Diyanet
İşleri Başkanlığı, bu adalet özleminin, bu adalet arayışının aslında çok da
uzağındadır. Bakınız, hepimizin şu anda mücadelesi, aslında, bir adalet
arayışından başka bir şey değildir. Niçin Diyanet İşleri Başkanlığı bu adalet
arayışının, özleminin dışındadır? Çünkü eğer dinin inanç, ibadet ve ahlak esaslarını
topluma anlatmak ve bunun sorumluluğunu üstlenmekse Diyanet İşleri
Başkanlığının görevi, adalet, hem inanç hem ibadet hem de ahlaktır, ahlak. Eğer
Başkanlığımız, Diyanet İşleri Başkanlığı bugün mevcut iktidara diyanetin
tanımını anlatacak gücü, cesareti kendisinde göremiyorsa bu, Diyanet İşleri
Başkanlığının şu anda aslında kendisinin de adalete ihtiyacının olduğunun bir
nişanesi olur. 
Bakınız,
ben bir Diyanet mensubu olarak, içeriden konuşan biri olarak sizlerle bu
görüşleri paylaşmak istiyorum. Diyanet İşleri Başkanlığı, her şeyden önce
ötekileştirici bir kalıba, âdeta zırhtan, demirden bir kalıba mahkûm edilmiş.
Neden ötekileştirici bir kalıba mahkûm edilmiş? Bu ülkenin -herkes çok iyi
biliyor ki- medeniyetler açısından, inançlar açısından, dinler açısından,
halklar açısından zenginliği tartışılmaz ama bütün inançları, halkları, dinleri
bir tarafa bırakarak sadece İslamiyet’le ilgili sorumluluk aldığını iddia
etmesi de aslında doğru değil çünkü İslamiyet’le ilgili bugünkü Diyanet İşleri
Başkanlığının veya dünkü Diyanetin aslında Sünni Müslümanlığın dışına geçmeyen
bir yapısı var. Bunu da kabul ediyorum. Var sayalım ki Diyanet İşleri
Başkanlığı ötekileştiricidir; bütün dinleri, mezhepleri, inançları
ötekileştirdi, sadece Sünni Müslümanlığa hizmet etmek üzere bu ülkede
konuşlandırıldı; böyle de değil değerli arkadaşlarım. Şafii mezhebine mensup
milyonlarca mütedeyyin insanımız bu ülkenin doğusunda da batısında da kuzeyinde
de güneyinde de mevcut. Ama Diyanet İşleri Başkanlığı, bu Sünni anlayışta da
Şafii mezhebini ötekileştirerek sadece Hanefi mezhebi üzerinden şu anda bu
devasa ülkenin zenginliklerine hizmet ettiğini iddia etmektedir. Eğer bir Şafii
imamı siz getirip şu anda Ankara’da Hacı Bayram Camisi’nde görevlendirirseniz
ve o da mezhebinin gereği olarak sabah namazında ikinci rekatta Kunut okumak
isterse o cemaatin içerisinde mezhep kalıplarından, anlayışından ve yetişme
tarzından dolayı çok büyük kargaşalar meydana gelir. Bir bakınız, bölgemize
tayin edilen imamlarımızın yüzde kaçı Hanefi ve görev yaptıkları köylerde,
mezralarda, taşralarda o halkın, o cemaatin yüzde kaçı Şafii’dir?
Bundan
dolayı Diyanet İşleri Başkanlığı, her şeyden önce, ötekileştirici bu tutumunu
gözden geçirmelidir. Bilmelidir ki eğer Diyanet İşleri Başkanlığı kendi
özerkliğini, kendi kimliğini, geçmişteki kendi itilip kakılmışlığını göz önünde
bulundurarak yeniden bu toplumun karşısına bugünkü şartlarda çıkmazsa emin olun
ki iktidara yaranmaktan, hizmet etmekten, iktidarın gölgesinde kalmaktan başka
hiçbir işlevi olamaz.
Bakınız,
bizim az da olsa dinden öğrendiğimiz bazı şeyler var. Her peygamberin getirdiği
her mesajda adalet var. Peki, kimin adalete ihtiyacı var? Yani biz, camideki
cemaate mi “Adil olun.” diyeceğiz; biz, fabrikadaki işçiye mi “Adil olun.”
diyeceğiz; biz, sokaklarda baldırı çıplak, yalın ayak, şu anda kış aylarında
âdeta ısınacak bir imkân, bir mekân bulamayan o mağdur insanlara mı “Adil
olun.” diyeceğiz? Hayır. İslam’ın, dinlerin, inançların adalet mesajı
iktidaradır, iktidara. İktidara diyeceksin “Adil ol, adaletsiz olma;
kucaklayıcı ol, dışlayıcı olma. Düşmanın da olsa ona adalet uygulamaktan asla
ve asla geri durma.” İşte, bizim adalet anlayışımız budur. Eğer biz, bu adalet
anlayışımız üzerinden, bu hat üzerinden birbirimizi tanıyarak, birbirimizi
anlayarak, birbirimizle diyalog içerisinde yürümezsek şu andaki gidişatımızın
“Perşembenin gelişi çarşambadan bellidir.” ibaresi gereği nereye gideceği çok
açık bir şekilde kendisini gösteriyor. Bundan dolayı, her şeyden önce, bu
dışlayıcı, bu ötekileştirici tutumdan hem Diyanet İşleri Başkanlığı hem de
iktidar vazgeçmelidir. 
Ne
gariptir ki en çok dışlananlar, itilip kakılanlar muktedir olunca, iktidara
gelince en önce kendileri dışlayanlar oluyor. Adalet ve Kalkınma Partisinin
geçmişteki hikâyesine bakınız. Onu iktidara getiren en büyük mekanizma ve en
önemli etken, toplum içerisinde dışlanan bir düşüncenin savunuculuğunu
yapmalarından kaynaklı ama bugün, Adalet ve Kalkınma Partisi, dışlayan bir
iktidara bürünmüş durumdadır. Eğer bu mantık doğruysa Halkların Demokratik Partisi
şu anda dışlanmışlık, itilmişlik, kakılmışlık hücumuna maruz kaldığı için, er
veya geç, bu ülkenin yönetiminde layık olduğu yeri almış olacaktır. Fakat
huzurlarınızda…
(Mikrofon
otomatik cihaz tarafından kapatıldı) 
BAŞKAN
– Sayın Erdoğmuş, bir dakika daha ekliyorum, buyurun.
NİMETULLAH
ERDOĞMUŞ (Devamla) – Teşekkür ediyorum Sayın Başkan.
Bu
kürsü dua makamı değil ama ben, bu kürsüden kendi partimle ilgili bir dua
yaparak ayrılmak istiyorum: Allah’ım, eğer Halkların Demokratik Partisi bu
şekilde iktidar olacaksa sen ona bu iktidarı nasip etme diyorum, hepinizi
Allah’a emanet ediyorum. (HDP sıralarından alkışlar)
BAŞKAN
– Teşekkür ederim. 
Halkların
Demokratik Partisi Grubu adına son söz, Batman Milletvekilimiz Sayın Necdet
İpekyüz’e aittir. (HDP sıralarından alkışlar)
Süremiz
yedi dakika Sayın İpekyüz.
HDP
GRUBU ADINA NECDET İPEKYÜZ (Batman) – Sayın Başkan, değerli milletvekilleri;
konuşmama başlarken milletvekili seçilmesinin üzerinden altı ay geçmesine
rağmen hâlâ cezaevinde tutulan sevgili Leyla Güven’i ve direnişini saygıyla
selamlamak istiyorum.
Ve
nedense seçimlere giderken her gün gözaltılar yapılıyor ve bu kürsüye çıkan
bütün arkadaşlarımız gözaltılara değiniyor. Dün Batman’da, Diyarbakır’da, bu
sabaha karşı Van’da, Leyla Güven’e destek için üç günlük açlık grevine
gidenlere, bu sesin duyulması için çaba harcayanlara yönelik tekrar bir gözaltı
uygulandı. Avrupa İnsan Hakları Sözleşmesi’nin 11’inci maddesinde yer alan
barışçıl toplanma haklarının yerine getirilmesi için çaba harcayanlar var ancak
bunu dikkate alması gerekenler tekrar dikkate almamaktalar. 
Neden
son dönemde diyorum? Tekrar seçimlere gittiğimizde her gün yeni bir uygulamayla
karşı karşıyayız, her gün çeşitli gözaltılarla karşı karşıyayız. Aslında
siyasetçilere yapılan gözaltıların çoğu hukuksuzdur. Artık öyle bir
tahammülsüzlük noktasına gelmişiz ki mahkemeler zaten uygulamaları kendi
keyiflerine göre uygularken -az önce tekrar sosyal medyada da paylaşıldı-
sevgili Selahattin Demirtaş’ın İzmit’in Körfez ilçesindeki asılı pankartı, zapturapt,
indiriliyor. Ve orada denilen şey şu: “Barış ve demokrasi özlemiyle bir Türkiye
için.” Kim, bunu neye güvenerek, neye istinaden yapıyor? Böyle bir şey mi olur?
Bu ülkede yüzde 8 oy almış Cumhurbaşkanı adayına bu nasıl yapılıyor? Siyasetin
önü nasıl engelleniyor?
Bu
çalışmalar yürütülürken dün birçok konuşmacı, hatip buraya çıktı, insan
haklarından söz etti İnsan Hakları Günü nedeniyle. Evet, İnsan Hakları Günü’ydü
ve Sayın Cumhurbaşkanı Erdoğan ne diyor? Diyor ki: “İnsan haklarını
kullandırmayan toplumlar medeni olamaz.” Evet, insan haklarını uygulamayan
toplumlar medeni olamaz; tarih de onları yargılar, tarih de onlara bir gün
hesabını sorar. Batman gibi bir ilde kadınlar, Van’da kadınlar, Diyarbakır’da
kadınlar bir an önce barış gelsin diye çaba harcarken böyle bir uygulamayla
karşı karşıya kalmaktalar.
Bakın,
arkadaşlar, bir taraftan seçimlere giderken, bu uygulamaları yaparken
kayyumları aday gösteren bir zihniyet var. Bugün kayyumlar nasıl geziyor
biliyor musunuz? Önlerinde 7-8 araç, arkalarında 7-8 araç, 100 korumayla
geziyor, 100 korumayla geziyor. Bizim seçilmiş arkadaşlarımızın hepsi sokakta
ceketleriyle veya ceketsiz kıraathanelerde, kahvelerde, köylerde, mahallelerde
geziyorlar. Böyle bir anlayış olamaz. 
Giderek
öyle bir hâle geldik ki biz Sayın Erdoğan’ın dün İnsan Hakları Günü’ndeki
söylediği sözle ilgili... Erdoğan’ın artık neyi, ne zaman söylediğine
şaşırıyoruz; neye “ak” dediğine, neye “kara” dediğine şaşırıyoruz. Bakın, İnsan
Hakları Mahkemesinin aldığı kararla ilgili kalktı, dedi ki: “Bu karar bizi
bağlamaz, gerekli hamleyi yapar, bitiririz.” ve uygulanıyor ve Türkiye’de
yargıyı öyle bir hâle getirdik ki yargıyı normalde artık tümüyle istendiği
şekilde yönetilebiliyor. Bakın, yirmi beş yıl önce ekim ayında Lice’de işlenen
suçun davası cuma günü cezasızlıkla sonuçlandı. Bir yığın kişi yaşamını
yitirmişti ve beraberinde o dönemin Tuğgenerali Bahtiyar Aydın yaşamını
yitirmişti, bir er yaşamını yitirmişti, siviller yaşamını yitirmişti. Biz ceza
vermemekle, bunları uzatarak aslında ödüllendiriyoruz, aslında ceza işlemeye
teşvik ediyoruz. Biz yirmi beş yıl önce işlenmiş bir suçun davasını hâlâ bugüne
getirip eğer cezasızlıkla kapatıyorsak bugün olan uygulamalara da bu geleceği
açmış oluyoruz. 
Bakın,
öyle bir keyfiyete geldi ki, arkadaşlar söylediler, Rahip Brunson’la ilgili en
başta “Bu Rahip Brunson’u, bu teröristi, bu fakir görevde olduğu sürece
alamazsınız.” diyen zihniyet, sonra dolar yükselince “pat” diye bıraktı ve
sonra diyorsunuz ki: “Yargıya müdahale olmuyor.” 
Bakın
arkadaşlar, demokrasi hepimiz için geçerli, demokrasi hepimizin geleceği için
en büyük özlem ve buna saygı duymamız lazım. Bugün halkın en temel siyasi
haklarından olan bütçeyle ilgili denge ve denetlemeyi oturtamazsak; yasamayı,
yürütmeyi bir şekilde sadece gelip geçici bir sürece oturtursak; bunun hiçbir
anlamı, izahı kalmaz. Ne yazık ki Parlamentonun bütçeyi denetme yetkisi artık
giderek her gün kısıtlanmakta. 
Dünyanın
neresinde olursa olsun bir Sayıştay başkan yardımcısı bir yolsuzluğu ortaya
çıkarttığında ödüllendirilir. Sayıştay başkan yardımcısını siz alıp tekrar
üyeliğe geri getiriyorsunuz, başkanlıktan üyeliğe; sanki ödüllendiriyorsunuz!
Belediyelerde, üniversitelerde, birçok yerde yolsuzluk yapanları, yolsuzluk
yaptığı için istifa etmesi gerekenleri ise ödüllendiriyorsunuz, devamını
sağlıyorsunuz. Örtülü ödeneklerle, Varlık Fonu’yla da bunu destekliyorsunuz. 
Bakın,
şimdi, bugün Milli Saraylarla ilgili konuştuğumuzda... Zaten televizyon
dizilerinden tutun birçok şeye kadar, reklamlara kadar saray işleniyor, padişahlık
işleniyor. Milli Saraylar daha önce Meclise bağlıydı, işte Cumhurbaşkanlığına
bağlanmasıyla ilgili bir düzenleme yapıldı. Bugün burada yapılan uygulamalar,
alınan insanlar, harcanan bütçe... Hiç kimse bununla ilgilenmiyor, tümüyle bir
keyfiyete bağlanıyor. Geçmiş dönemde çok eleştirilen bir konu vardı, neydi?
“Tek parti” “tek adam yönetimi” “tek particilik” diye birçok şeyi
eleştiriyordunuz. Bugün Türkiye’de karşı karşıya kaldığımız dönem tek parti
devleti dönemi oldu, tek adam devleti oldu; her şey teke göre düzenleniyor, her
şey oraya bağlanıyor, her bütçe oraya bağlanıyor, bütün her şey oraya
bağlanıyor ve inanın partisinde olan insanlar bile ne olup ne bittiğini
bilemiyorlar.
Biz
demokratik bir Türkiye’yi düşünüyorsak, demokratik bir geleceği düşünüyorsak,
demokratik bir bütçeyi düşünüyorsak önümüze koymamız gereken şey şudur:
Demokrasi ve barış için mücadele edenleri ödüllendirmek, siyasetin yolunu
açmaktır. 
Değerli
arkadaşlar, kimin hangi görevde çalışacağına tek kişinin kendi istekleri
doğrultusunda karar vermesi, liyakate dayalı olmayan bir sistem hiç kimse için
sürdürülebilir ve adil değildir. 
(Mikrofon
otomatik cihaz tarafından kapatıldı) 
BAŞKAN
– Sayın İpekyüz, devam edin. 
Buyurun.
NECDET
İPEKYÜZ (Devamla) – Cumhurbaşkanına, AK PARTİ Genel Başkanına biat ederek
pozisyonlarını koruyacaklarını sananlar için de güvencesi yoktur. 
Bu
hukuksal uygulamaları ben konuşmamın başında da söyledim. AK PARTİ Genel
Başkanının, Cumhurbaşkanının bir dediğinin bir daha tutmadığını hepiniz
biliyorsunuz, sizler bizlerden iyi biliyorsunuz. Onun sözüne biat ederken başka
gün gelir, onun sözüne ihanet etmiş gibi kalırsınız. O yüzden hukuk, liyakat,
şeffaf bir düzen iktidar partisinden olanlar için, hepimiz için elzemdir.
Demokrasi, barış mücadelesinde bu uğurda çaba harcamak lazım. Bütçenin
demokratik bir şekilde geleceğe bir ışık tutması lazım. 
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın İpekyüz. 
Değerli
milletvekilleri, bu şekilde, Halkların Demokratik Partisi Grubunun sözcülerinin
de konuşmalarını dinledik. 
Sayın
Tanal, sanırım, Meclis çalışanlarının özlük haklarıyla ilgili bir talebiniz
vardı. Onu kısaca yerinizden alayım, sonra Cumhuriyet Halk Partisi Grubuna
başlayalım.
Buyurun.

VI.- AÇIKLAMALAR (Devam)
16.- İstanbul Milletvekili Mahmut Tanal’ın, TBMM çalışanlarına 1992
yılından beri ödenen eylül ayı teşvik ikramiyesinin ödenmediğine ve bu hakkın
verilmesini istirham ettiğine ilişkin açıklaması
MAHMUT
TANAL (İstanbul) – Değerli Başkanım, değerli milletvekilleri; hepinizi saygıyla
hürmetle selamlıyorum. 
Bugüne
kadar, Türkiye’de tam 21 kurumda yılda 2 sefer, mart ve eylül ayında olmak
üzere teşvik ikramiyesi ödenmektedir. Türkiye Büyük Millet Meclisi
çalışanlarının otuz yıldan beri yani 1992 yılından beri ödenen teşvik
ikramiyesi ilk olarak eylül ayında ödenmemiştir. Ocak ayına kadar ödenmezse bu
hakları yanmış olacaktır. 
Şimdi
“kriz” derseniz; 2001 krizi var, 2011 krizi var. 1992’den bu yana bu ülke çok
krizler yaşadı. Bu krizlere rağmen Meclis çalışanlarının bu teşvik primleri
ödendiği hâlde eğer bu dönemde ödenmiyorsa demek ki bu kriz çok daha büyük bir
krizdir. 
Benim
sizden istirhamım, Meclis Başkan Vekili olarak Meclis bütçesi görüşülürken
–emek en yüce değerdir diyoruz- bu hakların bir an önce verilmesidir.
Saygı
ve hürmetlerimi sunuyorum. (CHP sıralarından alkışlar)
BAŞKAN
– Teşekkür ederim. 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)

1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) CUMHURBAŞKANLIĞI (Devam)
1) Cumhurbaşkanlığı 2019 Yılı Merkezî Yönetim Bütçesi 
2) Cumhurbaşkanlığı 2017 Yılı Merkezî Yönetim Kesin Hesabı 
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2019 Yılı Merkezî Yönetim
Bütçesi
2) Türkiye Büyük Millet Meclisi 2017 Yılı Merkezî Yönetim
Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2019Yılı Merkezî Yönetim Bütçesi
2) Kamu Denetçiliği Kurumu 2017 Yılı Merkezî Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2019 Yılı Merkezî Yönetim Bütçesi
2) Anayasa Mahkemesi 2017 Yılı Merkezî Yönetim Kesin Hesabı
D) YARGITAY (Devam)
1) Yargıtay 2019Yılı Merkezî Yönetim Bütçesi
2) Yargıtay 2017 Yılı Merkezî Yönetim Kesin Hesabı
E) DANIŞTAY (Devam)
1) Danıştay 2019 Yılı Merkezî Yönetim Bütçesi
2) Danıştay 2017 Yılı Merkezî Yönetim Kesin Hesabı
F) SAYIŞTAY (Devam)
1) Sayıştay 2019 Yılı Merkezî Yönetim Bütçesi
2) Sayıştay 2017 Yılı Merkezî Yönetim Kesin Hesabı
G) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2019 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2017 Yılı Merkezî
Yönetim Kesin Hesabı
H) MİLLÎ İSTİHBARAT TEŞKİLATI BAŞKANLIĞI (Devam)
1) Millî İstihbarat Teşkilatı Başkanlığı 2019 Yılı Merkezî
Yönetim Bütçesi
2) Millî İstihbarat Teşkilatı Müsteşarlığı 2017 Yılı Merkezî
Yönetim Kesin Hesabı
I) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2019 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2017 Yılı
Merkezî Yönetim Kesin Hesabı
İ) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2019 Yılı Merkezî Yönetim
Bütçesi
2) Diyanet İşleri Başkanlığı 2017 Yılı Merkezî Yönetim Kesin
Hesabı
J) İLETİŞİM BAŞKANLIĞI (Devam)
1) İletişim Başkanlığı 2019 Yılı Merkezî Yönetim Bütçesi
K) BASIN-YAYIN VE ENFORMASYON GENEL MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Kesin Hesabı
L) SAVUNMA SANAYİİ BAŞKANLIĞI (Devam)
1) Savunma Sanayii Başkanlığı 2019 Yılı Merkezî Yönetim
Bütçesi
2) Savunma Sanayii Müsteşarlığı 2017 Yılı Merkezî Yönetim
Kesin Hesabı
M) STRATEJİ VE BÜTÇE BAŞKANLIĞI (Devam)
1) Strateji ve Bütçe Başkanlığı 2019 Yılı Merkezî Yönetim
Bütçesi
N) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî Yönetim Kesin Hesabı
O) MİLLİ SARAYLAR İDARESİ BAŞKANLIĞI (Devam)
1) Milli Saraylar İdaresi Başkanlığı 2019 Yılı Merkezî
Yönetim Bütçesi
Ö) DEVLET ARŞİVLERİ BAŞKANLIĞI (Devam)
1) Devlet Arşivleri Başkanlığı 2019 Yılı Merkezî Yönetim
Bütçesi
P) BAŞBAKANLIK (Devam)
1) Başbakanlık 2017 Yılı Merkezî Yönetim Kesin Hesabı
BAŞKAN
– Değerli milletvekilleri, şimdi Cumhuriyet Halk Partisi Grubu adına yapılacak
konuşmalara başlayacağız. 
Cumhuriyet
Halk Partisi Grubu adına ilk söz, İzmir Milletvekilimiz Sayın Kamil Okyay
Sındır’a aittir. (CHP sıralarından alkışlar)
Sayın
Sındır, süreniz on dakika. 
CHP
GRUBU ADINA KAMİL OKYAY SINDIR (İzmir) – Sayın Başkan, değerli milletvekilleri;
2019 Yılı Merkezi Yönetim Bütçe Kanun Teklifi ile 2017 Yılı Merkezi Yönetim
Kesin Hesap Kanunu Tasarısı görüşmelerinin birinci turunda Cumhuriyet Halk
Partisi Grubumuz adına söz almış bulunuyorum. Yüce milletimizi ve yüce
Meclisimizi saygıyla selamlıyorum. 
Değerli
arkadaşlar, 16 Nisan 2017 referandumuyla, daha doğrusu “mühürsüz seçim” olarak
ifade ettiğimiz o referandumla yapılan ve meri olduğunu bizim de kabul
ettiğimiz ancak meşruiyeti tartışma konusu olan Anayasa değişikliği,
parlamenter demokratik yönetim biçimi yerine “Cumhurbaşkanlığı hükûmet sistemi”
adı verilen bir tek adam yönetimini, rejimini yani yönetim biçimini uygulamaya
geçirmiştir. 
Şimdi,
değerli arkadaşlar, Anayasa değişikliğinin verdiği yeni yetkilere
dayandırılarak çıkarılan Cumhurbaşkanlığı kararnameleriyle devletin yapısı da
baştan aşağı değiştirilegelmiştir. Devlet örgütlenmesi ve bürokratik yapı bir
tek adamın belirleyici olacağı, kurumların bir kişiden ve onun dar çevresinden
emir alacağı, bir kişiye karşı sorumlu olacağı biçimde yeniden
yapılandırılmıştır. Siyasi iktidar eliyle çökertilen kamu anlayışının ve
liyakatle yönetim ilkesinin yerini, hızla, kayırmacı bir saray oligarşisi
almıştır. Türkiye, niteliği ne olduğu belli olmayan “başkan ve adamları” olarak
adlandırılabilecek bir grup tarafından yönetilmeye çalışılmaktadır. Bütün bir
ülkenin yönetimini cumhurbaşkanının kişisel kararlarına devreden bu sistem,
sürdürülebilir kalkınmayı, nitelikli büyümeyi ve hakça bölüşümü maalesef
olanaksız hâle getirmektedir. 
Değerli
arkadaşlar, söz konusu “Cumhurbaşkanlığı hükûmet sistemi” adı verilen bu
sistemde bakanlar, bakanlıkların diğer personeliyle birlikte cumhurbaşkanının
atadığı, yetki verdiği memurları konumuna gelmiştir. Artık yürütmenin
sorumlulukları, millete ve Türkiye Büyük Millet Meclisine, millet adına
Meclisimize karşı değil, doğrudan cumhurbaşkanına karşıdır. 
Meclisimizde
iktidar partisi, ana muhalefet partisi veya muhalefet partileri bile artık
“1’inci parti, 2’nci parti, 3’üncü parti” diye sıralanarak ifade edilmeye
başlanmıştır. Ne yazık ki şu anda Türkiye Büyük Millet Meclisimizde iktidar
partisi tanımından çıkmış, 1’inci parti, Adalet ve Kalkınma Partisi olarak
görev yapmaktadır. Yani Adalet ve Kalkınma Partisi, iktidarı temsil etmediğini
bizzat kendisi, tanım değişikliğiyle belirtmeye gayret etmektedir. Dolayısıyla,
aynı zamanda, yürütmenin faaliyetlerini bütçe hakkı ve millî iradenin
temsiliyeti gereği izlemesi ve denetlemesi gereken Meclisimizde yürütmenin
temsilcileri de maalesef yoktur. Siyasal iktidar dediğimiz ancak Mecliste
1’inci parti olan Adalet ve Kalkınma Partisi vekilleri de -bu tanım üzerinden
gidersek- yürütmeyi temsilen, yürütmenin vekilleri olarak görev yapmamaktadır.
Buradan hareket edersek bakın, 2017 Yılı Merkezi Yönetim Kesin Hesap Kanunu
Tasarısı’nı Meclisimize sunan önceki dönem Başbakanımız Sayın Binali Yıldırım
-şu anda vekili huzurlarımızda- Meclis Başkanlığı görevini yürütmektedir ve
hesap verecek olan Hükûmet, parlamenter demokratik rejim dönemimizin Başbakanı
ve onunla birlikte bakanlar ve yürütmenin hiçbir temsilcisi yürütme adına bu
salonda bulunmamaktadır. Dolayısıyla kesin hesap kanunuyla ilgili hesap
soracağımız yani tüyü bitmemiş yetimin hesabını soracağımız bütçe hakkı ve
bütçe üzerinden görüşmelerin muhatabı yoktur. 
Aynı
şekilde, 2019 Yılı Merkezi Yönetim Bütçe Kanun Teklifi’ni hazırlayarak yüce
Meclisimize –Meclisin bütçe hakkı gereği- Cumhurbaşkanı tarafından yani
yürütmenin başı, sonu, her şeyi olan, tek kişilik hükûmetin ta kendisi olan
Cumhurbaşkanı tarafından sunulmuştur. Cumhurbaşkanı, yürütmenin başı, her şeyi;
bütçeyi sunan kendisi değil, bütçeyi sunan bakan. Bakan kim? Cumhurbaşkanının
atadığı bir memuru. Anayasa’mızda bakanlarla ilgili ve Bakanlar Kuruluyla
ilgili hükümler var mı? Hepsi ortadan kaldırıldı. Dolayısıyla yürütmeyi değil,
Cumhurbaşkanını temsilen gelmiş bir memur bakan 2019 yılı bütçesini sunmuştur
ve biz, bu bütçe üzerine görüşme yapıyoruz. Peki, Cumhurbaşkanımız nerede, niye
sunmadı bütçesini, niye burada değil, niye bütçesini savunmuyor? Bakın,
Anayasa’mızda Cumhurbaşkanı yardımcılarına Cumhurbaşkanı adına sunum yapma veya
savunma veya temsil etme yetkisi verilmiyor, Cumhurbaşkanına yardımcı olmak
yetkisi veriliyor yoksa bir millî iradeyi temsilen bütçe hakkını görüştüğümüz
bu yüce Mecliste millî irade temsilcisi olarak yer almıyorlar, maalesef.
Değerli
arkadaşlar, tabii, bu bütçeyle ilgili konulara baktığımızda, arkadaşlarımız her
kurumla ilgili düşüncelerini ifade edecekler, ediyorlar; daha huzur ve daha
refah dolu bir gelecek için, yapıcı eleştirilerini, önerilerini ortaya
koyuyorlar ancak biz de Meclis olarak, milletvekilleri olarak ne yazık ki
denge-denetleme çerçevesinde sorularımızı yönelteceğimiz muhatabı Meclisimizde
bulamıyoruz. Sorularımıza yanıt verecek Hükûmet yetkilileri yani Hükûmetin
yetkilisi veya yürütme ne yazık ki karşımızda, huzurumuzda değil. Meclise
birçok soru önergesi verdik yani toplamda 4.719 yazılı önergeden verilen,
imzada olan ama hâlen bekleyen 3.329 soru önergesi nerede diye sormak
istiyorum. 
Sayıştayın
birçok kamu idaresiyle, genel ve özel bütçeli kamu idaresiyle ilgili yaptığı
denetimlerin raporları ortada. Bunlara hiç girmeyeceğim ama yenilir, yutulur
değil. Yani Sayıştay raporlarına baktığımızda da birçok kamu idaresinin
Sayıştay tarafından beklenen mali raporlarını bile vermediğini görüyoruz.
Değerli
arkadaşlar, bir konuya daha değinmek istiyorum. Bu millî irade, Türkiye Büyük
Millet Meclisi, bütçe hakkını üzerinde bulunduran Türkiye Büyük Millet Meclisi
dolayısıyla yürütmeyi denetlemekle de mükellef. Ama FETÖ Darbe Araştırma Komisyonunun
daha önce ısrarla çağırdığı, defaatle çağırdığı Hakan Fidan kalkıp Amerika
Birleşik Devletleri’ne gidip ABD Senatosuna kapalı kapılar ardında Kaşıkçı
cinayetiyle ilgili bilgi verebiliyor ve Sayın Cumhurbaşkanı da “Haberim yok.”
diyebiliyor. Oysaki Cumhurbaşkanı devletin başı, Anayasa’nın uygulanmasını,
devlet organlarının düzenli ve uyumlu çalışmasını temin etmekle sorumlu.
“Haberim yok.” diyerek böyle bir meseleyi geçiştirme hakkına sahip olamaz,
olmamalıdır. Aynı zamanda Cumhurbaşkanı yabancı devletlere Türkiye
Cumhuriyeti’nin temsilcilerini göndermekle görevli olan kişidir ama giden
kişilerin niçin gittiklerinden, ne yaptıklarından haberi ne yazık ki yok
değerli arkadaşlar. 
Tabii,
bütçeye baktığımızda değerli arkadaşlar, Cumhurbaşkanlığı kararnameleriyle
alınamayan yetkileri bütçeyle, Bütçe Kanunu’yla ve aslında yeni düzenlemelerle,
yeni kanun teklifleriyle, şimdi gündemde olan, bütçe görüşmelerinden sonra da
Meclis gündemine gelecek olan torba kanunla da almaya gayret ettiğini
görüyoruz.
Örneğin
bu bütçede 117 milyar lira faize ayrılırken yerel yönetimlere 93,6 milyar lira
-il özel idareleri ve bütün belediyeler dâhil olmak üzere- faize ödenen paranın
neredeyse 22 milyar altında ödenek ayrılabiliyor. Şimdi, diyebilirsiniz ki 5779
sayılı Kanun’a göre, işte bu ödeneğin yüzde 80’lik kısmı belediyelere nüfusa
orantılı ve bu ödeneğin yüzde 20’lik kısmı da... 
(Mikrofon
otomatik cihaz tarafından kapatıldı) 
KAMİL
OKYAY SINDIR (Devamla) – Sayın Başkanım, biraz daha süre verebilir misiniz?
BAŞKAN
– Sayın Sındır, buyurun.
KAMİL
OKYAY SINDIR (Devamla) – ...Gelişmişlik Endeksi’ne göre yerel yönetimlere,
belediyelere dağıtılıyor. İyi, güzel ancak Ulaştırma Bakanlığının Sayıştay
raporlarına bakıyorsunuz; Bakanlar Kurulu kararı olmadan yapılmış bir ihaleyle,
örneğin üçüncü havalimanına metro, raylı ulaşım sistemi yatırımını yerel
yönetim yapması gerekirken Ulaştırma Bakanlığı yapmış, Sayıştay da bunu
raporlamış. Daha bunun gibi çok örnek var. İstanbul’da, Ankara’da metro
yatırımları merkezî yönetim bütçesinden yapılırken İzmir’de yapılmıyor olması
bile bir adaletsizlik, eşitsizlik; yatırım konusunda, kamu yatırımları
konusunda siyasi kayırmacılık. 
Bu,
önümüze gelecek olan söz konusu kanun teklifinde ise yine görüyoruz ki ne yazık
ki bu konuda Cumhurbaşkanına yetki verilerek Strateji Daire Başkanlığı
bütçesine, ödeneğine konan harcamaları Cumhurbaşkanı dilediği gibi yerel
yönetimlere verecektir.
(Mikrofon
otomatik cihaz tarafından kapatıldı) 
KAMİL
OKYAY SINDIR (Devamla) – Son cümle.
BAŞKAN
– Sayın Sındır, selamlamak üzere son kez veriyorum.
Buyurun.
KAMİL
OKYAY SINDIR (Devamla) – Değerli arkadaşlar, bugün görüştüğümüz bu bütçe
işçinin, emeklinin, memurun, asgari ücretlinin, çalışanların, gençlerimizin ve
kadınlarımızın bütçesi ne yazık ki değildir, emeklilikte yaşa takılanların
değildir. Söz verilmesine rağmen yaklaşık bir buçuk yıldır ataması
gerçekleştirilememiş ziraat, gıda, su ürünleri mühendislerinin, veteriner
hekimlerin bütçesi değildir. Bu bütçe, ataması yapılmamış fizyoterapistlerin,
yüz binlerce öğretmenin bütçesi değildir. Bu bütçe, çiftçiye verilmesi gereken
gayrisafi hasılanın yüzde 1’lik payının verilmediği, dışarıdan samanın, canlı
hayvanın getirildiği bir bütçedir. Bu bütçe, halkın bütçesi değildir değerli
arkadaşlar. Cumhurbaşkanının kendi maaşına yüzde 26 zam yaptığı ancak
Cumhurbaşkanlığı ödeneğinin yüzde 233 arttığı bir bütçedir. Demokrasinin değil,
halkın değil, rantın bütçesidir. Faiz lobilerini halka sözde şikâyet ederken
faizi hobi hâline getirmiş olanların faiz bütçesidir. Bu bütçe ne yazık ki bu
milletin bütçesi değildir. 
Hepinizi,
yüce Meclisinizi saygıyla selamlıyorum. (CHP sıralarından alkışlar) 
BAŞKAN
– Teşekkürler Sayın Sındır. 
Cumhuriyet
Halk Partisi Grubu adına ikinci söz Aydın Milletvekilimiz Sayın Bülent Tezcan’a
aittir. 
Buyurun.
(CHP sıralarından alkışlar)
Sayın
Tezcan, süremiz beş dakika. 
CHP
GRUBU ADINA BÜLENT TEZCAN (Aydın) – Teşekkür ediyorum Sayın Başkan. 
Sayın
Başkan, değerli milletvekilleri; Cumhurbaşkanlığı bütçesi hakkında söz aldım.
Aslına bakarsanız bu bütçe tek adam rejiminin ilk bütçesi. Tek adam rejiminin
ilk bütçesini yapıyoruz. Cumhurbaşkanlığına bütçeden ayrılan pay 2 milyar 818
milyon 899 bin TL. Bu bütçe ne yazık ki halkın bütçesi değil. Bütçenin tamamına
baktığımızda bütçede insan yok, bütçe tepeden tırnağa tipik saray bütçesi.
Saray şımarıklığı bütçenin her satırına yansımış. Saray israfı bütçenin her
sayfasına, her tablosuna yansımış. İsrafın, şımarıklığın, şatafatın hâkim
olduğu bir bütçeyi konuşuyoruz. 
Değerli
milletvekilleri, yüzde 233 artış var Cumhurbaşkanlığı bütçesinde, yüzde 233
artış var. Sarayın masrafları yeni açıklandı, Sayıştay raporlarıyla sabit,
sarayın 1 dakikası, 1 dakikası 1 asgari ücret yiyor. Dikkat edin, sarayda
kapıyı açtınız, düğmeye bastınız, taksimetre çalışıyor, 1 dakikası 1 asgari ücret
yiyor. Şimdi, bugün 5 dakika konuşacağım ben, benim konuşmam bitinceye kadar 5
asgari ücretli yiyecek saray. Bu, sarayın masrafı, Cumhurbaşkanlığı bütçesinin
tamamı değil. Cumhurbaşkanlığı bütçesinin tamamı ise dakikada 3 asgari ücret
yiyor, her dakika 3 asgari ücret yani benim konuşmam bittiğinde 15 asgari
ücretlinin bir aylık asgari ücret geliri saray tarafından harcanmış olacak.
Böyle bir bütçeyi görüşüyoruz.
Değerli
arkadaşlar, yani işin özeti şu: Bir tarafta 6 milyon işsiz, 16 milyon yoksul;
bir tarafta 1.603 lira asgari ücretle çoluğunu çocuğunu geçindirmeye çalışan
yoksul vatandaşlar; bir tarafta 1.916 lira açlık sınırının altında yaşayan
milyonlarca insan; bir tarafta 6.950 lira yoksulluk sınırının altında yaşayan
milyonlarca insan; öbür tarafta saray oligarşisi, öbür tarafta saray
oligarşisinin bütçesi. Türkiye, bugün bu iki karşıtlığın üzerinde Türkiye Büyük
Millet Meclisinde bir bütçeyi görüşüyor.
Değerli
milletvekilleri, saray oligarşisinin başındaki kişi Sayın Recep Tayyip Erdoğan,
hatırlarsanız “Asgari ücret 1.603 lira, bize yetmiyor.” diye itiraz edenlere
“Elinize dilinize dursun.” demişti. Neyinize yetmiyor 1.603 lira? Her dakika
sarayda yediği o 1.603 liranın bugün bütçesini konuştuğumuz bu tabloda yüzde
233 artan bu bütçe, soruyorum Sayın Erdoğan, sizin nerenize dursun, sizin
nerenize dursun, sizin nerenize dursun! (CHP sıralarından alkışlar) 
Sevgili
milletvekilleri, değerli arkadaşlar; bakın biraz önce söyledim, bir tarafta
israf, şatafat ve şımarıklık, onun bütçesi. Bu şımarıklığın bir bedeli var. Bu
şımarıklığın bedeli ne biliyor musunuz? Çocuğuna pantolon alamadığı için
intihar etmek zorunda kalan baba, atanamadığı için intihar edip cebinden 10
lira çıkan öğretmen, 21’inci yüzyılda Tunceli’de donarak şehit olan asker
kardeşimiz; bu şımarıklığın bedeli bu. Bu bedelin bütçesi için bizden onay
bekliyorsunuz; vermeyeceğiz, vermeyeceğiz, bu şımarıklığa onay vermeyeceğiz.
(CHP sıralarından alkışlar) 
Şimdi
bunları söylediğimizde, sarayın israfını anlattığımızda bize deniyor ki:
“İtibardan tasarruf olmaz.” yeni bir moda çıktı “İtibardan tasarruf olmaz.”
İsrafın, şımarıklığın, şatafatın adı “itibar” olmuş. “İtibardan tasarruf
olmaz.” diyorlar bunu savunurken, anlatırken. 
(Mikrofon
otomatik cihaz tarafından kapatıldı)
BAŞKAN
– Sayın Tezcan…
BÜLENT
TEZCAN (Devamla) – Tamamlıyorum.
BAŞKAN
- Devam edin.
Buyurun.
BÜLENT
TEZCAN (Devamla) – Değerli arkadaşlar, soruyorum bunu söyleyenlere: Türkiye,
Türkiye Cumhuriyeti yıllarca Çankaya Köşkü’nden, o mütevazı yerden yönetildi.
Türkiye Cumhuriyetinin itibarı yok muydu? (CHP sıralarından “Kalmadı.” sesleri)
Osmanlı İmparatorluğu bir cihan imparatorluğuydu, dört yüz yıl Topkapı
Sarayı’ndan yönetildi. Emsali Avrupa krallıklarının saraylarıyla mukayese
edilemeyecek mütevazılıktadır Topkapı Sarayı. Osmanlı Devleti’nin itibarı yok
muydu, sizin itibarınız vardı da? Dolmabahçe Sarayı’nı yapmaya kalktılar
dışarıdan borç alarak. Dolmabahçe Sarayı’nı Rus Sefaretinin binasına özenip
dediler ki: “Topkapı Sarayı bunun yanında fakir duruyor, bunu yapalım.” Ondan
sonra devlet iflas etti, Düyun-ı Umumiye’ye mahkûm ettiler. Aynı anlayışla
bugün Türkiye’yi yönetmeye çalışıyorsunuz, bunun sonu iflastır. Bu şatafatın,
bu sefahatın, bu lüksün sonu iflastır.
(Mikrofon
otomatik cihaz tarafından kapatıldı)
BAŞKAN
– Sayın Tezcan, selamlamak üzere buyurun. 
BÜLENT
TEZCAN (Devamla) – Değerli milletvekilleri, şunu herkesin çok iyi bilmesi
lazım: Hükûmetlerin itibarı sarayların ihtişamıyla ölçülmez, hükûmetlerin
itibarı halka sağladıkları refahla ölçülür. Ne yazık ki, bu bütçe önümüze geldiği
bugünlerde, 2018 yılında, yüz yıl sonra, merhum büyük şair Tevfik Fikret’i
yeniden hatırlıyoruz ve onun dizeleriyle sözlerimi bağlayıp sizlere seslenmek
istiyorum, bu bütçenin sahiplerine seslenmek istiyorum: 
“Yiyin
efendiler yiyin, bu han-ı iştiha sizin,
Aksırıncaya,
tıksırıncaya, çatlayıncaya kadar yiyin!”
Ama
bu düzen böyle devam etmeyecek. Bu bütçeye “hayır” diyoruz. 
Teşekkür
ederim. (CHP sıralarından alkışlar)
MEHMET
MUŞ (İstanbul) – Sayın Başkan, yerimden söz talebim var. 
BAŞKAN
– Sayın Muş, yerinizden söz talebiniz var, buyurun. 
VI.- AÇIKLAMALAR (Devam)
17.- İstanbul Milletvekili Mehmet Muş’un, Aydın Milletvekili Bülent
Tezcan’ın 10 sıra sayılı 2019 Yılı Bütçe Kanun Teklifi ile 11 sıra sayılı 2017
Yılı Kesin Hesap Kanunu Tasarısı’nın birinci tur görüşmelerinde CHP Grubu adına
yaptığı konuşmasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; iki âmâ bir tabaktan
yemek yiyorlar, birisi diğerine diyor ki: “Çifter çifter alma.” Sonra öbürü de diyor
ki: “Nereden biliyorsun?” “Ben öyle yapıyorum.” diyor. Şimdi, “İnsan herkesi
kendisi gibi bilir.” diye bir söz vardır. (CHP sıralarından gürültüler)
ENSAR
AYTEKİN (Balıkesir) – Birisi AK PARTİ’li olmasın? 
ALİ
ÖZTUNÇ (Kahramanmaraş) – Aynaya bak, aynaya!
MEHMET
MUŞ (İstanbul) – Dolayısıyla bizi kendiniz gibi bilmeyin, kendinizle de
karıştırmayın. 
Yeni
hükûmet sisteminde Başbakanlık kaldırılmış, Başbakanlıktaki pek çok kurum,
oradaki ilgili kuruluşlar Cumhurbaşkanlığı çatısı altında birleştirilmiştir ve
onların bütçesi de artık Cumhurbaşkanlığı bütçesi altında müzakere
edilmektedir, aslında artışın bir kısmı buradan gelir. Dolayısıyla artık,
Başbakanlık, Cumhurbaşkanlığı iki ayrı kurum bulunmamaktadır, hepsi tek çatı
altındadır. Bu aslında bilinen bir şey ama burada illa meseleyi farklı
noktalara çekmek için böyle bir söylem geliştiriliyor. 
İkincisi:
Orası, arkadaşlar, saray değil, orası milletin evi. Orada toplumun her
kesiminden insan gelip, her kesimden insan gelip derdini…
(Mikrofon
otomatik cihaz tarafından kapatıldı)
ALİ
ÖZTUNÇ (Kahramanmaraş) – Havyar yiyorsunuz orada, hayvar!
BAŞKAN
– Bir saniye Sayın Muş, açalım.
Buyurun.
MEHMET
MUŞ (İstanbul) – Orası milletin evi. Oraya toplumumuzun her kesiminden
vatandaşımız gelmiştir, gelmektedir ve ziyaretlerini yapmaktadır; dolayısıyla
isimleri doğru kullanmak lazım. Oranın ismi Cumhurbaşkanlığı Külliyesi. Siz
istediğiniz kadar “saray” söyleyin, istediğiniz kadar başka tabirler kullanın;
sizin söyleminizle gerçekler değişmedi, bundan sonra da değişmeyecek.
Bakın,
bu bütçeye CHP destek vermeyecekmiş. Bu, AK PARTİ iktidarlarının yaptığı 17’nci
bütçe. Acaba hangisine destek verdiniz şimdiye kadar? Hiçbirine.
ALİ
ÖZTUNÇ (Kahramanmaraş) – Hepsi yanlıştı, hepsi boş bütçeydi.
MEHMET
MUŞ (İstanbul) – Sanki bundan önceki 16 bütçede yaptıklarından farklı bir şey
yapacaklar da onu anlatıyor.
Teşekkür
ederim. (AK PARTİ sıralarından alkışlar)
VII.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden Estonya Savunma Bakanı Jüri Luik
ve beraberindeki heyete “Hoş geldiniz.” denilmesi
BAŞKAN
– Değerli milletvekilleri, Genel Kurulumuzu izlemek üzere, Millî Savunma
Komisyonu Başkanımız Sayın İsmet Yılmaz’la beraber gelen Estonya Savunma Bakanı
Sayın Jüri Luik ve heyetine Meclisimiz adına hoş geldiniz diyorum. (Alkışlar)
Teşekkür
ederim.
ÖZGÜR
ÖZEL (Manisa) – Sayın Başkan…
BAŞKAN
- Buyurun Sayın Özel.
VI.- AÇIKLAMALAR (Devam)
18.- Manisa Milletvekili Özgür Özel’in, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, sayın grup başkan vekilinin Sayın Bülent
Tezcan’ın etkili eleştirileri karşısında bir an izanını kaybettiğini üzülerek
takip ettim. Verdiği örnekte “iki âmâ” diyor. Bu Meclis üç yıl önce mevzuattaki
bütün “âmâ, kör” kelimelerini “görme engelli” diye değiştirdi. İki âmânın yemek
yerken birbirlerine hile yaptıklarını; her birinin, kişinin işi kendinden
bileceğini söylüyor. Bülent Tezcan’a sataşayım derken çok sayıda engelli
vatandaşımıza… Ki onların gözleri görmez ama gönülleri açıktır. (CHP ve İYİ
PARTİ sıralarından “Bravo” sesleri, alkışlar) Hakkı, hukuku, adaleti, inanın,
isminde “adalet” olan bir partinin grup başkan vekilinden daha iyi görürler. Bu
durumu kınadığımı, ayıpladığımı ve böyle bir ifadeyi bir daha Mecliste
kullanmama konusunda kendisini uyardığımı ifade etmek isterim.
İkinci
husus: Yapılan bina Atatürk Orman Çiftliği’ne, Atatürk’ün emanetine…
(Mikrofon
otomatik cihaz tarafından kapatıldı) 
BAŞKAN
– Bir dakika…
ÖZGÜR
ÖZEL (Manisa) – Bitiriyorum Sayın Başkan. 
BAŞKAN
– Buyurun Sayın Özel. 
ÖZGÜR
ÖZEL (Manisa) – Yapılan bina Atatürk’ün emaneti Atatürk Orman Çiftliği’ne
kanunlar izin vermediği hâlde korsan bir şekilde yapılmış, Mimarlar Odasının ve
çok sayıda sivil toplum örgütünün itirazları mahkeme tarafından haklı görülmüş
olmasına rağmen “Karara uymuyorum.” meydan okumalarıyla Atatürk Orman
Çiftliği’nin böğrüne önce bir hançer gibi saplanmış, şimdi de etrafı
genişletilmiştir. Yalova’daki bir konağı bir ağacı kesmemek için çektiren Atatürk’ün
emanetine ve anlayışına bu kadar aykırı bir duruma “ak saray” adını kendileri
vermiş, kamuoyundan gelen tepkiler üzerine “ak saray” demeyeceğiz, artık
“Külliye” diyeceğiz diye birbirlerine yeni bir ifade telkin etmişlerdir.
Atatürk Orman Çiftliği… Yapıldığı yer olarak kesildiği ağaçlarla, harcandığı
parayla müsrifliktir, Atatürk’ün emanetine ihanettir, bu millete karşı yapılmış
büyük bir saygısızlıktır. (CHP sıralarından alkışlar)
BAŞKAN
– Değerli arkadaşlar, bir konuya açıklık getireyim.
MEHMET
MUŞ (İstanbul) – Sayın Başkan…
BAŞKAN
– Bir saniye, söz vereceğim Sayın Muş.
Görüştüğümüz
bütçe içerisinde Cumhurbaşkanlığı bütçesi var, diğer kurumlar var ve sonunda
yürütme adına Sayın Cumhurbaşkanı Yardımcısı burada, o da notlarını alıyor,
cevaplarını verecek. Bunu da bir bilgisine sunayım Meclisimizin. Kendisi burada
dikkatli bir şekilde izliyor yani yapılan eleştirilerin bir cevabını da Sayın
Oktay mutlaka buradan karşılayacaktır. 
Sayın
Muş, buyurun.
19.- İstanbul Milletvekili Mehmet Muş’un, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, burada anlatmak istediğim fakat Sayın Özel
dışında hepimizin anladığı, herkesin anladığı mesele bir davranış biçimidir.
İnsanların fiziksel olarak gözlerinin görüp görmemesi değil, ortaya koyduğu
davranıştır. Nice gözleri görmeyen insanlar var ama kalp gözleri açık ve öyle
davranışlar ortaya koyarlar ki insanlar gıptayla bakar ama nice gözleri açık
insanlar vardır, onlarla alakalı öyle hikâyeler anlatılır ki gözleri vardır ama
görmezler derler. Burada anlatılmak istenen bir davranış biçimidir. Engelli
vatandaşlarımızla alakalı en ufak bir mesele söz konusu olamaz. 
ALİ
ÖZTUNÇ (Kahramanmaraş) – Özür dile, özür, özür!
BAŞKAN
– Peki, teşekkür ederim.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)

1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan 2017
Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) CUMHURBAŞKANLIĞI (Devam)
1) Cumhurbaşkanlığı 2019 Yılı Merkezî Yönetim Bütçesi 
2) Cumhurbaşkanlığı 2017 Yılı Merkezî Yönetim Kesin Hesabı 
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2019 Yılı Merkezî Yönetim
Bütçesi
2) Türkiye Büyük Millet Meclisi 2017 Yılı Merkezî Yönetim
Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2019Yılı Merkezî Yönetim Bütçesi
2) Kamu Denetçiliği Kurumu 2017 Yılı Merkezî Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2019 Yılı Merkezî Yönetim Bütçesi
2) Anayasa Mahkemesi 2017 Yılı Merkezî Yönetim Kesin Hesabı
D) YARGITAY (Devam)
1) Yargıtay 2019Yılı Merkezî Yönetim Bütçesi
2) Yargıtay 2017 Yılı Merkezî Yönetim Kesin Hesabı
E) DANIŞTAY (Devam)
1) Danıştay 2019 Yılı Merkezî Yönetim Bütçesi
2) Danıştay 2017 Yılı Merkezî Yönetim Kesin Hesabı
F) SAYIŞTAY (Devam)
1) Sayıştay 2019 Yılı Merkezî Yönetim Bütçesi
2) Sayıştay 2017 Yılı Merkezî Yönetim Kesin Hesabı
G) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2019 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2017 Yılı Merkezî
Yönetim Kesin Hesabı
H) MİLLÎ İSTİHBARAT TEŞKİLATI BAŞKANLIĞI (Devam)
1) Millî İstihbarat Teşkilatı Başkanlığı 2019 Yılı Merkezî
Yönetim Bütçesi
2) Millî İstihbarat Teşkilatı Müsteşarlığı 2017 Yılı Merkezî
Yönetim Kesin Hesabı
I) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2019 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2017 Yılı
Merkezî Yönetim Kesin Hesabı
İ) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2019 Yılı Merkezî Yönetim
Bütçesi
2) Diyanet İşleri Başkanlığı 2017 Yılı Merkezî Yönetim Kesin
Hesabı
J) İLETİŞİM BAŞKANLIĞI (Devam)
1) İletişim Başkanlığı 2019 Yılı Merkezî Yönetim Bütçesi
K) BASIN-YAYIN VE ENFORMASYON GENEL MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Kesin Hesabı
L) SAVUNMA SANAYİİ BAŞKANLIĞI (Devam)
1) Savunma Sanayii Başkanlığı 2019 Yılı Merkezî Yönetim
Bütçesi
2) Savunma Sanayii Müsteşarlığı 2017 Yılı Merkezî Yönetim
Kesin Hesabı
M) STRATEJİ VE BÜTÇE BAŞKANLIĞI (Devam)
1) Strateji ve Bütçe Başkanlığı 2019 Yılı Merkezî Yönetim
Bütçesi
N) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî Yönetim Kesin Hesabı
O) MİLLİ SARAYLAR İDARESİ BAŞKANLIĞI (Devam)
1) Milli Saraylar İdaresi Başkanlığı 2019 Yılı Merkezî
Yönetim Bütçesi
Ö) DEVLET ARŞİVLERİ BAŞKANLIĞI (Devam)
1) Devlet Arşivleri Başkanlığı 2019 Yılı Merkezî Yönetim
Bütçesi
P) BAŞBAKANLIK (Devam)
1) Başbakanlık 2017 Yılı Merkezî Yönetim Kesin Hesabı
BAŞKAN
- Cumhuriyet Halk Partisi Grubu adına üçüncü söz, İstanbul Milletvekilimiz
Sayın Mahmut Tanal’a aittir. 
Buyurun
Sayın Tanal. (CHP sıralarından alkışlar)
Süremiz
beş dakika Sayın Tanal. 
CHP
GRUBU ADINA MAHMUT TANAL (İstanbul) – Değerli Başkan, değerli milletvekilleri;
hepinizi saygıyla, hürmetle selamlıyorum. 
Öncelikle
Sayın Mehmet Muş’un o söylemlerinin tutanaklardan çıkarılmasını istirham
ediyorum çünkü bence Meclisin itibarına gölge düşüren bir açıklamadır. (CHP
sıralarından alkışlar) 
Şimdi,
değerli arkadaşlar, konuştuğumuz konu ve görüşülen bütçe kamu denetçiliği
bütçesidir. Kamu denetçisi, Kamu Denetçiliği Kurumu idari bir denetim görevi
yapar ve genellikle Avrupa’da insan haklarının, demokrasinin, hukuk devletinin
gelişimi açısından buna âdeta yasama, yürütme, yargı gibi dördüncü kuvvet
gözüyle bakılmaktadır; yani halkın gözüdür, kulağıdır ve temel hak ve
özgürlüklerin, hukuk devletinin bekçisi gözüyle bakılır. 
Peki,
Türkiye’ye baktığımız zaman bu kurum gerçekten niçin kuruldu? Kurulma
gerekçesi, idarenin her türlü eylem ve işlemlerinin, tutum ve davranışlarının
demokrasiye, insan haklarına, hukuk devletine uygun olup olmadığını, bunu
kontrol etmektir; bu gerekçeyle, bu amaçla kuruldu. Kuruldu ancak bunun
kuruluşunun, Birleşmiş Milletler Paris İlkeleri ışığında göreve gelmesinin,
görev icrasının, göreve alınmasının siyasi ve idari otoritelerin tercihlerine
göre olmaması gerekir, bağımsız ve objektif kriterlere göre bunların olması
lazım. Peki, bu oldu mu; olmadıysa demek ki Birleşmiş Milletlerin Paris
İlkelerine aykırılık teşkil ettiği açık ve net ortada ve Türkiye’de yüz binler,
herhangi bir yargı kararı olmaksızın kanun hükmünde kararnamelerle -ekte adı
soyadı yazılanlar- ihraç edilmiştir. 
Değerli
Başdenetçimiz, Anayasa’nın 129’uncu maddesi diyor ki: Kamu görevlilerinin her
türlü disiplin işlemlerinde savunma alınmadan disiplin cezası verilemez.
Anayasa 129, 128, 657 sayılı Devlet Memurları Kanunu… Size dünyalarca
şikâyetler yapıldı, ne karar verdiniz? Ret kararı verdiniz. Bunların vebali,
masum olan insanların -kim suç işlemişse mutlaka cezalandırılmalı ama- vebali
sizin boynunuzdadır. 
Şimdi,
Türkiye'de ombudsman, Kamu Denetçiliği Kurumu göz boyamak için kurulmuştur.
Temel hak ve özgürlüklerin bekçisi değildir, demokrasinin bekçisi değildir,
özgürlüklerin bekçisi değildir. Eğer biz bunun amacına uygun, düzenli
yapılmasını istemiyorsak şunu yapmamız lazım… İdareyi denetliyor, idare Kamu
Denetçiliği Kurumunun sadece maaş ve sosyal güvenlik parasını veriyor. Başka
bir para veriyor mu Sayın Başdenetçim? Başka para vermiyor ki. Niçin vermiyor?
Beni fazla denetleyecek, beni kontrol edecek. Parayı vermesi gereken yere
vermiyor, vermemesi gereken yere veriyor. Böyle bir düzensizlik. Sürem bitiyor
ancak neler yapılması gerekiyor, önerilerimiz. 
Burada
öncelikle olması gereken öneriler başlığı adı altında:
1)
Dava açma yetkisi bizde verilmemiş, Kamu Denetçiliği Kurumuna bu verilmeli.
2)
Kendi inisiyatifiyle resen hareket edemiyor, bu verilmeli.
3)
İhtar, disiplin uygulaması yok, sadece tavsiye mahiyetinde karar veriliyor,
bunlar verilmeli.
4)
Kamu denetçisinin zorlama ve emir verme yetkisi yok, bunlar olmalı.
5)
Kamu denetçisinin medyada duyarlı olması gerekir, medya bu konuda Kamu Denetçiliği
Kurumuna karşı duyarlı değil, bu konuda duyarlı olması lazım.
6)
Anayasa’nın 74’üncü maddesinin üçüncü fıkrası “Herkes, Kamu Denetçiliği
Kurumuna başvurabilir.” diyor. “Herkes” ibaresi Türk vatandaşı ve yabancı
ayrımı yapmıyor. Peki, yabancı Türkçe bilemiyor, İngiliz, Fransız, Alman,
İspanyol hangisini alırsanız alın, söyleyin. Türkçe yazmasını bilmiyor.
Getirdiğiniz düzenlemede, efendim “Ancak, resmî dil olan Türkçeyle
başvurabilir." diyor. Peki arkadaş, “herkes” ibaresi meramını, derdini
bunu anlatamıyorsa bu zorlamayı yapmamak lazım burada.
7)
Yönetsel soruları anında inceleyip değerlendirmesi için... 
(Mikrofon
otomatik cihaz tarafından kapatıldı) 
BAŞKAN
– Sayın Tanal, devam edin, rahat olun, devam edin.
MAHMUT
TANAL (Devamla) – Bitireceğim efendim.
...kamu
denetçisinin bilgilere, belgelere, arşivlerdeki bilgilere çok rahat, sınırsız
bir şekilde erişim hakkının olması lazım. Bu konuda zamanında belge, bilgi
verilmediği için Kamu Denetçiliği Kurumu görevini yapamıyor. Verilen sürede,
altı ay içerisinde dahi bu belgelerin gelmediği vaki. Bununla ilgili “Türk Ceza
Kanunu’nun 257’nci maddesine göre cezalandırılması gerekir." dedik, kanun
teklifini verdik ancak iktidar bunu yapmaya yanaşmıyor. Aynı zamanda bununla
ilgili 9’uncu hüküm “Kamu denetçiliğine başvurmak için idari kurumlara başvuru
şartının tüketilmesi... Bu yanlış. Bunun daha esnek hâle getirilmesi lazım.
Kamu
Denetçiliği Kurumunda, şu anda, efendim, yönetmelikte menfaat şartı aranıyor.
Menfaat şartının aranmaması lazım. Niçin? Kötü yönetimin panzehri olan şikâyet
hakkının her vatandaş için olması lazım. Niçin kuruldu bu kurum? Kötü yönetimi
iyileştirmek için. Yani ISO 9000 Belgesi’nin anahtarıdır aslında kamu
denetçiliği ama maalesef...
(Mikrofon
otomatik cihaz tarafından kapatıldı) 
BAŞKAN
– Sayın Tanal, devam edin, bir dakika daha vereyim. Önemli konuları ifade
ediyorsunuz. Kamu Denetçiliği Kurumu önemli, işler hâle gelmesi açısından
tavsiyelerinizi toparlayarak bitirin.
MAHMUT
TANAL (Devamla) – Bitiriyorum, çok teşekkür ederim Değerli Başkanım.
Değerli
arkadaşlar, hafızamızı tazeleme açısından söylemek isterim, Sayın Meclis Başkan
Vekilimiz Levent Gök Bey’in bu kanunun geçmesi sırasında çok etkin ve müthiş
açıklamaları olmuştu. Gerçekten o dönemdeki o tavsiye kararları dinlenmiş
olsaydı, belki ben bugün bu konuşmayı yapmamış olacaktım.
İngiltere
Parlamentosunda da kamu denetçiliği kurumu var, başkanın yanında 50 başkan
yardımcısı var. Bizde 5 başkan yardımcısı var. Eğer biz gerçekten Kamu
Denetçiliği Kurumunun amacına ve ruhuna… Sırf göstermelik olarak kurulmadığını
söylüyorsak, bu anlamda bu kurumu geliştirmek lazım, bu kurumu iyileştirmek
lazım. Burada Kamu Denetçiliği Kurumuna başvuruda menfaat şartını kaldırmak
lazım çünkü kötü bir yönetimi ortadan kaldırmak, iyi bir yönetimi istemek her vatandaşın
hakkıdır. İyi yönetimi isteme hakkı nedeniyle herkesin başvuru yapmasını
menfaat şartına bağlamamak lazım. 
Hepinize
teşekkür ediyorum, saygılar sunuyorum. (CHP sıralarından alkışlar) 
BAŞKAN
– Teşekkür ederim Sayın Tanal. 
Cumhuriyet
Halk Partisi Grubu adına söz isteyen İstanbul Milletvekilimiz Sayın İbrahim
Özden Kaboğlu. (CHP sıralarından alkışlar) 
Süreniz
beş dakika Sayın Kaboğlu. 
CHP
GRUBU ADINA İBRAHİM ÖZDEN KABOĞLU (İstanbul) – Sayın Başkan, Divan,
milletvekilleri; Anayasa Mahkemesi 2019 bütçesi vesilesiyle CHP Grubu adına söz
almış bulunuyorum. 
Konu
Anayasa Mahkemesi olduğuna göre, birinci olarak Anayasa’ya, Anayasa sorununa
değineceğim, daha sonra Anayasa Mahkemesinin dünü, bugünü ve yarınına ilişkin
bazı saptamalar yapacağım.
Anayasa’nın
dününe bugününe baktığımız zaman, “Anayasa hükümleri yasama, yürütme ve yargı
organlarını bağlayan temel hukuk kurallarıdır.” biçimindeki 11’inci madde dün
de geçerliydi, bugün de geçerli, yarın da geçerli olacak.
Dün
açısından, 15 Temmuz hain darbe girişimine gelinme sürecinde, maalesef,
Anayasa’nın üstün hükümlerinin uygulanması yerine, bunların ihmal edilmesinin
önemli bir rolü var. Yani Anayasasızlaştırma ile 15 Temmuz darbe girişimi
arasında doğrudan bir ilişki bulunmaktadır.
Bugün
ise, eğer 15 Temmuzdan sonra Anayasa ve hukuk dışı OHAL uygulaması yerine adil
yargılanma hakkı geçerli kılınsaydı; bugün, hukuk umudu yerine, hukuktan söz
etme olanağımız olurdu. Nihayet, yarın açısından ise, yarına bakarken yine
önümüze hukuk ve Anayasa’nın üstünlüğü çıkıyor. Anayasa ve hukuka dönüş için
yasama, yürütme ve yargı üçlüsünde iki Anayasal kurum kilit konumunda; Yüce
Meclis ve Anayasa Mahkemesi. Yüce Meclis, Anayasa Mahkemesi olduğu için
Anayasa’ya aykırılık sorununa dikkat etmemeli, Anayasa Mahkemesi olduğu için,
tam tersine, Anayasa’ya aykırılıktan kaçınmalı. Zira, bilindiği gibi, Yüce
Meclis son iki yılda, OHAL döneminde, özellikle görevi daha çok istismarcı
Anayasa değişikliğine yönlendirildi ve OHAL kanun hükmünde kararnamelerini
denetleyemedi. Bu süreçte yapılan Anayasa değişikliği Türkiye'yi ulusal
Anayasal kimliğinden uzaklaştırdı. Belki de bu yabancılaşma nedeniyledir ki
6771 sayılı Kanun’la getirilen düzenlemeye toplumu alıştırmak için
“Cumhurbaşkanlığı hükûmet sistemi” adı verildi. Oysa “Cumhurbaşkanlığı hükûmet
sistemi” kavramı Anayasa’da yer almamaktadır. Bu bakımdan Anayasa Mahkemesi
anayasallık denetiminde insan haklarına dayanan demokratik hukuk devletini
madde 2’ye göre ölçüt almalıdır. 
Bu
açıdan, Anayasa Mahkemesinin tarihsel işlevine bakacak olursak, dönecek
olursak, Anayasa Mahkemesi özellikle OHAL döneminde üç alanda bağışlanmaz
ihmalde bulundu: Birincisi, OHAL tanımında; ikincisi, kanun hükmünde
kararnamelerin denetiminde; üçüncüsü ise Olağanüstü Hâl İşlemlerini İnceleme
Komisyonu lehine 70 bin dosyayı reddederken vermesi gereken pilot kararı
vermekten kaçınması. Bu bakımdan, bugün Anayasa Mahkemesinin önemli iki
mazereti ortadan kalkmış bulunuyor: Birincisi, artık olağan üstü hâl rejimi
geçerli değildir, Anayasa madde 148 engeli bulunmamakta; ikincisi ise 7145
sayılı Yasa’yla tazminat komisyonuna, Anayasa Mahkemesi önünde bulunan binlerce
bireysel başvuru tazminat komisyonuna yönlendirildi, iş yükü bakımından da
Anayasa Mahkemesinin önceki mazereti artık kalmamış bulunuyor. Bu itibarla
özellikle Anayasa Mahkemesinin önünde bulunan soyut norm denetimi yoluyla
yapmış olduğu denetimler çerçevesinde somut ve bireysel başvuru üzerine
denetime değinmeyeceğim. 
Dört
kategori işlem acildir Anayasa Mahkemesi önünde. 
Birincisi:
Kanun hükmünde kararnameler. Özellikle 703 no.lu Kanun Hükmünde Kararname’yle
hukuk sistemi, normlar hiyerarşisi altüst edildi, bunlar.
İkincisi:
Yasalaştırılan olağanüstü hâl kanun hükmünde kararnameleri. Bunlar aslında yasa
niteliği taşımayan, on binlerce kişinin adını içeren, bu kararnameleri yapanlar
ile altında imzası bulunanlar ile ek listeler sahiplerinin farklı olduğu,
içerisinde birçok anayasal yanlışın bulunduğu metinler olarak Meclis tarafından
yasalaştırıldı ama bunlar Anayasa Mahkemesinin önünde olduğundan mutlaka Anayasa
Mahkemesi tarafından ayıklanmalıdır.
(Mikrofon
otomatik cihaz tarafından kapatıldı) 
BAŞKAN
– Sayın Kaboğlu, devam edin.
Buyurun.

İBRAHİM
ÖZDEN KABOĞLU (Devamla) – Üçüncü kategori işlem ise 27’nci Dönem yasama
faaliyetleri çerçevesinde yer alan, başta OHAL'i üç yıl daha fiilen uzatan 7145
sayılı Yasa olmak üzere, burada oylanan, kabul edilen ve açıkça Anayasa'ya
aykırı olan birçok yasadır. 
Dördüncü
kategori ise “Cumhurbaşkanlığı kararnamesi” adını taşıyan ama gerekçesi
olmayan, saydam olmayan, Anayasa'nın 6771 sayılı Yasa’yla kabul edilen Anayasa
değişikliğinin münhasır kanun ilkesine ve açıkça yasayla düzenleme ilkesine
bile aykırı olan düzenlemelerin, bir bakıma yetki fetişizmine vardırılan
düzenlemelerin mutlaka hukuk güvenliği adına hukuk sistemimizden
ayıklanmasıdır. Burada önemli bir husus Anayasa Mahkemesinin denetimi
açısından…
(Mikrofon
otomatik cihaz tarafından kapatıldı) 
İBRAHİM
ÖZDEN KABOĞLU (Devamla) – Sayın Başkan, bir dakika daha lütfen, Anayasa
Mahkemesi söz konusu.
BAŞKAN
– Toparlayalım.
İBRAHİM
ÖZDEN KABOĞLU (Devamla) – Nasıl ki kanun hükmünde kararnameleri yazanlarla,
altında imzası bulunanlarla listeyi hazırlayanlar farklı makamlar idiyse burada
görüşülen yasa önerileri de burada hazırlanmıyor. Böyle olunca tabii ki Anayasa
Mahkemesinin işlevi de artmaktadır. Bu itibarla, CHP’nin Anayasa Mahkemesine
anayasal denge ve denetim düzeneği bağlamında götürdüğü denetim işlemleri çok
önem taşımaktadır ve tarihsel bir görevi ifa anlamına gelmektedir. Anayasa
Mahkemesi bu çerçevede üç kategori normu referans norm olarak almalıdır. Bir,
Anayasa; iki, Türkiye’nin taraf olduğu uluslararası sözleşmeler; üç, hukukun
genel ilkeleridir. Eğer Anayasa bunu yapmaz ise, bugün meşruiyetini
tartıştığımız ama bu uygulamayla meriyeti bile tartışmalı olan bu Anayasa,
aslında tek kişinin iradesinde somutlaşan, kişi ve parti devletine
indirgeyecektir Türkiye Cumhuriyeti’ni. Bu itibarla Anayasa Mahkemesi,
Avrupa’nın 4’üncü mahkemesi olarak… 
(Mikrofon
otomatik cihaz tarafından kapatıldı) 
İBRAHİM
ÖZDEN KABOĞLU (Devamla) – Sayın Başkan…
BAŞKAN
– Selamlayın, toparlayın. Söz vermiyorum, toparlayın.
İBRAHİM
ÖZDEN KABOĞLU (Devamla) – Toparlıyorum. 
Anayasa
Mahkemesi, Avrupa’nın Avusturya, İtalya, Almanya ve Fransa’dan sonra 4’üncü
mahkemesi olarak… Şimdi Avrupa’da en az 40 anayasa mahkemesi var, kadın üyesi
olmayan tek Avrupa mahkemesi Anayasa Mahkemesi. Tek Anayasa Mahkemesi ve bunu
beklerken, ehliyet ve nitelik ve saydamlık ilkesini beklerken atama konusunda,
esasen Anayasa Mahkemesi kararlarının işlevselliği için, Anayasa Mahkemesinin
Türkiye’nin taraf olduğu Avrupa hukuk düzeni içerisinde yer aldığını ve Anayasa
Mahkemesi kararlarına uyma mecburiyeti kadar Avrupa Mahkemesi kararlarına da
uyma zorunda bulunduğumuzu burada Anayasa’mız gereği beyan etmek isterim. 
Bu
vesileyle, son yıllarda tanık olduğumuz, özellikle kanun hükmünde kararnameler
yoluyla tanık olduğumuz büyük kıyım…
(Mikrofon
otomatik cihaz tarafından kapatıldı) 
İBRAHİM
ÖZDEN KABOĞLU (Devamla) – …kırım ve kıtlığın yol açtığı hukukta bunalım,
bilimde bunalım ve toplumsal barışta bunalımın aşılması için Anayasa
Mahkemesine tarihsel bir görev düşmektedir. 
Teşekkür
ederim beni dinlediğiniz için. (CHP ve İYİ PARTİ sıralarından alkışlar) 
BAŞKAN
– Teşekkür ederim.
Cumhuriyet
Halk Partisi Grubu adına söz İstanbul Milletvekilimiz Sayın Turan Aydoğan’a
aittir. (CHP sıralarından alkışlar) 
Sayın
Aydoğan, süremiz beş dakika.
CHP
GRUBU ADINA TURAN AYDOĞAN (İstanbul) – Sayın Başkanım, yüce Meclisi saygıyla
selamlıyorum.
“İspat
etmezse şerefsiz ve alçaktır!” “Bir çirkefle karşı karşıyayız.” “Bir düzenbaz
söz konusudur.” “Bu adam edepsiz siyaset yapıyor.” “Türkiye böyle bir sahtekâr
görmemiştir.” Bu ülkenin İçişleri Bakanının, Sayın Genel Başkanımıza söylediği
sözlerdir bunlar. (CHP sıralarından “Yuh!” sesi) 
Şimdi
burada yüksek yargıyı konuşacağız. Karşılığında bir takipsizlik kararı söz
konusu. O takipsizlik kararının gerekçesinde diyor ki: “Avrupa İnsan Hakları
Mahkemesinin bu konuya ilişkin kararları nedeniyle konu her türlü yaptırımdan
muaf.” Avrupa İnsan Hakları Mahkemesinin bu kararlarını kendisine dayanak eden
yargı, nedense Avrupa İnsan Hakları Mahkemesinin özgürlükler yolunda verdiği
kararları yok sayıyor. Sayın Demirtaş ve Sayın Sırrı Süreyya Önder’le ilgili
Avrupa İnsan Hakları Mahkemesi özgürlük yönünde bir karar kaleme aldığında
Sayın Cumhurbaşkanı diyor ki: “Biz onun gereğini yaparız.” Ve iki gün
içerisinde yüksek yargıdan karar çıkıyor. Bu siyasallaşmış bir yargıdır. Bu
sizin yargınızdır. Bu tek adam yargısıdır işte. Bu ülkede yargı bağımsızlığını,
tarafsızlığını ayaklar altına aldınız. Bütçe sadece para değildir, bütçe
yaşamın kendisidir. Şimdi yüksek yargıdan bağımsız ve tarafsız kararlar
bekleyeceğiz öyle mi? 
Peki,
bu söylenen sözler Sayın Cumhurbaşkanına söylenseydi ne olurdu biliyor musunuz?
Hayal bile edemiyorum. Hayal bile edemiyorum. Bu ülkede 68 binden fazla
vatandaşımız Sayın Cumhurbaşkanına hakaret ettiği iddiasıyla hüküm altına
alınmış, soruşturma altına alınmış, yargı önünde süründürülüyor. Sayın
Cumhurbaşkanına, ki sizin Genel Başkanınızdır aynı zamanda…
MİHRİMAH
BELMA SATIR (İstanbul) – Evet. 
TURAN
AYDOĞAN (Devamla) - …sizin Genel Başkanınıza ağzını açan yargı önünde sürünüyor
ve bu ülkenin İçişleri Bakanı, hepimizin güvenliğinden sorumlu olan bakan da
bizim Genel Başkanımızı açıkça tehdit ediyor. Unutmayın, ne Genel Başkanımız ne
tek bir üyemiz size pabuç bırakmaz. (CHP sıralarından “Bravo sesleri”,
alkışlar) 
Alman
köylüsünün Prusya imparatoruna söylediği “Berlin’de hâkimler var.” lafı
“Ankara’da hâkimler var.” sözüyle eş değerdi bizim için. Ama bunu altüst
ettiniz tek adam rejimiyle, hatta ondan önce ettiniz. Ondan önce bir suç
ortağınız var, 12 Eylül 2010 referandumunu yaptığınız. Onunla beraber yüksek
yargıda günlerce pazarlık yaptınız bu darbecileri yerleştirmek için. 
BÜLENT
TURAN (İstanbul) – Çok bağırıyor, ben gidiyorum Başkanım. 
TURAN
AYDOĞAN (Devamla) – Dinle, dinle. İbrahim Hocadan geçemedin, benden dinle. (CHP
sıralarından alkışlar) 
Yüksek
yargıda sayıları artırdınız, darbecileri yerleştirdiniz, sonra bu darbeciler
ortaya çıktıktan sonra da tasfiye yoluna girince başka bir yapı oluşturmaya
başladınız, çok başka bir yapı oluşturmaya başladınız. Herkesin bağımsız yargı
dediği yerde siz kendi yandaşlarınızı tekrar yargının her yerine yerleştirmeye
kalktınız. Ben size söyleyeyim, bu yerleştirdiğiniz insanların bir kısmı
gerekçeli karar yazamıyor, yargıyı rezil rüsva eylediler. Kalemlerdeki
insanlarla gerekçeli kararlarını yazan hâkimler yarattınız, bir de yüksek
yargıda garip garip insanlar yarattınız. Ne yarattınız, ne yarattınız söyleyeyim.

“Bugün
gizlemeye çalıştığınız gerçek niyet ve çabalarınıza rağmen Muharrem İnce
zihniyetinin yaşattıklarını unutmadık, unutmayacağız.” Danıştay hâkimi Aysel
Demirel… Tarafsız ve bağımsız bir yüksek yargı hâkimi bu, öyle mi? Ne oldu
biliyor musunuz? “Bu ifadeler hâkimlik vakarına uygundur.” dedi Danıştay
Başkanlar Kurulu. Bu ifadeler Sayın Cumhurbaşkanına söylenseydi ne olurdu,
hayal bile edemiyorum, hayal bile edemiyorum. Ama normal; cübbelerinin önünde
ilikleyecek düğme arayanlar, Külliye’de selam duranlar, hâkim kuralarının
Külliye’de çekildiği bir Türkiye’den bahsediyoruz; bu hâle getirdiniz yüksek
yargıyı. Adli yıl açılış törenlerinde Sayın Cumhurbaşkanı sinirlendi diye
protokol değişikliği yapıp Barolar Birliği Başkanının konuşma hakkını elinden
aldınız. Buraya gelir “Yargı sacayağından oluşur.” dersiniz ama Barolar Birliği
Başkanı adli yıl açılış törenlerinde konuşamaz. 
İktidarın
istemediği -sizin değil, bakın, sizi iktidardan saymıyorum; siz, Türkiye Büyük
Millet Meclisinin en fazla üyeye sahip partisisiniz, iktidar değilsiniz, sizi
kimse oraya sokmuyor- bir hâkim ya da savcı olursa da Sayın Cumhurbaşkanı diyor
ki: “Sen kimsin ya, sen kimsin? Sana ne oluyor? Bunlar eski Türkiye.” İşine
gelmeyenlere de böyle söylüyor Sayın Cumhurbaşkanı. Anayasa Mahkemesinin
kararlarına yeri geldiğinde “Uymam kardeşim.” diyor. AİHM kararlarına yeri
geldiğinde “Uymam.” diyor. Herkes aya bakar gibi Sayın Cumhurbaşkanına bakıyor.
(Mikrofon
otomatik cihaz tarafından kapatıldı) 
BAŞKAN
– Sayın Aydoğan, bir dakika daha ekliyorum. Bir dakikada toparlayalım.
TURAN
AYDOĞAN (Devamla) – İşte, bu hukuk düzeninin adı aslında tek adam düzenidir.
Burada yargı bağımsızlığı yoktur, burada yargı tarafsızlığı yoktur ama sanmayın
ki bu ülkede yargı bağımsızlığı ve tarafsızlığı olmayacaktır. Bizim çabamız
işte bunu sağlamak yolundadır.
Bakın,
bir örnek daha vereceğim. Danıştay Başkanı kendi savcısına bu sözler
söylendikten sonra ağzını açmıyor. Doğru konuşan Sayıştay üyesi yerinden
ediliyor, dokuz köyden kovuluyor. Bu Danıştay Başkanı, Cumhuriyet Halk
Partisinin genel başkanı yargı bağımsızlığına eleştiri getirdiği zaman
veryansın ediyor, bildiri yayınlıyor. Malum, çiçeği burnunda hâkim kızı saray
koruması altına alınmış. 
İşte,
böyle bir yargıdan bahsediyoruz. Yanlış anlaşılmasın, biz yargı üyelerini
töhmet altına almak için bu konuşmayı yapmadık. Bu yargının, hâlâ önünü
iliklemeyen, hâlâ hukuksal değerlere saygılı, hâlâ milleti adına karar vermek
için çırpınan üyeleri var. Ben de onların önünde saygıyla eğiliyorum.
Hepinizi
saygıyla selamlıyorum. (CHP sıralarından alkışlar) 
MEHMET
NACİ BOSTANCI (Ankara) - Sayın Başkan…
BAŞKAN
– Buyurun Sayın Bostancı.
VI.- AÇIKLAMALAR (Devam)
20.- Ankara Miletvekili Mehmet Naci Bostancı’nın, siyasetin mantıklı,
makul, analitik bir şekilde müzakere edilmesinden yana olduklarına ilişkin
açıklaması
MEHMET
NACİ BOSTANCI (Ankara) - Sayın Başkanım, teşekkürler.
Sayın
Aydoğan şüphesiz, siyasette bizim tasvip etmediğimiz, etmeyeceğimiz birtakım
alıntılar burada ifade etti. Fakat hakkaniyet ve adalet çizgisinde bir tavrın
ve böyle bir dile karşı mesafeli bir siyasetin temsilcisi olarak orada
konuşsaydı, o zaman Cumhuriyet Halk Partisi kanadından aynı, benzer minvalde
yapılan birtakım ifadeleri de eleştirirdi. Biz ona da karşıyız, öbürüne de
karşıyız çünkü siyasetin mantıklı, makul, analitik bir şekilde müzakere
edilmesinden yanayız. Zaman zaman kullanılan bu tür diller, Cumhuriyet Halk
Partisinin Sayın Genel Başkanının kullandığı ifadeler de aynı minval üzeredir.
Eğer bakarsa Sayın Turan Bey bu ifadeleri bulacaktır. Bunlara karşı, bence bu
tür ifadelere karşı mesafeli bir tutum almak daha doğru olur ve burada bunları
tekrar etmek de uygun bir tavır değil.
İkincisi:
Kendisi sanıyorum hukuk bitirdi. Evet, nasıl bitirdi bilemiyorum çünkü şu
bakımdan… (CHP sıralarından “Aa” sesleri) Muhakkak derslerini vermiştir… 
(Mikrofon
otomatik cihaz tarafından kapatıldı) 
ALİ
ÖZTUNÇ (Kahramanmaraş) – Senin hocalığını biliyorum yapma be! Naci Hocam, yapma
be!
BAŞKAN
– Sayın Bostancı, devam edin.
ALİ
ÖZTUNÇ (Kahramanmaraş) – Öğrencisiydim ben, hocalığını biliyorum Naci Hoca’nın.

BAŞKAN
– Arkadaşlar, sessiz olalım lütfen.
Buyurun.

MEHMET
NACİ BOSTANCI (Ankara) – Halkın oylarıyla meşru bir şekilde seçilmiş olan bir
iktidarı eleştirebilirsiniz -kullandığı dil bakımından söylüyorum, kendisine
bir eleştiri getiriyorum- ama bir suçun ortağı olarak tanımlayamazsınız. Bu
dil, hukuk nosyonuna sahip bir insanın dili olamaz. Partiniz olabilir, çok
ateşli konuşabilirsiniz de ama meşruiyetçi bir çizgiyi savunma konusunda
herkesin dikkat etmesi gerekir ama en çok da herhâlde hukukçular edecektir. O
bakımdan biraz önceki sözü biraz da ironi olsun diye söyledim.
Sayın
Başkanım, Sayın Cumhurbaşkanımıza yönelik eleştiriler hususunda “Ağzını açan
ceza görüyor.” dedi. Mesele şu: Sayın Cumhurbaşkanımız siyasetin karizmatik bir
lideri. (CHP sıralarından gürültüler)
ATİLA
SERTEL (İzmir) – Bir dahaki dönemi de garantiledi.
BAŞKAN
– Sessiz olalım değerli arkadaşlar, lütfen. 
MEHMET
NACİ BOSTANCI (Ankara) – Emin olun…
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Bostancı, toparlayalım.
MEHMET
NACİ BOSTANCI (Ankara) – …vicdanlı ve hakkaniyet sahibi olan CHP’liler kendi
mahrem dünyalarında siyasete baktıklarında siyasetteki karizmanın ne olduğunu
bilirler. Aleni olarak da en çok kimin üzerine konuşuluyor? Emin olun, değerli
Cumhuriyet Halk Partisi hatipleri bizden daha fazla Sayın Erdoğan’dan
bahsediyorlar, “karizma” dediğim budur. Zaten eleştirilerin, böyle ölçek dışı
eleştirilerin, abartılı eleştirilerin, hukukun normlarına uymayan eleştirilerin
arkasındaki siyasal kasıt da şudur: Eğer bir siyasi hareket, merkezinde
karizmatik bir lider marifetiyle yürüyorsa siz bodoslama onu hedef alırsınız,
onu tahrip etmeye çalışırsınız. Bütün olup bitenler bunun hikâyesidir.
Teşekkür
ediyorum. (AK PARTİ sıralarından alkışlar) 
BAŞKAN
– Değerli milletvekilleri, ben az önce de ifade ettim.
TURAN
AYDOĞAN (İstanbul) – Sayın Başkanım…
BAŞKAN
– Bir saniye Sayın Aydoğan, bekleyin, bir açıklama yapacağım.
Burada
Cumhurbaşkanlığı adına Cumhurbaşkanı Yardımcısı Sayın Fuat Oktay var.
Cumhurbaşkanlığı bütçesi üzerindeki eleştirilerde, ben, onun görüşlerinin daha
sonra değerlendirileceğini tekrar hatırlatıyorum sizlere. Yani doğal olarak
Cumhurbaşkanlığı bütçesinin eleştirilmesi mümkündür ama bu konuda da Sayın Fuat
Oktay Cumhurbaşkanı Yardımcısı olarak da buradadır. 
Buyurun
Sayın Aydoğan.
TURAN
AYDOĞAN (İstanbul) – Sayın Başkanım, 69’a göre söz istiyorum müsaade ederseniz.
“Hukuk fakültesini nasıl bitirdi?” dedi Sayın Grup Başkanı.
BAŞKAN
– Buyurun.
İki
dakika süre veriyorum. 
MEHMET
NACİ BOSTANCI (Amasya) – Ama sebebini söyledim, ironi olarak söyledim. 
TURAN
AYDOĞAN (İstanbul) – Ben de öyle algıladım zaten. 
MEHMET
MUŞ (İstanbul) – Nasıl bitirmiş, dinliyoruz.
BAŞKAN
– İki dakikada sataşmaya sebebiyet vermeden toparlayalım, oldukça çok
arkadaşımız sıra bekliyor.
Buyurun
Sayın Aydoğan. (CHP sıralarından alkışlar) 
V.- SATAŞMALARA İLİŞKİN KONUŞMALAR (Devam)
4.- İstanbul Milletvekili Turan Aydoğan’ın, Ankara Milletvekili Mehmet
Naci Bostancı’nın yaptığı açıklamasında şahsına sataşması nedeniyle konuşması 
TURAN
AYDOĞAN (İstanbul) – Sayın Başkanım, sataşmaya mahal verecek bir şey yok zaten.
Şimdi, biz burada bağımsız ve tarafsız yargıdan bahsettik, Sayın Grup Başkanı
da bu eleştirilerimize katıldığını söyledi. Bu eleştirilerimize karşılık bir
şey söylemiş olsaydı ben de onu hoşgörüyle karşılayacaktım; “Bu ülkede bağımsız
yargı var.” deseydi, “Tarafsız yargı var.” deseydi, “Bu söyledikleriniz yok.”
deseydi, “69 bin civarında insana Cumhurbaşkanına hakaretten kaynaklı dava açılmamış.”
deseydi. Bunlarla ilgili yumuşak bir geçiş yaptı, Türkiye gerçeklerini pas
geçti, benim diplomamı sorguladı. Güzel de oldu, çok da güzel oldu. 
Sayın
Grup Başkanı, anlatayım. Ben otuz yıl avukatlık yaptım, geldim buraya. İnsan
hakları aktivistiyim. Hukuku iyi bilirim, isterseniz grubunuza da gelir
anlatırım. (CHP sıralarından alkışlar) Diplomamın da tanıkları var bu Mecliste,
bu Mecliste benim fakülte yıllarından arkadaşlarım var. Diplomam şaibeli değil.
(CHP sıralarından alkışlar) Hiç kimse bugüne kadar “Diploman var mı yok mu?”
demedi. Oturduğumuz makamlara tırmalaya tırmalaya geldik, insan hakları
savunuculuğu yapa yapa geldik, hukuku bilerek geldik. İçinizdeki en baba
hukukçunuzla bu ihlalleri tartışacak kadar güçlü hukuk bilgim var, iddialıyım.
Ama tekrar ediyorum: Diplomamı tartışırsanız size diplomayı tartışacağınız
adresi ben gösteririm. 
Hepinizi
saygıyla selamlıyorum. (CHP sıralarından alkışlar)
MEHMET
NACİ BOSTANCI (Ankara) – Sayın Başkanım, Sayın Aydoğan’ın böyle meydan okuyucu
bir şekilde “Gelip size de ders veririm.” demesine gerek yok. 
TURAN
AYDOĞAN (İstanbul) – Veririm, veririm, ihtiyaç varsa veririm. 
MEHMET
NACİ BOSTANCI (Ankara) – Biz akılcı bir parti olarak herkesin aklından
faydalanmak isteriz. 
TURAN
AYDOĞAN (İstanbul) – Eyvallah, geleceğim o zaman. 
MEHMET
NACİ BOSTANCI (Ankara) – İsteriz. 
TURAN
AYDOĞAN (İstanbul) – Davet edin, geleceğim. 
BAŞKAN
– Bana dönerek konuşursanız Sayın Bostancı.
MEHMET
NACİ BOSTANCI (Ankara) – Aynı zamanda, doğru olanı, bizim de aklımızdan
Cumhuriyet Halk Partisinin, herkesin faydalanmaya çalışmasıdır, siyaset bundan
kazanır. Ben meydan okuyucu bir tavırla bunu söyleme lüzumunu bile duymam. Biz
bu müzakereleri niye yapıyoruz? Birbirimizin aklından faydalanalım diye. Sayın
Aydoğan otuz yıllık insan hakları aktivisti, kürsüdeki tavrına bakıyorum, biraz
bağdaştırmakta zorlanıyorum. 
Teşekkürler.
(AK PARTİ sıralarından alkışlar)
BAŞKAN
– Teşekkür ederim. 
ÖZGÜR
ÖZEL (Manisa) – Sayın Başkanım, müsaadenizle… Çok kısa. 
BAŞKAN
– Cumhuriyet Halk Partisi Grubu adına söz vermeden önce Grup Başkan Vekili
Sayın Özel bir talepte bulundu. 
Buyurun
Sayın Özel. 
ÖZGÜR
ÖZEL (Manisa) – Sayın Başkan, bir konu kayıtlara geçsin: Hatibimiz konuştuktan
sonra Sayın Grup Başkanı Cumhuriyet Halk Partisinin de bazı yargı kararlarını
eleştirip bazılarını beğendiğinden hareket ederek bunu bir tutarsızlık olarak
ifade etti. “Aksini yapsaydı haklı olurdu.” dedi. Ama arada bir fark var, bizim
hukuka uygun, eşitliğe, hakkaniyete uygun gördüğümüz kararlarla ilgili elbette
herhangi bir eleştirimiz olmaz, diğerine isyan ederiz. Ama sizinkiyle aradaki
fark şu: Kılıçdaroğlu beğenmediği mahkeme kararına “Uymuyorum.” dediği zaman o
mahkeme kararını geçersiz hâle getirecek, hemen ertesi gün bir düzenleme, bir
itiraz mahkemesinden karar çıkmıyor. Kılıçdaroğlu “Ben buna tedbir alacağım.”
deyince dosyalar 7 bin dosya öne getirilip hızla görüşülüp, karara bağlanıp
AİHM’in kararları boşa düşürülmüyor veya biz bir yargı kararını hakkaniyetsiz
bulduğumuzda o haksız kararı veren kişi, örneğin İstanbul Kadıköy hâkimliğinden
Siverek aile hâkimliğine atanmıyor. Aradaki fark bu, lütfen aklımızla alay
etmeyin. 
Teşekkür
ederim. (CHP sıralarından alkışlar)
BAŞKAN
– Teşekkür ederim. 
MEHMET
NACİ BOSTANCI (Ankara) – Hukuk bu şekilde işlemiyor. Sayın Özgür Özel’in tasvir
ettiği bir gerçeklik yok Türkiye'de. 
CAVİT
ARI (Antalya) – Var var, aldığınız takiplere bakın.
BAŞKAN
– Değerli milletvekilleri…
MEHMET
MUŞ (İstanbul) – Sayın Başkan, bir şey kayıtlara geçsin; Sayın Genel
Başkanımız, Cumhurbaşkanımız milletvekili yapılmamak için Diyarbakır’daki dosya
özel kuryeyle İstanbul’a gönderildi. O yargı kararlarını da iyi biliyoruz. (AK
PARTİ sıralarından alkışlar) Bugün yargıyı eleştiriyorken o dosyaların uçak
kargoyla nasıl gönderildiğini de milletimiz unutmadı, gayet iyi biliyor.
CAVİT
ARI (Antalya) – Yalan atmayın, yalan.
ÖZGÜR
ÖZEL (Manisa) – Sayın Başkan, madem tutanağa geçiyor, şunu söyleyelim: Uçak
kargo muçak kargo deyince bir tek şey biliriz: Kendileri hukuku Pensilvanya’ya
teslim ettiklerinde bu ülkenin ordusuna, bu ülkenin saygın bilim insanlarına
kurulan kumpas davalarının kararları Pensilvanya’da “harddisk”lere yüklenir,
gelir, mahkeme salonlarının arka odalarında bilgisayara aktarılırdı. Özgür Özel
kürsüden bunları anlatırken de Mehmet Muş ve arkadaşları “Hadi canım sen de,
hadi canım sen de; üstünlerin hukuku gitti, hukukun üstünlüğü geldi.” diye FETÖ
düzenini savunuyorlardı.
Teşekkür
ederim Sayın Başkanım. (CHP sıralarından “Bravo!” sesleri, alkışlar) 
MEHMET
MUŞ (İstanbul) – Sayın Başkan, madem bu kadar anti FETÖ’cüydü sayın hatipler
veya sayın Cumhuriyet Halk Partisi, burada FETÖ’yle mücadele ediliyorken
onların kurumlarının önünde niye nöbet tutuyorlardı? Basın kurumlarının önünde;
polis, devlet kapatmaya gidiyorken kendilerini, bedenlerini niye ortaya koyuyorlardı?
Madem FETÖ’ye bu kadar karşıydılar, o zaman niye yanımızda durmadılar? Bunu da
çıkıp bir açıklasınlar. Bu tezatlık değil mi? (AK PARTİ sıralarından alkışlar) 
ÖZGÜR
ÖZEL (Manisa) – Sayın Başkan…
RAMAZAN
CAN (Kırıkkale) – Sayın Başkan, böyle bir şey olabilir mi?
BAŞKAN
– Son, toparlayalım.
ÖZGÜR
ÖZEL (Manisa) – Kimin FETÖ’nün yanında durduğu, kimin karşısında durduğu tarih
karşısında bir gerçekliktir. Kendi itirafları ortadadır. Ne istediyse verdiğini
söyleyenler ve yaptıkları hatayı görüp de bundan pişman olanlar ve “Bu
mücadelede beni kendi arkadaşlarım yalnız bıraktı.” diye kendi grubuna, kendi
siyaset arkadaşlarına çatanlar bellidir. Ama FETÖ -bizim dediklerimizi yapıp-
bu ülkenin evlatlarına karşı uçaklarla, tanklarla yürüdüğünde bu darbe elbette
iktidara karşı yapılır ama bütün dünya döner, muhalefete, özellikle ana
muhalefete bakar. Gözümüzün içine bakanlar demokrasiden, hukuktan,
Parlamentodan yana bir tavır gördüler. FETÖ’yü püskürtürken kendilerine darbe
yapılıyor diye can havliyle direnenlerin değil, aslında çok zor şartlarda
ülkede onun yaptığı zulüm karşısında ezilen bir kitlenin zulmedenlere darbe
girişiminde bile doğru yerde, demokrasi yanında nasıl durulacağını gördüler. Bu
dersi almadıysa Mehmet Muş, söyleyecek başka bir sözüm yoktur. (CHP
sıralarından “Bravo” sesleri, alkışlar)
MEHMET
MUŞ (İstanbul) – Sayın Başkan…
BAŞKAN
– Son defa söz veriyorum, artık toparlayın Sayın Muş yani tartışmayı
uzatmayalım, herkes meramını anlattı.
MEHMET
MUŞ (İstanbul) – Sayın Başkan, gayet açık bir şey söyledim: Mücadele ediyorken
neredeydiniz? 
VELİ
AĞBABA (Malatya) – Fetullah’ın okulunda okuyorlar, Fetullah’ın bankasına para
yatırıyorlar, Fetullah’ın üniversitesine gidiyorlar…
BAŞKAN
– Bir saniye…
MEHMET
MUŞ (İstanbul) – Şimdi, şunu söylemek lazım: “Neredeydiniz?” dedim. Ya, biz
burada mücadele ediyorken nerede duruyordunuz? Bunu da çıkıp bir açıklayın. 
CAVİT
ARI (Antalya) – Kamer Genç’e siz saldırdınız burada, unutmayın bunları.
MEHMET
MUŞ (İstanbul) – Bakın, darbeler demokrasilere karşı yapılır, darbeler
demokratik düzeni ortadan kaldırmak için yapılır. 
VELİ
AĞBABA (Malatya) – Sayın Başkan, herkes diplomasını göstersin.
MEHMET
MUŞ (İstanbul) – O süreçlerde herkes kendi sınavını verir, kimseye bir
bağışlama yapmaz, bir lütufta bulunmaz. Attığınız adımlar tarih sahnesi önünde
karşınıza çıkar.
BAŞKAN
– Teşekkür ediyorum.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam) 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) CUMHURBAŞKANLIĞI (Devam)
1) Cumhurbaşkanlığı 2019 Yılı Merkezî Yönetim Bütçesi 
2) Cumhurbaşkanlığı 2017 Yılı Merkezî Yönetim Kesin Hesabı 
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2019 Yılı Merkezî Yönetim
Bütçesi
2) Türkiye Büyük Millet Meclisi 2017 Yılı Merkezî Yönetim
Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2019Yılı Merkezî Yönetim Bütçesi
2) Kamu Denetçiliği Kurumu 2017 Yılı Merkezî Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2019 Yılı Merkezî Yönetim Bütçesi
2) Anayasa Mahkemesi 2017 Yılı Merkezî Yönetim Kesin Hesabı
D) YARGITAY (Devam)
1) Yargıtay 2019Yılı Merkezî Yönetim Bütçesi
2) Yargıtay 2017 Yılı Merkezî Yönetim Kesin Hesabı
E) DANIŞTAY (Devam)
1) Danıştay 2019 Yılı Merkezî Yönetim Bütçesi
2) Danıştay 2017 Yılı Merkezî Yönetim Kesin Hesabı
F) SAYIŞTAY (Devam)
1) Sayıştay 2019 Yılı Merkezî Yönetim Bütçesi
2) Sayıştay 2017 Yılı Merkezî Yönetim Kesin Hesabı
G) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2019 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2017 Yılı Merkezî
Yönetim Kesin Hesabı
H) MİLLÎ İSTİHBARAT TEŞKİLATI BAŞKANLIĞI (Devam)
1) Millî İstihbarat Teşkilatı Başkanlığı 2019 Yılı Merkezî
Yönetim Bütçesi
2) Millî İstihbarat Teşkilatı Müsteşarlığı 2017 Yılı Merkezî
Yönetim Kesin Hesabı
I) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2019 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2017 Yılı
Merkezî Yönetim Kesin Hesabı
İ) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2019 Yılı Merkezî Yönetim
Bütçesi
2) Diyanet İşleri Başkanlığı 2017 Yılı Merkezî Yönetim Kesin
Hesabı
J) İLETİŞİM BAŞKANLIĞI (Devam)
1) İletişim Başkanlığı 2019 Yılı Merkezî Yönetim Bütçesi
K) BASIN-YAYIN VE ENFORMASYON GENEL MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Kesin Hesabı
L) SAVUNMA SANAYİİ BAŞKANLIĞI (Devam)
1) Savunma Sanayii Başkanlığı 2019 Yılı Merkezî Yönetim
Bütçesi
2) Savunma Sanayii Müsteşarlığı 2017 Yılı Merkezî Yönetim
Kesin Hesabı
M) STRATEJİ VE BÜTÇE BAŞKANLIĞI (Devam)
1) Strateji ve Bütçe Başkanlığı 2019 Yılı Merkezî Yönetim
Bütçesi
N) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî Yönetim Kesin Hesabı
O) MİLLİ SARAYLAR İDARESİ BAŞKANLIĞI (Devam)
1) Milli Saraylar İdaresi Başkanlığı 2019 Yılı Merkezî
Yönetim Bütçesi
Ö) DEVLET ARŞİVLERİ BAŞKANLIĞI (Devam)
1) Devlet Arşivleri Başkanlığı 2019 Yılı Merkezî Yönetim
Bütçesi
P) BAŞBAKANLIK (Devam)
1) Başbakanlık 2017 Yılı Merkezî Yönetim Kesin Hesabı
BAŞKAN
- Cumhuriyet Halk Partisi Grubu adına söz isteyen Antalya Milletvekilimiz Sayın
Rafet Zeybek. (CHP sıralarından alkışlar)
Sayın
Zeybek, süreniz beş dakika. (AK PARTİ ve CHP sıralarından karşılıklı
konuşmalar)
BAŞKAN
– Sessiz olalım değerli arkadaşlar. 
Bir
saniye Sayın Zeybek.
Değerli
arkadaşlar, karşılıklı konuşmayalım. Bir sayın hatip kürsüde, onu dinleyelim,
karşılıklı olmasın. 
ÖZGÜR
KARABAT (İstanbul) – Herkes diplomasını göstersin. Hangi okuldan mezunsunuz,
hepsini gösterin.
MEHMET
MUŞ (İstanbul) – Gir Meclise bak, sitede yazıyor.
BAŞKAN
- Sayın Muş, sizden de rica ediyorum. Hatibe söz veriyorum.
Buyurun
Sayın Zeybek.
CHP
GRUBU ADINA RAFET ZEYBEK (Antalya) - Sayın Başkan, değerli milletvekilleri;
Hâkimler ve Savcılar Kurulu bütçesi üzerinde söz almış bulunmaktayım. Genel
Kurulu saygıyla selamlıyorum.
Değerli
milletvekilleri, kuvvetler ayrılığı ve hukuk devleti ilkelerinden hızla
uzaklaşılmıştır. Kuvvetler ayrılığı ilkesi artık tek ve mutlak bir kişinin gücü
altındadır. Bu güçle, bu uygulamayla bir ülkede hukuk devleti olma, bağımsız ve
tarafsız bir yargı bulunması ve adalet dağıtma iddiası olamaz. 
Değerli
milletvekilleri, adalet ancak bağımsız bir yargı tarafından dağıtılabilir.
Devletin, yurttaşlarına en büyük teminatı şüphesiz ki adalettir. Hâkimler ve
Savcılar Kurulu dün FETÖ’nün talimatı altındaydı, bugün iktidarın talimatı
altına sokulmuştur. Hâkimler ve Savcılar Kurulu bir genel müdürlük değildir.
Yargı bağımsızlığını uygulayan ve adalet dağıtacak yargı mensuplarının bir
kurumudur. Bağımsız bir yargı millet adına karar verir; siyasal iktidar,
cemaat, başka güç odakları adına karar vermez. Bugün hâkimler ve cumhuriyet
savcıları karar verirken karşılaşacakları tepkiyi düşünmek zorunda kalıyorlar.
Eğer hâkim karar verirken korkuyorsa, düşünüyorsa adalet dağıtamaz değerli
arkadaşlar.
Değerli
milletvekilleri, bugün ülkemizde adalete güven yüzde 40’lar, hatta yüzde 20’ler
seviyesindedir. Yüzde 20 ya da yüzde 30 güvenle bir ülkede adalet dağıtılmaz.
Ben 1990 yılında cumhuriyet savcısı olarak göreve başladım. Ülkemizde o zaman
yargıya güven yüzde 70’di, biz eleştiri konusu yapıyorduk, “Neden bu kadar bu
güven azlığı?” diye. Ama o 12 Eylül askerî darbesinin mahkemeler üzerindeki
baskısı nedeniyle düşüktü. Ancak on altı yıl AK PARTİ iktidarları döneminde ne
acıdır ki yüzde 70 olan yargıya güven, yüzde 20’lere inmiştir. 
İktidar,
yeni adalet sarayları yapmakla övünüyor. Değerli arkadaşlarım, eğer yapılan
saraylarda adalet dağıtılmıyorsa o sarayların hiçbir kıymeti yoktur. (CHP
sıralarından alkışlar) Adalet dağıtmayan o binalar bir viraneden ibaret olur. 
Sayın
Cumhurbaşkanı, yargının üzerinden elinizi çekiniz. Savcılığını yapmış olduğunuz
Ergenekon ve Balyoz gibi davalarda ne kadar büyük kumpaslar düzenlendiğini siz
de çok iyi biliyorsunuz millet de çok iyi biliyor. Eğer siz davaların
savcılığını yapmaya devam edecek olursanız korkarım bu ülkede adalet
kalmayacaktır. 
Yargıyla
kavga ederek, yargıyı dizayn etmeye çalışarak bir sonuç elde edemezsiniz,
sadece adaleti bitirirsiniz. Eğer bu ülkede tarafsız ve bağımsız bir yargı
istiyorsanız Sayın Cumhurbaşkanı, Danıştay üyelerini sarayınızda fırçalamayı
bırakacaksınız. 
(Mikrofon
otomatik cihaz tarafından kapatıldı) 
BAŞKAN
– Sayın Zeybek, bir dakika ilave ediyorum 
Buyurun.

RAFET
ZEYBEK (Devamla) – Yüksek yargının başkanlarını çay toplamada yanınızda hazır
bulundurmayacaksınız. Hâkim ve savcılara verdikleri kararlar nedeniyle “Sen kim
oluyorsun?” demeyeceksiniz. Hâkim ve savcıların göreve başlama kuralarını
siyaset malzemesi yaparak Beştepe’de, sarayda kendinizi alkışlatmayacaksınız. 
2007
Anayasa değişikliği sonrası elde ettiğiniz güçle AK PARTİ yönetiminde görev
yapmış avukatları hâkim yapmayacaksınız. 
Değerli
arkadaşlarım, unutulmasın ki bağımsız yargıya bir gün herkesin ihtiyacı
olacaktır. Hukukun üstünlüğüne inanan ve mesleğini hiçbir baskı altında
kalmadan adil bir şekilde yürütmeye çalışan tüm hâkim ve cumhuriyet
savcılarımızı saygıyla selamlıyorum. 
Hepinize
teşekkür ediyorum. (CHP sıralarından alkışlar)
BAŞKAN
– Teşekkür ederim Sayın Zeybek. 
IV.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Levent Gök’ün; Rize Emniyet
Müdürlüğü binasında meydana gelen silahlı saldırıda şehit olan Emniyet Müdürü
Altuğ Verdi’ye Allah’tan rahmet, yaralı polislere şifa dilediğine ilişkin
konuşması
BAŞKAN
– Değerli milletvekilleri, üzücü bir haber aldık. Sayın Oktay, eğer bu konuda
bir bilgilendirme yaparsanız da sevinirim. Rize Emniyet Müdürlüğümüzde, yapılan
bir saldırı sonucu Rize Emniyet Müdürümüzün şehit olduğuna ve 3 polisimizin de
yaralandığına ilişkin bilgiler şu anda bana ulaştı. Olayın mahiyetini ve ne
olduğunu bilmiyoruz ama üzücü ve gerçekten de hepimizi sarsan bu olay, hayatını
kaybeden Emniyet Müdürümüz ve polislerimizin de olduğu bir süreç. Hayatını
kaybeden Emniyet Müdürümüze Allah’tan rahmet diliyorum, yaralı arkadaşlarımıza
da acil şifalar diliyorum. Bu konu tabii, ancak, Meclisi yönetirken bize ulaşan
bilgidir ama arkadaşlarımıza ulaşan bilgiler var ise onları da Meclisimizle
paylaşırlarsa sevineceğim. 
CUMHURBAŞKANI
YARDIMCISI FUAT OKTAY – Biraz sonra paylaşacağım Sayın Başkan. 
BAŞKAN
– Teşekkür ederim. 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam) 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) CUMHURBAŞKANLIĞI (Devam)
1) Cumhurbaşkanlığı 2019 Yılı Merkezî Yönetim Bütçesi 
2) Cumhurbaşkanlığı 2017 Yılı Merkezî Yönetim Kesin Hesabı 
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2019 Yılı Merkezî Yönetim
Bütçesi
2) Türkiye Büyük Millet Meclisi 2017 Yılı Merkezî Yönetim Kesin
Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2019Yılı Merkezî Yönetim Bütçesi
2) Kamu Denetçiliği Kurumu 2017 Yılı Merkezî Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2019 Yılı Merkezî Yönetim Bütçesi
2) Anayasa Mahkemesi 2017 Yılı Merkezî Yönetim Kesin Hesabı
D) YARGITAY (Devam)
1) Yargıtay 2019Yılı Merkezî Yönetim Bütçesi
2) Yargıtay 2017 Yılı Merkezî Yönetim Kesin Hesabı
E) DANIŞTAY (Devam)
1) Danıştay 2019 Yılı Merkezî Yönetim Bütçesi
2) Danıştay 2017 Yılı Merkezî Yönetim Kesin Hesabı
F) SAYIŞTAY (Devam)
1) Sayıştay 2019 Yılı Merkezî Yönetim Bütçesi
2) Sayıştay 2017 Yılı Merkezî Yönetim Kesin Hesabı
G) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2019 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2017 Yılı Merkezî
Yönetim Kesin Hesabı
H) MİLLÎ İSTİHBARAT TEŞKİLATI BAŞKANLIĞI (Devam)
1) Millî İstihbarat Teşkilatı Başkanlığı 2019 Yılı Merkezî
Yönetim Bütçesi
2) Millî İstihbarat Teşkilatı Müsteşarlığı 2017 Yılı Merkezî
Yönetim Kesin Hesabı
I) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2019 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2017 Yılı
Merkezî Yönetim Kesin Hesabı
İ) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2019 Yılı Merkezî Yönetim
Bütçesi
2) Diyanet İşleri Başkanlığı 2017 Yılı Merkezî Yönetim Kesin
Hesabı
J) İLETİŞİM BAŞKANLIĞI (Devam)
1) İletişim Başkanlığı 2019 Yılı Merkezî Yönetim Bütçesi
K) BASIN-YAYIN VE ENFORMASYON GENEL MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Kesin Hesabı
L) SAVUNMA SANAYİİ BAŞKANLIĞI (Devam)
1) Savunma Sanayii Başkanlığı 2019 Yılı Merkezî Yönetim
Bütçesi
2) Savunma Sanayii Müsteşarlığı 2017 Yılı Merkezî Yönetim
Kesin Hesabı
M) STRATEJİ VE BÜTÇE BAŞKANLIĞI (Devam)
1) Strateji ve Bütçe Başkanlığı 2019 Yılı Merkezî Yönetim
Bütçesi
N) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî Yönetim Kesin Hesabı
O) MİLLİ SARAYLAR İDARESİ BAŞKANLIĞI (Devam)
1) Milli Saraylar İdaresi Başkanlığı 2019 Yılı Merkezî
Yönetim Bütçesi
Ö) DEVLET ARŞİVLERİ BAŞKANLIĞI (Devam)
1) Devlet Arşivleri Başkanlığı 2019 Yılı Merkezî Yönetim
Bütçesi
P) BAŞBAKANLIK (Devam)
1) Başbakanlık 2017 Yılı Merkezî Yönetim Kesin Hesabı
BAŞKAN
– Söz sırası, Cumhuriyet Halk Partisi Grubu adına söz isteyen İstanbul
Milletvekilimiz Sayın Yüksel Mansur Kılınç’a aittir. (CHP sıralarından
alkışlar)
Sayın
Kılınç, süreniz beş dakika. 
CHP
GRUBU ADINA YÜKSEL MANSUR KILINÇ (İstanbul) – Sayın Başkan, değerli
milletvekilleri; ben de saldırıya uğrayan Rize Emniyet Müdürüne Allah’tan
rahmet diliyorum, yaralılara acil şifalar diliyorum. 
Sayın
Başkan, değerli milletvekilleri; Millî İstihbarat Teşkilatı Başkanlığı ve Millî
Güvenlik Kurulu Genel Sekreterliği bütçeleriyle ilgili Cumhuriyet Halk
Partisinin görüşlerini aktarmak üzere söz aldım. 
MİT
Yasası’nda “Türkiye Cumhuriyetinin ülkesi ve milleti ile bütünlüğüne,
varlığına, bağımsızlığına, güvenliğine, Anayasal düzenine ve milli gücünü
meydana getiren bütün unsurlarına karşı içten ve dıştan yöneltilen mevcut ve
muhtemel faaliyetler hakkında milli güvenlik istihbaratını Devlet çapında
oluşturmak.” denmektedir. Dahası, Millî İstihbarat Teşkilatı Türkiye Büyük
Millet Meclisi çatısı altında doğmuş bir güvenlik kurumudur. 
Peki,
günümüzde güvenlik ve istihbarat görevleri bakımından durum nedir? Millî
Güvenlik Kurulu Genel Sekreterliğinin yapısını değiştiren iktidar Millî
Güvenlik Kurulu Genel Sekreterliği ve MİT Başkanlığı gibi devletin temel
güvenlik ve istihbarat kurumlarını iktidarın arkabahçesi hâline getirmiştir. Bu
kurumlar ülkenin ve devletin güvenlik ve istihbarat görevlerini yerine getirmek
bir yana, içeride ve dışarıda salt iktidarın hedeflerine yönelik olarak
kullanılmaya başlanmıştır. Bunun için neler mi yapılmıştır? 15 Temmuz hain
darbe girişiminde bulunanları izlemek ve etkisizleştirmek bir yana,
Telekomünikasyon İletişim Başkanlığını kuran, yasa dışı dinlemeleri yapan
grubun başı olan kişi MİT’e devredilen Genelkurmay Elektronik Sistemler
Komutanlığının başına getirilmiştir. Daha sonra, FETÖ’den tutuklanan bu kişinin
atanmasıyla MİT’te FETÖ sızmasına ve kurumda FETÖ etkisine neden olmuştur.
MİT’in sosyal medya mecralarında Cumhurbaşkanıyla ilgili paylaşımları takip
ettiği iddia edilmektedir. İktidarı eleştiren medya kuruluşlarının
soruşturulmasına neden olunmakta ve bu kurumların susturulması istenmektedir;
iktidara muhalefet eden çevre ve kişilerin telefonları dinlenmektedir. 
Şimdi
de yapılmayanlara bakalım: Çatışma bölgelerindeki gelişmeler ulusal güvenlikle
ilgili olduğu hâlde Meclise bilgi verilmemektedir. FETÖ’nün hain darbe girişimi
sonrası Genel Başkanımız Sayın Kemal Kılıçdaroğlu’nun “MİT Müsteşarı gelip
bilgi vermeli.” çağrısına rağmen MİT Başkanı Meclise gelip bilgi vermemiştir.
Türkiye Büyük Millet Meclisi Güvenlik ve İstihbarat Komisyonu ve Darbe
Komisyonunun görüşmelerinde de çağrılan MİT Başkanı bu komisyonlara gelmekten
de kaçınmıştır. 
Sayın
milletvekilleri, güvenlik kurumlarımızın durumuna bir de Kaşıkçı cinayetinden
bakalım. Kaşıkçı cinayeti göstermektedir ki Türkiye, Orta Doğu’nun kirli
hesaplarının görüldüğü bir ülke konumuna getirilmek istenmektedir. Bu,
partilerüstü bir anlayışla üzerinde durmamız gereken bir konudur. 23 Ekimde CHP
Grubunun Meclis araştırması komisyonu kurulması için vermiş olduğu önerge
Türkiye Büyük Millet Meclisi Genel Kurulunda görüşüldü ancak AKP oylarıyla
reddedildi. MİT Başkanının Güvenlik ve İstihbarat Komisyonumuza gelerek bilgi
vermesini ve sorularımızı yanıtlamasını istedik ancak Komisyona gelmek ve bilgi
vermek bir yana bunun için hiçbir adım atılmadı. Biz de durum buyken ABD
Senatosunda Kaşıkçı cinayeti görüşülmek üzere gündeme alındı. Kaşıkçı
cinayetinin bilgilerinin ABD senatörleriyle paylaşıldığı da medyaya yansıdı. 6
Aralıkta MİT Başkanının ABD senatosunda Kaşıkçı cinayetiyle ilgili
bilgilendirme yaptığı da öğrenildi. 
Peki,
Türkiye Büyük Millet Meclisine bilgi verilmeyen Kaşıkçı cinayetinde son durum
ne? Cinayet faali olarak iadesini istediğimiz Suudilerin de iade edilmeyeceği
bildirilmiş oldu. Kaşıkçı cinayeti ülkemizin, güvenlik ve istihbarat zaafları
nedeniyle el kol sallanarak cinayet işlenebilen bir cinayet mahalli hâline
getirilmesi sonucunu doğurmaktadır.
(Mikrofon
otomatik cihaz tarafından kapatıldı)
BAŞKAN
– Sayın Kılınç, toparlayalım, bir dakika daha ilave ediyorum.
YÜKSEL
MANSUR KILINÇ (Devamla) – Sayın milletvekilleri, Türkiye’nin güvenlik ve
istihbarat kurumlarının tek adamın isteklerine ve güvenliğine odaklanması, MİT
Başkanının sadece bu görevlerle ilgili olması ülkenin güvenliğini ve gücünü
tehdit edecek noktalara getirmektedir. 
Millî
İstihbarat Teşkilatı Başkanlığı, tek adamın istekleri ve güvenliği için değil,
ülkemizin güvenliğini, ulusumuzun ve yurttaşlarımızın güvenliğini gözeten,
Türkiye Büyük Millet Meclisi tarafından denetlenebilen bir kurum hâline
getirilmelidir. 
Yüce
Meclisi saygıyla selamlıyorum. (CHP sıralarından alkışlar)
BAŞKAN
– Teşekkür ederim. 
Söz
sırası, Bolu Milletvekilimiz Sayın Tanju Özcan’a aittir. (CHP sıralarından
alkışlar) 
Süreniz
beş dakika Sayın Özcan. 
CHP
GRUBU ADINA TANJU ÖZCAN (Bolu) – Değerli milletvekilleri, Genel Kurulu saygıyla
selamlıyorum. Diyanet İşleri Başkanlığı bütçesi hakkında grubumuzun görüşlerini
iletmek üzere huzurunuzdayım. 
Öncelikle
bu çok hassas ve önemli konuda bana söz veren grup yönetimimize de şükranlarımı
sunarak sözlerime başlamak istiyorum. (CHP sıralarından alkışlar) 
Çok
değerli milletvekili arkadaşlarım, gerçekten Diyanet İşleri Başkanlığımız
Türkiye'nin önemli kurumlarından bir tanesi, aynı zamanda bütçe olarak da.
2019’da öngörülen bütçe artışı yüzde 34. Yüzde 34’lük bir bütçe artışı var ama
maalesef her yıl bu bütçe artışları olmasına rağmen, bu yılki bütçe de 10,4
milyara bağlanmak istenirken bakıyoruz, hâlâ Diyanet İşleri Başkanlığının
personelinin ve camilerimizin sıkıntıları bir türlü çözülemiyor. Daha ne kadar
bütçe ayıracağız, onu da bilemiyorum. 
“Personelin
sorunları” dedik. Bakın, Sayın Cumhurbaşkanı Yardımcımız orada. Personel şunu
söylüyor önce: “3600 ek gösterge.” Hani öğretmenlere ve polislere de verdiğiniz
bir söz vardı ya tutmadığınız, Diyanet İşleri personeline de bu söz verilmiş ve
yerine getirilmiyor. 
Yine,
başka talepleri var. Yardımcı hizmetler sınıfında çalışanların genel hizmetlere
aktarılması, 4/B sözleşmeli personel alımından vazgeçilerek mevcut çalışanlar,
vekil ve fahri görevlilerin kadroya geçirilmesi ki şu anda 20 bin vekil imam,
Kur'an kursu öğreticisi kadro bekliyor. 
Yine,
personel alımı ve görevde yükselmede torpilin değil liyakatin esas alınmasını
talep ediyor Diyanet İşleri Başkanlığı personelimiz. Yine, yer değişikliği ve
nakillerde objektif bir sistemin oluşturulmasını talep ediyorlar.
Sayın
milletvekilleri, bunlar anlaşılabilir talepler ve yerine getirilmesi gereken
talepler. Bir de, tabii, Diyanet İşleri Başkanlığı bütçesi görüşülürken, Sayın
Cumhurbaşkanının çok katıldığım bir sözü var, bunu hatırlatmak istiyorum. Hani
diyor ya her yerde, ben de buna katılıyorum, “Haram-helal bilen bir toplum arzu
ediyorum.” Vallahi bunu ben de arzu ediyorum da bu toplumu nasıl oluşturacağız,
bunu merak ediyorum. 
Öyle
bir ülkede yaşıyoruz ki rüşvet almak, rüşvet vermek, kul hakkı yemek, haram
kazanç elde etmek, ihalelere fesat karıştırmak artık sıradan olaylar hâline
gelmiş bu ülkede. Toplum bunları görüyor, çocuklarımız bunları görüyor, sonra
“Haram ve helal bilen bir toplum arzu ediyoruz.” diyoruz. Bu şartlarda bunu
nasıl gerçekleştireceğiz, ben çok merak ediyorum.
Sayın
milletvekilleri, AKP Grubuna özellikle soruyorum, ahiret inancımız var değil
mi? 
İSMET
YILMAZ (Sivas) – Var.
FEHMİ
KÜPÇÜ (Bolu) - Elhamdülillah
TANJU
ÖZCAN (Devamla) – Vallahi benim de var Sayın Bakanım.
Şimdi,
bakın, ben burada Allahuteala’nın bir ayetikerimesini ve Hazreti
Peygamberimiz’in bir hadisişerifini örnek olarak vermek istiyorum.
(Hatip
tarafından Âl-i İmrân suresinin 185’inci ayetikerimesinin okunması)
Âl-i
İmrân suresinin 185’inci ayetinde Allahuteala... Yine Hazreti Peygamberimiz
hadisişerifinde ne diyor: “Haksızlık karşısında susan dilsiz şeytandır.” Doğru
mu? Ee, şimdi, arkadaşlar, siz var ya “Ahiret inancımız var.” diyorsunuz da
öbür tarafta bence işiniz zor. Ne anlamda zor? Siz burada öyle parmaklar
kaldırıyorsunuz ki Türkiye'de yolsuzluğun ve hırsızlığın önünün açılmasını
kolaylaştıran yasal düzenlemeler… (CHP sıralarından alkışlar)
Sonra,
yaşananları görüyorsunuz, tüyü bitmemiş yetimin hakkının çatır çatır nasıl
yenildiğini görüyorsunuz ve sesinizi çıkartmıyorsunuz. Yüce Allah emretmiş, az
önce söyledim, “Her canlı bir gün ölümü tadacaktır.” Sonra da demiş ki…
(Hatip
tarafından Bakara suresinin 28’inci ayetikerimesinin okunması)
“Sonra
bana döndürüleceksiniz” demiş.
Şimdi,
ben soruyorum: Siz yolsuzluğa ve hırsızlığa, bu ülkede, haram yenmesine, kul
hakkı yenmesine göz yumuyorsunuz, kolaylaştırıyorsunuz, elinizden gelen katkıyı
veriyorsunuz, itiraz etmiyorsunuz, haksızlık karşısında susuyorsunuz; bu
durumda öbür tarafta Allahutaala’ya nasıl hesap vereceksiniz ben çok merak
ediyorum. Ben bu soruyu kendinize sorun diye bu ayetikerimeyi burada örnek
olarak verdim. Hazreti Peygamberimiz’in hadisişerifini özel olarak geldim,
burada dillendirdim. Tekrar sizleri bunları düşünmeye davet ediyorum.
Yine,
tabii, Sayın Başkan, Diyanet İşleri bütçesi olup da şu Diyanet İşleri
Başkanından bahsetmemek herhâlde mümkün olmaz. Şimdi, ben size 2 tane fotoğraf
göstereceğim sayın milletvekilleri. Bakın, burada 1’inci Diyanet İşleri
Başkanımız var, Rifat Börekçi, yanında da Mustafa Kemal Atatürk. (CHP
sıralarından alkışlar) Şimdi, ben bu ilk Diyanet İşleri Başkanımızdan niye
özellikle bahsetmek istedim? 
(Mikrofon
otomatik cihaz tarafından kapatıldı) 
BAŞKAN
– Sayın Özcan, bir dakika ilave ediyorum. 
TANJU
ÖZCAN (Devamla) – Türkler Yunanlılara karşı galip gelsinler diye cebindeki son
kuruş parayı dahi orduya bağışlamış. Diğer fotoğrafta kim var? Son gelen
Diyanet İşleri Başkanımız. Bu ne yapmış? “Keşke Yunanlılar galip gelseydi.”
diyen püsküllü zatı insani amaçla -tırnak içinde- ziyaret etmiş. Öyle bir adamı
ziyaret etmiş ki “Keşke Yunanlılar galip gelseydi.” diyecek kadar Türk düşmanı,
“10 Kasımda dokuzu beş geçe kenefe gidin…” diyecek kadar da Atatürk düşmanı. 
ALİ
ÖZTUNÇ (Kahramanmaraş) – Alçak, alçak! Alçak bu adam ya!
TANJU
ÖZCAN (Devamla) - Bizim Türkiye Cumhuriyeti Diyanet İşleri Başkanı da bu zatı
makamında ziyaret ediyor. Bunun adı utanmazlıktır, bunun adı alçaklıktır! (CHP
sıralarından alkışlar) Başka şekilde tarif edemiyorum. 
Tabii,
bu Diyanet İşleri Başkanının başka meziyetleri de var geçmişte; bak, fotoğrafta
ilk Diyanet İşleri Başkanımızın yanında Mustafa Kemal Atatürk var, son Diyanet
İşleri Başkanımızın yanında kim var? Bakar mısınız, Adil Öksüz var aynı
fotoğrafta. 
(Mikrofon
otomatik cihaz tarafından kapatıldı) 
TANJU
ÖZCAN (Devamla) – Sayın Başkanım, tamamlayayım müsaade ederseniz.
BAŞKAN
– Tamamlayın Sayın Özcan, bitirelim. 
TANJU
ÖZCAN (Devamla) - Şimdi, bu Diyanet İşleri Başkanının bir özelliği de şu: Hani
şu Adil Öksüz var ya, onun doktora tezinde imzası olanlardan biri, bak burada
kırmızıyla gösterdim. Yine, Kimse Yok mu Derneği vardı ya FETÖ’cülerin, onun
vitrininde boy gösteren biri. Yine, FETÖ’cülerin Abant toplantıları vardı ya,
bu toplantıların daimî konuğuydu ve üzülerek söylüyorum, hâlâ bu Diyanet İşleri
Başkanının mutfağından makrube kokusu geliyor. (CHP sıralarından alkışlar) Hâlâ
geliyor. Hâlâ geliyor. “FETÖ’yle mücadele edeceğiz.” diyorsanız, çevrenizde
bulunan bürokratlardan başlayarak bu mücadeleyi sürdürün. Ben bunu tavsiye
ediyorum.
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkürler. 
ZÜLFÜ
DEMİRBAĞ (Elâzığ) – Makrube değil maklube, maklube.
TANJU
ÖZCAN (Bolu) – Makrube değil mi?
MEHMET
MUŞ (İstanbul) – Sayın Başkan, yerimden kısa bir söz talebim var.
BAŞKAN
– Buyurun Sayın Muş.
VI.- AÇIKLAMALAR (Devam)
21.- İstanbul Milletvekili Mehmet Muş’un, Bolu Milletvekili Tanju
Özcan’ın 10 sıra sayılı 2019 Yılı Bütçe Kanun Teklifi ile 11 sıra sayılı 2017
Yılı Kesin Hesap Kanunu Tasarısı’nın birinci tur görüşmelerinde CHP Grubu adına
yaptığı konuşmasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; biz, Türkiye'de yolsuzluğun
ve hırsızlığın önünü açan düzenlemelere değil, Türkiye'nin gelişmesine ve
ilerlemesine katkı sağlayan düzenlemelere destek verdik ve o şekilde
düzenlemeleri yapıyoruz. 
Sayın
hatip, bu dünyada ifade ettiklerinin hesabını veriyor ki hâlen olduğu yerde
sayıyor, demek ki hesabını verememiş bu dünyada, acaba öbür dünyada bu dünyada
veremediği hesabı nasıl verecek? O kendisini düşünsün, bizi bıraksın. (CHP
sıralarından gürültüler) Biz on altı yıldır hesabı millete veriyoruz; bu
dünyada da hesabımızı veririz, öbür dünyada da hesabımızı veririz. 
Burada
paylaştığı fotoğraflar, tabii, çok enteresan ama aynı hatibe şunu hatırlatırım:
17-25’ten sonra devlet bu örgütün üzerine gidiyorken, bunun yayın
kuruluşlarının, bunun ilgili kuruluşlarının üzerine gidiyorken, o kuruluşların
önünde nöbet tutan arkadaşlarının fotoğraflarını da paylaşsın. 
Teşekkür
ederim.
ALİ
ÖZTUNÇ (Kahramanmaraş) – FETÖ’cülerin kardeşlerini bakan yaptınız, bakan! 
TANJU
ÖZCAN (Bolu) – Sayın Başkanım, çok şey söyledi ama “Bu dünyadaki hesabını
verememiş…” gibi yaralayıcı bir cümle kullanmak suretiyle sataşmada bulundu…
BAŞKAN
– Sayın Özcan, oturun, ben mikrofonunuzu açayım, siz de sayın hatip gibi oradan
cevap verin. 
Sayın
Oktay, ondan sonra size söz vereceğim, herhâlde Rize’den bir bilgi aldınız. 
Buyurun
Sayın Özcan. 
22.- Bolu Milletvekili Tanju Özcan’ın, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
TANJU
ÖZCAN (Bolu) – Sayın Başkan, çok teşekkür ediyorum.
Öncelikle,
Sayın Muş’a şunu söylemek istiyorum: Benim bu dünyada verilmeyecek bir hesabım
yok. 
Ben
az önce ne söyledim? Allahuteala’nın emirlerinden bahsettim, hatırlattım
onlara. Dedim ki: “Kul hakkı yemeyin, haram yemeyin, ihaleye fesat
karıştırmayın, tüyü bitmemiş yetimin hakkını yemeyin.” “Biz bunu yapmıyoruz
zaten.” diyeceğine bize suç atmaya çalışıyor.
ALİ
ÖZKAYA (Afyonkarahisar) – Ataşehir Belediyesine de soruyor musun?
TANJU
ÖZCAN (Bolu) – Bunu çok anlamlı bulmuyorum. Tabii, Sayın Muş’un bugünkü ruh
hâline veriyorum. Sabahtan beri siyaseten çok büyük darbeler yedi. Az önce de
koridorda sallanarak yürüdüğünü gördüm. Kendisi için de üzüldüğümü ifade etmek
istiyorum. 
Genel
Kurulu saygıyla selamlıyorum. (CHP ve İYİ PARTİ sıralarından alkışlar) 
ÖZGÜR
ÖZEL (Manisa) – Sayın Başkan, çok kısa bir ilavem olacak, çok kısa. 
BAŞKAN
– Buyurun Sayın Özel. 
23.- Manisa Milletvekili Özgür Özel’in, Bolu Milletvekili Tanju Özcan’ın
“Mutfaktan makrube kokusu geliyor.” ifadesinin AKP Grubu tarafından
düzeltildiğine ilişkin açıklaması
ÖZGÜR
ÖZEL (Manisa) – Sayın Başkan, belki biraz önce gözlerden kaçtı. Hatibimiz çok
güzel bir konuşma yaptı. Konuşmasının sonunda “Mutfaktan makrube kokusu
geliyor.” dedi. Şimdi, Sayın Tanju Özcan böyle deyince AKP Grubu hemen
düzeltti: “Makrube değil, maklube, maklube.” Arkadaşlar, tabii ki biz ne
yediğinizi sizden daha iyi bilemeyiz.
Teşekkür
ediyorum. (CHP ve İYİ PARTİ sıralarından alkışlar) 
BAŞKAN
– Sayın Oktay, buyurun. 
24.- Cumhurbaşkanı Yardımcısı Fuat Oktay’ın, polis memuru İsmail Hakkı
Sarıcaoğlu’nun, Rize Emniyet Müdürü Altuğ Verdi’yi şehit ettiğine, Personel
Şube Müdürü Ercan Polat ile polis memuru Yiğit Can Köksal’ı yaraladığına ve
saldırıyı gerçekleştiren polis memurunun gözaltına alındığına ilişkin
açıklaması
CUMHURBAŞKANI
YARDIMCISI FUAT OKTAY – Sayın Başkan, bugün saat 14.50 sıralarında Rize İl
Emniyet Müdürlüğü binası içerisinde Derepazarı İlçe Emniyet Müdürlüğü
kadrosunda görevli polis memuru İsmail Hakkı Sarıcaoğlu, İl Emniyet Müdürü
görüş gününde tayin talebiyle makama çıktığı esnada bilinmeyen bir nedenle İl
Emniyet Müdürü Altuğ Verdi’yi boynundan, Personel Şube Müdürü Ercan Polat’ı sol
göğsü ve sırtından, polis memuru Yiğit Can Köksal’ı bacağından yaralamıştır.
Tüm yaralılar Rize Devlet Hastanesinde tedavi altına alınmış durumda ama ne
yazık ki İl Emniyet Müdürümüz Altuğ Verdi hastanede yapılan tüm müdahalelere
rağmen kurtarılamayarak şehit olmuştur. Allah rahmet eylesin. 
MEHMET
BEKAROĞLU (İstanbul) – Sayın Başkan…
BAŞKAN
– Buyurun, devam edin Sayın Oktay. Bitti mi?
CUMHURBAŞKANI
YARDIMCISI FUAT OKTAY – Tamam, bu kadar.
BAŞKAN
– Teşekkür ederim.
CUMHURBAŞKANI
YARDIMCISI FUAT OKTAY – Ben teşekkür ediyorum. 
MEHMET
BEKAROĞLU (İstanbul) – Sayın Başkan, konuyla ilgili yerimden açıklama yapmak
istiyorum.
BAŞKAN
– Vereceğim.
Değerli
arkadaşlar, değerli milletvekillerimiz; bu üzücü olayın gerçekleşmesinin
seyrine ilişkin bilgilendirdiği için Sayın Cumhurbaşkanı Yardımcısına teşekkür
ederim. 
CUMHURBAŞKANI
YARDIMCISI FUAT OKTAY – Sayın Başkan, pardon… Bu arada, şüpheli polis memuru,
silahıyla birlikte göz altına alınmış durumdadır. O bilgiyi de verelim.
BAŞKAN
– Evet, teşekkür ederim.
Son
derece üzücü bir olay. Ben tekrar, hayatını kaybeden emniyet müdürümüze
Allah’tan rahmet diliyorum, yaralılarımıza da acil şifalar diliyorum.
Sayın
Mehmet Bekaroğlu, Rizeli olmanız hasebiyle de size söz veriyorum yerinizden.
Buyurun.
25.- İstanbul Milletvekili Mehmet Bekaroğlu’nun, Rize Emniyet
Müdürlüğünde polis memuru tarafından vurularak şehit edilen Emniyet Müdürü
Altuğ Verdi’ye Allah’tan rahmet dilediğine ilişkin açıklaması 
MEHMET
BEKAROĞLU (İstanbul) – Teşekkür ederim Sayın Başkan.
Sayın
Cumhurbaşkanı Yardımcımızın ifade ettiği gibi, bugün Rize Emniyet Müdürlüğünde
meydana gelen olayda Emniyet Müdürümüz Altuğ Verdi maalesef silahla, bir polis
memuru tarafından vurulmuş ve vefat etmiştir. Kendim ve grubum adına bütün
ailesine, emniyet mensuplarına ve milletimize başsağlığı diliyorum. Kendisi,
tanıdığımız, genç, enerjik, gerçekten ülkeye daha büyük hizmetler yapacak olan,
1972 doğumlu bir kardeşimizdi. Allah böyle kötülükleri bir daha bu millete ve
kimseye göstermesin diyorum.
Hepinizi
saygıyla selamlıyorum.
BAŞKAN
– Teşekkür ederim.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam) 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun Sunulduğuna
Dair Sayıştay Başkanlığı Tezkeresi (3/39); 6085 Sayılı Sayıştay Kanunu Uyarınca
Hazırlanan 2017 Yılı Kalkınma Ajansları Genel Denetim Raporunun Sunulduğuna
Dair Sayıştay Başkanlığı Tezkeresi (3/41); 5018 Sayılı Kamu Mali Yönetimi ve
Kontrol Kanunu ile 6085 Sayılı Sayıştay Kanunu Uyarınca Hazırlanan 183 Adedi
Merkezi Yönetim Kapsamındaki Kamu İdarelerine, 2 Adedi Sosyal Güvenlik
Kurumlarına ve 10 Adedi Diğer Kamu İdarelerine Ait Olmak Üzere Toplam 195 Adet
Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11) (Devam)
A) CUMHURBAŞKANLIĞI (Devam)
1) Cumhurbaşkanlığı 2019 Yılı Merkezî Yönetim Bütçesi 
2) Cumhurbaşkanlığı 2017 Yılı Merkezî Yönetim Kesin Hesabı 
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2019 Yılı Merkezî Yönetim
Bütçesi
2) Türkiye Büyük Millet Meclisi 2017 Yılı Merkezî Yönetim
Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2019Yılı Merkezî Yönetim Bütçesi
2) Kamu Denetçiliği Kurumu 2017 Yılı Merkezî Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2019 Yılı Merkezî Yönetim Bütçesi
2) Anayasa Mahkemesi 2017 Yılı Merkezî Yönetim Kesin Hesabı
D) YARGITAY (Devam)
1) Yargıtay 2019Yılı Merkezî Yönetim Bütçesi
2) Yargıtay 2017 Yılı Merkezî Yönetim Kesin Hesabı
E) DANIŞTAY (Devam)
1) Danıştay 2019 Yılı Merkezî Yönetim Bütçesi
2) Danıştay 2017 Yılı Merkezî Yönetim Kesin Hesabı
F) SAYIŞTAY (Devam)
1) Sayıştay 2019 Yılı Merkezî Yönetim Bütçesi
2) Sayıştay 2017 Yılı Merkezî Yönetim Kesin Hesabı
G) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2019 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2017 Yılı Merkezî
Yönetim Kesin Hesabı
H) MİLLÎ İSTİHBARAT TEŞKİLATI BAŞKANLIĞI (Devam)
1) Millî İstihbarat Teşkilatı Başkanlığı 2019 Yılı Merkezî
Yönetim Bütçesi
2) Millî İstihbarat Teşkilatı Müsteşarlığı 2017 Yılı Merkezî
Yönetim Kesin Hesabı
I) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2019 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2017 Yılı
Merkezî Yönetim Kesin Hesabı
İ) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2019 Yılı Merkezî Yönetim
Bütçesi
2) Diyanet İşleri Başkanlığı 2017 Yılı Merkezî Yönetim Kesin
Hesabı
J) İLETİŞİM BAŞKANLIĞI (Devam)
1) İletişim Başkanlığı 2019 Yılı Merkezî Yönetim Bütçesi
K) BASIN-YAYIN VE ENFORMASYON GENEL MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Kesin Hesabı
L) SAVUNMA SANAYİİ BAŞKANLIĞI (Devam)
1) Savunma Sanayii Başkanlığı 2019 Yılı Merkezî Yönetim
Bütçesi
2) Savunma Sanayii Müsteşarlığı 2017 Yılı Merkezî Yönetim
Kesin Hesabı
M) STRATEJİ VE BÜTÇE BAŞKANLIĞI (Devam)
1) Strateji ve Bütçe Başkanlığı 2019 Yılı Merkezî Yönetim
Bütçesi
N) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî Yönetim Kesin Hesabı
O) MİLLİ SARAYLAR İDARESİ BAŞKANLIĞI (Devam)
1) Milli Saraylar İdaresi Başkanlığı 2019 Yılı Merkezî
Yönetim Bütçesi
Ö) DEVLET ARŞİVLERİ BAŞKANLIĞI (Devam)
1) Devlet Arşivleri Başkanlığı 2019 Yılı Merkezî Yönetim
Bütçesi
P) BAŞBAKANLIK (Devam)
1) Başbakanlık 2017 Yılı Merkezî Yönetim Kesin Hesabı
BAŞKAN
– Değerli milletvekilleri, Cumhuriyet Halk Partisi Grubu adına söz isteyen İzmir
Milletvekilimiz Sayın Atila Sertel.
Sayın
Sertel, süreniz beş dakika.
Buyurun.
(CHP sıralarından alkışlar)
CHP
GRUBU ADINA ATİLA SERTEL (İzmir) – Sayın Başkanım, çok teşekkür ederim.
Kıymetli
vekil arkadaşlarım, benden önce konuşan sevgili Bülent Tezcan, Turan Aydoğan,
İbrahim Kaboğlu, diğer milletvekili arkadaşlarımız, hepsi çok ayrıntılı bir
biçimde bütçe konusunda görüşlerini belirtti.
Şunu
söylemek istiyorum: 2019 yılında Cumhurbaşkanlığı bütçesi yüzde 233 oranında
artıyor. Şimdi oturup düşünelim; hangi toplu sözleşmede, hangi sendika yüzde
233 zam alabilir bu ülkede? Yüzde 15’i, 20’yi geçen toplu iş sözleşmesi
yapılıyor mu bu ülkede? Memurlara, emeklilere, işçilere, köylülere, bütün
çalışanlara, öğretmenlere, subaylara yüzde 15’in üzerinde bir zam var mı
Türkiye’de? Yok. 
Sevgili
arkadaşlarım, Sayın Bülent Tezcan söyledi. Ben aslında Basın-Yayın ve
Enformasyon Genel Müdürlüğü bütçesi konusunda konuşacaktım ama o kapandı,
Basın-Yayın ve Enformasyon Genel Müdürlüğü yok artık, İletişim Başkanlığı olarak
Cumhurbaşkanlığına taşındı. Şimdi, bizim üzerimizdeki sürekli basın kartında
“Başbakanlık Basın-Yayın ve Enformasyon Genel Müdürlüğü” olarak geçiyor.
Gazetecilerin taşıdığı kartın üzerinde “Başbakanlık” yazıyor ama Başbakanlık
yok oldu gitti, kartı bize yadigâr kaldı ama 890 arkadaşımızın basın kartını bu
süreç içerisinde iptal eden bir iktidar var; gazetecileri ve gazeteleri perişan
eden, özgürlükleri kısıtlayan ve dağıtım alanında şu anda sadece bir tek yayın
kuruluşu, dağıtıma ilişkin kuruluş bırakan bir iktidar var. 
Sözcü
gazetesindeki Necati Doğru gibi, Emin Çölaşan gibi gerçekten çok saygın ve
Türkiye’de Atatürkçülüğün, yurtseverliğin, namusluluğun çizgisinde olan
insanlara -FETÖ’ye ilişkin- açtıkları davanın gerçekten akıl alır bir yanı
olmadığını söylemek istiyorum. Hele otuz beş kırk yıldır tanıdığım Emin
Çölaşan’ın, benim haber müdürlüğümü yapan Necati Doğru’nun, ülkedeki bütün
yolsuzlukların, usulsüzlüklerin üzerine giden ve korkusuzca yıllardır yazan
insanların üzerine böylesine gitmek ve Sözcü’yü mahkûm etmeye çalışmak
gerçekten bu iktidarın en büyük ayıbıdır. 
Sevgili
arkadaşlarım, bütçe diyoruz; dün burada Genel Başkanım açıkladı, Cumhuriyet
Halk Partisi diyor ki: “Benim belediyelerimde asgari ücret 2.200 lira.” Bakalım
siz ne yapacaksınız asgari ücreti. 2.200’ün altına düşürebilecek misiniz
göreceğiz sizi. (CHP sıralarından alkışlar) 2.200 lira asgari ücret bu ülkede
artık yer bulmuştur, taban bulmuştur. 
Sevgili
arkadaşlarım, bir şiir var. Hani bu şiiri “komünist” dediğiniz bir şair
yazsaydı derdik ki: “Bu, komünist.” Hani “Bu ülkede vatan hainliği yapan biri
yazdı.” deseydiniz… Vatan haini olarak Nazım Hikmet’i andınız ya, o Nazım
Hikmet’in vatanı ne kadar sevdiğini her geçen gün daha iyi anlıyoruz. Ama bir
şiir yazıldı bu ülkede ve o şiiri yazan, Ozan Arif, milliyetçi kökenli Ozan
Arif. Onun sözleriyle bu bütçeyi değerlendirmek istiyorum, kendi görüşlerimi de
bırakarak söylemek istiyorum: 
“Her
türlü hatayı, yanlışı yap yap,
Ondan
sonra ‘Vay efendim, dış güçler!’
Çarşıya
uymazsa evdeki hesap, 
Ondan
sonra ‘Vay efendim, dış güçler!’

Fırsat
deyip dört tarafa dal götür,
Kitabına
uydur uydur mal götür,
Yol
yaparken yolsuzluk yap, çal götür,
Ondan
sonra ‘Vay efendim, dış güçler!’

Dış
güç, mış güç diye ötmeyin hadin,
Ben
inanmam, başka kapıya gidin.
Eğitim
sisteminin içine edin,
Ondan
sonra ‘Vay efendim, dış güçler!’

Ne
beş yıllık, ne on yıllık plan var,
On
laf duysam dokuzunda yalan var,
Dıştan
önce içimizde yılan var,
Ondan
sonra ‘Vay efendim, dış güçler!’

Tekel,
Sümer, Demir-Çelik, limandı,
Telekomu,
Sekaları kim aldı?
Yabancıya
satılmayan ne kaldı?
Ondan
sonra ‘Vay efendim, dış güçler!’

Trabzon’a
bile Katarlı girmiş,
Uzungöl’e
Arap postunu sermiş,
Verenler
vatanı kiraya vermiş, 
Ondan
sonra ‘Vay efendim, dış güçler!’

Utanmadan
hadi ‘Satmadık.’ deyin,
Dalga
geçin dalga, gönül eğleyin.
Tek
fabrika yaptınız mı söyleyin?
Ondan
sonra ‘Vay efendim, dış güçler!’

Pirinç,
buğday, nohut, bulgur, soğan, et,
Ne
var ise hep dışardan ithal et.
Üretmeden
yaşar mı bir memleket?
Ondan
sonra ‘Vay efendim, dış güçler!’

Hiç
bir sıfat yokken çağrılıp piste,
Ben
mi ağırlandım Oval Ofiste?
Zeytinyağı
gibi çıkmayın üste.
Ondan
sonra ‘Vay efendim, dış güçler!’

Şerefli
Türk ordusuna pusu kur,
‘Ergenekon’,
‘Balyoz’ diye darbe vur,
Gâvur
yapamazdı bunu lan gâvur, 
Ondan
sonra ‘Vay efendim, dış güçler!’

Koktu
artık bu ‘dış güçler’ söylemi.
Kimin
işi BOP Başkanlık eylemi?
Yani
sizde hiç bir suç yok, öyle mi?
Ondan
sonra ‘Vay efendim, dış güçler!’

Arif
der ki dış güçlere uyup be,
Bırakın
bu ağızları ayıp be,
Sayenizde
yıllarımız kayıp be, 
Ondan
sonra ‘Vay efendim, dış güçler!’”
Vay
efendim, dış güçler. 
Saygıyla
selamlıyorum. (CHP ve İYİ PARTİ sıralarından alkışlar) 
BAŞKAN
– Cumhuriyet Halk Partisi Grubu adına söz isteyen Denizli Milletvekilimiz Sayın
Haşim Teoman Sancar. (CHP sıralarından alkışlar) 
Sayın
Sancar, süreniz beş dakika.
CHP
GRUBU ADINA HAŞİM TEOMAN SANCAR (Denizli) – Sayın Başkan, değerli
milletvekilleri; Savunma Sanayii Başkanlığının bütçesi üzerine söz almış
bulunmaktayım.
Savunma
Sanayii Başkanlığı, bana göre Türkiye'nin ve her ülkenin en önemli
değerlerinden biri çünkü Türk Silahlı Kuvvetlerimizin ve güvenlik güçlerimizin
ihtiyaçlarının karşılanması faaliyetlerini yürütmek üzere çok önemli bir kurum.
Bu faaliyetler yürütülürken mutlaka amacımız, yerli, millî ve azami ölçüde
üretebildiğimiz silahların bizlerde olması olmalıdır. Savunma ihtiyaçlarımızı
başka ülkelerden görürsek ve özellikle şu dönemde, dış ilişkilerini son derece
dengesiz götüren bir Hükûmetin olduğu bir dönemde Rusya’yla küsersiniz S-400
kalır, Amerika’yla küsersiniz F-35 kalır, ondan sonra her gün oradan “Acaba
silahlarımızı ne zaman verecek?” diye bakarız. Onun için yerli ve millî olmak
önem taşımaktadır. Diğer açıdan, ASELSAN, TAI, ROKETSAN, HAVELSAN gibi yerli
savunma sanayisi firmalarına baktığımızda, maalesef, buralarda çok ciddi
anlamda kadroların taraflı ve yanlı yapıldığını ve bir beyin göçünün oluştuğunu
görmekteyiz. Geçtiğimiz günlerde de basına yansımış olup mühendislerimizin
birer birer buralardan Hollanda’ya, Avrupa’ya, Almanya’ya gittiğini okumakta ve
duymaktayız. Bu sebeple -en önemlisi- tabii ki kadrolaşmadan öte, liyakati
kendimize bir kıstas olarak almak zorundayız. Maalesef AKP’nin tüm kurumlarda
yaratmış olduğu bu kadrolaşma ülkemizin göz bebeği kurumlarına da sirayet etmiştir.
Tersine bir beyin göçü yaratmadığımız sürece savunma sanayisinde yenileşmeyi ve
teknolojiyi umut etmemiz mümkün değildir. Siyasi erk bu kurumlara müdahale
etmek yerine, buralarda akademik kariyer aramalıdır. Bu arada, ASELSAN’da hâlâ
2006 ve 2013 yılları arasında gerçekleşen cinayetlerin, faili meçhul
cinayetlerin neden olduğu, nasıl olduğu aydınlığa çıkmış değildir. 
Değerli
milletvekilleri, savunma sanayisi kadar buraya hizmet veren ve bunun için
kurulan güçlü bir ordu ve onunla beraber yarışan bir silahlı kuvvetleri vardır.
Maalesef Denizli’mizde aynı şekilde 11’inci Piyade Tugayı’nda o modern
silahları, o yerli silahları, o millî silahları teslim edeceğimiz komutanlar,
başta tugay komutanı olmak üzere, 64 subay ve astsubay FETÖ terör örgütü üyesi
olmaktan tutuklanmıştır. Yani Sayın Genel Başkanımızın da ısrarla ve devamlı
dediği gibi, ordunun siyasete, tarikat ve cemaatlere alet edilmesinin ülkenin
başına neler açtığını, başımıza neler getirebileceğini, hangi hayati tehlikeler
açacağını maalesef 15 Temmuzda hep birlikte gördük. 
Tıpkı
15 Temmuz alçak darbesi gibi, bugün baktığımızda subaylarınızı,
astsubaylarınızı siyasete alet etmez iseniz o güçlü silahları teslim
edebileceğiniz vatansever, milliyetçi, cumhuriyetçi, Atatürkçü subaylar eskisi
gibi görevlerine devam edecek ve ülkemizin bekasını sağlayacaktır. Maalesef o
günden bugüne o gariban uzman çavuşlarımızın, o gariban Harbiye
öğrencilerimizin dışında FETÖ’yle yaptığınız göze batan bir mücadele de yoktur.
Üzülerek
söylüyorum ki Zaman gazetesinin yönetim kurulu üyeleri, patronları beraat edip
burada bakanlıklar alırken maalesef ve maalesef gariban uzman çavuşlarımız, üç
yıldan bu yana haklarında hiçbir iddianame, hiçbir soruşturma, hiçbir
kovuşturma olmamasına rağmen cezaevindedirler, çoluk çocukları açtır,
perişandır ve yaşanan bu kaosun vebali de siz AK PARTİ’lilerin boynundadır;
bunu böyle bilmenizi istirham ediyorum arkadaşlar. (CHP sıralarından alkışlar) 
Son
sözümüz, artık gerekçeleri hep birlikte söylemeli ve birbirimize haykırmalıyız:
Başka Türkiye yok. Sizden olmayanı ötekileştirerek, “Bizimle beraber değilsin,
burada çalışma.” diyerek, sadece güçlü şüpheyle akademik kariyeri olanları,
Silahlı Kuvvetlerde en önemli mevki ve makamlarda çalışan arkadaşlarımızı böyle
iftiralarla, böyle kınamalarla görevden alırsanız Türkiye'nin bu onurlu,
gururlu ordusu maalesef halkın gözünde bir daha rencide olacaktır. 
Bugünden
itibaren liyakatin, bugünden itibaren kariyerin, bugünden itibaren hakkaniyetin
olduğu bir Türk Silahlı Kuvvetleri yaratırsanız, vereceğiniz silahlar önce
sizlere, bizlere değil, gerçekten düşmanlara doğrulur. 
(Mikrofon
otomatik cihaz tarafından kapatıldı) 
BAŞKAN
– Sayın Sancar, bir dakika veriyorum. Toparlayıp selamlayalım. 
Buyurun.
HAŞİM
TEOMAN SANCAR (Devamla) – Onun için, Türk Silahlı Kuvvetlerinin üzerinde, artık
cemaatin yapılaşmasını, artık yandaş kayırmasını, artık kadrolaşmaları
engelleyin ve bundan vazgeçin ve bırakın, Yüksek Askerî Şûralarda özgürce,
adaletlice “hak, hukuk ve adalet” kavramında, cemaatçi olanlar, örgütçü
olanlar, FETÖ’cü olanlar ayıklansın, yeni teğmenlerimiz, uzman çavuşlarımız
cephelerde aslanlar gibi onurla ve gururla savaşsın. 
Meclisi
saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Sancar. 
MEHMET
MUŞ (İstanbul) – Sayın Başkan, çok kısa bir…
BAŞKAN
– Buyurun.
VI.- AÇIKLAMALAR (Devam)
26.- İstanbul Milletvekili Mehmet Muş’un, Türk Silahlı Kuvvetlerinin
ihtiyaçlarının karşılanma oranının yüzde 65’in üzerine çıktığına ilişkin
açıklaması 
MEHMET
MUŞ (İstanbul) – Savunma sanayisi tabii ki çok önemli. Türk Silahlı
Kuvvetlerinin, ordumuzun ihtiyaçlarının millî kaynaklardan ve millî imkânlarla
geliştirilmesine bizim iktidarlarımız döneminde de büyük önem verildi. Türk
Silahlı Kuvvetlerinin ihtiyaçlarının karşılanma oranı bugün yüzde 20’lerden
yüzde 65’in üzerine çıkmış durumda. Ve burada bir noktaya da dikkat çekmek
isterim: Bu yüzde 65’in içerisinde de hassas teknolojilerin oranı daha da
yükseliyor yani bu alana bir yoğunlaşmanın da olduğunu Genel Kurula bildirmek
isterim.
BAŞKAN
– Teşekkür ederim.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam) 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) CUMHURBAŞKANLIĞI (Devam)
1) Cumhurbaşkanlığı 2019 Yılı Merkezî Yönetim Bütçesi 
2) Cumhurbaşkanlığı 2017 Yılı Merkezî Yönetim Kesin Hesabı 
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2019 Yılı Merkezî Yönetim
Bütçesi
2) Türkiye Büyük Millet Meclisi 2017 Yılı Merkezî Yönetim
Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2019Yılı Merkezî Yönetim Bütçesi
2) Kamu Denetçiliği Kurumu 2017 Yılı Merkezî Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2019 Yılı Merkezî Yönetim Bütçesi
2) Anayasa Mahkemesi 2017 Yılı Merkezî Yönetim Kesin Hesabı
D) YARGITAY (Devam)
1) Yargıtay 2019Yılı Merkezî Yönetim Bütçesi
2) Yargıtay 2017 Yılı Merkezî Yönetim Kesin Hesabı
E) DANIŞTAY (Devam)
1) Danıştay 2019 Yılı Merkezî Yönetim Bütçesi
2) Danıştay 2017 Yılı Merkezî Yönetim Kesin Hesabı
F) SAYIŞTAY (Devam)
1) Sayıştay 2019 Yılı Merkezî Yönetim Bütçesi
2) Sayıştay 2017 Yılı Merkezî Yönetim Kesin Hesabı
G) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2019 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2017 Yılı Merkezî
Yönetim Kesin Hesabı
H) MİLLÎ İSTİHBARAT TEŞKİLATI BAŞKANLIĞI (Devam)
1) Millî İstihbarat Teşkilatı Başkanlığı 2019 Yılı Merkezî
Yönetim Bütçesi
2) Millî İstihbarat Teşkilatı Müsteşarlığı 2017 Yılı Merkezî
Yönetim Kesin Hesabı
I) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2019 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2017 Yılı
Merkezî Yönetim Kesin Hesabı
İ) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2019 Yılı Merkezî Yönetim
Bütçesi
2) Diyanet İşleri Başkanlığı 2017 Yılı Merkezî Yönetim Kesin
Hesabı
J) İLETİŞİM BAŞKANLIĞI (Devam)
1) İletişim Başkanlığı 2019 Yılı Merkezî Yönetim Bütçesi
K) BASIN-YAYIN VE ENFORMASYON GENEL MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Kesin Hesabı
L) SAVUNMA SANAYİİ BAŞKANLIĞI (Devam)
1) Savunma Sanayii Başkanlığı 2019 Yılı Merkezî Yönetim
Bütçesi
2) Savunma Sanayii Müsteşarlığı 2017 Yılı Merkezî Yönetim
Kesin Hesabı
M) STRATEJİ VE BÜTÇE BAŞKANLIĞI (Devam)
1) Strateji ve Bütçe Başkanlığı 2019 Yılı Merkezî Yönetim
Bütçesi
N) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî Yönetim Kesin Hesabı
O) MİLLİ SARAYLAR İDARESİ BAŞKANLIĞI (Devam)
1) Milli Saraylar İdaresi Başkanlığı 2019 Yılı Merkezî
Yönetim Bütçesi
Ö) DEVLET ARŞİVLERİ BAŞKANLIĞI (Devam)
1) Devlet Arşivleri Başkanlığı 2019 Yılı Merkezî Yönetim
Bütçesi
P) BAŞBAKANLIK (Devam)
1) Başbakanlık 2017 Yılı Merkezî Yönetim Kesin Hesabı
BAŞKAN
– Cumhuriyet Halk Partisi Grubu adına söz isteyen Mersin Milletvekilimiz Sayın
Ali Mahir Başarır. (CHP sıralarından alkışlar)
Süreniz
beş dakika Sayın Başarır. 
CHP
GRUBU ADINA ALİ MAHİR BAŞARIR (Mersin) – Sayın Başkan, değerli milletvekilleri;
Strateji ve Bütçe Başkanlığı, Kalkınma Bakanlığı bütçesi hakkında söz almış
bulunmaktayım.
Görüyoruz
ki elli sekiz yıllık Devlet Planlama Teşkilatının kapısına kilit vurduk, yerine
Kalkınma Bakanlığını kurdunuz ama pek kalkınamadınız, bu sefer de Strateji ve
Bütçe Başkanlığını kurup saraya bağladınız. Kurumları bu kadar kolay kapatıp bu
kadar kolay açabilirsek tabii ki bütçe anlamında, ekonomi anlamında iki yakamız
bir araya gelmez. 
Sayın
grup başkan vekili şunu söyledi: “On yedi yıldır hangi bütçeye destek
verdiniz?” Evet, vermedik. Ben buradan soruyorum: Hangisinde halkla ilgili,
köylüyle ilgili, işçiyle ilgili, milletle alakalı, öğrenciyle alakalı bir bütçe
getirdiniz?
AHMET
HAMDİ ÇAMLI (İstanbul) – Varlık vergisi…
ALİ
MAHİR BAŞARIR (Devamla) – Şimdi, halk şunu soruyor: Biz buraya büyük umutlarla
geldik, insanlar büyük umutlar besleyerek bizi getirdi. Bizim görevimiz ayda 20
bin lira maaş almak mı? VIP kullanmak mı? Özel hastanelerin hepsinden
yararlanmak mı? 
YELDA
EROL GÖKCAN (Muğla) – Kullanmayabilirsiniz! Kullanma! Kullanma!
ALİ
MAHİR BAŞARIR (Devamla) – Ben kullanmam. 
İki
yıl vekillik yapıp 11 bin lira emekli maaşını ömür boyu almak mı? Diplomatik
pasaport kullanmak mı? 
YELDA
EROL GÖKCAN (Muğla) – Vekilliği bırak, siyaset yapma!
ALİ
MAHİR BAŞARIR (Devamla) – Bakın, halk bizden bunları beklemiyor. Buraya 100
binlerce insanın, milyonlarca insanın, emeklilikte yaşa takılanların sorunu
geliyor, reddediyoruz. 3600 ek gösterge geliyor, reddediyoruz. Tarım sektöründe
kullanılan mazottan ÖTV’yi, vergiyi kaldıralım diyoruz, reddediyorsunuz.
Emekliyi, öğrenciyi koruyalım diyoruz, reddediyorsunuz. Ben merak ediyorum,
gerçekten ne işe yarıyorsunuz? 
YELDA
EROL GÖKCAN (Muğla) – Sen ne işe yarıyorsun?
ALİ
MAHİR BAŞARIR (Devamla) – Ne kadar farkındasınız bilmiyorum, bu ülkede
atanamayan 42 öğretmen işsiz kaldığı için intihar etti. Daha geçenlerde 27
yaşında bir avukat arkadaşımız kredi borcunu ödeyemediği için kendini astı.
Yine, çocuğuna pantolon alamayan baba intihar etti. Sadece 2017 yılında 233
vatandaşımız yaşamına son verdi ekonomik kriz sebebiyle. 
Gece
vardiyasında çalışan işçilerin durumunu görüyor musunuz? Fabrikaya gidiyor
musunuz? Sokağa çıkıyor musunuz? Gece çalışıp sabah eve giderken fabrikadan
artan yemekleri poşete koyup çocuklarına götürmek zorunda kalan işçiler var bu
ülkede. Ama biz bütçede bunları tartışmıyoruz, bütçede bunları konuşamıyoruz.
YELDA
EROL GÖKCAN (Muğla) – Sen maaşını bağışlayabilirsin.
ALİ
MAHİR BAŞARIR (Devamla) – Sayın damat Bakan geldi “Bu bir tasarruf bütçesi.”
dedi. Bu tasarrufta saray var mı? Sarayın bir günlük mutfak masrafını gelip
burada açıklayabiliyor mu? Yakıt masrafını açıklayabiliyor mu? Elektrik, su
masrafını, koruma masrafını, araç masrafını, uçak masrafını açıklayabiliyor mu?
Buradan tasarruf yapabiliyor muyuz? Yapamıyoruz. Nereden yapıyorsunuz?
Emekliden yapıyorsunuz, işçiden yapıyorsunuz, köylüden yapıyorsunuz. 
Dün
Genel Başkanımız burada şunu söyledi, grup başkan vekili de burada oturuyordu:
“2019’da tüm belediyelerimizde çalışan işçilerimiz 2.200 lira asgari ücret
alacak.” dedi. Grup başkan vekiliniz o kadar alaylı ve imkânsızmış gibi güldü
ki hayret ettim çünkü sizin dünyanızda bu yok.
YELDA
EROL GÖKCAN (Muğla) – Siz önce Muğla Milas’ta dört buçuk aydır maaşları
ödenmeyen belediye işçilerinin maaşlarını ödeyin.
AHMET
HAMDİ ÇAMLI (İstanbul) – 2.500 lira biz veriyoruz şu anda, şu anda bizim
belediyelerimizde 2.500 lira, 2.500 biliyor musun? Onun için güldü, onun için. 
ALİ
MAHİR BAŞARIR (Devamla) – Şundan emin olun: Cumhuriyet Halk Partisi
belediyeleri bunu yapacak. 
YELDA
EROL GÖKCAN (Muğla) – Milas’ta dört aydan beri belediyedeki işçiler maaş
alamıyor.
AHMET
HAMDİ ÇAMLI (İstanbul) – Araştırırsın, bakarsın.
BAŞKAN
– Karşılıklı değil değerli arkadaşlar.
Siz
Genel Kurula hitap edin.
ALİ
MAHİR BAŞARIR (Devamla) – Bakın, sürekli laf atıyorsunuz. Burada bazı
milletvekilleriniz var, onların görevi burada laf atmak. 
YELDA
EROL GÖKCAN (Muğla) – CHP belediyesi olarak dört aydır maaşları ödeyemiyorsunuz.

ALİ
MAHİR BAŞARIR (Devamla) – Siz milletvekilisiniz, dün burada Genel Başkanımız
konuşuyor, Alpay Bey kendisine laf atıyor. Burada bir ahlak vardır, etik kuralı
vardır, genel başkan konuşurken laf atılmaz, ona bile laf atıyorsunuz. (CHP
sıralarından alkışlar)
(Mikrofon
otomatik cihaz tarafından kapatıldı) 
ALİ
MAHİR BAŞARIR (Devamla) – Sayın Başkanım, bitiriyorum.
BAŞKAN
– Siz Genel Kurula hitap edin.
Tamamlayın.
YELDA
EROL GÖKCAN (Muğla) – Siz önce Milas Belediyesinde çalışan işçilere maaşlarını
verin, zamma ondan sonra gelin. Maaş alamıyorlar. 
BAŞKAN
– Arkadaşlar, karşılıklı olmasın lütfen.
Buyurun.
ALİ
MAHİR BAŞARIR (Devamla) – Oysa Alpay kardeşim, sen sürekli kale arkasında
ısınıyorsun, çık buradan konuş, çık. 
FEHMİ
ALPAY ÖZALAN (İzmir) – Çıkacağım, çıkacağım.
YELDA
EROL GÖKCAN (Muğla) – VIP’i de kullanmayın bundan sonra, görmeyelim seni
VIP’te.
ALİ
MAHİR BAŞARIR (Devamla) – Ama ekonomiyi konuşuyoruz, ama bütçeyi konuşuyoruz.
Şimdi ben sana mikro desem aklına fırın gelir, makro desem aklına market gelir.
Çık kardeşim, buradan konuş, anlat, anlat. Laf atmayın…
YELDA
EROL GÖKCAN (Muğla) – Konuşuruz. 
ALİ
MAHİR BAŞARIR (Devamla) – Hanımefendi, sen de laf atma. Çıkın gelin, buradan
konuşun, halkın durumunu anlatın.
YELDA
EROL GÖKCAN (Muğla) – Laf atmıyoruz, gerçekleri söylüyoruz. Gerçekleri konuşun,
şov yapmayın. 
BAŞKAN
– Değerli arkadaşlar, sataşmada bulunmayalım, sayın hatibi izleyelim.
ALİ
MAHİR BAŞARIR (Devamla) – Bu ülkedeki insanlar aç, evine ekmek götüremiyor. 
YELDA
EROL GÖKCAN (Muğla) – Demagoji yapıyorsun.
ALİ
MAHİR BAŞARIR (Devamla) – Bu kış ayında yüz binlerce vatandaşın elektriği,
suyu, doğal gazı kesilmiş. Bunları konuşmayacağım, neyi konuşacağım?
BAŞKAN
– Selamlayalım, toparlayalım.
ALİ
MAHİR BAŞARIR (Devamla) – Teşekkür ediyorum, saygılar sunuyorum. (CHP
sıralarından alkışlar)
PAKİZE
MUTLU AYDEMİR (Balıkesir) – Şov yapma. Tamamı şov, tamamı.
YELDA
EROL GÖKCAN (Muğla) – Milas Belediyesine gel, dört aydır orada işçilerin
maaşları ödenmiyor.
BAŞKAN
– Değerli arkadaşlar, konuşmak isteyen arkadaşlarımın her birine söz veriyorum,
hiç böyle karşılıklı konuşmanın da gereği yok.
MEHMET
MUŞ (İstanbul) – Sayın Başkan…
BAŞKAN
- Sayın Muş, buyurun.
VI.- AÇIKLAMALAR (Devam)
27.- İstanbul Milletvekili Mehmet Muş’un, Parlamentonun geleneğinde
insanların kişiliğiyle, haysiyetiyle uğraşmanın olmadığına ilişkin açıklaması 
MEHMET
MUŞ (İstanbul) – Sayın Başkan, bakın, Parlamentoda, Parlamentonun geleneğinde
şu vardır: İnsanların kişilikleriyle, haysiyetleriyle uğraşılmaz. Buranın
teamülüdür bu, tüzüğümüz de buna müsaade etmez. İlgili hatip çıkıp bize etik,
ahlak dersi vermeye kalkmasın. Bakın, bu AK PARTİ Grubunun etik ve ahlaki
değerlerinin zekâtı bu arkadaşa fazla gelir. 
Teşekkür
ederim. (AK PARTİ sıralarından alkışlar)
BAŞKAN
– Alpay Bey, buyurun.
28.- İzmir Milletvekili Fehmi Alpay Özalan’ın, Mersin Milletvekili Ali
Mahir Başarır’ın 10 sıra sayılı 2019 Yılı Bütçe Kanun Teklifi ile 11 sıra
sayılı 2017 Yılı Kesin Hesap Kanunu Tasarısı’nın birinci tur görüşmelerinde CHP
Grubu adına yaptığı konuşmasındaki bazı ifadelerine ilişkin açıklaması
FEHMİ
ALPAY ÖZALAN (İzmir) – Sayın Başkanım, öncelikle şunu söylemek istiyorum:
Hayatımda hiç kale arkasında ısınmadım, her zaman ilk 11’de oynadım, bu bir.
(AK PARTİ sıralarından alkışlar)
Bu
ülkede 150 defadan fazla Millî Takım formasını giydim, hepsinde de ilk 11
oynadım. Yurt dışında da şu anlı şanlı bayrağı hep en yükseklerde
dalgalandırdım, bundan da gurur duyuyorum. (AK PARTİ sıralarından alkışlar)
Ben
de kendisine “top” desem, o da gider “bomba” diye karakola verir.
Yine
“ısınma turları” dedi, doğrudur. Çıkıp orada zamanı gelince konuşacağım.
Ayrıca,
bizim genel başkanımız da burada konuştuğu zaman CHP ve diğer muhalefet
partilerinin neler yaptığını ben televizyondan da izledim, buradan kendim de
bizzat izledim efendim.
Teşekkür
ederim. (AK PARTİ sıralarından alkışlar)
BAŞKAN
– Teşekkür ederim, sağ olun.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam) 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) CUMHURBAŞKANLIĞI (Devam)
1) Cumhurbaşkanlığı 2019 Yılı Merkezî Yönetim Bütçesi 
2) Cumhurbaşkanlığı 2017 Yılı Merkezî Yönetim Kesin Hesabı 
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2019 Yılı Merkezî Yönetim
Bütçesi
2) Türkiye Büyük Millet Meclisi 2017 Yılı Merkezî Yönetim
Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2019Yılı Merkezî Yönetim Bütçesi
2) Kamu Denetçiliği Kurumu 2017 Yılı Merkezî Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2019 Yılı Merkezî Yönetim Bütçesi
2) Anayasa Mahkemesi 2017 Yılı Merkezî Yönetim Kesin Hesabı
D) YARGITAY (Devam)
1) Yargıtay 2019Yılı Merkezî Yönetim Bütçesi
2) Yargıtay 2017 Yılı Merkezî Yönetim Kesin Hesabı
E) DANIŞTAY (Devam)
1) Danıştay 2019 Yılı Merkezî Yönetim Bütçesi
2) Danıştay 2017 Yılı Merkezî Yönetim Kesin Hesabı
F) SAYIŞTAY (Devam)
1) Sayıştay 2019 Yılı Merkezî Yönetim Bütçesi
2) Sayıştay 2017 Yılı Merkezî Yönetim Kesin Hesabı
G) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2019 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2017 Yılı Merkezî
Yönetim Kesin Hesabı
H) MİLLÎ İSTİHBARAT TEŞKİLATI BAŞKANLIĞI (Devam)
1) Millî İstihbarat Teşkilatı Başkanlığı 2019 Yılı Merkezî
Yönetim Bütçesi
2) Millî İstihbarat Teşkilatı Müsteşarlığı 2017 Yılı Merkezî
Yönetim Kesin Hesabı
I) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2019 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2017 Yılı
Merkezî Yönetim Kesin Hesabı
İ) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2019 Yılı Merkezî Yönetim
Bütçesi
2) Diyanet İşleri Başkanlığı 2017 Yılı Merkezî Yönetim Kesin
Hesabı
J) İLETİŞİM BAŞKANLIĞI (Devam)
1) İletişim Başkanlığı 2019 Yılı Merkezî Yönetim Bütçesi
K) BASIN-YAYIN VE ENFORMASYON GENEL MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Kesin Hesabı
L) SAVUNMA SANAYİİ BAŞKANLIĞI (Devam)
1) Savunma Sanayii Başkanlığı 2019 Yılı Merkezî Yönetim
Bütçesi
2) Savunma Sanayii Müsteşarlığı 2017 Yılı Merkezî Yönetim
Kesin Hesabı
M) STRATEJİ VE BÜTÇE BAŞKANLIĞI (Devam)
1) Strateji ve Bütçe Başkanlığı 2019 Yılı Merkezî Yönetim
Bütçesi
N) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî Yönetim Kesin Hesabı
O) MİLLİ SARAYLAR İDARESİ BAŞKANLIĞI (Devam)
1) Milli Saraylar İdaresi Başkanlığı 2019 Yılı Merkezî
Yönetim Bütçesi
Ö) DEVLET ARŞİVLERİ BAŞKANLIĞI (Devam)
1) Devlet Arşivleri Başkanlığı 2019 Yılı Merkezî Yönetim
Bütçesi
P) BAŞBAKANLIK (Devam)
1) Başbakanlık 2017 Yılı Merkezî Yönetim Kesin Hesabı
BAŞKAN
– Cumhuriyet Halk Partisi Grubu adına söz Kocaeli Milletvekili Sayın Fatma
Kaplan Hürriyet’e aittir. (CHP sıralarından alkışlar)
Sayın
Hürriyet, süreniz beş dakika.
CHP
GRUBU ADINA FATMA KAPLAN HÜRRİYET (Kocaeli) – Çok teşekkür ediyorum Sayın
Başkanım.
Sayın
Başkan, değerli milletvekilleri; 2019 Yılı Merkezi Yönetim Bütçe Kanun Teklifi
ile 2017 Yılı Merkezi Yönetim Kesin Hesap Kanunu Tasarısı, Millî Saraylar
İdaresi Başkanlığı ve Devlet Arşivleri Başkanlığı bütçelerini konuşmak üzere
söz almış bulunuyorum. Bu vesileyle Gazi Meclisimizi ve yüce heyeti saygıyla
selamlıyorum.
Türkiye
Cumhuriyeti’nin ilanından dört ay sonra halifelik kaldırıldı. Padişahın
sarayları ve her türlü emlaki millete devredildi yani padişahtan, saraylardan
alınan her şey gerçek anlamda millîleştirildi. Bunun ana fikri neydi? Bu ülkede
tek hâkimiyet milletin olacaksa saraya ait hiçbir şey olamazdı. Ancak ne var ki
tam doksan dört yıl sonra milletin egemenliğini temsil eden, Türkiye Büyük
Millet Meclisi çatısı altındaki Millî Saraylar 703 sayılı Kararname’yle
Cumhurbaşkanlığına bağlandı. Buradan da anlaşılacağı üzere aslında yasa da
benim, yürütme de benim, yargı da benim diyenlerin saray merakı bir türlü
bitmek bilmiyor. Külliye, İstanbul’daki iki köşk, Marmaris’teki yazlık saray,
havada uçan saray yetmiyor diğer saraylar da benim olsun deniyor bu
kararnameyle birlikte. AKP Grubu ne yazık ki bunu “Yahu bu sarayların hepsi
zaten milletin.” diyerek ilginç bir şekilde savunuyor. Milletin sarayları
deniyor ama milyonlarca çalışan 1.603 lira asgari ücrete mahkûmken sarayda
oturanların maaşı yüzde 26 artıyor, sarayın bütçesi 2,8 milyar liraya kadar
yükseltiliyor. Bir tarafta asgari ücrete talim eden millet, diğer tarafta
şatafat, israf, zevküsefa içindeki saraylar. Sarayın temizlik masrafları bile
asgari ücretin neredeyse bin katından fazla, gerisini varın siz düşünün. 
Asgari
ücret 1.603 lira, açlık sınırı 1.943 lira, yoksulluk sınırı 6.328 lira. Sizin
anlayacağınız bu ülkede asgari ücretliler hem aç hem yoksul olabilmek için bile
maalesef borçlanmak durumunda kalıyorlar. Tekrar ediyorum, asgari ücretliler
hem yoksulluk hem de açlık sınırında olabilmek için bile borçlanmak zorunda
kalıyorlar. Vatandaşın kredi ve kredi kartı borcunun 521,9 milyar lira olduğunu
görüyoruz yani vatandaş borç batağında. Asgari ücret görüşmelerine katılan 2
çocuk annesi Gülden Görmez isimli vatandaşımız aslında çok güzel özetledi
Türkiye’nin son geldiği durumu. “1.603 liranın 850 lirasını kiraya veriyorum.
On beş günlük doğal gaz faturam 150 lira. 650 lira da kredim var. Elime kalıyor
sadece 3 lira.” dedi değerli arkadaşlar; bakın, sadece 3 lira. Asgari ücretten
kalan 3 lira değerli arkadaşlar, bozdur bozdur harca! Kim geçinir bu 3 lirayla?
Hani bunun elektriği, hani bunun suyu, hani bunun geçim derdi, çocuğun okul
masrafı, hani bunun mutfak masrafı? Ne yazık ki bu 3 lirayla insanlara diyoruz
ki: Geçin. Aslında çok da güzel bir özet yapmış bu kadın arkadaşımız.
Milyonlarca
insanın yaşamları olmuş asgari. Yetmemiş, bir de emekli olmak için yaşa
takılmış. Hakkımızı istiyoruz demişler, bu sefer de AKP ve MHP’ye takılmışlar.
Sonra da denmiş ki: “Fırsatçı bunlar.” Emekli olunca hâlbuki alacakları iki
kuruş maaş, bu iki kuruş maaş bile ülkenin sırtına yük görülmüş. Biz de buradan
sormak istiyoruz, hani diyor ya AKP Grubu bu sarayları savunurken: O saray
milletinse bu masraflar kimin? O masraflar sarayınsa bu millet neden perişan
değerli arkadaşlar? Sarayınız milletin sarayı falan değil, kimseyi kandırmayın.
Saraylar sizin; israfları, şatafatına harcadığınız paralar ise milletin
paraları.
Sürekli
olarak “İtibarda tasarruf olmaz.” diyerek milleti uyutuyorsunuz ama milletin de
bakkalın, manavın önünden geçerken bir itibarı olduğunu ne yazık ki
unutuyorsunuz. Dolar molar derken vatandaşın çantası ne yazık ki dolmaz oldu.
Dolar düştü ama zamlar düşmedi. Vatandaşın açlık sınırı hesaplandı da
yandaşların doyma sınırı hâlâ ne yazık ki hesaplanamıyor.
Bugün
aslında gerçek gündemimiz saraylar, bolluk içindekiler, tuzu kurular, bir
gecede vergileri silinenler olmamalıydı. Bugün gerçek gündemimiz işçi
olmalıydı, tenceresi boş kalan analar, çocuğuna harçlık veremeyen, pantolon
alamadığı için intihar eden babalar, atanamadığı için intihar eden öğretmenler,
ilk yüz günde 3600 ek gösterge sözü verilen memurlar, öğretmenler, hemşireler,
polisler olmalıydı.
(Mikrofon
otomatik cihaz tarafından kapatıldı) 
FATMA
KAPLAN HÜRRİYET (Devamla) – Toparlıyorum Sayın Başkanım.
BAŞKAN
– Tabii, buyurun; bir dakika.
FATMA
KAPLAN HÜRRİYET (Devamla) – Teşekkür ediyorum Değerli Başkanım.
Ürünü
tarlada kalan çiftçiler olmalıydı bugünkü gündemimiz aslında. Cengiz İnşaat
gibileri daha da zengin etme değil, Gebze’de çöken viyadükte ıslak beton içinde
can veren işçilerin ölmesini engelleyecek önlemler olmalıydı bugün
konuştuğumuz. Atama bekleyen fizyoterapistler olmalıydı. Mecliste çalışan
arkadaşlarımızın özlük haklarını konuşuyor olmalıydık bugün. Terörle mücadele
sırasında yaralanmış ama bir türlü gazilik haklarını alamayan vatandaşlarımız
olmalıydı. Engellilerin sorunları olmalıydı, kadınlar olmalıydı, çocuklar olmalıydı,
ücretli öğretmenler, joker elemanlar, kamu şoförleri, usta öğreticiler… Bakın,
saymakla bitmiyor. Aslında bugün konuşmamız gereken o kadar çok konu var ki ama
ne yazık ki bütçeye baktığımızda bunların birçoğunu göremiyoruz. Bakın, taşeron
işçiler bugün bırakın kadroya geçmeyi işsiz kaldık diye ağlıyorlar, artık
taşeron işçiliği bile arar hâle geldiler. Ama biz bunları değil, ne yazık ki
saray bütçelerini konuşuyoruz. 
Ne
deniyor? Büyüyormuşuz. Kim yazıyor bu masalları gerçekten inanması zor. 
(Mikrofon
otomatik cihaz tarafından kapatıldı)
FATMA
KAPLAN HÜRRİYET (Devamla) – Son bir dakika rica ediyorum Sayın Başkanım,
toparlıyorum. 
BAŞKAN
– Hadi bakalım Sayın Hürriyet. 
FATMA
KAPLAN HÜRRİYET (Devamla) – Dün Sayın Genel Başkanımız “Asgari ücreti en az
2.200 yapacağız.” dedi. Bir vatandaşımız mesaj attı, dedi ki: “Bence
yükseltmeyin Sayın Vekilim, aman, reis acısını çok kötü çıkarır bizden,
halktan.” Aslında bir anlamda vatandaşa yansıyan korkunun da nedeni. Başka bir
mesaj geldi, diyor ki: “Devlet bana kredi verse kafe açsam, günlük 300 müşteri
garanti etse, 50 kişi gelse, gelmeyen 250 farkı bana ödese; gayet süper iş.”
(CHP ve İYİ PARTİ sıralarından alkışlar) Aslında doğru, işte yapılan bu ama
vatandaşa değil, ne yazık ki yandaşa. Kamu ihaleleriyle, hazine garantili
ihalelerle işte yaptığınız saray bütçeleri bu. Ama unutmayın, er geç bu
saltanatlar çöker, geminin battığını görmezden gelip kaptanı alkışlayanlar, gün
gelip paçaları ıslanmaya başlayınca ilk önce kendileri kaptanın yakasına
yapışacaklar. 
Son
kez diyorum ki değerli arkadaşlar: Yandaşa değil, taşerona bütçe; şatafata
değil, EYT’ye bütçe; saraya değil, emekliye bütçe; zengine değil, yoksula bütçe
diyorum. 
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkürler Sayın Hürriyet.
Değerli
milletvekilleri, Cumhuriyet Halk Partisi Grubu adına son söz Artvin
Milletvekilimiz Sayın Uğur Bayraktutan’a aittir. (CHP sıralarından alkışlar)
Sayın
Bayraktutan, süremiz beş dakika. 
CHP
GRUBU ADINA UĞUR BAYRAKTUTAN (Artvin) - Teşekkür ediyorum Sayın Başkan.
Sayın
Başkan, değerli milletvekilleri; yüce heyetinizi saygıyla selamlıyorum.
Ben
müteveffa olan, ölmüş olan bir kurum hakkında konuşuyorum. O nedenle,
önümüzdeki dönem bütçesiyle alakalı değil, 2017 kesin hesabıyla alakalı bir konuşma
yapacağım değerli arkadaşlarım. Buraya gelmeden evvel, geçen dönemlerde
Başbakanlıkla alakalı hangi konuşmalar yapılmış, bunları çıkarttım. 2017
Merkezî Yönetim Bütçe Kanunu Tasarısı üzerinde AK PARTİ Grubu adına konuşma
yapan Balıkesir Milletvekili Sayın Kasım Bostan buradan söylemiş, demiş ki:
“Başbakanlık, güçlü bir ülke olma yolunda Türkiye’nin değişim ve dönüşümüne
öncülük eden bir kurumdur.” Tabii, sayın milletvekili bu konuşmayı yapıyorken
hem kendinin hem de Başbakanın bir dahaki dönemde bu Parlamentoda olamayacağını
hesap edememiş. Ama bir takdiri de buradan ifade etmek isterim. Kocaeli
Milletvekilimiz Haydar Akar burada. Burada, Parlamentoda daha önce yapmış
olduğu konuşmada Haydar Akar diyor ki: “Eğer bu böyle giderse –bu gidişat böyle
olursa- önümüzdeki dönemde Başbakanlıkla alakalı bütçede bir dakika bile
konuşmaya ihtiyaç olmayacak.” Haydar Akar’ı kutluyorum bu Nostradamus
kehanetinden dolayı. (CHP sıralarından alkışlar) İyi ki varsın Sevgili Haydar
Akar. 
Değerli
arkadaşlarım, Başbakanlık kesin hesabıyla alakalı Sayıştay denetim raporunu
okudum, 9’uncu sayfada dört satırla geçmiş “Herhangi bir problem yoktur.” diye
Sayıştay denetçileri.
Değerli
arkadaşlarım, o Sayıştay denetçisinin alnından öperim buna olumsuz rapor
verecek. Öyle bir Sayıştay denetçisi eğer olumsuz rapor verse bugün herhâlde o
kurumda olmayacaktı. İstanbul’daki denetim raporları aklıma geldi değerli
arkadaşlarım. Önceki dönemde -belki arkadaşlar bilmezler- bakın, şuraya iyi
bakın, burada Başbakanlık sıraları vardı, en önde Başbakan oturuyordu. Sayın
Cumhurbaşkanı Yardımcım, biz bir şey olduğu zaman Bakanlar Kuruluna, Başbakana,
dönüyorduk “Sayın Başbakan, bunları neden yaptın, bu yaptıkların yanlıştır.”
diye feryat ediyorduk. Şimdi buraya pinpon masası koyun değerli arkadaşlar,
pinpon masası. (CHP sıralarından alkışlar) Burada başka bir şey yok, görüyor
musunuz yani? Parlamenter demokrasinin, kuvvetler ayrılığının içine ettik
değerli arkadaşlarım. Böyle bir tabloyla karşı karşıya kaldık. Padişahlık
döneminde bile sadrazam vardı padişahın yetkilerini frenleyen, biz Başbakanlığı
aldık müteveffa yaptık. Bunu kabul etmek mümkün değil. 
Gelinen
noktada “Başbakanlık” diye bir kurum yok. Hatırlayın, geçmiş dönemde
-Başbakanın şahsını kenara koyuyorum değerli arkadaşlarım- Başbakanlıkla
alakalı… Hani derler ya bizim dinimizde, inancımızda “Ölünün arkasından
konuşulmaz, ölüleri hayırla yâd ediniz.” diye. 
CHP
Grubuna soruyorum: Başbakanlığı nasıl bilirdiniz arkadaşlar? (CHP sıralarından
“İyi bilirdik.” sesleri) Nasıl bilirdiniz arkadaşlar? (CHP sıralarından “İyi
bilirdik.” sesleri) Nasıl bilirdiniz? (CHP sıralarından “iyi bilirdik.”
sesleri) Dünya ahiret hakkınızı helal ediyor musunuz? (CHP sıralarından
“Etmiyoruz.” sesleri) Etmiyor musunuz? Dünya ahiret hakkınızı helal etmiyor
musunuz? (CHP sıralarından “Etmiyoruz.” sesleri) Etmiyor musunuz? 
AHMET
HAMDİ ÇAMLI (İstanbul) – Ettiler, ettiler, kapandı. Tamam, Başbakanlık ibra
oldu.
UĞUR
BAYRAKTUTAN (Devamla) - AK PARTİ Grubundaki değerli arkadaşlarım, görüyorsunuz
işte CHP’nin durumunu. Başbakanlığın durumunu görüyorsunuz değerli
arkadaşlarım. Tablo vahim bir tablodur. 
Bir
kanayan yaraya daha işaret etmek istiyorum değerli arkadaşlarım. Değerli
Cumhurbaşkanı Yardımcım, Başbakanlığı lağvettik, kapattık. Peki bu
Başbakanlığın personeli nereye gitti, bir de onu konuşalım. 150-200 civarındaki
arkadaşımız da Parlamentoya geldi değerli arkadaşlarım. Parlamentoda hizmet
üretiyorlar, taşeronluktan işçi kadrosuna geçtiler, çay hizmeti yapıyorlar ama
Parlamentodaki Meclis personelinin maaşıyla aynı almıyorlar. Niye? Onlar başka
tanrının çocukları mı değerli arkadaşlarım, başka dünyadan mı geldiler? O
nedenle bu tabloyu değiştirmeniz, her iki kurumun çalışanları arasındaki bu
eşitsizliği, adaletsizliği gidermemiz gerekiyor. Buna ivedilikle müdahale etmemiz
gerekiyor değerli arkadaşlarım. O nedenle yüce Parlamentonun da bu konuda
elinden geleni fazlasıyla yapmasını talep ediyorum değerli arkadaşlarım.
Bir
problem daha var. O da nedir? Örtülü ödenek. Biliyorsunuz Başbakanlıkla
Cumhurbaşkanlığının beraber kullanmış olduğu bir örtülü ödenek vardı. Şimdi tek
başına bu yetki nereye gitti? Saraya gitti değerli arkadaşlarım. Örtülü
ödenekle alakalı olarak Kamu Yönetimi ve Kontrol Kanunu’nun 24’üncü maddesi
diyor ki: “Örtülü ödeneği herhangi bir şekilde ailevi ve kişisel amaçlarla
kullanamazsın, bir de seçim dönemlerinde siyasi partilerle alakalı herhangi bir
harcama yapamazsın.” Peki, biz de soruyoruz: Bu örtülü ödenek seçim dönemleri
yaklaştıkça neden doğum yapan bir anne gibi şişiyor değerli arkadaşlarım? Bunun
bize bir açıklamasını yapın, neden böyle bir şey olabiliyor? Demek ki objektif
kriterlerden öte sübjektif bir değerlendirmeyle karşı karşıyayız. 
Başka
bir şey daha söyleyeceğim ve sözlerimi bitireceğim değerli arkadaşlarım. Bakın,
en başından bugüne kadar 65 hükûmet, 28 başbakan görev yapmış değerli
arkadaşlarım. Her başbakan görevini diğerine devretmiş. Sayın Binali Yıldırım
ne yazık ki böyle bir devirle karşı karşıya kalmadı ve “Koltuk elimde kaldı.”
dedi değerli arkadaşlarım. Ben de buradan Sayın Meclis Başkanına sesleniyorum:
İzmir Büyükşehir Belediyesine aday oldu, koltuk elinde kaldı. Başbakanlığa aday
oldu, koltuk elinde kaldı. Türkiye Büyük Millet Meclisine aday oldu, Başkan
oldu, muhtemelen koltuk elinde kalacak ama biz ona İstanbul Büyükşehir Belediye
Başkanlığında mağduriyet yaratmayacağız, koltuğu elinden alacağız, Binali
Yıldırım’ı da kurtaracağız. Niye söylüyoruz? CHP varsa herkes için var. 
Hepinizi
saygıyla selamlıyorum. (CHP sıralarından “Bravo” sesleri, alkışlar) 
BAŞKAN
– Teşekkür ediyorum. 
Değerli
milletvekilleri, bu şekilde, Cumhuriyet Halk Partisi Grubu adına yapılan
konuşmalar sona ermiştir. 
Sayın
Sürücü, 60’a göre söz talebinizi bana ilettiniz, buyurun. 
VI.- AÇIKLAMALAR (Devam)
29.- Şanlıurfa Milletvekili Ayşe Sürücü’nün, HDP Urfa il binasının
üzerindeki hukuksuzluğun, ablukanın kalkması, gözaltındakilerin serbest
bırakılması gerektiğine ilişkin açıklaması
AYŞE
SÜRÜCÜ (Şanlıurfa) – Sayın Başkan, beş gün önce Urfa il binamız basılıp il,
ilçe eş başkanları, yöneticilerimiz, 70 yaşındaki anneler ve benimle birlikte
çalışan danışman arkadaşımın da aralarında olduğu 45 arkadaşımız gözaltına
alındı. Dün adliyeye getirilen arkadaşlarımız, dört gün daha gözaltı süreleri
uzatılarak TEM şubeye geri götürülmüştür. Sekiz günden beridir il binamıza
giriş çıkışlar GBT’den geçmektedir. Şu an partimiz abluka altındadır. Bir an
önce il binamızın üzerindeki bu hukuksuzluk, bu abluka kalkmalıdır ve
gözaltındaki arkadaşlarımız derhâl serbest bırakılmalıdır. 
Teşekkür
ediyorum. 
BAŞKAN
– Sayın Çepni…
30.- İzmir Milletvekili Murat Çepni’nin, Berkin Elvan, Ali İsmail
Korkmaz, Ahmet Atakan, Ethem Sarısülük, Mehmet Ayvalıtaş, Medeni Yıldırım ve
Hasan Ferit Gedik’in umudun, onurun ve özgürlüğün isyanı için sokaklara
çıktığına ilişkin açıklaması
MURAT
ÇEPNİ (İzmir) – Teşekkürler Başkan. 
Fransa’da
kendilerine “sarı yelekli” diyen emekçiler haftalardır eylemdedir ve bu
eylemler sonucunda Fransa Hükûmeti geri adım atmış durumda. Fakat buraya kadar
sorun yok, sorun şu: Sarı yelekliler saraya Gezi’yi hatırlattılar ve ilk başta
Fransa Hükûmetinin eylemcilere yönelik şiddetini eleştiren saray, şimdi de Gezi
ayaklanması ve Gezi isyanına karşı operasyonlar başlatmış durumda. Biz buradan
şunu ilan ediyoruz: Biz Geziciyiz ve Gezi’de yitirdiklerimizi bir kez daha
anıyoruz: Berkin Elvan, Ali İsmail Korkmaz, Ahmet Atakan, Ethem Sarısülük,
Mehmet Ayvalıtaş, Medeni Yıldırım ve Hasan Ferit Gedik onurumuzdur. Onlar
umudun, onurun ve özgürlüğün isyanı için sokaklara çıktılar ve milyonlarca
insan yalana, yolsuzluğa, hırsızlığa karşı hayır dediler, özgür bir yargı kurma
mücadelesini yürüttüler. 
(Mikrofon
otomatik cihaz tarafından kapatıldı)
BAŞKAN
– Teşekkür ederim. 
Sayın
Erdem…
31.- İstanbul Milletvekili Arzu Erdem’in, 10 Aralık Beşiktaş terör
saldırısında hayatını kaybedenler ile hemşehrisi Rize Emniyet Müdürü Altuğ
Verdi’ye Allah’tan rahmet, yaralılara şifa dilediğine ilişkin açıklaması
ARZU
ERDEM (İstanbul) – Teşekkür ederim Sayın Başkan. 
Değerli
milletvekili arkadaşlarım, bugün 11 Aralık 2018. 10 Aralık Beşiktaş
saldırısının üzerinden tam iki sene geçti. Terör saldırısında hayatını kaybeden
37 polis, 7 sivili tekrar rahmetle, minnetle anmak istiyorum; kahramanlarımızın
ruhu şad, mekânları cennet olsun.
Yine,
bugün uğradığı silahlı saldırı sonucu şehit olan, büyük başarılara imza atmış
Emniyet Müdürümüz hemşehrim Altuğ Verdi’ye Allah’tan rahmet, kederli ailesine
sabır diliyorum. Yaralı polis memurlarımıza da acil şifalar diliyorum. Türk
milletimizin, Emniyet teşkilatımızın ve hemşehrilerini kaybeden tüm
Malatyalıların başı sağ olsun.
Teşekkür
ederim.
BAŞKAN
– Sayın Fendoğlu…
32.- Malatya Milletvekili Mehmet Celal Fendoğlu’nun, Rize Emniyet
Müdürlüğünde polis memuru tarafından vurularak şehit edilen Emniyet Müdürü
Altuğ Verdi’ye Allah’tan rahmet dilediğine ilişkin açıklaması 
MEHMET
CELAL FENDOĞLU (Malatya) – Teşekkür ederim Başkanım.
Ben
de bugün görevi başında, genç yaşta hayata veda eden, şehit olan Emniyet
Müdürümüz Altuğ Verdi’ye Allah’tan rahmet dilerim, geride kalan ailesine
sabırlar niyaz eylerim. Emniyet camiasının ve İçişleri Bakanımızın başı sağ
olsun. 
Yine,
iki yıl önce PKK saldırısında şehit düşen… İyi ki varsın Emre!
Teşekkür
ederim.
BAŞKAN
– Teşekkürler.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam) 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) CUMHURBAŞKANLIĞI (Devam)
1) Cumhurbaşkanlığı 2019 Yılı Merkezî Yönetim Bütçesi 
2) Cumhurbaşkanlığı 2017 Yılı Merkezî Yönetim Kesin Hesabı 
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2019 Yılı Merkezî Yönetim
Bütçesi
2) Türkiye Büyük Millet Meclisi 2017 Yılı Merkezî Yönetim
Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2019Yılı Merkezî Yönetim Bütçesi
2) Kamu Denetçiliği Kurumu 2017 Yılı Merkezî Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2019 Yılı Merkezî Yönetim Bütçesi
2) Anayasa Mahkemesi 2017 Yılı Merkezî Yönetim Kesin Hesabı
D) YARGITAY (Devam)
1) Yargıtay 2019Yılı Merkezî Yönetim Bütçesi
2) Yargıtay 2017 Yılı Merkezî Yönetim Kesin Hesabı
E) DANIŞTAY (Devam)
1) Danıştay 2019 Yılı Merkezî Yönetim Bütçesi
2) Danıştay 2017 Yılı Merkezî Yönetim Kesin Hesabı
F) SAYIŞTAY (Devam)
1) Sayıştay 2019 Yılı Merkezî Yönetim Bütçesi
2) Sayıştay 2017 Yılı Merkezî Yönetim Kesin Hesabı
G) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2019 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2017 Yılı Merkezî
Yönetim Kesin Hesabı
H) MİLLÎ İSTİHBARAT TEŞKİLATI BAŞKANLIĞI (Devam)
1) Millî İstihbarat Teşkilatı Başkanlığı 2019 Yılı Merkezî
Yönetim Bütçesi
2) Millî İstihbarat Teşkilatı Müsteşarlığı 2017 Yılı Merkezî
Yönetim Kesin Hesabı
I) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2019 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2017 Yılı
Merkezî Yönetim Kesin Hesabı
İ) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2019 Yılı Merkezî Yönetim
Bütçesi
2) Diyanet İşleri Başkanlığı 2017 Yılı Merkezî Yönetim Kesin
Hesabı
J) İLETİŞİM BAŞKANLIĞI (Devam)
1) İletişim Başkanlığı 2019 Yılı Merkezî Yönetim Bütçesi
K) BASIN-YAYIN VE ENFORMASYON GENEL MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Kesin Hesabı
L) SAVUNMA SANAYİİ BAŞKANLIĞI (Devam)
1) Savunma Sanayii Başkanlığı 2019 Yılı Merkezî Yönetim
Bütçesi
2) Savunma Sanayii Müsteşarlığı 2017 Yılı Merkezî Yönetim
Kesin Hesabı
M) STRATEJİ VE BÜTÇE BAŞKANLIĞI (Devam)
1) Strateji ve Bütçe Başkanlığı 2019 Yılı Merkezî Yönetim
Bütçesi
N) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî Yönetim Kesin Hesabı
O) MİLLİ SARAYLAR İDARESİ BAŞKANLIĞI (Devam)
1) Milli Saraylar İdaresi Başkanlığı 2019 Yılı Merkezî
Yönetim Bütçesi
Ö) DEVLET ARŞİVLERİ BAŞKANLIĞI (Devam)
1) Devlet Arşivleri Başkanlığı 2019 Yılı Merkezî Yönetim
Bütçesi
P) BAŞBAKANLIK (Devam)
1) Başbakanlık 2017 Yılı Merkezî Yönetim Kesin Hesabı
BAŞKAN
– Değerli milletvekilleri, şimdi, Milliyetçi Hareket Partisinin bütçe
üzerindeki konuşmalarına başlıyoruz.
Milliyetçi
Hareket Partisi Grubu adına ilk söz, Konya Milletvekilimiz Sayın Mustafa
Kalaycı’ya aittir.
Buyurun
Sayın Kalaycı. (MHP sıralarından alkışlar)
Süreniz
yirmi dakika.
MHP
GRUBU ADINA MUSTAFA KALAYCI (Konya) – Sayın Başkan, değerli milletvekilleri;
Cumhurbaşkanlığı ve Türkiye Büyük Millet Meclisi Başkanlığı bütçeleri hakkında
Milliyetçi Hareket Partisi Grubu adına görüşlerimizi açıklamak üzere
huzurlarınızdayım. Bu vesileyle, yüksek heyetinizi ve ekranları başında bizleri
izleyen aziz milletimizi hürmetle selamlıyorum.
Bugün
şehit olan Rize İl Emniyet Müdürümüze Cenab-ı Allah’tan rahmet, yaralı polis
kardeşlerimize acil şifalar diliyorum.
Değerli
milletvekilleri, Türk milleti 16 Nisan 2017 tarihli Anayasa değişikliği halk
oylamasıyla Cumhurbaşkanlığı hükûmet sistemini oylamış ve onaylamış, 24 Haziran
2018 seçimleriyle de yeni sistemin ilk Cumhurbaşkanını seçmiştir.
Cumhurbaşkanının ant içtiği 9 Temmuz 2018 tarihinde yürürlüğe giren Cumhurbaşkanlığı
hükûmet sistemiyle birlikte cumhuriyet tarihimizde artık üçüncü bir dönem
başlamıştır. Cumhurbaşkanlığı hükûmet sistemiyle ülkemiz yönetimde istikrarın,
temsilde adaletin temin edildiği bir yönetim sistemine kavuşturulmuştur. Yeni
hükûmet sistemi güçlü yönetim, etkin Meclis için gereken şartları tesis etmiş
ve Türkiye'nin maruz kaldığı tehditlere daha güçlü bir karşılık verebilmesinin
zeminini hazırlamıştır. 
Yeni
sistemin en önemli özelliği yürütmeyi iki başlı olmaktan çıkarmasıdır. Halk
tarafından seçilen Cumhurbaşkanının halka karşı siyasi sorumluluğunun bulunması
ve geniş icrai yetkileri nedeniyle yürütmenin diğer tarafı olan Başbakan ve
Bakanlar Kuruluyla gelecekte yaşanabilecek muhtemel devlet krizi ortadan
kaldırılmıştır. Devletin tepesinde yaşanan hukuksuzluk tartışmaları sona
erdirilmiştir. Dolayısıyla yürütme yetkileri bir bütün hâlinde Cumhurbaşkanına
verilmiştir. 
Ayrıca,
Cumhurbaşkanı ve milletvekili seçimlerinin beş yılda bir aynı gün yapılması
düzenlenmiştir. Böylelikle hükûmet tartışmaları, hükûmet kurulamama sorunu,
hükûmet krizleri ortadan kalkmış, koalisyonlar dönemi sona ermiştir. Siyasi,
ekonomik ve demokratik istikrarın yolu açılmıştır. Türkiye'nin sorunlarının
çözümünü kolaylaştıran, hızlı ve etkin karar alınmasını sağlayan, devletimizin
bekasını ve milletimizin huzur ve refahını temin edecek Türkiye'ye özgü yeni
bir sistem kurulmuştur. 
Sınırsız
yetkili ve sorumsuz Cumhurbaşkanı yerine, hem yargı ve yasama tarafından
denetlenen hem de millete hesap veren bir Cumhurbaşkanlığı makamı
oluşturulmuştur. Cumhurbaşkanına cezai sorumluluk yüklenmiştir. Bu amaçla
getirilen suçlandırma mekanizması yeni sistemin güçlü bir denetim aracı olarak
yerini almıştır. Cumhurbaşkanının her türlü eylem ve işlemleri yasama
denetimine tabi hâle gelmiştir. Cumhurbaşkanı yardımcıları ve bakanlar da
görevleriyle ilgili işledikleri tüm suçlar bakımından aynı usule tabi
kılınmıştır. 
Ayrıca,
daha önce yargı denetimine tabi olmayan Cumhurbaşkanının her türlü eylem ve
işlemleri yargı denetimine de tabi hâle getirilmiştir. Gerek 16 Nisan halk
oylaması gerekse 24 Haziran seçimleri sürecinde Cumhurbaşkanlığı hükûmet
sistemini kötülemek ve karalamak için asılsız ve mesnetsiz iddialar gündeme
getirilmiş, her türlü uydurma haber ve dedikodu dolaşıma sokulmuştur ama milletimiz
bunlara itibar etmemiş, değer vermemiştir. Şimdi de “Her düzenlemede niye
Cumhurbaşkanı yetkili?” deniliyor, “O bir siyasi partinin Genel Başkanı; bu
olur mu?” diyorlar. Önceden “Bakanlar Kurulu yetkili, Başbakan yetkili.”
deniliyordu. Başbakanlar bir partinin genel başkanı, bakanlar bir partinin
mensubu değil miydi? “Bakanlar Kurulu yetkili, Başbakan yetkili” denilince
oluyor da “Cumhurbaşkanı yetkili” denilince neden olmuyor? (AK PARTİ
sıralarından alkışlar) Ön yargılarının esaretine girmiş olanların gerçekleri
kavramaktan ne kadar uzak oldukları açıktır. Demokrasiden bahsedenler öncelikle
millet iradesine direnmeyi bırakmalıdır. 
Anayasa
değişikliğiyle Cumhurbaşkanının sınırsız şekilde kullandığı yetkiler
netleştirilmiş ve sadece yürütmeye ilişkin konularla sınırlı olmak üzere
kararname çıkarma yetkisi verilmiştir. Ayrıca, Cumhurbaşkanı kararnameleri
kanun gücünde değildir. Cumhurbaşkanının temel haklar, kişi hakları ve ödevleri
ile siyasi haklar ve ödevler konularında kararname çıkarma yetkisi yoktur.
Cumhurbaşkanı, Anayasa’da münhasıran kanunla düzenlenmesi öngörülen konularda
ve kanunlarda açıkça düzenlenen konularda kararname çıkartamamaktadır. Hâlbuki
önceden yetki kanunu kapsamında Bakanlar Kurulu her konuda kanun hükmünde
kararname çıkarabilmekteydi; bu uygulama kaldırılmış, yürütmeye verilen yetkiye
sınırlama getirilmiştir. 
Cumhurbaşkanlığı
hükûmet sistemi, cumhuriyet tarihimizdeki en önemli yönetim reformu, şartlara
ve gelişmelere cevap veren en dinamik demokratik tercihtir. Cumhurbaşkanlığı
hükûmet sistemi, Türk milletinin tarihî misyonuna, devlet geleneğine uygun bir
yönetim modelidir. Anayasa’nın ilk dört maddesi olan cumhuriyetin temel
nitelikleri, millî ve üniter devlet yapımız, Türk millî kimliği, demokratik
rejim ve temel insan hakları gibi değerler yeni sistemin de vazgeçilmezleridir.
Cumhurbaşkanlığı hükûmet sisteminin kökleşmesi ve tüm kurum ve kurallarıyla
sağlıklı bir şekilde kalıcı hâle getirilmesi Milliyetçi Hareket Partisi olarak
üzerinde hassasiyetle durduğumuz ve önemli bulduğumuz husustur. 
Yeni
sistemle birlikte etkin bir koordinasyon için bazı bakanlıklar birleştirilmek
suretiyle bakanlık sayısı 26’dan 16’ya düşürülmüş ve yeniden
yapılandırılmıştır. Ayrıca, bürokratik hiyerarşide değişiklik yapılmış,
müsteşar ve müsteşar yardımcılıkları kaldırılmış, yerine bakan yardımcılıkları
ihdas edilmiştir. Yapılan düzenlemeler çerçevesinde Cumhurbaşkanına bağlı
olarak 9 politika kurulu, 4 ofis, 1 İdari İşler Başkanlığı ve 11 bağlı kuruluş
bulunmaktadır. Politika kurullarının görev alanlarına göre hukuk, ekonomi,
bilim, teknoloji ve yenilik, eğitim ve öğretim, sağlık ve gıda, kültür ve
sanat, yerel yönetim, sosyal politikalar, güvenlik ve dış politikalarla ilgili
politika önerileri yapması, stratejik ve uzun vadeli vizyonlar geliştirmesi
öngörülmüştür. 
Yatırım
Ofisiyle, yatırımcıların önünün açılması; Finans Ofisiyle, yeni finansal
enstrümanların geliştirilmesi, finans alanında Türkiye'nin cazibe merkezi
hâline getirilmesi; İnsan Kaynakları Ofisiyle, insan kaynağının etkin ve
verimli kullanımı, yeteneklerin keşfinin sağlanması ve kamunun performansının
artırılması amaçlanmıştır. Dijital Dönüşüm Ofisiyle de devletin dijitalleşmesi,
evrakların azalması, büyük veri analizi ve yapay zekâ uygulamalarıyla yönetimin
yükünün hafifletilmesi, Türkiye'nin siber güvenlik alanında güç kazanması,
bürokrasinin azaltılması, işlemlerin hızlanması ve hizmet kalitesinin
artırılması hedeflenmiştir. Bu kapsamda Cumhurbaşkanlığı teşkilat yapısını ve
idari yapılanmayı Milliyetçi Hareket Partisi olarak önemli ve değerli
buluyoruz.
Değerli
milletvekilleri, kamuoyunu zamanında ve doğru bilgilerle aydınlatmak, basın
mensuplarının çalışmalarının kolaylaştırılmasına ve basının gelişimine katkıda
bulunmak, ülkemizin tanıtılmasına yönelik faaliyetlerde bulunarak ilgili
kurumlarla koordineli şekilde iletişim stratejilerini oluşturmak amacıyla
Cumhurbaşkanlığına bağlı İletişim Başkanlığı kurulmuştur.
Demokratik
toplumun vazgeçilmez temel unsurlarından biri olan medya, toplumun gerçekleri
öğrenmesi, yaşadığı çevre ve dünyayla sağlıklı iletişim kurabilmesinde en
etkili araçlardan biridir. Hatırlanacağı üzere, Türk medyası, 15 Temmuz darbe
girişimine karşı milletten ve demokrasiden yana kesin bir tutum almıştır.
Medyamız darbecilerin müdahalelerine rağmen yayınlarını sürdürerek melun darbe
girişiminin önlenmesinde çok önemli katkı sunmuştur. 
Bugün
itibarıyla medyamız ciddi sorunlarla karşı karşıya bulunmakta, zor şartlarda
büyük bir özveriyle faaliyet göstermektedir. Gelir kaynaklarının yetersizliği
ve maliyetlerin de sürekli artması nedeniyle ekonomik açıdan ciddi anlamda
sıkıntılı günler yaşamaktadır. 
TÜRKSAT’ın
döviz üzerinden belirlediği uydu frekans ücretleri, döviz kurundaki yükselme
nedeniyle yüksek oranda artmıştır. Başta yerel kanallar olmak üzere,
televizyonlar ücretlerini ödeyemez hâle gelmiştir.
Tamamına
yakını ithal edilen kâğıt ve kâğıt ürünleri sektörü de döviz kurundaki artıştan
çok olumsuz etkilenmiş, fiyatlarda meydana gelen yüksek artış yayıncılığı
vurmuştur. Gazeteler kâğıt alamaz durumdadır. Girdi maliyetlerinde ortaya çıkan
yüksek orandaki artışların altından kalkamayan radyolar, televizyonlar ve
gazeteler güçlükle ayakta kalmaya çalışmaktadır. Bazıları kapanmış olup
bazıları da kapanma tehlikesiyle karşı karşıyadır. Basın çalışanları işsiz
kalmakta, birçok gazeteci ve muhabir işten çıkarılmaktadır.
Medyamızın
yaşadığı sorunların çözümlenmesi, demokrasimiz açısından büyük önem
taşımaktadır. Medya alanında kapsamlı bir değişime, yenilenmeye ihtiyaç
bulunmaktadır. Medyamıza yönelik acilen bir paket hazırlanmalıdır. Medyanın
haklı beklenti ve taleplerine mutlaka karşılık verilmelidir.
Bugün
Resmî Gazete’de yayımlanan Cumhurbaşkanlığının 453 sayılı Kararı’yla Basın İlan
Kurumunun gazetelere verdiği resmî ilanların yayın ücretinde yapılan artış
memnuniyet vericidir. Bu arada, resmî ilan bedeli ödemelerinde vadesi geçmiş
vergi borcu bulunmadığına dair belge istenmesine ilişkin uygulama da mutlaka
ertelenmelidir. 
Sayın
Cumhurbaşkanının Türk lirası kullanılması yönündeki çağrılarına bir kamu kurumu
olan TÜRKSAT’ın uymaması, uydu kiralarını döviz üzerinden uygulamaya devam
etmesi dikkat çekmektedir. TÜRKSAT’ın uyguladığı ücret tarifesi makul seviyeye
çekilmeli ve mutlaka Türk lirası üzerinden belirlenmelidir.
Ulusal,
bölgesel ve yerel televizyonlar ile radyoların önemli bir gider kalemi olan
RTÜK payı kaldırılmalıdır. Kâğıt ve kâğıt ürünlerine yönelik vergi indirimleri
ve kolaylıkları getirilmelidir. Daha da önemlisi, kâğıt sektörüne yönelik
acilen tedbirler alınmalı, ihtiyacımız olan kâğıdın Türkiye’de üretilmesi sağlanmalıdır.
Yerel
medyanın reklam pastasından aldıkları pay çok sınırlıdır. Kamu reklamlarının en
az yüzde 15’inin yerel medyaya verilmesi yönünde bir düzenleme yapılmalıdır.
Yurt dışına yapılan resmî programlara Anadolu medyasından da temsilcilerin
katılımı sağlanmalıdır. Anadolu medyasının ciddi, basın ahlakına sahip,
tarafsızlık ilkesine bağlı ve objektif bir yayın organı olarak faaliyetlerini
sürdürebilmeleri için özel destek programları uygulamaya konulmalıdır. Bu
amaçla, gelişen teknolojiye ayak uyduramayan gazetelerin baskı tesislerini
modern hâle getirebilmeleri, radyo ve televizyonların teknolojilerini
yenileyebilmeleri için, bazı sektörlerde olduğu gibi, Anadolu medyasına özgü
faizsiz ya da uygun maliyetli kredi desteği uygulamaya konulmalıdır.
Son
yıllarda büyük bir gelişim gösteren internet medyası, yayıncılık konusunda bir
yasal düzenlemeye kavuşturulmalıdır. Basın çalışanları kamuoyuna doğru ve
tarafsız bilgiyi, haberi ulaştırabilmek için, bütün olumsuz şartlara rağmen
görevlerini yerine getirmektedirler. Basın çalışanlarının en temel sorunlardan
biri olumsuz çalışma koşullarıdır. Basın çalışanları düşük ücret almakta, uzun
çalışma saatlerinde zor şartlar altında görev yapmaktadır. Yıpranma payı
hakkından sadece sarı basın kartı olanlar yararlanabilmektedir. Basın
çalışanlarının özlük hakları ve çalışma şartları iyileştirilmeli ve tamamının
yıpranma payı hakkından yararlanabilmesi sağlanmalıdır.
Değerli
milletvekilleri, konuşmamın bu bölümünde Türkiye Büyük Millet Meclisi bütçesi
üzerine görüşlerimizi ifade edeceğim. 16 Nisan 2017 halk oylamasıyla kabul
edilen Anayasa değişikliğiyle Türkiye Büyük Millet Meclisinin daha etkin ve
güçlü bir yapıya ulaşması amaçlanmıştır. Bu çerçevede, Türkiye Büyük Millet
Meclisi asıl fonksiyon ve vasfına kavuşturulmuş, temsil ve yetki bakımından
güçlendirilmiştir. Kanun yapımında Meclis iradesi ön plana çıkarılmıştır.
Meclis, milletvekilleri tarafından verilen kanun teklifleri üzerinde yasama
yapmaktadır. Yürütme, sadece bütçe ve kesin hesap kanun teklifi sunabilmekte,
bütçe kanun teklifinin aynen ya da değiştirilerek onaylanma yetkisi Meclise ait
bulunmaktadır. Nitekim, Meclis olarak bütçeyi görüşüyoruz, dolayısıyla bütçe
hakkının devredildiği iddialarının gerçek dışı olduğu açıktır, ortadadır. 
Yetki
kanunuyla, kanun hükmünde kararname çıkarma uygulaması kaldırılarak Meclisin
yasama yetkisinin elinden alınması anlamına gelen bu uygulamaya son
verilmiştir. Cumhurbaşkanı tarafından ilan edilecek olağanüstü hâl kararının ve
süre uzatma kararlarının Meclisin onayına sunulması zorunludur, dolayısıyla
Cumhurbaşkanına OHAL yetkisi verildiği iddiaları da doğru değildir, eskiden
olduğu gibi Meclisin onayı gerekmektedir. Üstelik, olağanüstü hâllerde
çıkarılacak Cumhurbaşkanlığı kararnamelerinin Resmî Gazete'de yayımlandıkları gün
Meclis onayına sunulması ve üç ay içinde karara bağlanmazsa kendiliğinden
yürürlükten kalkması düzenlenmiştir. 
Meclisin,
soru, genel görüşme, Meclis araştırması ve Meclis soruşturması yoluyla denetim
fonksiyonları daha da güçlenmiştir. Cumhurbaşkanı Meclise hesap verebilir hâle
getirilmiştir. Yazılı soru önergelerine on beş gün içinde cevap verilmesi hükme
bağlanmıştır. Yürütme yetkisini Meclis yerine, doğrudan milletin vermesi
sağlanmıştır. Yürütme, artık, Meclis içinden çıkmamakta ve güvenoyunu bizzat milletten
almaktadır, dolayısıyla güvenoyu ve gensoru mekanizması da kalkmıştır. Siyasi
partilerin ittifak yaparak seçime katılabilmelerinin yasal altyapısı
oluşturulmuş, temsilde adalet ilkesi gözetilmiştir. Türkiye nüfusundaki artış
dikkate alınarak milletvekili sayısı 600’e çıkarılmış, seçilme yaşı 18’e
indirilerek gençlerimizin Parlamentoda temsil edilmesinin önü açılmış,
böylelikle Meclisin temsil gücü ve kapsayıcılığı artırılmıştır.
Yeni
sistemle beraber, kanun yapma, kanun teklif etme kapasitesini artırmak için
Meclisin idari kapasitesinin de buna uygun olarak geliştirilmesi gerekmektedir.
Milletvekillerinin verecekleri kanun teklifleriyle ilgili sağlıklı bir etki
analizi sunabilmeleri için bu yöndeki ilave kapasiteye ihtiyaç vardır. 
Kanun
tekliflerinin verilmesi ve görüşülmesiyle ilgili usul ve esasların belirlenmesi
ihtiyacı da bulunmaktadır. Ayrıca, yürütmenin ihtiyacı olan düzenlemelerin
Türkiye Büyük Millet Meclisine intikal ettirilmesi ve kanun teklifi hâline
dönüştürülmesi konusunda bir mekanizma oluşturulması da önem taşımaktadır.
Türkiye
Büyük Millet Meclisinin çalışma usul ve esasları İç Tüzük’le düzenlenmektedir.
1973 yılında yürürlüğe konulan Türkiye Büyük Millet Meclisi İçtüzüğü'nün kırk
beş yılı aşkın süre içinde çeşitli maddelerinde birçok değişiklik yapılmıştır.
Bu değişiklikler İç Tüzük'ün sistematiğini bozmuştur. Meclis İçtüzüğü'nün
yepyeni bir anlayışla ele alınması gerektiği ve Meclis çalışmalarında hem
kurumsal hem de işlevsel yeniliklere ihtiyaç olduğu açıktır. Bu çerçevede, daha
önce oluşturulan uzlaşma komisyonlarınca ortaya konulan çalışmaların dikkate
alınması, hatta bir uzlaşı ürünü olan 2009 tarihli metnin esas alınması hâlinde
kısa sürede yeni bir İç Tüzük'ün çıkarılabilmesi mümkündür. Milliyetçi Hareket
Partisi olarak, daha demokratik, hızlı, etkin, şeffaf, katılımcı ve kaliteli
bir yasama sürecinin ortaya çıkarılmasını sağlayacak yeni bir İç Tüzük’ün
hazırlanması gerektiğini değerlendiriyor, bu yönde katkı ve destek vermeye
hazır olduğumuzu ifade ediyoruz. 
Son
olarak, Meclis çalışanlarıyla ilgili birkaç konuya değineceğim. Meclis
çalışanlarımızın da sorunları bulunmaktadır. Yardımcı hizmetler sınıfında
çalışan arkadaşlarımızın sorunlarının çözümü için daha önce Meclis Teşkilat
Kanunu görüşmelerinde ortak bir irade ortaya konulmasına rağmen hâlen gelişme
olmamıştır. Yardımcı hizmetler sınıfında çalışanlar genel idare hizmetleri
sınıfına mutlaka alınmalıdır. Kavas arkadaşlarımız kadroya alınmalı,
stenograflara verilen sözler, yıpranma payı hakkı verilmesiyle ilgili verilen
sözler mutlaka yerine getirilmeli. 
Ben,
bütçelerimizin ülkemize ve milletimize hayırlı sonuçlar getirmesini diliyor,
tekrar saygılar sunuyorum. (MHP sıralarından alkışlar) 
BAŞKAN
– Teşekkür ederim Sayın Kalaycı.
ÖZGÜR
ÖZEL (Manisa) – Sayın Başkan…
AYHAN
BİLGEN (Kars) – Sayın Başkan…
BAŞKAN
– Milliyetçi Hareket Partisi adına söz vermeden önce Cumhuriyet Halk Partisi
Grup Başkan Vekili Sayın Özel’in bir talebi oldu. 
Sayın
Bilgen, sizi de gördüm.
Buyurun
Sayın Özel.
VI.- AÇIKLAMALAR (Devam)
33.- Manisa Milletvekili Özgür Özel’in, Millî Saraylardaki personele
yapılan mobbing, yıldırma ve istifaya zorlanmayla ilgili görevlendirmelere
ilişkin açıklaması
ÖZGÜR
ÖZEL (Manisa) – Sayın Başkan, Sayın Cumhurbaşkanı Yardımcısı burada ve
kendisini burada gören emekçiler bir konuyu hatırlatıyorlar. Ben daha önce
kendisine Millî Saraylardaki personel ve onlara yapılan mobbing, yıldırma ve
istifaya zorlanmayla ilgili görevlendirmeleri sormuştum. Kendisi süresi içinde
yolladığı bir yanıtla bunları kesin bir dille reddetmişti. Ama Millî Saraylarla
ilgili, BAK-SEN, Bağımsız Kamu Çalışanları Sendikası 8 tane birbirine benzeyen
dava açtı. Bunlardan ilki sonuçlanmış. İşin enteresanı, soru önergesinin
cevabıyla da karşılaştırdığınızda önergenin eksik bilgiye değil, doğru bilgiye
dayanmadığı ortaya çıkıyor. Bakın, “Davada, davacı tarafından, Türkiye Büyük
Millet Meclisi İdari İşler Başkanlığı bünyesindeki Yıldız Porselen ve Çini
Fabrikasında el süslemecisi olarak görev yapmaktayken İstanbul Restorasyon ve
Teknik Uygulamalar Başkanlığı bünyesindeki Kalemkâr ve Altın Varak Atölyesine
atanmasına ilişkin TBMM Başkanlığı İdari ve Mali İşler Başkanlığının 18 Nisan
2018 tarih ve sayılı işleminin, kendisinin el süslemecisi olduğu, bu işi uzun
süre yaptığı, atandığı görevin kalemkârlık olduğu, bu işi bilmediği, belirtilen
işlerin mahiyetinin birbirinden farklı olduğu, kendisinin emekli olmaya
zorlandığı, kendisine mobbing yapıldığı ileri sürülerek iptali istendi.” diyor.
Hemen arkada oy birliğiyle verilen karar şu şekilde.
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Müsaadenizle…
BAŞKAN
– Tamamlayın Sayın Özel.
ÖZGÜR
ÖZEL (Manisa) – Mahkeme heyeti oy birliğiyle şu kararı vermiş durumu
özetledikten sonra: Dava konusu işlemde hukuka uyarlık bulunmadığı sonucuna
varılmış. “Açıklanan nedenlerle dava konusu işlemin iptaline aşağıdaki dökümü
yapılan…” diyerek masrafları sıralamış.
Şimdi,
Cumhurbaşkanı Yardımcınız, böyle mobbinglerin ayyuka çıktığı, herkesin isyan
ettiği bir noktada “Böyle bir şey yok.” diyerek cevap vermiş. İlk mahkeme
kararı verdi. Bu konuda kendisinin yapacağı konuşmada açıklıkla, açık
yüreklilikle bu konuda cevaplar ve bu hakkıyla, hukukuyla oynanan, yıllarca
verdiği emeğe nankörlük edilen ve başlarına da, maalesef, saray üzerinden yani
çocuklardan birinin yakın arkadaşı atanarak bu zulmün yaptırıldığı bu yapıyla
ilgili samimi bir açıklama, öz eleştiri ve mümkünse özür bekliyoruz.
Teşekkür
ederim.
BAŞKAN
– Sayın Cumhurbaşkanı Yardımcısı bunları not etmiştir. Konuşmasında mutlaka
değinir.
Sayın
Bilgen…
34.- Kars Milletvekili Ayhan Bilgen’in, “Bu kadar da olmaz.” dedirtecek
işler yapılmaya başlanınca bir ülkede, keyfilikten kimin, nasıl, hangi
gerekçeyle mağdur edileceğinin kuralının kalmayacağına ve bir bildiriye imza
attığı için Gençay Gürsoy’un ceza aldığına ilişkin açıklaması 
AYHAN
BİLGEN (Kars) – Sayın Başkan, bugün üzerinde konuştuğumuz kurumları da doğrudan
ilgilendirdiği için paylaşma ihtiyacı duyuyorum. Biraz önce de kürsüde bir
değerli hatip paylaştı. 
Sözcü
gazetesinin 2 yazarıyla ilgili, Emin Çölaşan ve Necati Doğru’yla ilgili
“FETÖ’ye karşı olmalarına rağmen de FETÖ’cü olabilecekleri” iddiasıyla bir
sürecin, bir soruşturma sürecinin başladığı ifade edildi.
Şimdi,
bundan birkaç gün önce bir köşe yazarı, yıllardır bu ülkede olduğu gibi, çok
sayıda yeni tutuklamalar olacağını, gözaltılar olacağını, yargılamalar
olacağını yazdı ve onun hemen sonuçlarını görmeye başladık.
Şimdi,
Sözcü gazetesi yazarlarını başka bir şeyle suçlayabilirsiniz ama “Bu kadar da
olmaz.” dedirtecek işler yapılmaya başladı mı bir ülkede, sınırlar kalktı mı,
yarın bu kadar keyfilikten kimi, nasıl, hangi gerekçeyle mağdur edeceğinin
hiçbir kuralı kalmaz. Hukuk öngörebilmektir; suçla ilgili tarifin netleşmesidir
ki insanların gerçekten yaptıkları işin, söyledikleri sözün cezaya girip girmeyeceğine
dair bir irade, bir tavır ortaya koymaları mümkün olsun. Yine, bugün Profesör
Doktor Gençay Gürsoy’un…
(Mikrofon
otomatik cihaz tarafından kapatıldı)
BAŞKAN
– Buyurun. 
AYHAN
BİLGEN (Kars) – Tabipler Birliği eski Başkanı, değerli bir hekim, Türkiye’de
demokrasi, barış mücadelesi yürüten bir ismin, Gençay Gürsoy’un, bir yıl on beş
ay, yayın yoluyla, basın yoluyla suçun işlenmiş olması gerekçesiyle bir
bildiriye imza attığı için, “Bu suça ortak olmayacağız.” bildirisine imza
attığı için ceza aldığını öğrendik. Şimdi, Suriye politikasıyla ilgili uzun bir
tartışma yapmaya bu süre yetmez ama insanlar, akademisyenler, sivil toplum
temsilcileri Suriye politikasını yanlış bulmuşlar, bir uyarı ve eleştiri
yapmışlar, imza atmışlar. Bunun böyle bir cezalandırma konusu olması bizim
aklımıza geçmişte Hanefi Avcı’yı Devrimci Karargâh’tan tutuklatan yaklaşım,
örgütlenme ve uygulamaların aynen devam ettiği izlenimini getiriyor. 
Teşekkür
ediyorum. 
BAŞKAN
– Sayın Türkkan, siz de bir grup başkan vekili olarak söz istemişsiniz, onu da
verelim, ondan sonra MHP Grubuna devam edeceğiz. 
35.- Kocaeli Milletvekili Lütfü Türkkan’ın, Rize Emniyet Müdürü Altuğ
Verdi’ye Allah’tan rahmet dilediğine, Diyarbakır Milletvekili Mehmet Mehdi
Eker’in PKK’yla direkt bağlantılı bir kurumu ziyaret ettiğine ve bunu da Türk
toplumuna açıklamak zorunda olduğuna ilişkin açıklaması
LÜTFÜ
TÜRKKAN (Kocaeli) – Teşekkür ediyorum Sayın Başkan. 
Öncelikle,
bugün hayatını kaybeden Rize Emniyet Müdürü Altuğ Verdi’ye Allah’tan rahmet
diliyorum, yaralı polis kardeşlerimize de şifa diliyorum. 
Dün
Sayın Mehdi Eker, benim kürsü konuşmamdan sonra bir cevap verdi, bu konuda
hukuk yoluna da başvuracağını, DPI’ın PKK’yla ilişkisinin olmadığına dair bir
söylemde bulundu, ben de kendisine –müsaade ederseniz, dün vakit bulamadım-
buradan cevap vermek istiyorum. 
DPI’ın
kurucusu kim? DPI’ın direktörlüğünü kim yapıyor? Kerim Yıldız. Kerim Yıldız
aynı zamanda Kurdish Human Rights Project yani “Kürt İnsan Hakları Girişimi”
adlı kuruluşun da kurucusu. Bu bilgi bizzat DPI’ın internet sitesinde de yer
alıyor. Her iki kuruluş da İngiltere’de aynı adreste ikamet ediyor. Bu KHRP’nin
diğer kurucusu da Mark Muller Stuart. Mark Muller Stuart kim? Öcalan’ın
avukatı. KHRP’nin onursal başkanı ise Lordlar Kamarası üyesi Lord Eric. 
(Mikrofon
otomatik cihaz tarafından kapatıldı)
LÜTFÜ
TÜRKKAN (Kocaeli) – Özür diliyorum. 
BAŞKAN
– Devam edin, toparlayalım. 
LÜTFÜ
TÜRKKAN (Kocaeli) – “Öcalan 1999 yılında yakalandığı zaman yapılan sorgusunda
Lord Eric’le yüz yüze görüştüğünü de ifade etmişti. KHRP, Avrupa İnsan Hakları
Mahkemesinde PKK’nın Türkiye aleyhine açtığı davaları takip ediyor. Sitesinde
‘İran, Irak, Suriye, Türkiye ve eski Sovyetler Birliği’ndeki Kürt bölgelerinde
yaşayan herkesin insan haklarını korumaya ve daha iyi bir düzeye getirmeye
çalışır.’ denilirken kurucuları arasında kiliselerin temsilcileri de
bulunuyor.”
Bu
kuruluşun sitesinde de şöyle Türkiye'nin de içinde bulunduğu bir Kürdistan
haritası var. Yani ziyaret ettiğiniz kurum serinofil derneği değil. Ziyaret
ettiğiniz kurum, daha önce izah ettiğiniz gibi, Avrupa Birliği ilişkilerimizi
geliştirmek için veyahut da 15 Temmuz sürecini anlatmak için ziyaret ettiğiniz
bir kurum değil, PKK’yla direkt bağlantılı bir kurumu ziyaret ettiniz. Bunu da
Türk toplumuna açıklamak zorundasınız. Onu, bunu bir başkasıyla ilişkilendirmek
yerine kendi ilişkilerinizi topluma açıklamak zorundasınız.
Teşekkür
ederim.
MEHMET
MEHDİ EKER (Diyarbakır) – Sayın Başkan…
BAŞKAN
– Sayın Eker, yerinizden bir dakika vereyim.
Buyurun.
36.- Diyarbakır Milletvekili Mehmet Mehdi Eker’in, Kocaeli Milletvekili
Lütfü Türkkan’ın yaptığı açıklamasındaki bazı ifadelerine ve devlet idaresinin,
siyaset yapma sanatının bu kadar ucuz polemiklere konu olmaması gerektiğine
ilişkin açıklaması
MEHMET
MEHDİ EKER (Diyarbakır) – Teşekkür ediyorum Sayın Başkan.
Şimdi,
benim söylediğim şey şu: Dün söyledim, bugün tekrar edeyim. Anlaşılıyor ki yani
başka şeyler aranıyor. 
“DPI”
İngilizce adının kısaltılmasıyla “Democratic Progress Institute”, Demokrasi
Gelişme Kurumu Enstitüsü. Uluslararası bir kuruluş, bağımsız bir kuruluş. Bunun
PKK’lı olduğuna, PKK’yla ilişkisine dair herhangi bir bilgi yok. Bu kuruluş…
LÜTFÜ
TÜRKKAN (Kocaeli) – Bende var, verdim.
MEHMET
MEHDİ EKER (Diyarbakır) – Şimdi, bilemiyorum, bakarsınız yarın öbür gün sizin partinizden
de birilerinin onlarla irtibata geçmiş olduğuna dair bilgiler ortaya çıkar, o
kadar fazla şey yapmayın. Dolayısıyla, şimdi, bu enstitü…
LÜTFÜ
TÜRKKAN (Kocaeli) – Ben çok açık, net ifade ettim; siz de ifade edeceksiniz. 
MEHMET
MEHDİ EKER (Diyarbakır) – Şimdi, bak, ben o kuruluşun avukatı değilim.
BAŞKAN
– Sayın Eker, toparlayalım.
LÜTFÜ
TÜRKKAN (Kocaeli) – Ben “Kandil’deki görüşmeler ortaya çıkar.” demiyorum hâlen.

MEHMET
MEHDİ EKER (Diyarbakır) – Sayın Başkan, şimdi, ben sizinle karşılıklı buradan
bu şekilde konuşmak için cevap vermiyorum. Siz bir ithamda bulundunuz, ben
açıklama yapıyorum. Yani ben siyasetin, diplomasinin, hele hele devlet
idaresinin ve siyaset yapma sanatının bu kadar ucuz polemiklere konu olmaması
gerektiğine inananlardan biriyim. Siyaset bence bu değildir, bu sizin
yaptığınız hiç değil.
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Eker.
LÜTFÜ
TÜRKKAN (Kocaeli) – Sayın Başkan…
ERKAN
BAŞ (İstanbul) – Sayın Başkan…
BAŞKAN
– Değerli milletvekilleri…
MEHMET
MEHDİ EKER (Diyarbakır) – Müsaade edin, tamamlayacağım, ben tamamlayamadım. 
BAŞKAN
– Bir saniye Sayın Eker…
MEHMET
MEHDİ EKER (Diyarbakır) – Başkan, siz söz verdiniz…
BAŞKAN
– Verdim, süreniz bitti.
MEHMET
MEHDİ EKER (Diyarbakır) – Usulde olmamasına rağmen arada söz verdiniz, benim de
cevap vermem lazım. 
BAŞKAN
– Ben size de verdim. Bu konuyu daha sonra aranızda konuşursunuz. Gerekli
süreleri verdim. 
ERKAN
BAŞ (İstanbul) – Sayın Başkan, çok acil… Mamak’ta inşaat işçileri çatıya
çıkmışlar.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam) 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) CUMHURBAŞKANLIĞI (Devam)
1) Cumhurbaşkanlığı 2019 Yılı Merkezî Yönetim Bütçesi 
2) Cumhurbaşkanlığı 2017 Yılı Merkezî Yönetim Kesin Hesabı 
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2019 Yılı Merkezî Yönetim
Bütçesi
2) Türkiye Büyük Millet Meclisi 2017 Yılı Merkezî Yönetim
Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2019Yılı Merkezî Yönetim Bütçesi
2) Kamu Denetçiliği Kurumu 2017 Yılı Merkezî Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2019 Yılı Merkezî Yönetim Bütçesi
2) Anayasa Mahkemesi 2017 Yılı Merkezî Yönetim Kesin Hesabı
D) YARGITAY (Devam)
1) Yargıtay 2019Yılı Merkezî Yönetim Bütçesi
2) Yargıtay 2017 Yılı Merkezî Yönetim Kesin Hesabı
E) DANIŞTAY (Devam)
1) Danıştay 2019 Yılı Merkezî Yönetim Bütçesi
2) Danıştay 2017 Yılı Merkezî Yönetim Kesin Hesabı
F) SAYIŞTAY (Devam)
1) Sayıştay 2019 Yılı Merkezî Yönetim Bütçesi
2) Sayıştay 2017 Yılı Merkezî Yönetim Kesin Hesabı
G) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2019 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2017 Yılı Merkezî
Yönetim Kesin Hesabı
H) MİLLÎ İSTİHBARAT TEŞKİLATI BAŞKANLIĞI (Devam)
1) Millî İstihbarat Teşkilatı Başkanlığı 2019 Yılı Merkezî
Yönetim Bütçesi
2) Millî İstihbarat Teşkilatı Müsteşarlığı 2017 Yılı Merkezî
Yönetim Kesin Hesabı
I) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2019 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2017 Yılı Merkezî
Yönetim Kesin Hesabı
İ) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2019 Yılı Merkezî Yönetim
Bütçesi
2) Diyanet İşleri Başkanlığı 2017 Yılı Merkezî Yönetim Kesin
Hesabı
J) İLETİŞİM BAŞKANLIĞI (Devam)
1) İletişim Başkanlığı 2019 Yılı Merkezî Yönetim Bütçesi
K) BASIN-YAYIN VE ENFORMASYON GENEL MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Kesin Hesabı
L) SAVUNMA SANAYİİ BAŞKANLIĞI (Devam)
1) Savunma Sanayii Başkanlığı 2019 Yılı Merkezî Yönetim
Bütçesi
2) Savunma Sanayii Müsteşarlığı 2017 Yılı Merkezî Yönetim
Kesin Hesabı
M) STRATEJİ VE BÜTÇE BAŞKANLIĞI (Devam)
1) Strateji ve Bütçe Başkanlığı 2019 Yılı Merkezî Yönetim
Bütçesi
N) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî Yönetim Kesin Hesabı
O) MİLLİ SARAYLAR İDARESİ BAŞKANLIĞI (Devam)
1) Milli Saraylar İdaresi Başkanlığı 2019 Yılı Merkezî
Yönetim Bütçesi
Ö) DEVLET ARŞİVLERİ BAŞKANLIĞI (Devam)
1) Devlet Arşivleri Başkanlığı 2019 Yılı Merkezî Yönetim
Bütçesi
P) BAŞBAKANLIK (Devam)
1) Başbakanlık 2017 Yılı Merkezî Yönetim Kesin Hesabı
BAŞKAN
– Ben şimdi Milliyetçi Hareket Partisi Grubu adına İstanbul Milletvekili Sayın
Feti Yıldız’a söz veriyorum. 
Buyurun
Sayın Feti Yıldız. (MHP sıralarından alkışlar)
Süreniz
on altı dakika Sayın Yıldız. 
MHP
GRUBU ADINA FETİ YILDIZ (İstanbul) – Sayın Başkan, değerli milletvekilleri,
Sayın Cumhurbaşkanı Yardımcısı, Yüksek Yargının değerli temsilcileri ve bizleri
izleyen aziz Türk milleti; Anayasa Mahkemesi, Yargıtay, Danıştay, Sayıştay,
Hâkimler ve Savcılar Kurulu bütçeleri üzerinde Milliyetçi Hareket Partisinin
görüşlerini, düşüncelerini sunmak üzere söz almış bulunuyorum. Bu vesileyle
hepinizi saygıyla selamlıyorum.
Uçmağa
varışının 40’ıncı yılında büyük Türkçü, Turancı Atsız Hoca’yı saygı ve rahmetle
anıyorum. (MHP sıralarından alkışlar) 
Şüphesiz
“adalet” kavramı çeşitli şekillerde tarif edilebilir. Adalet, en basit
tarifiyle, herkese yasalarca tanınan hakkı vermek ve bu hakka ilişmemektir.
Demokratik hukuk devletinin en yalın özelliği, yerleşmiş, herkesin bildiği ve
eşit olarak uygulanan hukuku garanti etmesidir. Cumhuriyetin nitelikleri
arasında sayılan hukuk devleti, insan haklarına saygı gösterir, hak ve
özgürlükleri koruyup geliştirir, her eylem ve işlemi hukuka uygun olur,
Anayasa’ya aykırı tutum ve davranışlardan kaçınır, Anayasa ve hukukun üstünlüğü
kurallarına kendini bağlı sayar, her şeyden önemlisi de yargı denetimine
açıktır.
Sayın
milletvekilleri, Osmanlı Türk Devleti’nde Yükseköğretim Kurulunun, Adalet
Bakanlığının ve Dışişleri Bakanlığının görevlerini Şeyhülislamlık kurumu
üstlenmişti. İmparatorluğun güçlü olduğu dönemlerde yüksek yargıyı temsil eden
Şeyhülislamlık makamı dokunulmazlık makamıydı. Bu dönemlerde şeyhülislamlar
azledilmez, katledilmez, mallarına el konulmazdı. İmparatorluk zayıflamaya,
soğumaya başlayınca şeyhülislamlar görevden alınmış, hatta bazıları da
katledilmiştir. Osmanlı Türk Devleti’ndeki siyasal mücadelelere bazı
şeyhülislamlar fiilen katılmış, verdikleri kararlarla bazı siyasi mücadeleleri
yönlendirmiş, pek çok kişinin can vermesine sebep olmuş, birçok kişi de bu
uğurda makamından olmuştur.
Sayın
milletvekilleri, sosyolojinin kurucusu olan İbni Haldun 14’üncü yüzyılda
devleti tarif ederken der ki: “Devleti nesep kurar, sebep devam ettirir.
Buradaki sebep adalettir.” Yani bu çok güzel bir tariftir, devletin devamını
sağlayan adalettir. Adaletin bulunduğu her yerde devlet oluşabilir ancak
adaletin olmadığı yerde devletin devamı, varlığı mümkün değildir.
Sayın
milletvekilleri, günümüze gelirsek 15 Temmuz 2016’da Türk devletinin başına
tarihin en büyük ihaneti gelmiştir, Türk devleti en büyük ihanetle
karşılaşmıştır. FETÖ’yü uzun uzun tarif etmeye, izah etmeye gerek yoktur.
Neresinden bakarsanız bakın FETÖ bir istihbarat yapılanmasıdır. Örgütün
hiyerarşisine bağlı hâkim ve savcılar adli sistemimiz içerisinde bilerek,
isteyerek derin yaralar açmışlardır. 
Yine,
Silahlı Kuvvetlerimiz içine yuvalanan hainler Türk milletinin alın teriyle
alınmış tankı, topu, savaş uçaklarını milletimize çevirmişlerdir,
demokrasimizin kalbi olan Gazi Meclisimizi bombalamışlar ve milletin can ve
emniyetini sağlamakla görevli emniyet içindeki yapılanmayla ise akla hayale
gelmeyecek türlü oyunlar, melanetler sergilemişlerdir. Jandarma içine sızmış
hainler de ülkemizin güneyinde oluşturulmak istenen terör devletçiğine malzeme
taşımışlardır. Yapmış oldukları tahribat ağır ağır, çok şükür, ortadan
kalkmaktadır. 
Adalet
sistemimiz içerisindeki tahribata gelince, hâkim ve savcı kılığındaki terör
örgütü üyeleri hakkında açılmış davalar, toplanan deliller, verilen kararlar
her şeyi apaçık ortaya koymaktadır. Yüksek Hâkimler ve Savcılar Kurulu 3.910
hâkim ve savcıyı ihraç ederken 70-80 sayfayı bulan kararlarının özetinde şöyle
demektedir: “FETÖ silahlı terör örgütüne bağlı kişilerin çoğu hile ve desise ve
sahtecilikle hâkim ve savcı olmuşlardır. Bu kişilerin sistem içeresindeki
örgütlenmesi örgüt liderinin, Pensilvanya’daki kardinalin talimatlarıyla
olmuştur ve terör örgütünün çıkarları doğrultusunda hüküm kurmuşlardır bunlar.”
Bunlar, bu saydıklarım HSK kararlarıdır, ihraç kararlarındadır. Asla Türk
milleti adına karar vermemişlerdir ve yargıyı her açıdan silah gibi
kullanmışlardır, hukuka ve adalete aykırı binlerce karara imza atmışlardır. 
Sayın
milletvekilleri, terör örgütü üyesi hâkimlerin Türk milleti adına karar
vermedikleri açık olarak belirtildiği yerde, yapmış oldukları yargılamalar
nasıl değerlendirilecektir? Tüm bu sebepler göz önüne alındığında FETÖ mensubu
hâkim ve savcıların imzası bulunan tüm kararlar ve dava dosyaları yeniden
denetlenmek zorundadır, bu konuda zaruret vardır. 15 Temmuz 2016 tarihi
itibarıyla ortaya çıkan bu durumun tarihte eşi ve benzeri görülmemiştir; evet,
bu durum gerçekten nevi şahsına münhasır bir durumdur. Terör örgütü üyesi,
hâkim ve savcı sıfatını kaybetmiş bu kişiler hukuk ve adalete aykırı kararlar
vermişler ancak bu kararlar hâlen icra ve infaz edilmektedir. Yeniden
yargılanma yolunun açılması talebimiz bazen kaosa sebep olabilir, bazen iş
yoğunluğu, bazen dava dosyalarının çokluğu bahaneleriyle görmezden gelinmektedir.
Bu durum hukuk devletine yakışmaz, sürdürülmesi de mümkün değildir çünkü hak
aramayı yaşam biçimine dönüştürmeyen üşengeç ve duyarsız insanların çoğunlukta
olduğu toplumlar hiçbir şekilde ilerleyemez, gelişemez ve her alanda geri
kalır.
14
Kasım 2018 tarihi itibarıyla cezaevinde bulunan FETÖ’cü tutuklu ve hükümlü
hâkimlerin sayısı 352 hâkim, 204 savcı, efendim, yine, bunlara dava dosyalarını
hazırlayan, fezlekeleri hazırlayan 2.834 polis, 437 emniyet müdürü, 1.420
emniyet amiri vardır. Yüksek yargı üyelerinden de 2 Anayasa Mahkemesi, 19
Danıştay üyesi ve 71 Yargıtay üyesi tutuklu ve hükümlü olarak bulunmaktadır,
hâlen cezaevindedir. 
FETÖ’nün
yargı gücünü silah olarak kullandığı konusunda toplum mutabakat hâlindedir.
Peki, kurulan bu kumpaslar, verilen kararlar ne olacaktır? On dört yıl
içerisinde verdikleri kararlar, değerli arkadaşlar, yerli yerinde durmaktadır.
Artık bir şeye kesin olarak karar vermek zorundayız, eğer bu, FETÖ’cü
hâkimlerin verdikleri kararlar hukuka, adalete aykırıysa bunun ortadan
kaldırılması için gerekli tüm hukuki yollar acilen hayata geçirilmelidir. Söz
konusu kararların tamamı mutlaka ama mutlaka yeniden incelenmelidir. Bunun için
Ceza Muhakemeleri Usulü Kanunu’nun 311’inci maddesinde düzenlenen yargılamanın
yenilenmesi müessesesinin mevcut haliyle bu işin içinden çıkmamız mümkün
değildir. Bu yalın gerçek ortadayken -uygulamayı üzülerek belirteyim- tüm
müracaatlar yani yargılamanın yenilenmesi taleplerinin hemen hemen tamamı
reddedilmektedir. Ben İstanbul’da kırk yıl ceza avukatlığı yaptım, yüzlerce
müracaatımdan ancak birkaç tanesi kabul edilmiştir mahkemeler tarafından. Bunun
için bu yargılamanın yenilenmesinde 311’inci maddeye geçici bir ek madde
ekleyerek FETÖ’cü hâkimlerin imzası bulunan kararlar başka bir şeye gerek görmeden
zorunlu olarak yargılamanın yenilenmesi sebebi sayılmalıdır, başka türlü bu
işin içinden çıkamayız. Adalet bu yönüyle de siyasi bir meziyettir.
Unutmayalım, adaletin bulunmadığı yerde herkes suçludur. Maddi hakikate ve
adalete ulaşmak için bahsedilen kararlarla ilgili olarak zorunlu yeniden
yargılama yolu geciktirilmeden açılmalı. Bu konuyla ilgili yakında sunacağımız
kanun teklifini bütün partilerin samimiyetle desteklemesini bekliyoruz.
Değerli
milletvekilleri, adalet şüphesiz birçok şekilde tarif edilir demiştim ancak
adalet aynı zamanda bir inanç meselesidir. Yani adalet tevhit inancının yani
“La ilahe İllallah.”ın yer yüzündeki tecellisidir. Onun için adaletsiz bütün
kararlar Yaradan’a karşı alınmış kararlardır yani Allah’a inanmayan, Allah’tan
başka tanrısı olan bazı yerlere mensup insanların aldığı kararlardır. Bunların
yerli yerinde durması mümkün değildir. Bunu her türlü şartlarımızı zorlayarak
ortadan kaldırmak zorundayız. Bunun için, biz kısmen de olsa bu kararların
giderilmesi için 24 Eylülde Meclis Başkanlığına şartlı ceza indirimi kanun
teklifimizi sunduk. Bu teklif maalesef Adalet Komisyonunda beklemektedir. 
Kanun
teklifimizi “kısmi af” diye yorumlayanlar oldu. Hatta aylarca toplumda
tartışıldı, “Af ne götürür, ne getirir.” diye yerli yersiz yorumlar yapıldı,
bazı dramatik olaylar kasıtlı olarak öne çıkarıldı, göstermelik hassasiyetlere
tanık olundu. Şartlı ceza indirimimize karşı çıkanların -takip ettiğimiz,
izlediğimiz kadarıyla- kanun teklifimizi ve gerekçesini okumadığını gördük. Kuru
kuruya, sadece Milliyetçi Hareket Partisinin teklifi olduğu için karşı çıkıldı.
Oysa 24 Eylül 2018 tarihinde Meclis Başkanına sunduğumuz kanun teklifinin
amacını burada yüce Mecliste bir kere daha tekrar etmek istiyorum: 19 Mayıs
2018 tarihi dâhil olmak üzere bu tarihten önce işlenen –kanunda ayrı tutulanlar
hariç olmak üzere- eski ve yeni ceza kanunumuzda ve özel ceza kanunlarımızdaki
suçlarla ilgili olarak, suçlunun tabi olduğu infaz rejimine göre çekilmesi
gereken toplam cezadan şartlı indirim yapılır, bu şartlı indirim bir keredir,
beş yıldır. Eğer sanık, hükümlü bihakkın tahliye tarihine kadar yeni bir
kasıtlı suç işler, bu suç da kesinleşirse yapılan indirim geri alınır, infaza
devam olunur. Bu çok açık, net bir ceza indirimidir. Ancak maalesef, basınımızın
bazı yazarları, bazı televizyon yorumcuları, bazı siyasilerimiz bu meseleyi
çarpıtmış, işi ucuzlatmış ve 640 suç içerisinden sadece uyuşturucu
kullananlarla ilgili bir kanun teklifi gibi takdim edilmiştir. Oysa biz kanun
teklifimizin istisnalarını tek tek söyledik, dedik ki: Devletin güvenliğine
karşı suçlar, anayasal düzene karşı suçlar, millî savunmaya karşı işlenen
suçlar, soykırım, insanlığa karşı suçlar, hayata karşı suçlar, işkence, eziyet
suçları, cinsel dokunulmazlığa karşı işlenen suçlar, Terörle Mücadele Kanunu
kapsamındaki suçlar ve Atatürk aleyhine işlenen suçlar kanunun istisnası dedik,
geri kalan suçlarda elbette bir indirim yapılırdı. Türk Ceza Kanunu’nun
188’inci maddesi de, efendim, 83’üncü madde de 84’üncü maddede de hepsi elbette
buna girecektir. Biz burada bir suç düzenlemesi yapmadık ama huzurumuzda
Cumhuriyet Halk Partisinin sayın milletvekilleri var, kendilerine
televizyonlarında sorulduğunda cevapları maalesef şu oldu: “Efendim, bu kanun
teklifi konusunda dur bakalım Adalet ve Kalkınma Partisi ne yapıyor, biz ona
göre bir cevap vereceğiz.” dediler. 
Sayın
milletvekilleri, siz düşüncelerinizi, görüşlerinizi bir başka partiye göre mi
yönlendirirsiniz ya da açıklarsınız?
VELİ
AĞBABA (Malatya) – Biz değil de siz AKP’ye göre yönlendiriyorsunuz ya, AKP ne
diyorsa…
FETİ
YILDIZ (Devamla) – Cevap veririm, her şeye cevap veririm ama ben yapı olarak
polemiğe giren bir insan değilim. 
VELİ
AĞBABA (Malatya) – “Karakolda doğru söyler, mahkemede şaşar.” diye laf var ya
Sayın Vekilim.
BAŞKAN
– Genel Kurula hitap edelim lütfen. 
FETİ
YILDIZ (Devamla) – Polemiği de sevmem Sayın Milletvekili. Ben meselemi
anlatayım, eğer dağarcığında bir şey varsa çık buradan anlat, karşı olduklarını
anlat. (MHP sıralarından alkışlar)
VELİ
AĞBABA (Malatya) – Çok şey var, çok şey var; seni tartar o. Seni tartar,
tarttırır seni, ağır gelir! Hafif gelirsin!
BAŞKAN
– Karşılıklı değil değerli arkadaşlar, karşılıklı değil. 
Siz
Genel Kurula hitap edin. 
FETİ
YILDIZ (Devamla) – Değerli milletvekilleri, hukuk devletinin gerçekleşmesinde
ve yerleşmesinde elbette nitelikli hukukçuların büyük önemi vardır,
palavracıların yapacağı hiçbir şey yoktur. Kötü kanunlar bile iyi ve nitelikli
hukukçuların ve uygulamacıların elinde haklı ve adil çözümler üretebilir. 
Hukuk
fakültesindeki aşırı artış, hâkimlik ve savcılık sınavındaki mülakat ve mesleğe
kabulde özen gösterilmemesi, eğitim durumları ve liyakate önem gösterilmemesi
seviyenin düşmesine sebep olmuştur. Buna da sık sık tanık oluyoruz. Bunun yanı
sıra, hızlı ve adil bir yargılamayla hâkim ve savcıların sorumsuz olmamaları
gerekir. Bu sorumsuzluğu da ortadan kaldıracak, keyfîliği ortadan kaldıracak
düzenlemeye ihtiyaç vardır. 
Diğer
bir husus da, belli bir kıdem ve tecrübe birikimi olmayan hâkim ve savcıların
iş yoğunluğu fazla olan Ankara, İstanbul, İzmir gibi illerde görevlendirilmesi
maalesef... 
(Mikrofon
otomatik cihaz tarafından kapatıldı)
BAŞKAN
– Sayın Yıldız, toparlayın. 
Bir
dakika ilave ediyorum. 
FETİ
YILDIZ (Devamla) – Toparlayacağım Sayın Başkan. Yani konu o kadar uzun ki
aslında on altı dakikada yirmi altı dakikada izah etmemiz mümkün değil. 
BAŞKAN
– Tabii, süreleri gruplarınız size takdim ediyorlar. 
FETİ
YILDIZ (Devamla) – Evet, elbette. Teşekkür ediyorum. 
Geçmiş
tarihe bakıldığında, liyakate önem verdiğimiz dönemlerde Türk devleti güçlü
olmuş, liyakat bırakılıp eş, dost, siyasi görüş vesaire öne çıkarıldığı
dönemlerde devlet ve toplum çöküntü içine girmiştir. 
Sayın
milletvekilleri, Anayasa Mahkemesi, Danıştay, Yargıtay ve Yüksek Hâkimler
Kuruluyla ilgili -Hâkimler ve Savcılar Kurulu yeni adıyla- söylenecek o kadar
çok söz var ki ancak bu kadarını izah edebildik. Bir yanlışlığı düzeltmek için
bizim şartlı ceza indirimine ağırlık verdim. Bu konuda yakında Meclise
getireceğimiz yani İç Tüzük’ün 37’nci maddesini kullanarak yapacağımız teklif
ve öneriyi destekleyip desteklememeniz konusunda bir samimiyet testi olacaktır.

Bütçenin
hayırlı olmasını diler, hepinize saygılar sunarım. (MHP sıralarından alkışlar)
BAŞKAN
– Teşekkür ederim Sayın Yıldız. 
FİLİZ
KERESTECİOĞLU DEMİR (Ankara) – Sayın Başkan…
BAŞKAN
– Buyurun Sayın Özel. Siz de toparlayın artık, MHP Grubuna…
FİLİZ
KERESTECİOĞLU DEMİR (Ankara) – Sayın Başkan, duyuyor musunuz?
BAŞKAN
– Efendim?
FİLİZ
KERESTECİOĞLU DEMİR (Ankara) – Bir söz talebim var. 
BAŞKAN
– Sayın Kerestecioğlu, buyurun. Bir sataşma olduğu için Sayın Özel’e söz
veriyorum.
ÖZGÜR
ÖZEL (Manisa) – Ben istemiştim. 
BAŞKAN
– 60’a göre sözleri Milliyetçi Hareket Partisi Grubunun sözleri bittikten sonra
vereceğim değerli arkadaşlar, grubun insicamını bozamayız. 
Buyurun
Sayın Özel. 
FİLİZ
KERESTECİOĞLU DEMİR (Ankara) – 60’a göre istemiyorum, grup başkan vekilleri
yerine istiyorum ve acil bir şey için söz istiyorum Sayın Başkan, yoksa
herhangi bir şey için değil yani. 
ÖZGÜR
ÖZEL (Manisa) – Verin efendim, verin şey yapsın. 
FİLİZ
KERESTECİOĞLU DEMİR (Ankara) – Epeydir de söz talep ediyorum. 
BAŞKAN
– Az önce Sayın Bilgen’e vermiştim Sayın Kerestecioğlu, Grup Başkan Vekiliniz
olarak. 
FİLİZ
KERESTECİOĞLU DEMİR (Ankara) – Ama grup başkan vekilleri istedikleri zaman
alabiliyorlar yani şu anda da beni bıraktıkları için burada, o nedenle söz
istedim sizden. 
BAŞKAN
– Peki, Sayın Özel’den sonra size söz vereyim. 
FİLİZ
KERESTECİOĞLU DEMİR (Ankara) – Böyle bir şeyi de suistimal etmeyeceğimi
biliyorsunuz. 
BAŞKAN
– Tabii, tabii, buyurun ama Milliyetçi Hareket Partisinin de insicamını
bozmamak da hepimizin hakkı arkadaşlar. 
Buyurun
Sayın Özel. 
VI.- AÇIKLAMALAR (Devam)
37.- Manisa Milletvekili Özgür Özel’in, İstanbul Milletvekili Feti
Yıldız’ın 10 sıra sayılı 2019 Yılı Bütçe Kanun Teklifi ile 11 sıra sayılı 2017
Yılı Kesin Hesap Kanunu Tasarısı’nın birinci tur görüşmelerinde MHP Grubu adına
yaptığı konuşmasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, Milliyetçi Hareket Partisinden değerli hatibi
dinledik. Af konusunda ilk “af” diyen Milliyetçi Hareket Partililerin
kendisidir. Seçimden önce bir af vaadinde bulundular, seçimden sonra şartlı
ceza indirimine çevirdiler, bir kez bunun altını çizelim. 
İkincisi,
AK PARTİ’nin her kanun teklifine kayıtsız şartsız burada destek verip hatta AK
PARTİ’nin istemediği bazı araştırma önergelerine ve diğer denetim olanaklarına
bile çekimser kalmak ve bazen de ret oyu kullanmak suretiyle verdikleri
destekten sonra böyle iddialı seçim öncesi bir duygu istismarına yönelecek bir
şeyi seçimden sonra makyajlayıp getirip bir kenara koyunca elbette merak ederiz
ittifak ortakları ne diyecek diye. Siz onların her istediğini kayıtsız şartsız
yerine getiriyorken bir tek isteğinize “evet” denmediğinde tutup da burada “CHP
keşke bunu sormasaydı.” Biz tavrımızı net söyledik ama şunu da çok açık
söyleyelim: Uyuşturucuyla ilgili partinizi ilişkilendiren, imayı yapan biz
değiliz; biz uyuşturucu suçlarının kapsamını sorduk ama Recep Tayyip Erdoğan
öyle bir cümle kurdu ittifakı bitirme noktasına geldiniz. Bir tanesi ittifakla
ilgili Andımız’a karşı vermiş oldukları…
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) – Müsaadenizle, önemli bir kısmı açıkta geçti zaten. 
BAŞKAN
– Toparlayın ve bitirelim arkadaşlar. 
ÖZGÜR
ÖZEL (Manisa) – Yerel seçimlerde ittifak yapmama noktasına iki partiyi iki şey
getirdi. Bir tanesi: Andımızdaki yargı kararına AK PARTİ’nin verdiği, başta
Bekir Bozdağ olmak üzere, tepki ve Recep Tayyip Erdoğan’ın grup konuşmasında
Bekir Bey’e sahip çıkıp size had bildirmesi; ikincisi de af konusunda böyle,
bir paragraf boyunca uyuşturucu suçlularının partisi noktasına haksız bir
şekilde sizi eleştirmesiydi. Biz bunu gördük ve bu konuda sizin tutumunuzu
merak ettik. Ama ne Andımızda bir değişiklik var ne afta bir değişiklik var ama
nereden geldiyse geldi siyasi bir vahiy geldi tekrar ittifak noktasına, aday
göstermeme noktasına geldiniz. İttifaktan çekildiniz salon balkon ayakta
alkışladınız…
MEHMET
BÜLENT KARATAŞ (İstanbul) – Kes lan!
ÖZGÜR
ÖZEL (Manisa) – …ittifaka döndünüz salon balkon ayakta alkışladınız. 
BAŞKAN
– Peki, teşekkür ederim.
BAKİ
ŞİMŞEK (Mersin) – Sana ne! Seni ilgilendirir mi? Sen kimsin ya? 
ÖZGÜR
ÖZEL (Manisa) – Sen ne diyorsun ya? Şunu da söyleyemeyecek miyiz! 
BAŞKAN
– Değerli arkadaşlar…
BAKİ
ŞİMŞEK (Mersin) – Sen HDP’yle görüşürken normal değil mi? Sen HDP’yle
görüşürken normal değil mi? 
ÖZGÜR
ÖZEL (Manisa) – Siz eleştirilemez misiniz? Bu nasıl bir şey ya! Çık konuş
arkadaş. Sen kimsin! Çıkacak konuşacaksın!
BAŞKAN
– Değerli arkadaşlar, lütfen, birbirimize hitap ederken nezaket sınırını
aşmayalım. 
BAKİ
ŞİMŞEK (Mersin) – Sen HDP’yle görüşüyorsun, sen HDP’yle ittifak görüşmesi
yapıyorsun, o normal!
BAŞKAN
– Sayın Bülbül, ben size söz vereceğim ama…
MUSTAFA
BAKİ ERSOY (Kayseri) – Sen kimsin!
ORHAN
SARIBAL (Bursa) – Sen kimsin!
BAŞKAN
– Değerli arkadaşlar, grup başkan vekilleriniz herhâlde meramını anlatacak
durumda.
MUSTAFA
BAKİ ERSOY (Kayseri) – Konuşma!
ORHAN
SARIBAL (Bursa) – Sen konuşma, terbiyeli ol!
MUSTAFA
BAKİ ERSOY (Kayseri) – Sen kimsin lan, konuşma!
MUHAMMED
LEVENT BÜLBÜL (Sakarya) – Baki Bey…
ORHAN
SARIBAL (Bursa) – Terbiyesizlik etme, adam ol!
ÖZGÜR
ÖZEL (Manisa) – Orhan ağabey…
BAKİ
ŞİMŞEK (Mersin) – Herkes haddini bilecek!
BAŞKAN
– Değerli arkadaşlar…
MUSTAFA
BAKİ ERSOY (Kayseri) – Kimsin lan sen!
BAŞKAN
– Sayın Bülbül, Sayın Sancaklı; arkadaşlarınızı lütfen…
VELİ
AĞBABA (Malatya) – Ayağını korkak alıştırma, gel.
MUSTAFA
BAKİ ERSOY (Kayseri) – Gel, gel, hadi, gelsene; varsa yüreğiniz, gelin!
(CHP
ve MHP milletvekillerinin birbirlerinin üzerine yürümesi)
BAŞKAN
– Değerli arkadaşlar, lütfen oturur musunuz yerinize. Böyle bir tablo söz
konusu olamaz, grup başkan vekilleri, herhâlde, grupları adına cevap verecek
ehliyettedirler. 
Sayın
Kerestecioğlu “Acil.” diyorsunuz, buyurun lütfen siz.
38.- Ankara Milletvekili Filiz Kerestecioğlu Demir’in, TOKİ inşaatında
çalışan ve uzun süredir ücretlerini alamayan işçilerin inşaatın çatısına
çıkarak intihar girişiminde bulunduğuna ilişkin açıklaması
FİLİZ
KERESTECİOĞLU DEMİR (Ankara) – Evet, acil diyorum çünkü şu anda 2 TOKİ işçisi
inşaatın tepesinde intihar girişiminde bulunuyorlar. Uzun süredir alacaklarını
alamadıkları için direnişteydiler, daha sonra gözaltına alındılar, bırakıldılar
ama hâlâ aynı sorun devam ettiği için inşaatlarının çatısındalar. Ben bütün
partilerden -şu anda Kamu Başdenetçimiz de buradayken- rica ediyorum:
Gerçekten, valiler HDP’li vekil olunca telefonlara çıkmayabiliyorlar, lütfen,
arayın ve söyleyin. En azından Mecliste gündeme geldiğini ve bu soruna çözüm
bulunmaya çalışılacağını iletsinler o işçilere ve intihar girişiminden
vazgeçirmeye çalışsınlar. Bu nedenle söz almak istedim. Hazır bütçeyi
konuşuyorken herhâlde bundan daha acil bir şey olamaz çünkü gerçekten Ankara’da
son altı yılda en az 300 emekçi iş cinayetinde hayatını kaybetti Sayın Başkan. 
Bu
nedenle söz aldım, herkesten rica ediyorum.
BAŞKAN
– Peki, teşekkür ederim.
Sayın
Bülbül…
39.- Sakarya Milletvekili Muhammed Levent Bülbül’ün, Manisa Milletvekili
Özgür Özel’in yaptığı açıklamasındaki bazı ifadelerine ilişkin açıklaması
MUHAMMED
LEVENT BÜLBÜL (Sakarya) – Teşekkür ederim Sayın Başkan.
Şimdi,
bir sefer, bu şartlı ceza indirimi meselesi 24 Eylül tarihi itibarıyla ete
kemiğe bürünüp Meclis önüne bir kanun teklifi olarak sunulmuştur. Genel
Başkanımızın seçim öncesinde ifade ettiği husus, kader mahkûmu olarak ifade
ettiği bir kesimin cezaevlerinde çekmiş olduğu sıkıntılardan dolayı, bu
sıkıntıların hafifletilmesi ve aynı zamanda daha da önemlisi, cezaevlerinde
kapasitelerinin çok üzerinde bir yoğunluk olması sebebiyle, bunun Türkiye’de
her türlü kaotik teşebbüsün denendiği bir süreçte bir istismar vasıtası hâline
gelmemesi, oradaki insanların istismar edilerek Türkiye'nin destabil hâle
gelmesi, Türkiye'nin karıştırılmasına, sıkıntıya sokulmasına müsaade edilmemesi
amacını taşımaktadır. 
(Mikrofon
otomatik cihaz tarafından kapatıldı) 
BAŞKAN
– Devam edin.
MUHAMMED
LEVENT BÜLBÜL (Sakarya) – Bunu Genel Başkanımız net bir dille ifade etmiştir ve
buna 2000 yılındaki “Hayata dönüş” operasyonlarını örnek vermiştir. Türkiye’de
en az 10 bin güvenlik personeliyle o kalkışmanın bastırılması için gösterilen
çabayı hepimiz hafızalarımızı birazcık yokladığımızda çok net bir şekilde
hatırlayacağız. Bunun ilk defa gündeme geliş şekli şartlı ceza indirimi
olmasına rağmen, o kanun teklifi başvurusu yapıldığı andan itibaren bunu “af”
olarak lanse edilmesinedir itirazımız. Bunun bu şekilde değerlendirilmesi,
ortada yazılı bir metin varken bunun hilafına, bunun dışında ve bu konuyu
yıpratmak ve sulandırmak maksadını taşıdığını düşündüğümüz bir çalışmanın
basında ve kamuoyunda yürütülmesinedir itirazımız. 
(Mikrofon
otomatik cihaz tarafından kapatıldı) 
MUHAMMED
LEVENT BÜLBÜL (Sakarya) – Efendim, müsaade edin. 
BAŞKAN
– Toparlayın Sayın Bülbül. 
MUHAMMED
LEVENT BÜLBÜL (Sakarya) – Sayın Hatibimiz bu hususun altını çizmiştir ve bu
konuda Türkiye’deki bütün kesimlerin -yani Cumhuriyet Halk Partisine dönüşünün
sebebi de odur- bu konudaki görüşünün alınması ve toplumsal bir mutabakatla bu
işin geçmesi gerekliliğinden kaynaklanmaktadır. Adalet ve Kalkınma Partisinin
bu hususa mesafeli yaklaşmış olduğu doğrudur. Bunun dışında, diğer toplum
kesimlerinin de düşüncesini merak etmek ve bu konudaki düşüncelerini
söylemelerini teklif etmek, talep etmek başka bir şeydir. 
Ayrıca,
Andımız meselesindeki düşüncelerimiz aynen muhafaza edilmektedir. Andımız’la
alakalı tavrımız bundan sonra da böyle olacaktır. Allah, inşallah, Andımız’ın
bu okullarda, bu memleketin okullarında, bu memlekette her yerde
söylenebileceği, haykıra haykıra söylenebileceği zamanları nasip etsin.
(Mikrofon
otomatik cihaz tarafından kapatıldı) 
BAŞKAN
– Toparlayın.
Buyurun.
MUHAMMED
LEVENT BÜLBÜL (Sakarya) – Bu memleketin millî duygularla geleceğe yürümesi
yolunda Andımız bir unsurdur, bunun dışında da yapılması gereken birçok şey vardır.
İnşallah bu süreçler bunların hepsine vesile olacaktır, Türk gençliği bu
anlayışla yetişecektir.
Son
olarak, efendim, “Vahiy geldi.” denilen ittifak anlayışını, ittifak sürecini
ifade ettiler kendileri. İttifakla alakalı mesele, görüşme süreçleri ve yerel
yönetimlerle alakalı ittifakın yapılmasının zorluğuyla alakalıydı. Bu süreçte
fikir ayrılıkları ortaya çıkmış olabilir. Ancak bizim daha öncesinden işaret
ettiğimiz gibi başka yerlerden vahiy yoluyla bu bizim karşımızdaki şu an
“Millet İttifakı” denilen yapının sanki bir vahiy almış gibi, hiçbir ittifak
söz konusu olmadığı bir ortamda ittifaka yönelmiş olduğunu gördüğümüz ortamda
da bu yapının, Cumhur İttifakı’nın da elinin armut toplamayacağını herkesin
bilmesi gerektiğini söylemek istiyorum. (MHP ve AK PARTİ sıralarından alkışlar)

BAŞKAN
– Teşekkür ederim.
ÖZGÜR
ÖZEL (Manisa) – Sayın Başkan…
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Değerli arkadaşlar, Sayın Özel, toparlamanız ricasıyla veriyorum sözünüzü.
Buyurun.
MUHAMMED
LEVENT BÜLBÜL (Sakarya) – Karşı tarafa bir sataşma yok efendim. 
MEHMET
TAYTAK (Afyonkarahisar) – Yeter ya!
BAŞKAN
– Biliyorum, ben grup başkan vekillerine nezaket gösteriyorum. Onların o
hukuklarını koruyacaklarına inanıyorum.
40.- Manisa Milletvekili Özgür Özel’in, tehdit dolu sözler söylemenin
siyasetin dili olmadığına, Parlamentoda sokak ağzını reddettiklerine, ve
Cumhuriyet Halk Partisine yöneltilen eleştirilere cevap vereceklerine ilişkin
açıklaması
ÖZGÜR
ÖZEL (Manisa) – Sayın Başkan, öncelikle, zaten, aslında aynen o cümleyi
söyleyeceğim, burada bir sataşma yok ancak bir partinin görüşlerini grup başkan
vekili hakaret içermeden, eleştiri de yaparak, karşı tarafa söz hakkı doğuracak
sataşmalarda da bulunarak söyleyebilir. Buna tahammül etmemek, oradan sinkafa
sarılmak, arkadan tehdit dolu sözler söylemek siyasetin dili değil arkadaşlar,
bunu bilin.
BAŞKAN
– Peki, teşekkür ederim.
BAKİ
ŞİMŞEK (Mersin) – Karşıya bakarak konuş.
İBRAHİM
ÖZYAVUZ (Şanlıurfa) - Tahrik etme.
BAŞKAN
– Arkadaşlar, sessiz olalım.
MUHARREM
VARLI (Adana) – Zırt zırt zırt konuşuyorsun her şeye ya! (MHP sıralarından
gürültüler) 
BAŞKAN
– Değerli arkadaşlarım…
ÖZGÜR
ÖZEL (Manisa) – Biz Cumhuriyet Halk Partisi olarak bize yöneltilen eleştiriye
karşı cevabımızı veririz, bağırsanız da veririz, bağırmasanız da veririz.
BAŞKAN
– Teşekkür ederim.
ÖZGÜR
ÖZEL (Manisa) – Grup Başkan Vekiliniz nazik bir üslupla Grubunuzun ifadelerini
söylemiştir. Ancak burada “Parlamento” denen, konuşulan yerin altında
“Konuşturmam, onu yaparım, bunu yaparım.” gibi bir sokak ağzını reddediyoruz. 
MUHARREM
VARLI (Adana) – Provokasyon yapma! 
ÖZGÜR
ÖZEL (Manisa) – Cumhuriyet Halk Partisi olarak bu tip yaklaşımlara pabuç
bırakmayız, bunu böyle bilin. (CHP sıralarından alkışlar, MHP sıralarından
gürültüler) 
MUHARREM
VARLI (Adana) – Ne yaparsın yani? 
BAŞKAN
– Sayın Akbaşoğlu, lütfen toparlayalım artık ve MHP Grubu konuşmalarını
tamamlasın. 
Buyurun.

41.- Çankırı Milletvekili Muhammet Emin Akbaşoğlu’nun, Manisa
Milletvekili Özgür Özel’in yaptığı açıklamasındaki bazı ifadelerine ve Cumhur
İttifakı’nın 15 Temmuzda milletin gönlünde oluşturduğu bir ittifak olduğuna
ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkan. 
Tabii,
biraz evvel Sayın Grup Başkan Vekili Özgür Özel Bey’in AK PARTİ’ye ve Genel
Başkanımıza ithafen bağlamından kopararak söylemiş olduğu sözlere istinaden ben
de açıklama yapma ihtiyacı hissettim. 
Şunu
ifade etmek isterim ki telaş almış gidiyor, Cumhur İttifakı’nın hakikaten
gümbür gümbür netice almaya yöneldiğini görünce o konuda ara açmaya yönelik
beyhude çabaları görüyorum. 
VELİ
AĞBABA (Malatya) – Aman, aman, Allah bir yastıkta kocatsın; hatta birleşin
yani. 
MUHAMMET
EMİN AKBAŞOĞLU (Çankırı) – O konuda şunu ifade etmek isterim: Cumhur İttifakı,
zorlama bir ittifak değil. 
VELİ
AĞBABA (Malatya) – İçinde biraz, hafif korku var, korku. 
BAŞKAN
– Arkadaşlar, lütfen sataşmayalım. 
MUHAMMET
EMİN AKBAŞOĞLU (Çankırı) – 15 Temmuzda bütün milletin gönlünde oluşturduğu bir
ittifaktır ve 15 Temmuz gecesi yaşanan bu ittifak, milletin hissiyatı, milletin
talepleri, millet ve devlet kaynaşmasıyla güçlü ve büyük Türkiye öncülüğünde
yeni bir dünya kurulmasına kadar inşallah ilanihaye devam edecektir. Bundan hiç
kimsenin şüphesi olmasın. 
Teşekkür
ederim. (AK PARTİ sıralarından alkışlar) 
VELİ
AĞBABA (Malatya) – Allah bir yastıkta kocatsın sizi, hayırlı olsun. 
MUHAMMED
LEVENT BÜLBÜL (Sakarya) – Efendim, kayıtlara geçmesi açısından bir düzeltme
yapmak istiyorum. 
Cumhuriyet
Halk Partisinin Sayın Grup Başkan Vekili sinkaflı ifadelerden bahsettiler.
Evet, arkadan yüksek sesle bir müdahale veya sert bir şekilde ifadeler söz
konusu olmuş olabilir. Bunların doğruluğunu savunmuyoruz ancak sinkaflı bir
ifade falan söz konusu değildir. Bunlar kayıtlara bu şekilde geçerse yanlış
anlaşılmaya sebep olabilir. Bu hususu kabul etmediğimizi ifade ediyorum. 
Kendi
sıralarınızdaki arkadaşlarımızın da lütfen aynı şekilde aynı nezaketi
göstermesini özellikle rica ediyorum. 
BAŞKAN
– Ben nezaketinize teşekkür ederim Sayın Bülbül. 
ÖZGÜR
ÖZEL (Manisa) – Sayın Başkan, duyduğumuz ifadelerden sonra bu ifadeyi, o
ifadeleri telafi eden ve geri çeken bir ifade olarak memnuniyetle duyduk. Aynı
hassasiyeti biz de göstereceğiz. 
IV.- OTURUM BAŞKANLARININ KONUŞMALARI (Devam)
4.- Oturum Başkanı TBMM Başkan Vekili Levent Gök’ün, Grup başkan
vekillerinin gruplarının, partilerinin hukukunu koruyacak ehliyette ve
yetenekte olduğuna, herkesin başlıca görevinin Meclisin saygınlığını korumak
olduğuna ilişkin konuşması
BAŞKAN
– Değerli arkadaşlar, bütçe görüşmeleri gibi önemli bir görüşmeyi götürüyoruz.
Her partinin çok değerli grup başkan vekilleri gruplarının, partilerinin
hukukunu koruyacak ehliyette ve yetenekte. Dolayısıyla arkadaşlarımızın her
birinin, grup başkan vekillerinin de bu sözlere cevap verme hakkının olduğunu
bilerek ve Meclisi yönetirken de her zaman grup başkan vekillerine öncelik
verdiğimizi bilerek hareket etmelerini ben özellikle rica ediyorum.
Meclisimizin saygınlığını korumak hepimizin başlıca görevidir. 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam) 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) CUMHURBAŞKANLIĞI (Devam)
1) Cumhurbaşkanlığı 2019 Yılı Merkezî Yönetim Bütçesi 
2) Cumhurbaşkanlığı 2017 Yılı Merkezî Yönetim Kesin Hesabı 
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2019 Yılı Merkezî Yönetim
Bütçesi
2) Türkiye Büyük Millet Meclisi 2017 Yılı Merkezî Yönetim
Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2019Yılı Merkezî Yönetim Bütçesi
2) Kamu Denetçiliği Kurumu 2017 Yılı Merkezî Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2019 Yılı Merkezî Yönetim Bütçesi
2) Anayasa Mahkemesi 2017 Yılı Merkezî Yönetim Kesin Hesabı
D) YARGITAY (Devam)
1) Yargıtay 2019Yılı Merkezî Yönetim Bütçesi
2) Yargıtay 2017 Yılı Merkezî Yönetim Kesin Hesabı
E) DANIŞTAY (Devam)
1) Danıştay 2019 Yılı Merkezî Yönetim Bütçesi
2) Danıştay 2017 Yılı Merkezî Yönetim Kesin Hesabı
F) SAYIŞTAY (Devam)
1) Sayıştay 2019 Yılı Merkezî Yönetim Bütçesi
2) Sayıştay 2017 Yılı Merkezî Yönetim Kesin Hesabı
G) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2019 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2017 Yılı Merkezî
Yönetim Kesin Hesabı
H) MİLLÎ İSTİHBARAT TEŞKİLATI BAŞKANLIĞI (Devam)
1) Millî İstihbarat Teşkilatı Başkanlığı 2019 Yılı Merkezî
Yönetim Bütçesi
2) Millî İstihbarat Teşkilatı Müsteşarlığı 2017 Yılı Merkezî
Yönetim Kesin Hesabı
I) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2019 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2017 Yılı
Merkezî Yönetim Kesin Hesabı
İ) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2019 Yılı Merkezî Yönetim
Bütçesi
2) Diyanet İşleri Başkanlığı 2017 Yılı Merkezî Yönetim Kesin
Hesabı
J) İLETİŞİM BAŞKANLIĞI (Devam)
1) İletişim Başkanlığı 2019 Yılı Merkezî Yönetim Bütçesi
K) BASIN-YAYIN VE ENFORMASYON GENEL MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Kesin Hesabı
L) SAVUNMA SANAYİİ BAŞKANLIĞI (Devam)
1) Savunma Sanayii Başkanlığı 2019 Yılı Merkezî Yönetim
Bütçesi
2) Savunma Sanayii Müsteşarlığı 2017 Yılı Merkezî Yönetim
Kesin Hesabı
M) STRATEJİ VE BÜTÇE BAŞKANLIĞI (Devam)
1) Strateji ve Bütçe Başkanlığı 2019 Yılı Merkezî Yönetim
Bütçesi
N) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî Yönetim Kesin Hesabı
O) MİLLİ SARAYLAR İDARESİ BAŞKANLIĞI (Devam)
1) Milli Saraylar İdaresi Başkanlığı 2019 Yılı Merkezî
Yönetim Bütçesi
Ö) DEVLET ARŞİVLERİ BAŞKANLIĞI (Devam)
1) Devlet Arşivleri Başkanlığı 2019 Yılı Merkezî Yönetim
Bütçesi
P) BAŞBAKANLIK (Devam)
1) Başbakanlık 2017 Yılı Merkezî Yönetim Kesin Hesabı
BAŞKAN
– Milliyetçi Hareket Partisi Grubu adına söz sırası Afyonkarahisar
Milletvekilimiz Sayın Mehmet Taytak’a aittir, buyurun. (MHP sıralarından
alkışlar)
Süreniz
beş dakika Sayın Taytak ama Başkanın elbette bir takdir hakkı olacaktır. 
MHP
GRUBU ADINA MEHMET TAYTAK (Afyonkarahisar) – Sayın Başkan, değerli
milletvekilleri; Kamu Denetçiliği Kurumu bütçesi üzerinde Milliyetçi Hareket
Partisi Grubu adına söz almış bulunmaktayım. 
Konuşmama
başlarken, Rize’de şehit olan Emniyet Müdürümüz Altuğ Verdi’ye Allah’tan
rahmet, yaralı 3 kardeşime şifalar diliyorum. Ayrıca, vefatının 43’üncü yıl
dönümünde tarihçi, şair, yazar Hüseyin Nihal Atsız’ı rahmetle yâd ediyorum.
(MHP sıralarından alkışlar)
Buradan
CHP Grup Başkan Vekili Özgür Özel’e ve tüm dünyaya haykırıyorum: Milliyetçi
Hareket Partisine kimse haddini bildiremez. Milliyetçi Hareket Partisi ne
yapacağını bilir ve kimseden bu konuda emir almaz. (MHP sıralarından alkışlar)
ÖZGÜR
ÖZEL (Manisa) – İnşallah, inşallah! O tarafa doğru dönün, o tarafa doğru. 
KAMİL
OKYAY SINDIR (İzmir) – Kişiye hitap etmeyin canım.
BAŞKAN
– Sayın Taytak, o konuyu kapattık ama. Siz devam edin lütfen. 
Buyurun.

MEHMET
TAYTAK (Devamla) – Kamu Denetçiliği Kurumu Anayasa’mızın 74’üncü maddesinde yer
alan anayasal bir kurumdur. 6328 sayılı Kanun’un 4’üncü maddesi gereğince, Kamu
Denetçiliği Kurumu, idarenin işleyişiyle ilgili şikâyet üzerine idarenin her
türlü eylem ve işlemleri ile tutum ve davranışlarını, insan haklarına dayalı,
adalet anlayışı içerisinde, hukuka ve hakkaniyetine uygunluk yönünden
incelemek, araştırmak ve idareye önerilerde bulunmakla görevlendirilmiş bir
kurumdur. 
Değerli
milletvekilleri, Kamu Denetçiliği Kurumu, idarenin hizmet kalitesinin
yükseltilmesine, iyi yönetim ilkelerinin yerleşmesine, hukukun üstünlüğünün
sağlanmasına, hak arama kültürünün yaygınlaşmasına; şeffaf, hesap verebilir,
insan odaklı bir idarenin oluşmasına katkı sağlamaktadır. Milliyetçi Hareket
Partisi olarak kamuoyu denetimine önem veren ve Kamu Denetçiliği Kurumunun
kurulması gerektiğini ifade eden ilk siyasi partiyiz. Tarihimizden ve
geleneğimizden gelen bu yapının sağlıklı biçimde ilerlemesi çok önemli bir
alandır ve bunu biz takip ediyoruz.
Değerli
milletvekilleri, Kamu Denetçiliği Kurumu inceleme ve araştırmalarını şikâyet
üzerine yapmaktadır. İdarenin işlem ve eylemleri ile tutum ve davranışı sonucu
hak ve özgürlükleri veya menfaatleri ihlal edilen gerçek ve tüzel kişiler,
kuruma başvuruda bulunabilmektedirler. Tüm bireyler yanında, sivil toplum
kuruluşları, dernekler, vakıflar, şirketler başvuru hakkına sahiptir ve
başvuruda bulunabilmek için bir ön şart yoktur. Kamu Denetçiliği Kurumu, uzlaşı
yoluyla uzlaşmazlıkları çözüme kavuşturmaya çalışmakta, bireyin şikâyetinin
haklı olduğunun tespit edilmesi hâlinde idarelere tavsiyede bulunmaktadır. Kurum,
2017 ve 2018 yıllarında çocuk tesliminde hak ihlallerinin önlenmesi, aile ara
buluculuğu müessesesinin hayata geçirilmesi, sporda yaşanan hak ihlallerinin
giderilmesi gibi birçok önemli tavsiye kararı almıştır. 
Değerli
milletvekilleri, Kamu Denetçiliği Kurumuna 2013 yılından itibaren toplam 57.739
şikâyet başvurusu yapılmıştır. Bu şikâyetlerin yüzde 93’ü sonuçlandırılmıştır.
Yine 2017 yılında 245 tavsiye kararı ve 177 adet ise kısmen tavsiye, kısmen ret
kararı verilmiştir. Tavsiye kararları dışında, 2017 ve 2018 yılları olmak
üzere, toplam 3.930 başvuru dostane yollarla çözüme kavuşturulmuştur. Son iki
yılı baz alırsak kurumun vermiş olduğu karar sayısı ise 1.172 olarak
belirlenmiştir.
Elbette
Kamu Denetçiliği Kurumunda eksiklikler vardır. Kurumun, idarenin işleyişiyle
ilgili konularda resen harekete geçebileceğine dair bir yetkisi yoktur. Bu
yetkinin kuruma verilmemiş olması kurumdan beklenen faydayı sağlayamaması
açısından önemli bir eksikliktir. Verilen tavsiye kararları da mutlaka dikkate
alınmalı, kararlara uyulup uyulmama konusunda idare içerisinde kimin karar
vereceğine dair düzenlemelerin yapılması gerekmektedir. Kurum istatistiklerine
göre kararlara uyum yüzde 65 düzeyindedir, bu oran artırılmalıdır. 
(Mikrofon
otomatik cihaz tarafından kapatıldı) 
BAŞKAN
– Bir dakika ilave ediyorum Sayın Taytak. 
MEHMET
TAYTAK (Devamla) – Değerli milletvekilleri, iş yükü her geçen gün artan kurumun
görevlerini en iyi şekilde yerine getirebilmesi için önem arz etmeyen,
dayanaktan yoksun olan, önemli bir zarar konusu olmayan şikâyet başvuruları
hakkında kabul edilmezlik kararları verilebilmelidir; bunun için de yasal
dayanak gerekmektedir. Şikâyetlerin ara buluculuk yoluyla çözümlenmesi ve
yerinde inceleme yapılabilmesi için düzenleme yapılması gerekmektedir. 
Böyle
önemli bir kurumun bütçesinin devletimize ve milletimize hayırlara vesile
olmasını diliyorum, Genel Kurulu ve Gazi Meclisi saygıyla selamlıyorum. (MHP
sıralarından alkışlar) 
BAŞKAN
– Teşekkür ederiz Sayın Taytak.
Milliyetçi
Hareket Partisi Grubu adına söz isteyen, Bursa Milletvekilimiz Sayın Mustafa
Hidayet Vahapoğlu. (MHP sıralarından alkışlar) 
Süreniz
dokuz dakika Sayın Vahapoğlu. 
MHP
GRUBU ADINA MUSTAFA HİDAYET VAHAPOĞLU (Bursa) – Sayın Başkan, değerli
milletvekilleri; 2019 Yılı Bütçe Kanun Teklifi’nin Millî İstihbarat Teşkilatı
Başkanlığı, Savunma Sanayii Başkanlığı ve Millî Güvenlik Kurulu Genel
Sekreterliği bütçeleri hakkında Milliyetçi Hareket Partisi adına söz almış
bulunuyorum. Bu vesileyle Gazi Meclisimizi saygıyla selamlıyorum.
Rize
Emniyet Müdürü Altuğ Verdi’ye rahmet, yaralılara şifa, tüm Emniyet camiasına
başsağlığı diliyorum.
Sayın
Başkan, değerli milletvekilleri; 2937 sayılı Kanun’la kurulu bulunan Millî
İstihbarat Teşkilatı Başkanlığının 2014, 2017 ve 2018 yıllarında yapılan yasal
değişikliklerle daha fonksiyonel hâle geldiği görülmektedir. Türkiye
Cumhuriyeti’nin ülkesi ve milletiyle bütünlüğüne, varlığına, bağımsızlığına,
güvenliğine, anayasal düzenine ve millî gücünü meydana getiren bütün unsurlara
karşı içten ve dıştan yöneltilen mevcut ve muhtemel faaliyetler hakkında millî
güvenlik istihbaratını devlet çapında oluşturmak ve istihbarata karşı koymak
gibi devlet açısından hayati önemi sahip görevleri üstlenen bu kurumumuzun
yöneticilerini, özellikle 2016’dan sonra yapılan düzenlemeler kapsamında
kurumun kanununu muhafaza edebilmiş olmalarından dolayı kutluyorum. Zira, adı
ne olursa olsun, kararnamelerle devlet çapında istihbarat hizmeti verilemez.
Bunun yanında, özellikle 2003 yılında çıkarılan 4963 sayılı torba yasayla
oluşan psikolojik harekât istihbaratı açığını giderici tedbirlerin alınmasının
gerekliliğine inanmaktayız. Türkiye, 15 Temmuz darbe girişimini dünyaya henüz
tam anlatamamışken bunun aksine, Türk kamuoyunun yabancı kaynaklı ve maksatlı
yönlendirme operasyonlarına açık olduğunu ve örneklerini her gün görmekteyiz. 
Millî
Güvenlik Kurulu Genel Sekreterliği, 1933 yılında faaliyete geçen Yüksek Müdafaa
Meclisi Umumi Kâtipliğinin devamıdır. Dünyadaki hemen her ülkede farklı
isimlerle de olsa muadili kuruluşlar bulunmaktadır. Milletimizin çok boyutlu ve
çeşitli tehditlerle karşı karşıya bırakılmak istendiği mevcut ortamda güvenlik
konularının en üst düzeyde tartışıldığı anayasal bir kurum olan Millî Güvenlik
Kurulumuzun sekretarya hizmetlerini yürüten Millî Güvenlik Kurulu Genel Sekreterliği
kendisine verilen görevleri bugüne kadar layıkıyla yerine getirmiş müstesna bir
kurumumuzdur. 12 Eylül cuntacılarının Millî Güvenlik Konseyiyle karıştırılan ve
bu nedenle eleştiri oklarını üzerine çeken, hâlbuki Türkiye'nin millî
güvenliği, dolayısıyla bekası için fevkalade önemli misyon üstlenmiş ve bunu,
yüzünün akıyla yerine getirmiş bir kurumumuzdur. Bunun en bariz örneği,
personelinin büyük çoğunluğunun siyasetüstü bir akılla hareket edecek nitelikte
ve belli bir konuda uzmanlaşmış olarak Türkiye'nin millî güvenliğine ilişkin
konularda ürettikleri çalışmalardır. 
Ayrıca,
17-25 Aralık olayları ve 15 Temmuz darbe girişimi sonunda kamudan
uzaklaştırılan personel sayısının diğer kurum ve kuruluşlarla mukayese
edilemeyecek seviyede düşük olması da ayrı bir gösterge olması gerekir. 
6
numaralı Kararname’yle yapılan sınırlamalar sonucunda, Genel Sekreterliğin,
Millî Güvenlik Kurulunun aldığı kararları uygulanma durumunu, uygulamaların
koordinasyonunu ve kontrolünü yaparak Sayın Cumhurbaşkanına sonuçlarını sunma
imkânı ortadan kalkmıştır. Ayrıca, Millî Güvenlik Siyaset Belgesi’ni
hazırlayacak bir kamu kurumunun mevzuatında, yabancı uzman çalıştırabileceğine
dair hükmün bulunması, görev, yetki ve sorumlulukları budanan Genel
Sekreterliğin kullanımına gizli hizmet ödeneği tahsis edilmesinin ise yeniden
değerlendirildiğini düşünmekteyim. 
Savunma
sanayisi Türkiye gibi bir ülke için olmazsa olmaz sanayi dallarından biridir.
Bu ihtiyaca binaen ülkemizde savunma sanayisi altyapısının tesisine ilişkin
politikaların tespiti ve bu politikaları tatbik etme yetki ve sorumluluğuna
sahip mekanizmaların oluşturulması amacıyla 1985 yılında Millî Savunma
Bakanlığı bünyesinde Savunma Sanayii Geliştirme ve Destekleme İdaresi
Başkanlığı oluşturulmuştur. 1985 yılında savunma sanayisinin çatı kuruluşuna,
yerinde bir kararla, ülkemizde savunma sanayisi altyapısının tesisine ilişkin
politikaların tespiti ve bu politikaları tatbik etme yetki ve sorumluluğuna
sahip mekanizmaların oluşturulması yetkisi verilirken 2018 yılında çıkarılan 7
numaralı Cumhurbaşkanlığı Kararnamesi’nde söz konusu Başkanlığın stratejik bir
görev ve yetkisinin olmadığı görülmektedir. “Savunma Sanayii Komitesinin
görevleri” başlığı altında yer alan 6’ncı maddenin (a) fıkrasındaki “Savunma
sanayiinin geliştirilmesi için tespit edilen genel strateji ve ilkeler
istikametinde kararlar almak.” hükmünde belirtilen genel strateji ve ilkelerin
kim veya hangi kurum ve kuruluş tarafından belirleneceği belli değildir.
Dolayısıyla söz konusu Başkanlığın en önemli, hatta temel dayanağı olması
gereken ayağı eksiktir. Başka bir mevzuatta da söz konusu genel strateji ve
ilkeleri belirleyecek makam ve merci bulunmamaktadır. Bu eksikliğin süratle
giderilmesi ve Sayın Cumhurbaşkanının başkanlığında görev yapacak olan Savunma
Sanayii İcra Komitesinin görevleri arasına dâhil edilmesi gerekmektedir. 
Ülkemizde
savunma sanayisi temel olarak Millî Savunma Bakanlığı Askerî Fabrikalar Genel
Müdürlüğüne bağlı bakım, onarım fabrikalarından, tersanelerinden, kamu kurum ve
kuruluşlarından, Türk Silahlı Kuvvetlerini Güçlendirme Vakfına bağlı
kuruluşlardan ve özel firmalardan oluşmaktadır. Makine ve Kimya Endüstrisi
Kurumuna bağlı Kırıkkale’deki barut, mühimmat, top, silah; Çankırı’daki hafif
top namluları, Ankara’daki Gazi Fişek, MAKSAM gibi fabrikaların bir kısmının
yüzde 20 kapasiteyle çalıştırıldığı ve eskiden Makine ve Kimya Endüstrisi
Kurumu tarafından üretilmekte olan bazı parçaların ekonomik olmadığı
gerekçesiyle üretiminin durdurulduğu, yetiştirilmek üzere yeni teknik personel
alınmadığı ve emeklilik çağına gelmiş personelin topluca emeklilikleri hâlinde
ciddi sıkıntıların oluşacağı, ayrıca tüm bu uygulamaların bir planın parçası
olduğuna dair çirkin yorumlara sebebiyet verdiği göz ardı edilmemelidir. Bu
tesislerimiz en üst kapasitede çalışacak hâle getirilmeli, gerekiyorsa
teknolojisi yenilenmeli ve yeni personelle hem devamlılık sağlanmalı hem de
geleceğe hazırlık yapılmalıdır.
Savunma
sanayisinde faaliyet gösteren özel firmaların durumu ise içler acısıdır. Bu
firmaların kuruluş izninin yanında, kişi güvenlik belgesi, tesis güvenlik
belgesi, üretim izin belgesi gibi aksatıldığında tesislerin kapısına kilit
vurduracak bürokratik uygulamalar, engeller yanında, yerli üretime kapı kapayan
zihniyet ve yabancı firmaların nüfuzlu Türkiye temsilcileriyle boğuşma gibi
zorluklarla karşı karşıya oldukları bilinmektedir. Savunma Sanayii Başkanlığı
gibi belli bir birikime sahip kurumumuz varken güvenlik belgelerinin verilme
yetkisinin Millî Savunma Bakanlığınca üstlenilmiş olması da ayrıca değerlendirilmesi
gereken bir diğer konudur.
Türk
Silahlı Kuvvetlerini Güçlendirme Vakfının bünyesinde bulunan ve üretimdeki
başarılarıyla uluslararası savunma sanayisinde gerçek anlamda marka hâline
gelen kuruluşlarımızın başarısı alkışlanacak düzeydedir ancak buna rağmen,
savunma sanayisi araç, silah sistemlerinde kilit rol oynayan aviyonik, motor,
uçuş kontrol, elektrik, elektronik gibi ana parçaların üretiminin tamamının
yurt dışından tedarik ediliyor olması yurt dışına olan bağımlılığın ciddi
oranda olduğunu göstermektedir. 
(Mikrofon
otomatik cihaz tarafından kapatıldı)
MUSTAFA
HİDAYET VAHAPOĞLU (Devamla) – Başkanım, çok kısa, izninizle…
BAŞKAN
– Tabii, tabii.
Buyurun,
bir dakika ilave ediyorum.
MUSTAFA
HİDAYET VAHAPOĞLU (Devamla) – Bunun yanında, son yirmi yıldan bu yana TÜBİTAK
ve Savunma Sanayii Başkanlığının sağladığı destek ve yatırımların karşılığı
olan yüzde 100 seviyesinde millî bir ürün bulmak çok zordur. Bunun kök
sebeplerinin araştırılmıyor ve buna uygun tedbirlerin hayata geçirilmiyor
olması yanında, yabancı firmaların temsilciliğini yapan kişi ve kuruluşların bu
alandaki etkisinin de araştırılması gerekmektedir. Çözümün, Bursa, Ankara,
Eskişehir, İzmir, Kayseri, Elâzığ, Sivas, Gaziantep gibi illerimizdeki organize
sanayi bölgelerinde yer alan millî kuruluşlarımızın desteklenmesinden geçtiği
gün gibi ortadadır. Bu şehirlerimizdeki firmalar harekete geçirilmeli, entegre
yapılar oluşturulmalı ve hedefler verilerek desteklenmelidir. Üretimde ve
tedarikte millî üreticiye önem ve öncelik veren bir politika izlenmelidir.
Unutulmasın ki “müttefikimiz” dediğimiz ve aynı ittifak içerisinde bulunduğumuz
ülkelerin verdiği silahlarla Türkiye’ye karşı vekâlet savaşı yürütenlerle
enerjimizi tüketiyor ve “Ne zaman yarı yolda bırakacaklar?” endişesi taşıyorsak
savunma sanayimizi millîleştiremediğimiz içindir.
(Mikrofon
otomatik cihaz tarafından kapatıldı) 
BAŞKAN
– Tamamlayın.
MUSTAFA
HİDAYET VAHAPOĞLU (Bursa) – Gazi Meclise saygılarımı sunuyorum. (MHP
sıralarından alkışlar) 
BAŞKAN
- Teşekkür ederiz.
Milliyetçi
Hareket Partisi Grubu adına söz isteyen İzmir Milletvekilimiz Sayın Hasan
Kalyoncu. (MHP sıralarından alkışlar) 
Süreniz
on dakikadır.
MHP
GRUBU ADINA HASAN KALYONCU (İzmir) – Diyanet İşleri Başkanlığı bütçesi üzerine
Milliyetçi Hareket Partisi Grubu adına söz almış bulunuyorum. Bu vesileyle
Rize’deki olayda hayatını kaybedenlere Allah’tan rahmet, yaralılara acil
şifalar diliyorum ve vefatının 43’üncü yılında Atsız Ata’yı rahmetle ve
saygıyla anıyorum.
Sayın
Başkan, sayın milletvekilleri; insanlığın her döneminde din, sosyal, kültürel,
iktisadi, siyasi ve benzeri alanlarda varlığını hissettirmektedir. Toplumların
değişim süreçlerinde din, insanlara belli birtakım değerler ve semboller
sistemi vererek bir zihniyet kazandırması dolayısıyla merkezî konumdadır.
Sosyal hayatın merkezinde yer alan din ile ilgili hususların yürütülmesi ve
belli bir disiplin altına alınması konusunda her toplumda kuruluşlara ihtiyaç
duyulmaktadır. Cumhuriyetimizin kurucusu Mustafa Kemal Atatürk geleneği
koruyarak toplumumuzun büyük çoğunluğunun İslam dinine mensup olmaları
sebebiyle din işlerini toplumun ihtiyaç duyduğu bir kamu hizmeti olarak
değerlendirmiş ve 3 Mart 1924 tarihinde Diyanet İşleri Reisliğini kurmuştur. 
Diyanet
İşleri Başkanlığı Kuruluş ve Görevleri Hakkında Kanun’da İslam dininin
inançları, ibadet ve ahlak esaslarıyla ilgili işleri yürütmek, din konusunda
toplumu aydınlatmak ve ibadet yerlerini yönetmek olarak belirlenmiştir. Diyanet
İşleri Başkanlığı bugün doğrudan Cumhurbaşkanlığına bağlı olarak hizmet
vermektedir.
Peşinen
şunu belirtelim ki kahir çoğunluğu Müslüman olan ülkemizde din işlerinin cemaat
ve benzeri yapılara bırakılmasının yerine Diyanet eliyle yürütülmesini doğru ve
laiklik ilkesiyle uyumlu buluyoruz. Diyanet İşleri Başkanlığının din
hizmetleriyle ilgili faaliyetleri karşısında farklı kişisel özellik, temayül,
düşünce ve anlayışlarda insanlar vardır. Bu bakımdan Diyanet, din hizmetleri
yerine kamu hizmeti sunduğunun bilinciyle hareket etmeli ve faaliyetleriyle
toplumsal bütünleşmeye katkı sağlamalıdır. 
Başkanlık,
gerek iç işleyişinde gerekse üstlendiği hizmetleri yürütürken siyasi etki
altında olmamalıdır. Başkanlık, atama ve diğer idari tasarruflarını objektif
ölçüler ve liyakat üzerinden yapmalı, siyasi otoritenin talimatlarına göre
hareket etmemelidir. Bu durumun önlenmesi için Diyanet günlük siyasetin dışında
tutulmalıdır. Camilerin ihtiyaçlarını karşılamak amacıyla kurulmuş dernek ve
vakıfların bazılarının bu amaçtan saptığı ve âdeta rant ve statü aracı olarak
kullanıldığı ve farklı grupların bu alanı işgal ettiği görülmekte, bu durumun
bir an önce kontrol altına alınması da gerekmektedir. 
Sayın
milletvekilleri, cemaatler konusunda uyanık olmak gerektiğini 15 Temmuz 2016
tarihindeki ihanet hepimize göstermiş olmalıdır. Bugün bütün milletin hain
bildiği FETÖ dün itibarıyla din kamuflajıyla bu durumu sağlamıştır. Bu da
kişilerin, ihtiyaç duydukları dinî bilgi ve görüşleri, ilmî kaynaklara dayanan,
liyakati tartışılmayacak din bilginlerinden edinebilmesi gerekliliğini önümüze
sermektedir. Diyanet İşleri Başkanlığı kamuoyunda tartışılan güncel dinî
meselelerde ehil olmayan kişi ve çevrelerin görüş ve müdahalelerine fırsat
vermeden toplumu bilgilendirmelidir. Unutulmasın ki inanç sistemi olan din aynı
zamanda bir bilgi setidir. Müminler inandıkları dinin temel ilke ve
uygulamalarını bilmek zorundadır. Diyanet bu alanı ihmal edince irşat işini
yetkinliği belirsiz kişi ve gruplar keyifle üstlenmektedir. Bu fasıl ise hem
dinin hem edebin hem de hukukun dışına taşan unsurlar içermektedir. Hoca Ahmet
Yesevi anlayışı ve aklı önemseyen Mâtürîdî itikadı Türk’ün Müslümanlığında
mihenk taşıdır. Onun için Diyanetin hizmet politikasında bu ölçüt korunmalıdır.
İmam Mâtürîdî bilgi felsefesinde akla verdiği önemle bilinmektedir, insanın
aklı kullanmasına engel olan her şeyin şeytanın işi olduğunu söylemektedir. Ona
göre, şeytan kişiyi aklın nimetlerinden mahrum bırakır, Peygamber’den gelen
bilginin de akla rehberlik etmesini ister. Ancak taklide dayalı bir imanın
eksik olduğunu ve sağlam bir imanın aklın derinlerine dayanması gerektiğini
hatırlatmak istiyoruz. 
Diyanet,
personel aracılığıyla camiler ile avluların temizliği ve mekânların temizliği
sağlanırken cami cemaatinin zihinlerinin de kirletilmesinin engellenmesiyle
mükelleftir. 
Başkanlık,
hizmetleri çerçevesinde yurt dışında yaşayan vatandaş ve soydaşlarımızın
dinlerini ve kimliklerini muhafaza edebilmeleri için azami çabayı
göstermelidir. 
Partimizin
1970’li yıllardan beri programında yer alan temel öğretim ve ortaöğretim
öğrencileri için Kur’an-ı Kerim dersleri nihayet okullara girmiştir; maalesef
seçmeli ders olması hasebiyle beklenen faydaya henüz ulaşılamamıştır. Bunun
sebebinin yeterli öğretmenin olmadığı ve lise girişlerinde, üniversite
girişlerinde öğrencilerin kaygılarının yüksek olması olduğu ifade edilmektedir.
Bu konularda Diyanet İşleri Başkanlığı ve Millî Eğitim Bakanlığının koordineli
çalışması gerekmektedir. 
Diyanet
İşleri Başkanı ve personeli, millî değerlerimiz ve başta Atatürk olmak üzere
cumhuriyetimizin kurucuları ve kuruluş ilkeleriyle kavgalı, bunları her fırsatta
kötüleyen kişi ve kurumlarla kuracakları ilişkilere dikkat etmelidir. Türk’e,
Atatürk’e, İstiklal Marşı şairi Mehmet Akif Ersoy’a hakaret eden adını burada
anmayacağım fesli bir meczuba yapılan ve Başkanlık tarafından resmen duyurulan
ziyaretin izahı yoktur, kabul edilir bir hareket değildir. (MHP ve İYİ PARTİ
sıralarından alkışlar) 
Milliyetçi
Hareket Partisi, AK PARTİ, 15 Temmuz ihanetinin ardından Yenikapı ruhu
çerçevesinde Cumhurbaşkanlığı hükûmet sisteminin yerleşmesini sağlamak üzere
“Cumhur İttifakı” adı altında iş birliği yapmaktadır. Bunun temel ilkeleri 4
Mayıs 2018 tarihli protokolle millete açıklanmış bulunmaktadır. Bu önemli
belgenin Atatürk’ün muasır medeniyet seviyesinin üzerine çıkma direktifi ile
ata yadigârı İlayıkelimetullah idealine yaptığı göndermeler, yürütmenin siyasi
ve bürokratik aktörleri tarafından doğru anlaşılmalıdır. Din hizmetlerindeki
yetersizlikten beslenen denetimsiz dinî görünümlü yapılar, Türkiye’yi
zayıflatarak uluslararası operasyonlara açık hâle getirmeye hizmet edebilmektedir.
Ayrıca,
komisyonda bulunan 4/B’li sözleşmeli personel ile vekil imam hatip, müezzin
kayyum ve fahri Kur'an kursu öğreticilerinin kadroya geçirilmesi partimizin
teklifi ve din görevlilerinin 3600 ek gösterge talebi bekletilmemelidir.
Diyanet personelinin görevde yükselmesinde adalet, liyakat ve tecrübeye değer
verilmesi ve siyasi değerlendirmelere dayalı mülakatların olmaması
gerekmektedir.
Sayın
milletvekilleri, bunların yanında, çevrenin korunmasında da İslam dini önemli
öğütler sunmaktadır. Mealen “Tartıda ölçüyü kaçırmayın.” ayeti sadece
alışverişte tartma işlemini içine almaz, bunun yanında, sosyal hayatla,
çevreyle ve doğayla olan ilişkileri de içine almaktadır. Kur'an’da, hadiste ve
İslam usul ve esaslarında çevre ve doğa emanettir ve emanete sahip olunması
gerekmektedir. İslam dininin çevreye ve doğaya verdiği önem iyi işlenirse hem
doğa ve çevre korunacak hem de doğa ve çevre kullanılarak ülke bütünlüğüne,
rejime ve millete karşı çevreyi bahane ederek yapılacak olan faaliyetlerin
önüne geçilebilecektir. İslam dininde temizlik, hayvanlara ve bitkilere verilen
değerlerle ilgili tarihte İslam devletlerinin birçok uygulamasına
rastlanabilirken eski Türklerde bitki ve hayvanlara kutsiyet atfedildiğine dair
kaynaklarda birçok bilgi mevcuttur. Peygamber Efendimiz’in Medine’de koruma
altına aldığı hurmalık, tarihte ilk korunan doğal alan ve millî park
durumundadır. Bu sebeplerle din öğretisinin tam manasıyla yapılması,
insanlarımızın inanç değerlerini ve sistemi tam olarak öğrenmesini sağlayacak…
(Mikrofon
otomatik cihaz tarafından kapatıldı)
BAŞKAN
– Sayın Kalyoncu, bir dakika ekliyorum.
HASAN
KALYONCU (Devamla) - …hem de kaybedilen toplumsal değerin geri kazanımını
kolaylaştıracaktır. Din öğretimi konusunda Millî Eğitim Bakanlığı ile Diyanet
İşleri Başkanlığı arasında iş birliği yapılması oldukça önemlidir. Diyanet
İşleri Başkanlığı bütçesi dolayısıyla dile getirdiğimiz bu kaygılar, inanmış
Türk insanının samimi duygularını açığa vurmasıdır. Dikkate alınması kutlu
dinimiz, mübarek vatanımız ebet müddet devletimiz ve yüce milletimizin yararına
olacaktık. 
Genel
Kurulu saygılarımla selamlıyorum. (MHP sıralarından alkışlar)
BAŞKAN
– Teşekkürler Sayın Kalyoncu.
Milliyetçi
Hareket Partisi Grubu adına son söz, Samsun Milletvekilimiz Sayın Erhan Usta’ya
aittir. (MHP sıralarından alkışlar)
Sayın
Usta, süreniz on dakika.
MHP
GRUBU ADINA ERHAN USTA (Samsun) – Teşekkür ederim Sayın Başkan.
Sayın
Başkan, değerli milletvekilleri; Strateji ve Bütçe Başkanlığı bütçesi üzerine
Milliyetçi Hareket Partisi Grubu adına söz aldım. Genel Kurulu ve sizleri
saygıyla selamlarım.
Türkiye
16 Nisan referandumuyla bir sistem değişikliğine gitmiş, 24 Haziran
seçimlerinden sonra da Cumhurbaşkanlığı hükûmet sistemi yürürlüğe girmiştir.
Milliyetçi Hareket Partisi olarak biz, bu yeni sistem değişikliğinde sürecin
başından itibaren sorumluluk üstlendik. Bundan sonra da yeni sistemin bütün
kurum ve kurallarıyla işletilmesi açısından da bu sorumluluğu üstlenmeye devam
edeceğimizi deklare ettik. Ben bu cümleden olmak üzere, bu sorumluluk anlayışı
bağlamında, bugün sistemde eksik gördüğüm bir hususu ifade etmek istiyorum.
Şimdi, Türkiye’nin iktisadi, sosyal, bölgesel sorunlarını tespit eden,
politikalarını ortaya koyan, bu konularda projeksiyon üreten, bu anlamda
hükûmete danışmanlık yapan veya Cumhurbaşkanlığı kabinesinde danışmanlık yapan,
kurumlar arası koordinasyonu sağlayan, kaynak tahsisini yapan, Türkiye’nin
resmine, ezcümle olarak Türkiye resmine bir bütün olarak bakan bir kurum var
mı? Bir sistemde böyle bir kurumun olması lazım. Maalesef böyle bir kurum yok
veya böyle bir kurum kalmadı. Daha önceden bu fonksiyonları üstlenen, bu
işlemleri yapmaya çalışan Devlet Planlama Teşkilatı diye bir kurum vardı,
biliyorsunuz. 1960 yılında merhum Başbuğ’umuz Alparslan Türkeş tarafından
kurulmuş olan Devlet Planlama Teşkilatı uzun yıllar bu fonksiyonu yerine
getirmeye çalıştı. Nitelikli uzmanlarıyla, dünya ölçeğinde, dünya standardında
iş yapış tarzıyla, hoşgörü ortamıyla, siyasallaşmamış ortamıyla her fikirden
insanın çok rahatça birbiriyle çalışabildiği, anlaşabildiği bir kurumdu Devlet
Planlama Teşkilatı; bir okuldu aynı zamanda. Ne için bir okuldu? Bürokrasi için
bir okuldu, siyaset için bir okuldu, hatta iş dünyası için bir okuldu. Birçok
kurum Devlet Planlama Teşkilatının bünyesinden çıkmıştır, bugünkü kurumlar
dahi. Son zamanlarında bizim yetiştiğimiz… Ben de, tabii, bu kurumun eski bir
mensubuyum, yirmi altı yıl hizmet ettim bu kurumda. Mesela TİKA, mesela Avrupa
Birliği Bakanlığı, Serbest Bölgeler, Yabancı Sermaye Genel Müdürlüğü, Ulusal Ajans
gibi birçok kurumu da kendi bünyesinden çıkarmış, hakikaten okul niteliğinde
bir kurumdu. Bu kurum, tabii, Türkiye için hem hedef koyma anlamında hem
politika belirleme anlamında hem de projeksiyon yapma anlamında kısa, orta ve
uzun dönem bir bakışa sahip bir kurum. Şimdi, Türkiye’nin, dolayısıyla bütün
kaynak ve ihtiyacını aynı anda gören bir kurum ihtiyacı bu sistemde var, bu
ihtiyacın da karşılanması lazım. Tabii, ben bu konuşmayı niye bu Strateji ve
Bütçe Başkanlığı bütçesinde yapıyorum? Çünkü Devlet Planlama Teşkilatı mirasını
bir anlamda devralan -keşke Sayın Cumhurbaşkanı Yardımcısı konuşmamızı
dinleyebilseydi- ama tam olarak… Eksiklerini birazdan ifade edeceğim şekilde
eğer bir yapılandırma yapılırsa bu ihtiyaçların hepsi tekrar karşılanabilir.
Şimdi,
bütün kaynak ve ihtiyaçlar… Arkadaşlar, bunu sadece ekonomik olarak düşünmeyin;
eğitim sistemi, eğitim sistemi ile istihdam sistemi arasındaki ilişki, çalışma
hayatı, kültür, efendim, yani, kütüphanecilik dâhil her türlü uzmanın,
mühendisin aynı anda çalıştığı bir kurum Devlet Planlama Teşkilatı. Şu anda
bizim sistemde eksik olan kurum böyle bir kurum dolayısıyla bu ihtiyacın mutlak
suretle karşılanması gerekiyor. 
Şimdi,
bunu biraz daha somutlaştırmak anlamında, biraz daha çalıştığım konular olması itibarıyla
bir alt detayına geleyim Devlet Planlama Teşkilatının yapacağı işler anlamında.
Makroekonomi yönetimi anlamında bugün bir kurum ihtiyacı var mı, yok mu? Bakın,
Strateji ve Bütçe Başkanlığı bütçesini konuşuyoruz, eski Planlamanın bütçesi,
bugün sabahtan beri hiç kimse mesela makroekonomi konusunda konuşmadı. İşin
kötüsü ben de konuşmayacağım çünkü bugün artık Strateji ve Bütçe Başkanlığı
dediğiniz zaman akla makroekonomi gelmiyor çünkü en son orta vadeli programı
yaparken bu orta vadeli programın dengelerinin çatılmasında -eğer vaktim
kalırsa bunların ne demek olduğunu birazdan ifade ederim- bu kurumun ne kadar
katkısı oldu, ne kadar öne çıktı, bütçe tartışmalarında bu kurum ne kadar yer
aldı, bu kurumun başkanı bugün burada mı, bizi dinliyor mu ben bunu bilmiyorum;
yok tabii ki, o yüzden hiç kimse makroekonomi konuşmadı. Makroekonomiyi
konuşmadan nasıl bu ülkenin kaynak tahsisini yapacağız, bu ülkeyi 2053, 2071
hedeflerine götüreceğiz? Dolayısıyla, özellikle bu eksikliği, Milliyetçi
Hareket Partisi olarak başından itibaren aldığımız sorumluluk çerçevesinde,
bugün burada vurgulamayı o yüzden istedim.
Şimdi,
tabii, makroekonomi diyoruz, belki çok da iyi anlaşılmıyor, tabii, herkesin
konusu değil. Şimdi, makroekonomi dediğimiz konunun içerisinde ne var, biliyor
musunuz? Bir defa, maliye politikası var yani Maliye Bakanlığının temel olarak
çalışma alanı olan gelir ve harcama politikaları var; para politikası var,
enflasyon, kur yani daha çok, Merkez Bankasının sorumluluk alanındaki işler
var; ödemeler dengesi var, ithalat ihracat -hem mal anlamında hem hizmet
anlamında- ve bunun finansmanı var yani Türkiye’ye fon getirilmesi, sermaye
getirilmesi, doğrudan yabancı sermaye dediğimiz bütün unsurlar bunun
içerisinde; iş gücü piyasası, istihdam piyasası ve ücret dengesi, ücret
politikası var makroekonomik politikanın altında; finansal sektör var,
bankacılık, sigortacılık ve borçlanma politikası var. 
Şimdi,
saydığım bütün bu unsurları tek bir kurumun, tek bir bakanlığın yapması diye
bir şey söz konusu olabilir mi? Olmaz. İşte, bu, aslında, devlet dediğimiz
organın önemli bir kısmını teşkil ediyor. Burada demek ki kurumlar arasında
etkili bir organizasyonun, bir koordinasyonun yapılması lazım. Şimdi, bugünkü
sistem içerisinde… Bunu, arkadaşlar, kişilerden bağımsız olarak konuşuyorum ama
bugün yeni kurduğumuz ve işte başladığımız… Başladığımız her şey de yarın bir
gün gelenek olarak karşımıza çıkacak. Baştan bir şeyi yanlış kurduğumuz zaman
sonunun doğru gelmesi de çok fazla mümkün olmayabilir. 
Bugün
makroekonomi politika dediğim, az önce saydığım o bütün unsurları yönetmeye
çalışan Hazine ve Maliye Bakanlığı var. Fakat Hazine ve Maliye Bakanlığının
sorumluluk alanı -bakın kanuna- bu saydığım unsurların 6-7 tanesinden sadece 1
tanesi. Yani kurumsal olarak 1 tanesinden sorumlu olacaksınız ancak bakan
olarak bütün bu fonksiyonları koordine etmeye çalışacaksınız. Böyle bir şey
mümkün değil, dünyada böyle bir uygulama yok zaten. O yüzden yeni sistem
içerisinde… Ha, burada ne var, tabii bu unsurlar içerisinde veya Maliye
Bakanlığı… Yani şimdi eğer “Hazine ve Maliye Bakanı bu sorumluluğu üstlenir.”
dersek efendim planlama ve kaynak tahsisini aynı kişi veya kurum yapacak,
efendim uygulama büyük ölçüde aynı kişi ve kurum üzerinde olacak, bunların
denetlenmesi anlamına gelecek -işte BDDK, SPK oralara bağlı, Kamu İhale Kurumu
oraya bağlı- işleri de aynı kişi veya kurumun yapması… Böyle bir şey
düşünülemez. Bu, dünyadaki bütün gidişata ters bir durumdur. Dolayısıyla
burada, sistemde eksik olan bu şeyin düzeltilmesi lazım. 
Benim
önerim: Esas unsur olarak Strateji ve Bütçe Başkanlığı -birazdan ona ilişkin
birkaç husus daha dile getireceğim- bu unsurlardan bir tanesi olacak, Hazine ve
Maliye Bakanlığı elbette en güçlü unsurlardan bir tanesi olacak -eskiden Hazine
ayrıydı, şimdi bitişik, o olabilir, buna herhangi bir itirazımız yok- ancak hem
bunları hem de bunun yanında yeri geldiğinde Ticaret Bakanlığı, yeri geldiğinde
Çalışma Bakanlığı, yeri geldiğinde diğer bakanlıkları, hatta sosyal konuları da
içeren bakanlıkları koordine edecek, bütün bu işlerden sorumlu bir
Cumhurbaşkanı yardımcısı olması gerekir diye düşünüyorum. Yani makroekonomi
yönetimini yapacak, az önce söylediğimiz konularla donanımlı bir Cumhurbaşkanı
yardımcılığı çerçevesinde ancak bu iş yapılırsa sağlıklı bir iş yapılmış olur
diye düşünüyorum. Tabii, bunun sekretaryasını yapacak altındaki kurum, kendine
bağlı bu işleri, teknik koordinasyonu yapacak kurum Strateji ve Bütçe
Başkanlığı olacaktır tabiatıyla. Bu anlamda Strateji ve Bütçe Başkanlığı
kendisini sadece bütçeyi yapmak, bütçenin bazı dengelerini çatmakla görevli
saymamalı. Bu anlamda teknik koordinasyon görevini tam olarak üstlenmesi lazım
ve Cumhurbaşkanına ve onun kabinesine etkili bir danışmanlık hizmetini de bu
kurum verecektir. Danışmansız bir iş olmaz, yani kurumsal danışmanlık olmalı.
Herhangi bir sorumluluğu olmayan kişilerin danışmanlığıyla makroekonomi
yönetimi olmaz, kurumsal bir danışmanlık bu anlamda olmalıdır. Devlet Planlama
Teşkilatı misyonu, dolayısıyla ezcümle olarak yeniden bugünün şartlarında şekillendirilmeli,
bu misyonu üstlenecek bir Strateji ve Bütçe Başkanlığı olmalı. 
Strateji
ve Bütçe Başkanı ile ben bu konuyu konuştum. “Biz yeni bir kurumuz.” diyor,
Devlet Planlama Teşkilatının mirasını almaktan bile kaçınıyor. Bu kötü bir
miras değil, bu itibarlı bir miras arkadaşlar. Bu miras sizin misyonunuzu da
belli eder. Zaten daha sonra kanunda yapılan bir düzeltmeyle “Planlamaya
yapılmış bütün atıflar Strateji Bütçe Başkanlığına yapılmış sayılır.” denildi,
dolayısıyla Sayın Başkanın o sözünün de çok fazla bir kıymeti kalmadı. 
Şimdi,
tabii bunu yaparken bu kurumu bir vesayet altına da almamak lazım. 13 sayılı
Cumhurbaşkanlığı Kararnamesi’ni açıp okuyun; görevleriyle ilgili yerde 18 defa
“Hazine ve Maliye Bakanlığıyla birlikte” diye geçiyor. Böyle bir şey yok.
Eskiden de Devlet Planlama Teşkilatı vardı, bütün kurumlarla birlikte çalışırdı
ama hiçbir başka kurumun ismi zikredilmezdi. Bunu kanuna yazmakla olmuyor,
bunlar uygulamayla oluyor, bu koordinasyonun yapılmasıyla oluyor. Bunun da bir
yanlışlık olduğunu ben buradan ifade etmek istiyorum. 
Şimdi,
bu anlamda, hemen yeri gelmişken bu kurumun da aslında yapması gereken işlerden
bir tanesi de, Türkiye genelinde yapmamız gereken işlerden bir tanesi de bu
hesap verme, raporlama ve şeffaflık konusunda ciddi eksikliğimiz olduğunu
düşünüyorum. Şimdi, mesela, dün Sayın Maliye Bakanının konuşmasını izledik;
yani konuşma… 
(Mikrofon
otomatik cihaz tarafından kapatıldı)
BAŞKAN
– Sayın Usta, devam edin…
ERHAN
USTA (Devamla) – …tabloların konuşturulmasından ibaret bir konuşmaydı maalesef.
Burada hâlbuki biz, Maliye Bakanımızdan bütçe analizini, ekonominin genel bir
analizini, analiz anlamında analitik bir şeyi görmek isterdik; şu rakam bu
kadar, bu rakam bu kadar şeklinde bir şeyin olmaması lazım. 
Şimdi,
analiz eksikliği giderek hissediliyor, yani ülkede bir analiz eksikliği var.
Analiz yapmaya yeteri kadar imkân veren doküman da maalesef üretilmiyor. Bakın,
ben 1989 yılında Planlamaya girdiğimde biz -çok teknik olacak ama bu, önemli
bir örnektir- KDV oranları bazında vergi tahsilatlarını bilirdik yani yüzde
1’den ne kadar, yüzde 8’den ne kadar, yüzde 18’den ne kadar. 1989’da olan bu
bilgi bugün yok maalesef veya küçük örnekler olsun diye söylüyorum. 2011
yılından itibaren benim teknik koordinasyon olarak çıkarmaya başladığım şu
doküman faydalı bir dokümandır, mali hedefler dokümanıdır. Orta vadeli
programın bir kısım detaylarını… Bu sene bu doküman çıkartılmıyor. Dolayısıyla,
bunları yani raporlamayı daha fazla yapmamız gerekirken kısırlaştırıyoruz.
Bence bunun Türkiye'de bir sıkıntı olduğunu ifade etmek istiyorum. Benim
söyleyecek çok sözüm vardı ama belki fırsat olursa daha sonra ifade ederiz. Çok
kısa, belki On birinci plan…
(Mikrofon
otomatik cihaz tarafından kapatıldı)
BAŞKAN
– Ben ilave ederim, merak etmeyin.
ERHAN
USTA (Devamla) – Lütfen Sayın Başkanım, istismar etmek istemiyorum.
BAŞKAN
– Devam edin.
ERHAN
USTA (Devamla) – Şimdi, Onuncu Plan’ın son yılını, 2018’i yaşıyoruz. Tabii,
bununla ilgili kamuoyuna bir açıklama yapılması lazım. Yani, tabii, şimdi Cumhur
İttifakı var, bir kısım şeyleri söylerken çok daha dikkatli olmak durumundayız
ama 2018 yılı hedefleriyle, beş yıl önce koyduğumuz hedefler ile bu yıl yine
Hükûmetin kendisinin söylediği orta vadeli programdaki 2018 rakamlarının bir
mukayese edilmesi lazım. Asgari sapma yüzde 50. Dolayısıyla, bunun kamuoyuna
bir analizinin yapılması lazım. Yani bu bir teknik hata mıdır? Teknik
koordinasyonu yapan, o hedefleri koyan ekibin başındaki bir bürokrat olarak
belki de benim suçum vardı yani suçlanmak istiyorum bu anlamda eğer bizim
suçumuz varsa. Teknik bir hata mı vardı, siyasi bir eksiklik mi var veya
dünyada birtakım olaylar meydana geldi, Türkiye'de olaylar meydana geldi
onlardan mı kaynaklanıyor? Bunları bir söylememiz lazım. Türkiye’nin hâlâ 2019
yılında 2008 yılındaki nominal dolar cinsinden millî gelirin altında bir millî
geliri varsa bunun hesabını birilerinin vermesi lazım, bunun konuşulması lazım
Türkiye'de. Bunu illa ki şey anlamında söylemiyorum.
Dolayısıyla,
örnek olsun diye söylüyorum. On birinci plan çalışmasının mayıs, haziran ayında
yapılması lazımdı, bu Meclisten geçmesi lazımdı. 
(Mikrofon
otomatik cihaz tarafından kapatıldı)
BAŞKAN
– Devam edin Sayın Usta.
ERHAN
USTA (Devamla) – Geçmeyebilir çünkü Türkiye'nin ortamı çok iyi bir ortam değil,
geçmeyebilir ama geçmiş yıllarda da oldu, bununla ilgili bir geçiş kanununun
yapılması lazımdı veya bununla ilgili Hükûmet tarafından bir şeyin deklare
edilmesi lazımdı. Bunların yapılmadığını ben üzülerek görüyorum ve ifade etmek
istiyorum. Bu anlamda eğer bunları yaparsak Türkiye Cumhuriyeti devletini 2023,
2053 ve 2071 hedeflerine çok daha sağlıklı bir şekilde götürebileceğimizi
düşünüyorum. Dolayısıyla, ben de Cumhur İttifakı’nın bir parçası olarak veya bu
yeni yönetimin bütün kurum ve kurallarıyla işlemesini sağlama amacına matuf
olarak bu uyarıları yapmak durumunda hissettim kendimi.
Genel
Kurulu saygıyla selamlarım. (MHP ve İYİ PARTİ sıralarından alkışlar) 
BAŞKAN
– Sayın Usta, teşekkürler.
Tabii,
Sayın Usta kamu maliyesinde çok yetkin bir isim, çok önemli görevlerde bulundu.
Ben de konuşmasını dikkatlice dinledim, çok yapıcı, son derece isabetli
tahlilleri var. Bunların değerlendirilmesine ihtiyaç olduğu da açık.
Değerli
milletvekilleri, Milliyetçi Hareket Partisinin konuşmacılarının konuşmaları
tamamlanmıştır.
Şimdi
bir iki arkadaşımıza 60’a göre söz verip ondan sonra kısa bir ara vereceğim.
Sayın
Beko...
VI.- AÇIKLAMALAR (Devam)
42.- İzmir Milletvekili Kani Beko’nun, İzmir ilinin en büyük toplu
taşıma aracı olan İZBAN’da çalışan işçilerin greve çıkması nedeniyle yaşanan
mağduriyete yönelik olarak Ulaştırma ve Altyapı Bakanını göreve davet ettiğine
ilişkin açıklaması
KANİ
BEKO (İzmir) – Sayın Başkan, değerli milletvekilleri; Ulaştırma Bakanını göreve
davet ediyorum. İzmir’de İZBAN AŞ ile DEMİRYOL-İŞ Sendikası arasında bir
süredir devam eden toplu sözleşme görüşmelerinin sonuçsuz kaldığını biliyoruz.
Bu nedenle iki günden bu yana İzmir’de en büyük toplu taşıma aracı olan
İZBAN’da çalışan işçiler greve çıkmışlardır. Grevin galibi olmaz. İşçilerin
yarısı açlık sınırının altında, yarısı ise yoksulluk sınırının altında
çalışırken bir an önce işçilerin ekonomik, demokratik, siyasi, sosyal ve
sendikal taleplerinin yerine getirilmesi sağlanmalıdır. Günde 500 bine yakın
insan sabah evinden çıktığında işine gidememekte, akşam evine dönememektedir.
Yüzlerce öğrencimiz okula gitmekte zorlanıyorlar. Aynı şekilde, hastalar
hastaneye gidemiyorlar, üstelik kışın en soğuk günlerindeyiz, özellikle
yaşlılar ve hastalar için bu durum kabul edilebilir değildir. Bu durum çözüme kavuşturulmalı,
insanların seyahat...
(Mikrofon
otomatik cihaz tarafından kapatıldı)
BAŞKAN
– Sayın Kara...
43.- Konya Milletvekili Esin Kara’nın, 11 Aralık Hüseyin Nihal Atsız’ı
ölümünün 43’üncü yıl dönümünde rahmetle andığına ilişkin açıklaması
ESİN
KARA (Konya) – Sayın Başkan, değerli milletvekilleri; bugün 11 Aralık 2018.
“Yüzde yüz Türk olduğun gün cihan senindir. Türk milleti üç bin yıldan beridir
vardır. Onun var oluşu, büyüklüğü, gücü, tarihe damgasını vuruşu yalnız millî
karakteriyle mümkün olabilmiştir. Türk’e kefen biçenin ölümü korkunç
olur." diyen vaktiyle bir Atsız varmış. Ölümünün 43’üncü yıl dönümünde
Hüseyin Nihal Atsız’ı saygı rahmet ve minnetle anıyorum. Mekânı cennet olsun.
BAŞKAN
– Sayın Ağbaba burada mı? Yok.
Sayın
Tutdere, bir sel problemi oldu galiba, siz herhâlde onu dile getireceksiniz. 
Buyurun,
Sayın Tutdere.
44.- Adıyaman Milletvekili Abdurrahman Tutdere’nin, Adıyaman ilinde
yoğun yağış nedeniyle sel ve taşkın felaketi yaşandığına, Adıyaman Valiliği ile
AFAD yetkililerinin gerekli yardımları yapmasını talep ettiklerine ilişkin
açıklaması
ABDURRAHMAN
TUTDERE (Adıyaman) – Teşekkür ediyorum Sayın Başkan. 
Bugün
özellikle Adıyaman’da Yaylakonak beldemiz başta olmak üzere, ilimizin çeşitli
bölgelerinde yoğun yağış nedeniyle sel ve taşkın felaketi yaşanmıştır. Balyan
beldemizin Çat Deresi Mahallesi’nde bir ev zarar görmüş, bütün yollar ve
köprüler sel nedeniyle tahrip olmuştur.
Ben
buradan bütün Balyan halkına ve Adıyaman halkına geçmiş olsun dileklerimi
iletiyorum. Adıyaman Valiliğinin ve AFAD yetkililerinin de görevlerinin gereği
olarak gerekli yardımları yapmasını talep ediyoruz. 
Teşekkür
ediyorum söz verdiğiniz için. 
IV.- OTURUM BAŞKANLARININ KONUŞMALARI (Devam)
5.- Oturum Başkanı TBMM Başkan Vekili Levent Gök’ün, Adıyaman ilinde
yaşanan sel felaketi nedeniyle Adıyamanlılara geçmiş olsun dileğinde
bulunduğuna ilişkin konuşması
BAŞKAN
– Ben de Adıyamanlılara geçmiş olsun dileklerimi iletiyorum. 
Değerli
milletvekilleri, Birleşime on dakika ara veriyorum. 
Kapanma saati: 18.48
ÜÇÜNCÜ
OTURUM
Açılma
Saati: 19.08
BAŞKAN:
Başkan Vekili Levent GÖK
KÂTİP
ÜYELER: Burcu KÖKSAL (Afyonkarahisar), Rümeysa KADAK (İstanbul)
-----0-----
BAŞKAN
– Değerli milletvekilleri, Türkiye Büyük Millet Meclisinin 29’uncu Birleşiminin
Üçüncü Oturumunu açıyorum. 
Değerli
milletvekilleri, Rize’de rahmetli olan Emniyet Müdürümüzle ilgili bir söz
talebi var. 
Buyurun.

VI.- AÇIKLAMALAR (Devam)
45.- Erzurum Milletvekili Selami Altınok’un, Rize Emniyet Müdürlüğünde
polis memuru tarafından vurularak şehit edilen Emniyet Müdürü Altuğ Verdi’ye
Allah’tan rahmet dilediğine ilişkin açıklaması
SELAMİ
ALTINOK (Erzurum) – Sayın Başkan, değerli milletvekilleri; bugün malumunuz
Rize’de çok üzücü bir olay meydana geldi. Rize Emniyet Müdürümüz Altuğ Verdi,
İstanbul’da benim Emniyet Müdürü olduğum dönemde Üsküdar Emniyet Müdürümdü
beraber çalıştığım; Genel Müdür olduğumuz dönemde de yine Rize Emniyet Müdürü
olarak beraber çalıştık; çok kahraman ve yiğit bir evlattı. Kendisine Allah’tan
rahmet, ailesine, çocuklarına başsağlığı diliyorum. Emniyet teşkilatımızın başı
sağ olsun. Bu kahraman yiğitlerimiz var olduğu müddetçe memleketimizin, milletimizin
birliği, dirliğine hiçbir zaman bir sıkıntı ve halel gelmeyecektir. Kendisine
rahmet diliyorum. 
Teşekkür
ediyorum. 
BAŞKAN
– Biz de teşekkür ederiz. 
Biz
de bu üzücü olayı öğrendik. Biz de tekrar başsağlığı dileklerimizi iletiyoruz. 
Değerli
milletvekilleri, İYİ PARTİ Grubunun konuşmalarına başlamadan önce iki değerli
partimiz mensuplarına söz vereceğim.
İlk
söz Saadet Partisi adına Sayın Cihangir İslam’a ait.
Buyurun
Sayın İslam.
Saadet
Partisinin bütçeyle ilgili görüşlerini tutanaklara geçirmeniz amacıyla sizi
dinliyoruz.
46.- İstanbul Milletvekili Nazır Cihangir İslam’ın, TOKİ inşaatında
çalışan ve uzun süredir ücretlerini alamayan işçilerin inşaatın çatısına
çıkarak intihar girişiminde bulunduğuna, AK PARTİ milletvekillerinin empati
yapmasını sağlamaya çalıştığına, herkesin güvencesi için hem Meclisin hem de
yargının hukukun üstünlüğünü tesis etmesi gerektiğine ilişkin açıklaması
NAZIR
CİHANGİR İSLAM (İstanbul) – Teşekkür ederim. 
Sayın
Başkan, çok değerli arkadaşlarım; hepinizi saygıyla selamlıyorum. 
Öncelikle,
Mamak’ta iki yıldır taşerondan maaşlarını alamamaları dolayısıyla eylemde
bulunan işçilerden 3’ünün çatıya, dama çıktığını öğrendik yani daha vahim bir
hâl almış olay. 
Çok
değerli arkadaşlar, her hâlde, bugün çevremize bakarsak inşaat işçilerinin,
aldıkları parayı en çok hak eden, helal para kazanan bir kesim olduğunu
görüyoruz ama taşeron sisteminin bu zulmüne seyirci kalmamalı ve bir an önce bu
olaylara el koymalıyız.
Değerli
arkadaşlar, bugün bir haber dikkatimi çekti. Malum, iktidarın borazanlığını
yapan havuz medyasının bir -televizyonu- haber kanalının sunucusu aynen şöyle
diyor: “Gezi’ye katılanların başları kesilmelidir.”
(Mikrofon
otomatik cihaz tarafından kapatıldı)
BAŞKAN
– Sayın İslam, buyurun.
NAZIR
CİHANGİR İSLAM (İstanbul) – Gezi olayına katılırsınız katılmazsınız, bu başka
bir hadise ama bir sunucunun çıkıp insanların kafasını kesmekle, başlarını
kesmekle tehdit etmesi, savcıların asıl harekete geçmesini gerektiren
fiillerden bir tanesidir. Benim bu sisteme ve sizlere naçizane önerim, bu
Türkiye Büyük Millet Meclisinin kürsüsünden konuşulanları değil de bunları
yargının konusu yapmak yönünde olacaktır ama bunlara ne yazık ki siz değerli
arkadaşlarımın da herhangi bir tepkisini göremiyoruz. 
Değerli
arkadaşlar, hukukun üstünlüğü bugün Türkiye'nin ana meselesidir. İşte,
geldiğimiz noktada, bakıyorsunuz, bu televizyon sunucusunu bu şekilde
konuşturan ortam aslında taşların bağlanıp -nasıl anlatayım, hani kaba da
konuşmak istemiyorum ama çok meşhur bir söz vardır, yani ekalibin diyelim-
ekalibin salındığı bir ortamdır. Bu, neticede herkesi vurabilecek bir ortamdır.

Çok
değerli arkadaşlar, bu tip konuşmalarımızı, bizim empati çağrılarımızı siz
bazen bir tehdit olarak değerlendiriyorsunuz; mümkün değil. Yani tehdit hem
dilimiz değil hem de bizim, özellikle benim bulunduğum konum sizleri tehdit
edebilecek bir konum değil. Yapmak istediğim tek şey şu: Empati yapınız. 
(Mikrofon
otomatik cihaz tarafından kapatıldı) 
BAŞKAN
– Devam edin.
NAZIR
CİHANGİR İSLAM (İstanbul) – Yani böyle bir hukuk sisteminin iktidarı
kaybettiğinizde size uygulandığını ve bütün savunma haklarınızın âdeta
elinizden alındığını düşünün. Sadece bir empati çağrısıdır bu yapmaya
çalıştığımız. Bu, kadim sorunumuzdu ve vesayet devam ettiği sürece hukukun
üstünlüğü problemi bu ülkede devam edecektir arkadaşlar. 
“Neden
bize konuşuyorsunuz?” diyorsunuz. Size konuşuyoruz çünkü iktidardasınız, bu
iktidarı, bu düzeni destekliyorsunuz ve inanın şuna: Herhangi bir cümlemiz veya
kelimemiz sizin zatınıza değil; sizin fiillerinize, sizin bu desteğinize, sizin
sözlerinize, zaman zaman hakaretleri sahiplenmenize. Bunlardan vazgeçtiğiniz
zaman elbette ki muhatabımız siz olmayacaksınız. Ama siz de şunu
hissediyorsunuz ki sizler de güvende değilsiniz bu sistem altında. Neden? Çünkü
görüş alanı dışındasınız yani kalıcı bir emniyet hissine sahip değilsiniz.
Bizler hedefteyiz, sizlerin hedefte olmamanızın nedeni, sadece ve sadece bazı söylemek
istediklerinizi içinizde tutmanız ama söylemek istediklerinizi söylediğinizde
siz de biliyorsunuz ki hemen görüş alanına gireceksiniz ve bize yapılan veya
işte haberlerde şahit olduğumuz insanlara yapılan şeylerin aynısı size de
yapılabilecektir. Mesela, görevden alınan Sayın Balıkesir Belediye Başkanını
ben size bir örnek olarak takdim edebilirim.
Ben
buradan değerli hukukçulara ve özellikle yargıçlara da bir çağrıda bulunmak
istiyorum. Hukukun üstünlüğünü bu ülkede yeniden inşa edecek çok önemli bir
kurumdur yargı kurumumuz ve hepimizin…
(Mikrofon
otomatik cihaz tarafından kapatıldı) 
BAŞKAN
– Toparlayın Sayın İslam.
Bir
dakika daha ilave ediyorum.
Buyurun.
NAZIR
CİHANGİR İSLAM (İstanbul) – Teşekkürler.
…hem
yasama Meclisimizin hem de yargı organının yapmaya çalışacağı şey, hukukun
üstünlüğünü sağlamak olmalıdır, brifing almamak olmalıdır. Brifingi kimin
verdiği önemli değildir değerli arkadaşlar; önemli olan, brifing almamaktır. 
Bakın,
geleneğimizde meşru işle iştigal ettiği hâlde 3 kesime selam verilmez. Bir:
Ders anlatan üstada selam verilmez ki dersi bölünmesin diye. İki: İbadet
etmekte olan bir insana selam verilmez ki konsantrasyonunu bozmamak üzere.
Üçüncüsü de postun üzerinde oturan kadıya selam verilmez ki onun kararını
herhangi bir şaibe altında bırakmamak üzere. 
Çağrımı
tekrarlıyorum: Bu Meclis Türkiye’de hukukun üstünlüğünü sağlamak için bir an
önce el ele vermeli ve bunu tesis etmelidir. Hepimizin güvencesi burada
yatıyor.
Teşekkür
ederim Sayın Başkan.
BAŞKAN
– Teşekkür ederim Sayın İslam.
Şimdi
Büyük Birlik Partisi adına söz isteyen Genel Başkan Sayın Mustafa Destici…
Buyurun
Sayın Başkan.
47.- Ankara Milletvekili Mustafa Destici’nin, saldırıda hayatını
kaybeden Rize Emniyet Müdürü Altuğ Verdi’ye Allah’tan rahmet, yaralanan Ercan
Polat ve Yiğit Can Köksal’a şifa dilediğine, 11 Aralık Hüseyin Nihal Atsız’ı
ölümünün 43’üncü yıl dönümünde rahmetle andığına, mağduriyetin giderilmesi için
vekil imamların kadroya geçirilmesini talep ettiğine, Türk ordusunu savunmak
için, şehit ve gazilere sahip çıkmak için vatansever bir Türk olmanın yeterli
olduğuna ilişkin açıklaması
MUSTAFA
DESTİCİ (Ankara) – Teşekkür ederim.
Sayın
Başkan, değerli milletvekilleri; öncelikle Rize Emniyet Müdürümüze ve çalışma
arkadaşlarına yapılan saldırıyı şiddetle kınıyorum. Saldırıda hayatını kaybeden
Rize Emniyet Müdürümüz Altuğ Verdi’ye Allah’tan rahmet, kederli ailesine ve
İçişleri Bakanımızın şahsında tüm İçişleri ve Emniyet camiasına başsağlığı ve
sabır diliyorum. Allah rahmet eylesin, mekânı cennet olsun. Yine aynı saldırıda
yaralanan Ercan Polat ve Yiğit Can Köksal’a da acil şifalar niyaz ediyorum. 
Bugün
Hüseyin Nihal Atsız’ın ölüm günü. Bugün, bir toplumun ancak ahlaklı bireylerle
yükselebileceğine dikkat çeken ve bir milletin en büyük hazinesinin dil
olduğunu ifade eden, Türk milliyetçiliği fikrinin büyük düşünürü, fikir adamı,
öğretmen, eğitimci Hüseyin Nihal Atsız’ı rahmetle anıyorum. İnşallah onların
fikirleri bizlere ışık tutmaya ve yol göstermeye devam edecektir.
Bugün
Diyanet İşleri Başkanlığımızın da bütçesi burada görüşülüyor. Diyanet İşleri
Başkanlığımızın personeli arasında vekil imam olarak görev yapan 3 bin
civarında personel var. Bu kardeşlerimiz diğer imam-hatiplerin yaptığı bütün
görevleri ifa ediyorlar lakin üçte 2 maaş alıyorlar ve Sosyal Sigortalar primleri
de yine buna göre yatırılıyor. Dolayısıyla bu kardeşlerimiz aynı görevi ifa
ediyorlar, diğer imam-hatipler hangi görevi yapıyorsa bunlar da bu görevi ifa
ediyorlar. Ben bu meslekteki ayrımcılığa son verilmesini ve vekil imam
kadrosunda olan imamlarımızın da -3 bin civarında bunlar- kadroya geçirilmesini
talep ediyorum ve inşallah, bunların mağduriyetinin giderileceğine de yürekten
inanıyorum.
Bir
başka husus: Dün burada bir HDP milletvekili kahraman ordumuzun Afrin zaferini
bir işgal olarak niteledi ve ben de buna haklı olarak cevap verdim fakat daha
sonra tutanaklarda gördüm ki bir başka gruba mensup milletvekili “Sen komutan
mısın?” diyor bana. Şimdi şunu hatırlatmak isterim ki: Öncelikle, bizim
kültürümüze, geleneğimize, göreneğimize göre her Türk asker doğar ve asker
ölür. Ayrıca, şerefli Türk ordusunu savunmak için, şehit ve gazilerimize sahip
çıkmak için de komutan olmaya, asker olmaya gerek yoktur, vatansever,
milletperver bir Türk olmak yeterlidir diyorum.
Hepinizi
saygıyla selamlıyorum.
Size
de söz hakkı vermenizden dolayı teşekkür ediyorum.
BAŞKAN
– Ben de teşekkür ederim. 
Değerli
milletvekilleri…
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel. 
ÖZGÜR
ÖZEL (Manisa) – Sayın Başkan, ben de İYİ PARTİ Grubu başlamadan önce -oradaki
hassasiyetinize de hak veriyorum- bir konuyu dile getirmek isterim Meclis
bütçesiyle ilgili. 
BAŞKAN
– Buyurun. 
48.- Manisa Milletvekili Özgür Özel’in, TBMM çalışanlarına 1992 yılından
beri ödenen eylül ayı teşvik ikramiyesinin ödenmediğine, başkan vekillerinin bu
hususu inceleyip Binali Yıldırım’a hatırlatarak mağduriyeti ortadan kaldırma
adına girişimde bulunulmasını rica ettiğine ilişkin açıklaması
ÖZGÜR
ÖZEL (Manisa) – Sayın Başkanım, Meclis bütçesini de görüşüyoruz bu arada. Bir
konuya özel olarak dikkat çekmeyi ve sizin özel katkınızı istiyoruz.
Bildiğiniz
gibi dünyada en ağır meslekler sıralamasında hep üçün beşin içinde stenograflar
sayılır. Gözümüzün önündeki bu emekçilerin ne kadar zor şartlarda çalıştığını,
zaman zaman psikolojilerinin ne kadar zorlandığını bizler görmüyoruz ama o
meşhur hikâyedeki gibi, Murathan Mungan’ın “kasiyer kız” hikâyesindeki gibi
burnumuzun dibindekini ve onların uğradığı mağduriyeti, onların yalnızlığını,
yorgunluğunu görmüyoruz. Bir diğer grup da sizin çok daha yakından
çalıştığınız, hepimiz için son derece önemli, kaliteli yasama için son derece
önemli olan Kanunlar ve Kararlardaki arkadaşlarımız. Bu iki gruba Meclisin otuz
yıllık bir geleneği olarak yılda 2 kez ödenmek üzere ikramiye veriliyordu. Bu,
geçen sene, bir önceki Meclis Başkanı döneminde yanılmıyorsam 1 ikramiye olarak
uygulandı ama bu dönem, Sayın Meclis Başkanımızın yoğun yurt dışı gezileri,
onlar sebep olacak ki -bir kötü niyet beklemiyoruz- imza geciktikçe gecikmiş ve
Meclis kapanana kadar, yılbaşı tatiline girene veya yılbaşı arasına girene
kadar bu imza atılmazsa her bir arkadaşımızın aylık 600-700 lira bir
mağduriyeti olacak. Bir de bu, otuz yıldır uygulanan bir şey olduğu için,
beklenen bir gelir olarak bunun, bu harcamaların yeri de hazır; belki çocuklarının
okul taksiti, belki başka harcamalar.
(Mikrofon
otomatik cihaz tarafından kapatıldı)
BAŞKAN
– Toparlayın.
ÖZGÜR
ÖZEL (Manisa) – Bu konuda sizin duyarlılığınızı bütün gruplar biliyor Sayın
Başkan. Sizin ve diğer Meclis başkan vekillerimizin bu hususu inceleyip Sayın
Binali Yıldırım’a hatırlatarak hepimiz adına ve bu Meclisteki çalışma
arkadaşlarımızın mağduriyetini ortadan giderme adına bir girişimde bulunmanızı
rica ediyoruz efendim.
BAŞKAN
– Teşekkür ederim.
IV.- OTURUM BAŞKANLARININ KONUŞMALARI (Devam)
6.- Oturum Başkanı TBMM Başkan Vekili Levent Gök’ün, TBMM çalışanlarının
mağduriyetinin giderilmesi için konuyla ilgileneceklerine ilişkin konuşması
BAŞKAN
- Ben dikkatlice not aldım. Şanlısınız, bu konuyu dile getirirken Sayın Şentop
da Mecliste şu anda. Sanırım Sayın Şentop’la da beraber konuyla yakından
ilgileniriz. 
2019
Yılı Merkezi Yönetim Bütçe Kanun Teklifi ile 2017 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam) 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) CUMHURBAŞKANLIĞI (Devam)
1) Cumhurbaşkanlığı 2019 Yılı Merkezî Yönetim Bütçesi 
2) Cumhurbaşkanlığı 2017 Yılı Merkezî Yönetim Kesin Hesabı 
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2019 Yılı Merkezî Yönetim
Bütçesi
2) Türkiye Büyük Millet Meclisi 2017 Yılı Merkezî Yönetim
Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2019Yılı Merkezî Yönetim Bütçesi
2) Kamu Denetçiliği Kurumu 2017 Yılı Merkezî Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2019 Yılı Merkezî Yönetim Bütçesi
2) Anayasa Mahkemesi 2017 Yılı Merkezî Yönetim Kesin Hesabı
D) YARGITAY (Devam)
1) Yargıtay 2019Yılı Merkezî Yönetim Bütçesi
2) Yargıtay 2017 Yılı Merkezî Yönetim Kesin Hesabı
E) DANIŞTAY (Devam)
1) Danıştay 2019 Yılı Merkezî Yönetim Bütçesi
2) Danıştay 2017 Yılı Merkezî Yönetim Kesin Hesabı
F) SAYIŞTAY (Devam)
1) Sayıştay 2019 Yılı Merkezî Yönetim Bütçesi
2) Sayıştay 2017 Yılı Merkezî Yönetim Kesin Hesabı
G) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2019 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2017 Yılı Merkezî
Yönetim Kesin Hesabı
H) MİLLÎ İSTİHBARAT TEŞKİLATI BAŞKANLIĞI (Devam)
1) Millî İstihbarat Teşkilatı Başkanlığı 2019 Yılı Merkezî
Yönetim Bütçesi
2) Millî İstihbarat Teşkilatı Müsteşarlığı 2017 Yılı Merkezî
Yönetim Kesin Hesabı
I) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2019 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2017 Yılı
Merkezî Yönetim Kesin Hesabı
İ) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2019 Yılı Merkezî Yönetim
Bütçesi
2) Diyanet İşleri Başkanlığı 2017 Yılı Merkezî Yönetim Kesin
Hesabı
J) İLETİŞİM BAŞKANLIĞI (Devam)
1) İletişim Başkanlığı 2019 Yılı Merkezî Yönetim Bütçesi
K) BASIN-YAYIN VE ENFORMASYON GENEL MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Kesin Hesabı
L) SAVUNMA SANAYİİ BAŞKANLIĞI (Devam)
1) Savunma Sanayii Başkanlığı 2019 Yılı Merkezî Yönetim
Bütçesi
2) Savunma Sanayii Müsteşarlığı 2017 Yılı Merkezî Yönetim
Kesin Hesabı
M) STRATEJİ VE BÜTÇE BAŞKANLIĞI (Devam)
1) Strateji ve Bütçe Başkanlığı 2019 Yılı Merkezî Yönetim
Bütçesi
N) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî Yönetim Kesin Hesabı
O) MİLLİ SARAYLAR İDARESİ BAŞKANLIĞI (Devam)
1) Milli Saraylar İdaresi Başkanlığı 2019 Yılı Merkezî
Yönetim Bütçesi
Ö) DEVLET ARŞİVLERİ BAŞKANLIĞI (Devam)
1) Devlet Arşivleri Başkanlığı 2019 Yılı Merkezî Yönetim
Bütçesi
P) BAŞBAKANLIK (Devam)
1) Başbakanlık 2017 Yılı Merkezî Yönetim Kesin Hesabı
BAŞKAN
– Komisyon yerinde.
Değerli
milletvekilleri, gruplar adına son grup olarak İYİ PARTİ Grubunun
konuşmacılarının sözlerini vererek konuşmalarımıza devam edeceğiz.
Şimdi,
İYİ PARTİ Grubu adına söz isteyen İstanbul Milletvekilimiz Sayın Hayrettin
Nuhoğlu. (İYİ PARTİ sıralarından alkışlar)
Süreniz
on beş dakika Sayın Nuhoğlu.
İYİ
PARTİ GRUBU ADINA HAYRETTİN NUHOĞLU (İstanbul) – Sayın Başkan, değerli
milletvekilleri; sizleri selamlayarak sözlerime başlamak istiyorum.
2019
yılı bütçesini görüşüyoruz ama bu bütçenin uygulamasından sorumlu olan kişi
Hazine ve Maliye Bakanı, hatta Varlık Fonu bakanı şu anda Mecliste değil.
Türkiye Büyük Millet Meclisine maalesef önem verilmiyor çünkü yeni hükûmet
sisteminde bütçe Türkiye Büyük Millet Meclisinde güvenoyu almıyor ki oy alsa ne
olur almasa ne olur, zaten almasa bile yeni sistemde katsayıyla çarpılıp
uygulanacak. 
Ben,
Milli Sarayların bütçesi üzerine söz aldım. 
Değerli
arkadaşlar, Milii Saraylar Türkiye Büyük Millet Meclisinden alındı, Cumhurbaşkanlığına
bağlandı. Zaten bağlanmayan neresi kaldı ki! Her yer. İstanbul’u bilenler,
Türkiye Büyük Millet Meclisindeki milletvekillerinin gittiği bir lokali
bilirler, Filizi Köşk, Göztepe’de. “Filizi Köşk tadilatta.” dediler, bir emekli
milletvekili arkadaşım dedi ki: “Sordum: ‘Niye bu?’ dediler ki: ‘Meclisten
alınıp Cumhurbaşkanlığına bağlandı.’” Cumhurbaşkanlığına bağlanan ne kadar yer
varsa buralarda ne yapılacağını ben şahsen merak ediyorum. Hangi faaliyetler
sürdürülecek? Ben, Milli Saraylar üzerine konuşmayacağım ama şunu söylüyorum:
Meclisten alınıp Cumhurbaşkanlığına bağlanmasını doğru da bulmuyoruz, kabul de
etmiyoruz. 
Ben,
sözlerimi son günlerde çok karıştırılan ama önem verilen, dün de bu Mecliste
biraz konuşulan, bugün de biraz konuşulan Türklük üzerine sürdürmek istiyorum. 
Değerli
arkadaşlar, “etnisite” “ulus” ve “millet” son günlerde gerçekten birbirlerinin
yerine kullanılmakta olup bambaşka mefhumları ifade eden kelimelerdir. Bu
kelimelerin ne anlama geldiğinden, mefhumların beşerî bilimlerdeki
karşılığından ve tarihî evriminden bihaber kimi zatlar “Türk milleti” ifadesine
bazen açık bazen gizli bir savaş açtılar, kafa karışıklığı yarattılar. Bu kafa
karışıklığını ya bir etnisite lehine ya Türk milletinin aleyhine kullandılar.
Öncelikle bu mefhumlara dair kısa bir hatırlatma yapmak istiyorum: Etnisite
yereldir, ekseriyetle soya bağlıdır; kültürü, dili yahut şivesi soy bağıyla
akraba ve komşu topluluklardan ayrılan her insan cemaati bir etnisite teşkil
eder. Osmanlı’dan yadigâr Arnavut, Boşnak, Gürcü, Çerkez, Kürt, Tatar, Pomak ve
daha birçok vatandaşımız ülkemizin çeşitli bölgelerinde yaşamaya devam
ediyorlar. 
Ulus
ve millet etnisite kadar fiziki ve yerel değildir. Ulus, basitçe, bir devlete
tabiiyet bağıyla bağlı olan, o devletin ayırt edici kimliğiyle yaşayan
insanların ismidir. Anayasa'mızın 66’ncı maddesinin ilk fıkrası “Türk Devletine
vatandaşlık bağı ile bağlı olan herkes Türk’tür.” diyor. Bu, devletimizin ulus
tanımıdır. İç içe geçen halkalar gibi aidiyetler zincirimizin en yüksek mertebesi
ise millettir. Kültürel ve güncel bağlar taşıdığımız topluluklar bir devlet
aidiyeti temelinin de ötesinde tarihî serüvenin birliği, paylaşılan sembollerin
ortaklığı ve en önemlisi, aynı dil ve bu dilin lehçelerinin konuşulması esasına
dayalı bir millet oluşturur. İşte, “Azerbaycan’la bir millet, iki devletiz.”
diyoruz. Kuzey Kıbrıs Türk Cumhuriyeti’nde yaşayan Türkler hukuki olarak başka
bir devletin vatandaşlarıdır ama onları kucaklayan tabirimiz millettir.
Ulus
etnisiteden, millet de ulustan daha soyut, daha geniş, daha gelişmiş, daha
ileri kavramlardır. Türkiye Cumhuriyeti’ni inşa eden tarihî miras, Osmanlı’nın
kurucu etnisitesi, bu topraklara ve ötesine hâkim olan Türk milletinin
terekesinden ibaret olduğu için millet adımız gibi, ulus adımız da Türk’tür. Bu
yüzden “ulus” ve “millet” kelimelerini de birbirinin yerine kullanabiliyoruz. 
Değerli
milletvekilleri, etnik temeller üzerinden bir kimlik siyaseti gütmek yalnız
Türk ulusu ve Türk milletini hedefe koymuyor, doğrudan bu etnisitelere de
ayrımcılık yapıyor. 
Devletin
en temel vazifesi adaleti tesis etmektir. Devlet, hukuk demektir. Hukuk,
etnisiteye, dine, dile, cinsiyete göre olamaz. Herhangi bir etnisiteden olan
kimseye, lehte ya da aleyhte farklı bir muamele düşünülemez. Devlet nezdinde
etnisitenin bir itibarı olamaz, olmamalıdır.
Kendisine
“Türk” diyen, Türkçe konuşan, herhangi bir başka aidiyete meyli olmayan
insanları zorla Türklük dairesinin dışında tutmak, mahzurlu olmanın yanında
düpedüz ırkçılıktır. Güya ırkçılıktan uzak durduklarını beyan ederek Türk
milliyetçilerine durmadan dil uzatanlara Türk milliyetçiliğinin asla etnisite
temelli bir siyaset gütmediğini hatırlatırım. Biz, tarihin çok erken
devirlerinde etnisitenin ötesine uzanarak feodal Avrupa’nın uzun yıllar tecrübe
edemeyeceği bir merhaleyi aşmış, bununla gurur duyabilecek bir milletiz. Millet
olma hâli, bir medeniyet merhalesidir, medeni olmanın bir şartıdır. 
Aşiretin
ve etnik asabiyetin ön planda olduğu cahiliye devrine özenenler bu özenmenin
Arap dünyasında nelere mal olduğunu bilmiyorlar mı? Parçalanmış, bölünmüş,
kendi aralarında sürekli savaş ve çatışma ortamı yaratan Arapların hâlinden
ibret almıyorlar mı? Türklerin bu coğrafyada kendi sınırlarını çizebilen tek
unsur olduğunu, bunu da millet olmamıza borçlu olduğumuzu görmüyorlar mı? Bu
bakımdan, etnisite temelli siyasetin bir mahzuru da Türk kimliğinin tarihsel
seyrine ve bugünkü birikimine kastederek, onu bir tenzilirütbeye uğratmak
istenmesidir. Anadolu’da yaşayan halkın, basit bir etnisiteler birliğinden,
Türklerin de bunlar arasında bir etnisiteden ibaret olduğu fikri bir zehir gibi
yayılıyor. 
Değerli
milletvekilleri, Anayasa’da yer alan hükümlere uymak, her Türk vatandaşı için
ama öncelikle bu devleti yönetenler için bir mecburiyettir. Anayasa’nın
başlangıç kısmında yer alan ve 2’nci maddedeki hükümle de değiştirilmesi dahi
teklif edilemeyen metinde “Türk” kelimesi, 9 defa tekrarlanmıştır. Devletin
temel kanunu olan Anayasa’mız, bütün etnik unsurları “Türk” kabul etmiştir yani
bütün vatandaşların ortak adı “Türk”tür. Bu madde varken Türk’ü etnik
unsurlardan biri saymak, büyük bir yanlışlıktır. O hâlde “tek millet”in adı
nedir? “Türk milleti” değil midir? 
Bazı
milletvekilleri, bazı siyasiler için söylüyorum, gençlik yıllarınızda
edindiğiniz bazı yanlış düşünceleri artık değiştirmekten çekinmeyin, gerçekçi
olun, fesli meczup gibilerin etkisinden artık kurtulun. “Tek bayrak” Türk
Bayrağı değil midir? “Tek devlet” Türk devleti değil midir? “Tek vatan” Türk
vatanı değil midir? Bu ülke, bu vatan, Türklerin değil midir? İşte Türk’ü, Türk
milletini sevmek, gelişip yükselmesini istemek de Türkçülüktür, Türk
milliyetçiliğidir; ırkçılıkla, kavmiyetçilikle karıştırmamak gerekir. Türkçülük
ile milliyetçilik, küçük ve hor görülecek, önemsiz, hatta suç gibi algılanacak
bir şey olamaz, ayaklar altına hiç alınamaz. (İYİ PARTİ sıralarından alkışlar) 
Bakın,
Atatürk ne diyor? “Türkçülük, öyle şerefli bir bayraktır ki onu vatanın her
köşesinde durmadan dalgalandırmak, her Türk’ün ilk ve ulvi vazifesidir.”
Devleti yönetenler veya yönetmeye talip olanlar, Türkçü ve milliyetçi olmak
zorundadır. Ülkemize gelen Etiyopyalı, Sudanlı, Somalili Afrikalılardan Türk
vatandaşı olan, Avrupa ve dünya şampiyonalarında veya olimpiyatlarda başarı
sağlayan sporcularımızla hepimiz gurur duymuyor muyuz? Onlara o yarışmaları
düzenleyenler ve bizler “Türk sporcusu” demiyor muyuz? 
Değerli
milletvekilleri, Adalet ve Kalkınma Partisinin iktidar dönemi, âdeta Türklükle
mücadele içerisinde geçmektedir. Yöneticilerinin bazı sözlerini sizlere tekrar
hatırlatmak istiyorum. “‘Türk milleti’ diye bir millet yoktur.” “Adalet ve
Kalkınma Partisi sayesinde Türk olmaktan kurtulduk.” “Anayasa’da Türk
vatandaşlığı olmaz.” “Anayasa’daki ‘Türk milleti’ yerine ‘Türkiye milleti’
ifadesini koymak daha kucaklayıcıdır.” Şimdi de sizlere bazı cümleler
okuyacağım. Özellikle Adalet ve Kalkınma Partisi sıralarındaki arkadaşlar bu
cümlelerin kime ait olduğunu hatırlayacaklardır ama ufak bir değişiklikle.
“‘Türk milleti’ derken kökenine, bölgesine bakmaksızın 81 milyon vatandaşımızın
tamamını ifade ediyoruz. ‘Türk Bayrağı’ derken uğrunda dedelerimizin ve
evlatlarımızın kan döktüğü, istiklalimizin alametifarikasına olan değerini
vurguluyoruz. ‘Türk vatanı’ derken 780 bin kilometrekare vatan toprağının
hepimize ait olduğunu söylüyoruz. Türk devleti derken maziden atiye uzanan
köprü üzerindeki Türkiye Cumhuriyeti’nden başka devlet tanımadığımızı
belirtiyoruz.” Değerli arkadaşlar, bu cümleler, Cumhurbaşkanına ait
cümlelerdir. Sadece cümlelerin başındaki “tek” kelimesi yerine “Türk”
kelimesini ben koydum. Peki, bu kelime konunca tam yerini bulmadı mı cümleler,
daha güzel olmadı mı? 
Değerli
milletvekilleri, değerli arkadaşlar; yaşadığımız coğrafyanın özellikleri ve
çağın gereklerini iyi görmek “devleti ebet müddet” anlayışının ilk şartıdır.
Türk milleti olarak, asırlarca hep beraber verilmiş olan destani bir
mücadelenin ürünü olan Türkiye Cumhuriyeti devleti, üniter yapısını korumak
zorundadır. İlelebet bağımsız yaşamak istiyorsak Türk devletini güçlü, Türk
milletini mutlu kılmak, görevimiz olmalıdır. Türkiye Cumhuriyeti devletinin
kuruluş felsefesi ve kurucu iradesine bağlı kalmak, bunu başarmaya yetecektir.
Buradan ihtar ve ikaz ediyorum: Türklük hem kültürümüz hem ülkümüzdür. Yeter
artık, Türklükle uğraşmayın. 
Son
olarak, Cumhurbaşkanının söylediği “Bizim tek Andımız, İstiklal Marşı’mızdır;
bundan tavizimiz yok.” ifadesine karşı da bir iki cümle söylemek istiyorum.
Türk Dil Kurumunu açtım, “ant” nedir diye baktım, “Tanrıyı tanık göstererek bir
olayı doğrulama, yemin, kasem.” diyor. “Marş” ise “Bir topluluğu simgelemek
için düzenlenmiş müzik parçası.” diyor. 
Değerli
arkadaşlar, “ant” ile “marş”, işte bu tarifte yerini buluyor. İstiklal
Marşı’mız, bizim Türk milleti olarak topluluğumuzu, milletimizi simgelemek için
düzenlenmiş bir müzik parçasıdır, bizim Andımız değildir. 
(Mikrofon
otomatik cihaz tarafından kapatıldı) 
BAŞKAN
– Sayın Nuhoğlu, bir dakika ekliyorum. 
HAYRETTİN
NUHOĞLU (Devamla) – Bizim Andımız, yasakladığınız ama Danıştayın serbest
bıraktığı Anttır ve bu Ant, ilelebet, Türk milletinin Andı olarak kalacaktır. 
Ne
mutlu Türk’üm diyene! (İYİ PARTİ sıralarından alkışlar)
MEHMET
MUŞ (İstanbul) – Sayın Başkan, pek kısa bir söz….
BAŞKAN
– Sayın Muş, yerinizden söz veriyorum. 
Buyurun.
VI.- AÇIKLAMALAR (Devam)
49.- İstanbul Milletvekili Mehmet Muş’un, Anayasa’ya bağlı, ilkeleri ve
programı olan bir parti olduklarına ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; AK PARTİ olarak sadece
kendimize bir atıf yapıldığı için şunu söylemek isterim: Biz, Anayasa’ya bağlı,
parti ilkeleri ve parti programı olan bir partiyiz. Bu tip meselelerle alakalı
görüşlerimiz, kanaatlerimiz defalarca zikredilmiştir. Arzu edenler, Meclis
tutanaklarını açıp bakabilirler. Tekrar aynı konulara girme ihtiyacı
hissetmemekteyiz. 
Anayasa’nın
ilk 4 maddesi bellidir. Yaptığımız değişiklikte de bunlara kesinlikle
dokunulmayacağını biz zaten ifade etmiştik. Dolayısıyla bizim ne Türklükle bir
sorunumuz var ne de Türkiye'nin gelecekle alakalı ortaya koyacağı düşüncelerle.
İlkelerimiz doğrultusunda hareket ederiz diyorum. 
Teşekkür
ederim. 
BAŞKAN
– Teşekkür ederim. 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam) 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) CUMHURBAŞKANLIĞI (Devam)
1) Cumhurbaşkanlığı 2019 Yılı Merkezî Yönetim Bütçesi 
2) Cumhurbaşkanlığı 2017 Yılı Merkezî Yönetim Kesin Hesabı 
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2019 Yılı Merkezî Yönetim
Bütçesi
2) Türkiye Büyük Millet Meclisi 2017 Yılı Merkezî Yönetim
Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2019Yılı Merkezî Yönetim Bütçesi
2) Kamu Denetçiliği Kurumu 2017 Yılı Merkezî Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2019 Yılı Merkezî Yönetim Bütçesi
2) Anayasa Mahkemesi 2017 Yılı Merkezî Yönetim Kesin Hesabı
D) YARGITAY (Devam)
1) Yargıtay 2019Yılı Merkezî Yönetim Bütçesi
2) Yargıtay 2017 Yılı Merkezî Yönetim Kesin Hesabı
E) DANIŞTAY (Devam)
1) Danıştay 2019 Yılı Merkezî Yönetim Bütçesi
2) Danıştay 2017 Yılı Merkezî Yönetim Kesin Hesabı
F) SAYIŞTAY (Devam)
1) Sayıştay 2019 Yılı Merkezî Yönetim Bütçesi
2) Sayıştay 2017 Yılı Merkezî Yönetim Kesin Hesabı
G) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2019 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2017 Yılı Merkezî
Yönetim Kesin Hesabı
H) MİLLÎ İSTİHBARAT TEŞKİLATI BAŞKANLIĞI (Devam)
1) Millî İstihbarat Teşkilatı Başkanlığı 2019 Yılı Merkezî
Yönetim Bütçesi
2) Millî İstihbarat Teşkilatı Müsteşarlığı 2017 Yılı Merkezî
Yönetim Kesin Hesabı
I) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2019 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2017 Yılı
Merkezî Yönetim Kesin Hesabı
İ) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2019 Yılı Merkezî Yönetim
Bütçesi
2) Diyanet İşleri Başkanlığı 2017 Yılı Merkezî Yönetim Kesin
Hesabı
J) İLETİŞİM BAŞKANLIĞI (Devam)
1) İletişim Başkanlığı 2019 Yılı Merkezî Yönetim Bütçesi
K) BASIN-YAYIN VE ENFORMASYON GENEL MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Kesin Hesabı
L) SAVUNMA SANAYİİ BAŞKANLIĞI (Devam)
1) Savunma Sanayii Başkanlığı 2019 Yılı Merkezî Yönetim
Bütçesi
2) Savunma Sanayii Müsteşarlığı 2017 Yılı Merkezî Yönetim
Kesin Hesabı
M) STRATEJİ VE BÜTÇE BAŞKANLIĞI (Devam)
1) Strateji ve Bütçe Başkanlığı 2019 Yılı Merkezî Yönetim
Bütçesi
N) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî Yönetim Kesin Hesabı
O) MİLLİ SARAYLAR İDARESİ BAŞKANLIĞI (Devam)
1) Milli Saraylar İdaresi Başkanlığı 2019 Yılı Merkezî
Yönetim Bütçesi
Ö) DEVLET ARŞİVLERİ BAŞKANLIĞI (Devam)
1) Devlet Arşivleri Başkanlığı 2019 Yılı Merkezî Yönetim
Bütçesi
P) BAŞBAKANLIK (Devam)
1) Başbakanlık 2017 Yılı Merkezî Yönetim Kesin Hesabı
BAŞKAN
– İYİ PARTİ Grubu adına ikinci söz İstanbul Milletvekilimiz Sayın Yavuz
Ağıralioğlu’na ait. 
Buyurun.
(İYİ PARTİ sıralarından alkışlar)
Sayın
Başkan, süreniz on beş dakika. Muhtemelen bu süreleri sizler tespit ettiniz. 
İYİ
PARTİ GRUBU ADINA YAVUZ AĞIRALİOĞLU (İstanbul) – Sayın Başkan, değerli
milletvekilleri; heyetinizi saygıyla selamlarım. 
Ben,
bugün, kürsüye İzmir Milletvekilimiz Aytun Bey’in konuşma sırası bana tevcih
edildiği için çıktım. Kendisi, MİT Başkanımız Hakan Fidan’ın TBMM’ye bilgi
vermeden evvel Senatoya bilgi vermesine tepki koymak açısından konuşma
hakkından feragat ettiğini beyan etti. Bu mevzuda bir farkındalık -moda
tabirle- oluşturmak gayretiyle böyle bir fedakârlıkta bulundu ama amaç, hasıl
olmadı, yeteri kadar sesi duyulmadı. Sözünün hilafına davranmayı da uygun
bulmadığı için doğan boşluğu bazen grup başkan vekilleri olarak biz
dolduruyoruz. O yüzden, ben, TBMM ve Sayıştayla alakalı başlıkta Aytun Bey’in
yerine konuşmuş olacağım. 
Bu
vesileyle, Meclis çatısı altında bulunduğumuz bunca zamandır, Meclisin
hassasiyetine, ehemmiyetine, mesuliyetlerine cümle kuran pek çok mebus
arkadaşımızın, bugün ve evvelen, daha önce, Cumhurbaşkanlığı hükûmet
sisteminden evvel “Millet iradesinin tecelligâhıdır.” diye çok sitayişkâr
cümlelerle bahsettiğimiz bu yerin, hakkına hukukuna, şahsımaneviyesine,
şahsiyetine halel getirmemek gibi bir mesuliyeti bütün milletvekilleriyle
taşımak zorundayız. 
Bütçe
görüşmeleri dün başladı. Bütçe görüşmeleri münasebetiyle, bütçeden daha çok
“Siz, daha önce bunu yapmıştınız. Biz bunları yaparken siz, bize böyle
sataşmıştınız.” çerçevesi içerisinde konuşmaları, bütçeyi, bütçeyi müzakere etmek
mecburiyetini konuştuğumuz için, mecburen, aslında, konuşma başlıklarımızın
hilafına başka şeyleri de konuşmak zorunda kalıyoruz. 
Bu
cümleden olmak üzere, bir rahatsızlığımızı izhar ediyorum: Türkiye Büyük Millet
Meclisi, millet iradesinin tecelligâhıdır. Bu Meclis, kurucu Meclis olması
cihetiyle de en netameli zamanlarımızda, milletin kendisinden başka tutunacak
bir dalı kalmadığı yokluk zamanlarımızda, kendisinden başka tutunacak hiçbir
şeyi kalmamışlığımızın tecelligâhı bu Meclis, aynı zamanda kurucu iradenin,
yeni bir devlet iradesinin tecelligâhı olan bu Meclis, şahsiyetini muhafaza
etmek zorunda olduğumuz bir Meclistir. Bu Mecliste bu memleketin ihtiyacı
olacak her türlü fikrin, bu memlekette demokratik her türlü talebin, katılıp
katılmamamızdan bağımsız olmak şartıyla dile getirilmesi, bu Meclisin kuruluş
iradesine de uygundur. Bir istisnası vardır bunun, bu Mecliste hiç kimse terör
seviciliği yapamaz. Bu Mecliste her şeyi görüşmenin bir tek istisnası vardır;
bu memlekette bize kanımız, canımız üzerinde bedel ödetmeye kastetmiş cinayet
şebekelerinin propagandası asla yapılamaz. Her türlü fikir konuşulabilir, terör
seviciliği yapılamaz. Her türlü fikir müzakere edilebilir, bir katil övücülüğü
yapılamaz. 
Bu
memlekette, biz, bu yurdu nasıl kendimize yurt ettiğimizi bildiğimiz için, bu
topraklarda hangi bedelleri ödeyerek ayakta kaldığımızı bildiğimiz için, bu
toprakları kimden, ne şekilde ve ne bedel ödeyerek aldığımızı bildiğimiz için,
çocuklarımızın üstünde alçakça tepinen insanların, bu Meclisin aziz çatısı
altında “sayın” ifadeleriyle anılmasına razı olamayız. (İYİ PARTİ sıralarından
alkışlar)
Biz
her türlü fikri, her türlü tartışmayı, her türlü demokratik talebi burada
dillendirebilir, tenkit edebilir, teklif edebiliriz ama çocuklarımız ikişer, üçer
vefat ederken, biz bu Mecliste her gün taziye mesajlarını sıvasız evlerden
uğurlanmış cenazelerde buluştururken kimse, çocuklarımızın katilleri üzerinde
bize “sayın” cümleleriyle bu Mecliste kulak ve kalplerimizi tırmalayacak bir
teşebbüs içinde olamaz. Bu, Meclisin ortak mutabakatı hâline gelsin. Her türlü
fikir serbest olsun, terör seviciliği yasak olsun. 
Hükûmetinizin
nedamet cümleleri var, duyuyoruz, memnunuz. Demokratik çözüm süreci içerisinde
dile getirdiğiniz zaman devletimizin örselendiğine, millet şahsiyetimizin
rencide olduğuna dair esaslı tenkitlerimizi ifade ettiğimiz günlerden bugünlere
geldiniz; memnunuz, bahtiyarız. Bugün kurduğunuz cümlelerin o gün övündüğünüz
cümlelerle yer değiştirmesinden de çok mutluyuz. (İYİ PARTİ sıralarından alkışlar)
Şimdi düzeltiyorsanız -iktidar grubumuzu kastediyoruz- düzeltmek mesuliyeti
hepimizin üstündedir. Bu Meclis kürsüsü, bizim, bir cinayet şebekesine, çok
affedersiniz, ağır hakaretler söylemek için kendimizi ifade imkânı bulacağımız
bir Meclis kürsüsü değildir. Biz, beş bin yıllık bir devlet geleneği olan,
imparatorluk geçmişi olan, vatanına, milletine, ülkesine, ülküsüne sadakat
borcunu yerin altında yatanlar kadar yerin üstündekilerle eşitleyebilmiş bir
millet olduğumuz için, cinayet şebekelerine milletin aziz kürsüsünden tehdit
cümleleri kurmayı kendimiz adına izzetsizlik sayarız. Lakin, devletin yönetim
hizmetini yasama faaliyeti itibarıyla da yapmak zorunda olduğumuz bu kürsüde
muhafaza etmek zorunda olduğumuz ciddiyet şudur: Sınır içinde ve sınır ötesinde
her gün operasyon yapan çocuklarımızın, bugün, yarın acı bir haberleri gelir mi
diye korkularından yürekleri ağızlarında bekleyen analarımızın, “Babamız
evimize sağ gelir mi?” diye endişe eden yavrularımızın, çocuklarımızın
hissesine şehadet düşse “Vatan sağ olsun.” diyecek olan hamiyetli babalarımızın
bu Meclisten beklediği şey, asgari hassasiyetini gösterdiğimiz terör mücadelesi
ritmine, ciddiyetine nezaret edecek olan düzenlemeyi yapmaktır. Suçu ve suçluyu
övmeyi –zaten, Anayasa’mızda karşılığı var- Bülent Arınç Bey’in “Biz çıkardık
bunu suç olmaktan.” dediği günleri hatırlatıyorum. Düzeltmek için imkânımız
var, düzeltelim de bu aziz Meclisin çatısının altında bir daha böyle bir
cümleyi duymayalım, kulaklarımıza, kalplerimize yük etmeyelim böyle bir şeyi.
Analarının, babalarının her gün kötü haber bekleyeceği bir siyasal iklimin
içerisinde bu korkuyu yaşayan insanlara hürmeten en azından yasama faaliyetinin
bizim üzerimize düşürdüğü sorumluluğu yerine getirelim. Bunu hassaten ifade
ettim, devamında birkaç hususa dikkat çekeceğim.
Muhalefetimizin
bütçeyle alakalı dile getirmiş olduğu tenkitleri, teklifleri, iktidar
grubumuzun göğüslerken bize söylemiş olduğu siyasal kurgu, bize sunmuş olduğu
siyasal retorik, Türkiye’deki muhalefet-iktidar ilişkilerindeki seviye kaybının
ilk elde sorumlusudur. Yani iktidar grubu, bizim, muhalefetten, muhalefet etme
isteğimizden, denetleme teşebbüsümüzden kaynaklanan cümlelere şöyle mukabele
ettiği için, mevzu, bütçe konuşma alanının dışına çıkmaktadır: Biz, memlekette demokratik
birtakım taleplerle ilgili endişelerimizi dile getirdiğimiz zaman, iktidar
grubu, 28 Şubat hatırlatması yapıyor. Biz, bütçenin bugün faize giden, bugün
117 milyar lira olarak faiz yükünü bütçenin en ağır yükleri arasına getiren
kayıplarını hatırlatmak için kamu yatırımlarının verimsizliğini dile
getiriyoruz, arkadaşlarımız, bize, bu hatırlatmalarımıza mukabele etmek için,
yol yaptıklarından bahsediyorlar. Yani biz “Yolsuzluklarla ilgili birtakım
istifhamlar var, bunların hassasiyetle araştırılması lazım, denetim
mekanizmalarının sağlıklı çalıştırılması lazım, Sayıştay raporları gözümüzün
önünde, elimizde bu istifhamları besleyecek yeteri kadar karine var.” derken,
arkadaşlarımız, yaptıkları yolların kilometrelerinden bahsediyorlar. Efendim,
biz, demokratik katılımın, demokratik çeşitliliğin, farklılıklarımızın
zenginlik sayılabileceği bir demokratik iklimin varlığından bahsediyoruz,
arkadaşlarımız, olağanüstü şartlarda yaşadığımız için bu taleplerden, bu
olağanüstü dönemlerde birazcık sarfınazar edilebileceğine dair teenni cümleleri
kuruyorlar bize. 
Dolayısıyla
bütçeyi, bütçe disiplini içerisinde konuşabilme, bugün bütçenin üzerine yük
saydığımız bazı kayıpların daha önce devleti yönetirken bizim ikazlarımızı
duymamanızdan kaynaklandığına dair cümlelerimize mukabele etme şekliniz, bizim
bütçeyi konuşma hakkımızı elimizden alıyor. Yani bütçede faiz ödemesi 81
milyonun hizmetini görecek olan yatırım yapmak kastınıza bağlı bütçeyle
mukayese edilince 2 katına yaklaşık bu fark, şu demektir aslında. Bu bütçe, bir
mecburiyet bütçesidir. Bu bütçe, milletimize mealen şöyle deme bütçesidir:
“Hatırı sayılır savrulmalar içerisinde bütçe disiplinini kaybettik, verimli
yatırımlar yapamadık, beş altı yılda amorti edilebilecek büyük yatırımları on
beş yirmi yıl garantilerle yap-işlet-devret modeline dönüştürdük, bütçemizde
hatırı sayılır bir savrulma oldu. Eskiden itibarın tasarrufu olmaz diyorduk ama
biz size şimdi bir bütçe çıkardık, bu bütçeye göre tasarruf itibardır.”
İtibarın tasarrufta olduğunu Hükûmetimizin fark etmesine memnun olduk. 
Öğrenme
maliyetlerinizin bu kadar pahalı olmasından muzdaribiz. FETÖ’nün terör örgütü
olduğunu öğrenmeniz, on beş senenizi; PKK’nın bir terör örgütü olduğunu
öğrenmeniz, dağlar gibi evlatlarımızı hendeklere şehit vermemize sebep oldu.
(İYİ PARTİ sıralarından alkışlar) Yani öğrenme maliyetlerinizdeki pahalılık,
bugün bütçeyi bize takdim ederken bir daha karşımıza çıktı. Bugün bize takdim
ettiğiniz bütçede faiz ödemelerine ayırdığınız paranın 117 milyar olması,
yatırımlara ayırdığınız payın 62 milyar olması, tam olarak şu demektir
arkadaşlar: On altı yıldır iktidarda Kemal Bey vardı, bu on altı yıllık iktidar
döneminde Cumhuriyet Halk Partisine hançereleriniz yırtılacak kadar uyarılarda
bulundunuz, Kemal Bey sizi dinlemedi. Kemal Bey’e ya da muhalefete, bize -biz
yeni kurulduğumuz için bizi söylemiyorum, arkadaşlar nezaketsizlik saymasınlar-
Kemal Bey’e dediniz ki aslında siz on altı yıldır: “Devletin kaynaklarını
düzgün kullanın lütfen. Verimlilik esası üzerinden devletinizi yönetmezseniz bu
bütçede oluşacak kara delikleri kapatamazsınız.” Kemal Bey dinlemedi sizi.
Dediniz ki: “Bu memlekette liyakat-ehliyet dengesini bozarsanız bürokrasideki
itaat alışkanlığı, denetimsiz bir siyasal alan oluşturur. İktidarın
denetimsizliğinden doğacak boşluğu, yolsuzluklar doldurur. Bu yolsuzluklardan
hasıl olacak iş, ekonominin üstüne yük olur.” Kemal Bey dinlemedi sizi. Bütün
uyarılarınızı stratejik yatırım diye yaptığınız her konuda böyle çoğaltıp size
takdim edebilirim. 
İktidar
grubunun bugün bütçeyi savunurken, bize sunmuş olduğu bütçenin mecburiyet
alanlarını oluştururken kullandığı siyasal retorik, sanki on altı yıldır
iktidarda Cumhuriyet Halk Partisi ya da muhalefet varmış da 24 Haziranda
Allah’ın lütfundan, Rabbülâlemin’in AK PARTİ’ye ve Sayın Cumhurbaşkanımıza
iktidar tevcih etmiş gibi, şimdi bu on altı yıllık yapılan savrulmanın, siyasi,
bürokratik aşınmanın, iktisadi olarak bu boşluklarla bir devletin hazinesini
devralmanın mesuliyeti adına cümle kuruyor gibisiniz. Yani, aslında siyasetin iklimini
bozan şeyi bizatihi iktidar grubu adına söz alan arkadaşlarımız yapıyorlar. 
İktidar
olana kadar rekabet, iktidar nimetini milletimize hizmet fırsatına dönüştürene
kadar kavga, anlaşılabilir bir şeydir. Yani “Biz memleketin yönetim emanetini
sizden daha önce teslim alacağız.” yarışında kuralsızlık bile anlaşılabilir bir
şeydir ama siyaset etmek, devlet etmek, siyasi babalık gibidir arkadaşlar.
Devlet olduktan sonra, Hükûmet olduktan sonra evlatlarınızın arasında
taraftarlık, tarafgirlik yapacak şekilde yönetimin sebep olduğu şey budur.
Böyle zamanlarda iktidarın dilinin birleştirmeye, bütünleştirmeye dönük olması,
iktidarın mesuliyet alanlarının muhalefetin de katılabileceği bir iklime dönük
olması, sizi denetleme fırsatlarını elinde bulunduran muhalefetin sizinle
güçlenmesi anlamına gelir, demokrasilerde böyledir ama siz, fark ediyorum ki
muhalefetin tenkitlerine “fitne” nazarlarıyla bakıyorsunuz. Aslında
monarşilerde “muhalefet” dediğiniz şeye “fitne” denir. Demokrasilerde bu
yaptığımız işin adı tam olarak muhalefettir. 
Bu
bütçe, bir tasarruf bütçesidir. Bu bütçe, bize sunmuş olduğunuz bu bütçe
yatırımlarınızdan feragat etme zorunluluğunuza dair bir bütçedir. Bize
sunduğunuz bu bütçenin sosyal yardımlaşma ayağında hatırı sayılır bir
büyüklüğün olması, sosyal devlet olmanıza alamet sayılabileceği gibi, aslında
bozulan dengeler içerisinde iktisadi olarak çok zor durumda olan insanlara
hayat öpücüğü gibi bir bütçedir. Dolayısıyla aslında sosyal yardımlaşma
bütçelerinin böyle olmasının takdir edilebilir tarafları vardır. Ama üreten,
bölüşen dengesinin kontrolü elden bu kadar kaçmışken bu üreten-bölüşen dengesi
içerisinde, bozulan dengesi içerisinde vatandaşınızdan fedakârlık talep
etmenizin bir tek yolu vardır. Bu millet, mermilerin üstüne çocuklarının kundağını
sarmış bir millettir. Yüzyıl geriye gitmeye gerek yoktur, 15 Temmuzda bu
millet, aslında, fedakârlık limitlerinin ne olduğunu bir kere daha
göstermiştir, inanabilirse arkasında hangi bedeli ödeyeceğine dair ciddi bir
iradeyi 15 Temmuzda bir daha göstermiştir; yine yapabilir. Milletin sizin
onları davet ettiğiniz yerde fedakârlık etmesinin bir yolu vardır sevgili
arkadaşlarımız. Fedakârlık, devleti idare eden insanların baştan yapmak zorunda
olduğu bir ahlaka…
(Mikrofon
otomatik cihaz tarafından kapatıldı)
YAVUZ
AĞIRALİOĞLU (Devamla) - …bağlı olarak milletten talep edeceğiniz bir şeydir. 
BAŞKAN
– Bir dakika ekliyorum Sayın Başkan. 
YAVUZ
AĞIRALİOĞLU (Devamla) – Devletimizin yönetimine nezaret eden Hükûmetin asgari
siyasi ahlakının şuraya oturmasına bağlıdır bizden istediğiniz fedakârlığı
yapabilmemiz. Kendisine yaşam imkânı olarak, kendi siyasi vizyonuna, siyasi
propaganda imkânı olarak tahsis edilmiş bütçelerden feragat ederek
başlayacaksınız işinize. Yani biz milletimizin, devletimizin idarecilerini derme
çatma yapılar içerisinde görmeyi istemeyiz. Tabii ki Türk devletinin başında
bulunanların ihtişamlı binalarda görünmesi, devletin kuvveti ise görünsünler
ama şehitlerinin evleri böyle olan bir milletin, sarayları olmaz arkadaşlar,
olamaz. (İYİ PARTİ sıralarından alkışlar) Şehitlerinin evleri sıvasız olan bir
ülkede fedakârlık isteniyorsa arkadaşlar, bunun yolu her daim bellidir. Biz,
kuru ekmek yiyen bir Peygamber’in ümmetiyiz. Biz, yattığı hasırın üstünde
mübarek yüzleri hasırdan çizilmiş bir Peygamber’in ümmetiyiz. Biz, kul
Peygamber’in ümmetiyiz. Biz, aynı zamanda, ashabına sabır telkin ederken,
ashabı üç tane taş bağlarken kendisi midesine açlığı hissetmeyeyim diye beş
tane taş bağlamış bir Peygamber’in ümmetiyiz. 
(Mikrofon
otomatik cihaz tarafından kapatıldı) 
BAŞKAN
– Sayın Başkan, bir dakika daha vereyim. 
YAVUZ
AĞIRALİOĞLU (Devamla) – Dolayısıyla, sevgili arkadaşlar, milletinizden
fedakârlık istemek, devlet yönetmek açısından hem hakkınızdır hem
sorumluluğunuzdur ama bu hakkı ve sorumluluğu kullanırken kendi maaşına yüzde
25 zam yapan bir devlet başkanı, milletinden fedakârlığı zor ister arkadaşlar.
Kendi hanesinde fedakârlıktan hissesine az bir şey düşen, milletinden çok
fedakârlık isteyemez arkadaşlar. Dolayısıyla, bizden fedakârlık talep ediyorsanız,
milletinizden fedakârlık talep ediyorsanız bu fedakârlıklar içerisinde hiçbir
araya gelmeyeceğiniz şeyler, 300-400 milyon dolarlık uçaklardır arkadaşlar yani
bu siyasi retorik ile fedakârlığı bir araya getiremezsiniz.
EYT’lerle
ilgili talebimize “Bütçeye yük olur.” hassasiyetinizi doğru buluyoruz aslında
biz. Bunu sizin savunmanızın önüne geçen şeyin ne olduğunu biliyor musunuz? “4
milyon Suriyeliye bakmak için bulabiliyorsanız parayı…” diyor size milletimiz.
Bunu tekzip ettiğim için söylemiyorum.
(Mikrofon
otomatik cihaz tarafından kapatıldı)
BAŞKAN
– Ben mikrofonunuzu açayım, selamlayarak toparlayalım. 
YAVUZ
AĞIRALİOĞLU (Devamla) – Varlık zamanında derler ki herkes kapitalisttir, para
gidince herkes sosyalist. Şimdi, varlıkta bu işler göze batmaz, darlık zamanı
nimet-külfet dengesini dağıtamadığınız için insanların ilk aklına gelen şey
“Onlara bulan, bana da bulsun.” cümlesidir. Dolayısıyla devlet adamlarımızın
vazifesi, insanları davet ettikleri fedakârlıklardan önce kendilerinin
fedakârlık yapmasıdır. Bu ahlakı kaybederse devlet, fedakârlık talebinin
milletteki karşılığı “Başkalarına buluyorsan bana da bul.” “Kendine bulduğundan
bana da bul.” “Kayırdığın, muhafaza ettiğin zengine bulduğundan bana da
bul.”dur. Dolayısıyla bu tür sitemlerle karşılaşmamak için nimet-külfet
dengesinin oluşabileceği bir siyasal iklim, sizin siyasi mesuliyetinizdir. Bu
mesuliyeti gerçekleştiremezseniz bulacağınız iş, daha önce bunu böyle
yapanların bulduğundan farklı değildir. 
Genel
Kurulunuza saygılarımla. (İYİ PARTİ sıralarından alkışlar)
BAŞKAN
– Teşekkür ederim. 
Sayın
Muş, buyurun, söz istediniz.
VI.- AÇIKLAMALAR (Devam)
50.- İstanbul Milletvekili Mehmet Muş’un, PKK’yı her zaman bir terör
örgütü olarak gördüklerine ve mücadeleyi hiçbir zaman aksatmadıklarına, İstanbul
Milletvekili Yavuz Ağıralioğlu’nun 10 sıra sayılı 2019 Yılı Bütçe Kanun Teklifi
ile 11 sıra sayılı 2017 Yılı Kesin Hesap Kanunu Tasarısı’nın birinci tur
görüşmelerinde İYİ PARTİ Grubu adına yaptığı konuşmasındaki bazı ifadelerine
ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; sadece bir konuya
açıklık getirmek için söz almış bulunuyorum. 
Biz
PKK’yı her zaman bir terör örgütü olarak gördük ve PKK’yla da mücadeleyi hiçbir
zaman aksatmadık, bunun bilinmesini isterim. Yani PKK’nın terör örgütü olduğunu
öğrenmenizin bir maliyeti meselesine katılmadığımızı ifade ederim. PKK hem
Türkiye’de hem dünyada uluslararası arenada bir terör örgütü olarak kabul
edilmiştir ve Türkiye’de göreve gelen her iktidar da bununla mücadele etmiştir,
biz de bununla amansız bir mücadele içerisindeyiz, bunun bilinmesini isterim. 
Muhalefetin
eleştirilerine her zaman açık olduğumuzu söyleyebilirim. Bunu Sayın Grup Başkan
Vekili de yasama çalışmalarında da görüyordur, biliyordur. Biz hiçbir zaman
muhalefetten gelen yapıcı eleştirilere “fitne” gözüyle bakmadık, bakamayız,
böyle bir lüksümüz yok. 
Şunu
ifade etmek isterim: Tabii ki Peygamber Efendimizden önemli örnekler verildi.
Efendimiz’in hayatı, bizim için örnek bir hayat, buna hiçbir şey diyemeyiz. Fakat
böyle bir Peygamber’den böyle güzel örnekler veriyorken, bir taraftan, bakın,
savaştan kaçıp gelen, ya ölüm olacak ya da hayatta kalma mücadelesi verecek
olan insanlara kapı açıyorken aslında yaklaşımımız, Peygamber Efendimiz’in
öğretileri doğrultusundadır. Ben Sayın Başkandan konuşmasının sonunda bunu
beklerdim. Bu 4 milyon Suriyeliye neden kapı açıldı? Aslında Peygamber
Efendimiz’in söylediği bir ensar-muhacir ilişkisi vardır, buradan belki
yaklaşılabilirdi diyorum. Kendisinin yaptığı eleştiriler, onların en doğal
hakkıdır, biz de kendisini dinledik, gerekli yerlerini tabii ki
değerlendireceğiz. 
Teşekkür
ederim.
BAŞKAN
– Teşekkür ederim.
YAVUZ
AĞIRALİOĞLU (İstanbul) – Bir hususu düzeltebilir miyim Başkanım? Yani şöyle
anlaşılmasından muzdarip olarak…
BAŞKAN
– Buyurun Sayın Ağıralioğlu.
51.- İstanbul Milletvekili Yavuz Ağıralioğlu’nun, İstanbul Milletvekili
Mehmet Muş’un yaptığı açıklamasındaki bazı ifadelerine ilişkin açıklaması
YAVUZ
AĞIRALİOĞLU (İstanbul) – Teşekkür ediyorum.
Sayın
Başkan, değerli milletvekilleri; şöyle bir istifhama sebep olmak istemem:
Kapıya gelen adam, can havliyle gelmişse ona asla kimliği sorulmaz. Bu Türk
yurdu, bin küsur yıldır başı dara giren herkesin dini, dili, mezhebi, meşrebi
ne olursa olsun sığınacağı bir limandır. Bununla ilgili hiçbir itirazımız
yoktur. Sadece, değişen siyasi konjonktürün size, bize ödettiği bedelleri
görmek zorundayız. Ben bedelin şöylesine razıyım, Aziz Mehmet Bey, bedelin
şöylesine razıyız biz: 15 Temmuz direnişimizin bu kadar çetin mukabele, mukavemet
hattında olmasının sebeplerinden bir tanesi de şudur: Biz, Suriye’de,
devletsizliğin ne demek olduğunu gördük onlarda. O yüzden biz devletimizi
sokaklardan toplayıp tekrar siyasete hediye ettik. Yani aslında devletsizliği
gördük biz, daha önce yaşadık. Asla, devletsiz kalmış, vatansız kalmış, izzeti,
iffeti ayaklar altında olmuş birilerinin yurdumuza gelmesine bariyer koyalım
gibi bir şey demedim, asla demedim. Böyle bir şey diyecek kadar bu topraklarda
aklı, kalbi kararmış bir insan yaşadığına da inanmam. Lakin, devlet yönetmek
maharet işidir. Biz bugün sınırımızda bir PKK devleti kuruluyor önceliğini yeni
gördüğümüz için bu hâldeyiz. Altını çizerek söylüyorum Aziz Mehmet Bey: Biz,
bugün, “stratejik müttefik” diye bildiğimiz bir devletin 6 bin tır malzeme
vererek sınırımızda bir PKK devleti kurma teşebbüsünü yeni fark ettiğimiz için
bu 5 milyon Suriyeliyi stratejik olarak ağırlamak zorunda kaldık, Türk devleti
başka hamleler yaparak bunu bloke edebilirdi diyorum. Yani, yönetim
maharetsizliği siyasi ferasetsizlikle böyle bir bedel ödetti bize. Yoksa,
denebilir mi ki kapımıza gelmiş, canı, izzeti, iffeti ayaklar altına alınma
tehlikesi olan insanlar gelmesin? Gelsinler, şerefimizle bakarız, ekmeğimizi
bölüştük, bölüşürüz. 
Lakin,
ensar-muhacir değerlendirmenize küçük bir sitem Başkanım: Ensar ve muhacir
korelasyonu bizim Efendimiz’in bizi çok özendirdiği bir şeydir. 
(Mikrofon
otomatik cihaz tarafından kapatıldı)
YAVUZ
AĞIRALİOĞLU (İstanbul) – Tamamlayayım Başkanım. 
BAŞKAN
– Buyurun. 
YAVUZ
AĞIRALİOĞLU (İstanbul) – Birbirlerine mirasçı olacak kadar birbirlerine kardeş
oldular. Onların birbirlerine mirasçı olacak kadar kardeş olmaları üzerine
miras ayeti geldi, Efendimiz bizi uyardı “O kadar kardeş oldular ki korktum ki
ayet gelecek.” diye. Dolayısıyla, şöyle bir şeyi hatırlatıyorum size: Ensar ve
muhacir her savaşta beraberdi, ensar ve muhacir her bedelde beraberdi, ensar ve
muhacir medeniyeti beraber inşa ettiler, beraberdiler, ihyada da, inşada da
beraberdiler. Ben Türk devletinin sığınana niye sığındınız demesini değil,
sığınana sığınacağı yeri gösterirken, sığınanın kendisini yaşam alanlarında
muhafaza ederken, sığınanların yeniden yurda dönmesine nezaret ederken
büyüklüğünü göstermesi gerektiğini savunuyorum. Yoksa, gelene gelme denir mi?
Asla denmez. Böyle bir nezaketsizlik etmedim. 
BAŞKAN
– Teşekkür ederim.
MEHMET
MUŞ (İstanbul) - Sayın Başkan, kısa bir şey ekleyeyim.
BAŞKAN
– Buyurun Sayın Muş, siz de bitirin.
52.- İstanbul Milletvekili Mehmet Muş’un, İstanbul Milletvekili Yavuz
Ağıralioğlu’nun yaptığı açıklamasındaki bazı ifadelerine ilişkin açıklaması
MEHMET
MUŞ (İstanbul) – Bugün aslında Suriye’nin kuzeyinde, Türkiye’nin güneyinde
yapılmak istenen belli. 
15
Temmuz darbesinin hemen akabinde iki tane büyük operasyon yapıldı: Fırat
Kalkanı Harekâtı -Cerablus bölgesine- ve daha sonra Afrin Harekâtı. 
YAVUZ
AĞIRALİOĞLU (İstanbul) – Destekledik. 
MEHMET
MUŞ (İstanbul) - Bunlar aslında oluşturulmaya çalışılan koridoru kırmak içindi.
Biz parti olarak da, Sayın Cumhurbaşkanımız da her zaman Fırat’ın doğusunu işaret
etmekteyiz. Ne yapıp edip orada oluşturulan hattın kırılması için devletimizin
bütün imkânları seferber edilecek ve bu hat kırılacaktır çünkü bu, Türkiye’nin
geleceğine bir tehdittir. Burada buna itiraz edecek olan kimse çıkar mı
bilmiyorum, çıkanların kim olduğunu biliyorum. Dolayısıyla, bu noktada farklı
bir düşüncemiz yok, hepimiz aynı düşünüyoruz. Dolayısıyla, gelişen, değişen
şartlara göre Türkiye Cumhuriyeti devleti varlığını devam ettirmek için demir
yumruğunu Suriye’de sahaya vurmuştur, bu noktada en küçük bir tereddüt
olmayacaktır. Buradaki politikada yani Suriye noktasında, oradaki
operasyonlarımız noktasında, orada sahada olma noktasında da bir değişiklik
olmayacaktır.
Bunu
ben Genel Kurula sunmak isterim.
Sağ
olun.
BAŞKAN
– Peki, teşekkür ediyorum.
YAVUZ
AĞIRALİOĞLU (İstanbul) – Başkanım, Özgür Özel Bey’in sığındığı şeye ben de
sığınabilir miyim? Bazen o al veri biraz biz kendimiz yapalım ki…
BAŞKAN
– Ama burada Sayın Muş da toparladı etti.
YAVUZ
AĞIRALİOĞLU (İstanbul) – Bir kerecik daha. Bir kerecik daha, kayıtlara geçsin
diye Başkanım, istirham ediyorum. 
BAŞKAN
– Bir cümleyle toparlayın.
YAVUZ
AĞIRALİOĞLU (İstanbul) – Sadece kayıtlara geçsin diye. Cevap hakkı doğsun diye
söylemiyorum.
BAŞKAN
– Bir cümleyle toparlayalım Sayın Başkan.
YAVUZ
AĞIRALİOĞLU (İstanbul) – Mehmet Bey, cevap hakkı doğsun diye söylemiyorum.
Suriye’de bugün stratejik olarak geldiğimiz yer “Esad gitsin.”den daha çok “PKK
devleti kurulmasın.”dır. Devletin öncelikleri budur ve biz bu devletin
önceliklerine hem saygı duyuyoruz hem de devletin durduğu her yerde mukavemetle
duruyoruz, orada bir sıkıntı yok. Ama şunu görmek zorundayız: Siyaset bir gün,
Esad’ın burada kalmasından daha önemli hâle gelmiş problemler yaşatır bize.
Daha önce “Esad’la görüşülsün gerekirse.” diyenlere mukabele ettiğiniz
zamanlardan buraya geldik çünkü önceliğimiz değişti. Bunu çok anlaşılabilir
buluyorum, çok anlaşılabilir buluyorum çünkü bizim “Esad gitsin.”den daha büyük
bir önceliğimiz “Suriye’nin devlet bütünlüğü, toprak bütünlüğü muhafaza edilsin
ve asla bir koridor olacak şekilde PKK devleti kurulmasın.”a döndü. Bunu, şimdi
Esad’ı orada tutan, aslında Esad’ın orada bu kadar mukavemetle durmasına imkân
veren Putin’le ilişkimizi düşünerek konuşmanızı istirham ediyorum. Onu
kastediyorum. 
Kayıtlara
geçsin diye söyledim. 
BAŞKAN
– Peki, teşekkür ederim.
AYHAN
BİLGEN (Kars) – Sayın Başkan… 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam) 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) CUMHURBAŞKANLIĞI (Devam)
1) Cumhurbaşkanlığı 2019 Yılı Merkezî Yönetim Bütçesi 
2) Cumhurbaşkanlığı 2017 Yılı Merkezî Yönetim Kesin Hesabı 
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2019 Yılı Merkezî Yönetim
Bütçesi
2) Türkiye Büyük Millet Meclisi 2017 Yılı Merkezî Yönetim
Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2019Yılı Merkezî Yönetim Bütçesi
2) Kamu Denetçiliği Kurumu 2017 Yılı Merkezî Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2019 Yılı Merkezî Yönetim Bütçesi
2) Anayasa Mahkemesi 2017 Yılı Merkezî Yönetim Kesin Hesabı
D) YARGITAY (Devam)
1) Yargıtay 2019Yılı Merkezî Yönetim Bütçesi
2) Yargıtay 2017 Yılı Merkezî Yönetim Kesin Hesabı
E) DANIŞTAY (Devam)
1) Danıştay 2019 Yılı Merkezî Yönetim Bütçesi
2) Danıştay 2017 Yılı Merkezî Yönetim Kesin Hesabı
F) SAYIŞTAY (Devam)
1) Sayıştay 2019 Yılı Merkezî Yönetim Bütçesi
2) Sayıştay 2017 Yılı Merkezî Yönetim Kesin Hesabı
G) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2019 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2017 Yılı Merkezî
Yönetim Kesin Hesabı
H) MİLLÎ İSTİHBARAT TEŞKİLATI BAŞKANLIĞI (Devam)
1) Millî İstihbarat Teşkilatı Başkanlığı 2019 Yılı Merkezî
Yönetim Bütçesi
2) Millî İstihbarat Teşkilatı Müsteşarlığı 2017 Yılı Merkezî
Yönetim Kesin Hesabı
I) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2019 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2017 Yılı
Merkezî Yönetim Kesin Hesabı
İ) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2019 Yılı Merkezî Yönetim
Bütçesi
2) Diyanet İşleri Başkanlığı 2017 Yılı Merkezî Yönetim Kesin
Hesabı
J) İLETİŞİM BAŞKANLIĞI (Devam)
1) İletişim Başkanlığı 2019 Yılı Merkezî Yönetim Bütçesi
K) BASIN-YAYIN VE ENFORMASYON GENEL MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Kesin Hesabı
L) SAVUNMA SANAYİİ BAŞKANLIĞI (Devam)
1) Savunma Sanayii Başkanlığı 2019 Yılı Merkezî Yönetim
Bütçesi
2) Savunma Sanayii Müsteşarlığı 2017 Yılı Merkezî Yönetim
Kesin Hesabı
M) STRATEJİ VE BÜTÇE BAŞKANLIĞI (Devam)
1) Strateji ve Bütçe Başkanlığı 2019 Yılı Merkezî Yönetim
Bütçesi
N) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî Yönetim Kesin Hesabı
O) MİLLİ SARAYLAR İDARESİ BAŞKANLIĞI (Devam)
1) Milli Saraylar İdaresi Başkanlığı 2019 Yılı Merkezî
Yönetim Bütçesi
Ö) DEVLET ARŞİVLERİ BAŞKANLIĞI (Devam)
1) Devlet Arşivleri Başkanlığı 2019 Yılı Merkezî Yönetim
Bütçesi
P) BAŞBAKANLIK (Devam)
1) Başbakanlık 2017 Yılı Merkezî Yönetim Kesin Hesabı
BAŞKAN
- Değerli milletvekilleri, İYİ PARTİ Grubu adına söz Mersin Milletvekili Sayın
Behiç Çelik’e aittir. 
AYHAN
BİLGEN (Kars) - Sayın Başkan…
FATMA
KURTULAN (Mersin) – Sayın Başkan…
GARO
PAYLAN (Diyarbakır) – Sayın Başkan…
TUMA
ÇELİK (Mardin) – Sayın Başkan…
BAŞKAN
– Bir saniye arkadaşlar…
Sayın
Çelik, süreniz on dakika. (İYİ PARTİ sıralarından alkışlar)
FATMA
KURTULAN (Mersin) – Sayın Başkan… Böyle olmaz ki.
BAŞKAN
– Değerli arkadaşlar, bir saniye… 
Grupların
konuşmalarını mümkün olduğu kadar bölmemeye çalışıyorum değerli arkadaşlar.
Yani ona arkadaşlarımızın da riayet etmesini özellikle rica ediyorum. 
AYHAN
BİLGEN (Kars) – Sayın Başkan…
FATMA
KURTULAN (Mersin) – Ama böyle bir saattir söz…
BAŞKAN
– Ben veririm söz ama insicamın da bozulmamasına özen gösteriyorum. Yani bir
dengeyi kuralım hep beraber.
Buyurun
Sayın Çelik.
İYİ
PARTİ GRUBU ADINA BEHİÇ ÇELİK (Mersin) – Sayın Başkan, değerli milletvekilleri;
söz konusu kanun teklifi ve kesin hesap kanunu tasarısının birinci tur
görüşmelerinde İYİ PARTİ Grubu adına söz almış bulunmaktayım. Yüce heyetinizi
saygılarımla selamlıyorum. 
Ben
de Rize Emniyet Müdürümüze Allah’tan rahmet diliyorum, yaralılara acil şifalar
diliyorum.
Konumuz,
Kamu Denetçiliği Kurumu, Savunma Sanayii Başkanlığı ve Cumhurbaşkanlığı
Strateji ve Bütçe Başkanlığı üzerinde olacaktır. Bu konu üzerine konuşmamı
tamamlayacağım.
Değerli
milletvekilleri, önce belirtmeliyim ki, içi boşaltılmış kurum ve kuruluşlar,
Meclis, kısaca devlet; içi boşaltılmış hak, hukuk, adalet, ahlak, onur,
maneviyat; yok edilmiş, lağvedilmiş bir hükûmet, memur hâline getirilmiş
bakanlar, sindirilmiş yargı, çökertilmiş hariciye; aç, çaresiz, korkutulan bir
halk, bozulan gelir dağılımı, herkesi kasıp kavuran ekonomik kriz, bu arada
hırsızlık, soygun, talan, yandaşlara sürekli rant aktarımı, kötü yönetim ve
nepotizm; emanete hıyanet, yalancılık, iftira, kibir, din istismarı; başta
Atatürk olmak üzere övünç kaynaklarımızı aşağılama ve hakaret, Türklüğe ve onun
eşsiz mirasına saldırı, tüm bunlara rağmen kitlelere algı operasyonuyla
kamuoyunun ters yüz edilmesi yaşadığımız siyasetin gerçekleridir. 
Değerli
milletvekilleri, 2019 yılı bütçe görüşmelerini böyle bir ortamda yapıyoruz. On
altı yıldan sonra ne AK PARTİ Genel Başkanı Sayın Erdoğan’ın ne de
arkadaşlarının halkı ikna edecek bir sözlerinin olacağını zannetmiyorum. Zaten
anayasal düzeni tepetaklak ettikten sonra, egemenliğin tek bir şahsa ve onun
yetki verdiği bir parti elitine devredilmiş olması düzenin yüz yıl geriye
gittiğini gösterir. Bu otokrat ve zümre iktidarı İslam sosuyla dahi artık devam
edemez. 
Değerli
milletvekilleri, Türkiye’de bilinen anayasal düzen rafa kaldırılmıştır. Biz
Türk milleti olarak adalet istiyoruz, güvenlik, huzur istiyoruz, birey ve
devlet olarak itibarlı, onurlu, izzetli olmak istiyoruz; çocuklarımızın
birilerinin keyfi için ölmesini istemiyoruz, mülteciler yoluyla nüfus yapımızın
bozulmasını istemiyoruz, kaos istemiyoruz. 
Millî
güvenliğimizin zayıfladığı bir ortamda sosyal dağılma ve çözülme hepimizin
yaşadığı bir trajedidir. Gençlerde gelecek kaygısı, işsizlik, katledilen
binlerce kadın, boşanmalar, uyuşturucu resmin başka bir boyutudur. 
Millî
ve manevi değerlerden soyutlanmak aslında küreselleşmenin en önemli
ilkelerinden biridir. Yıllarca AK PARTİ dış desteklerle önce kültürsüzleştirme
ve ardından boşalan dimağlara küreselleşme, yerelleşme, İhvan değerlerini
şırınga etmiştir. Biz bugünkü kültürel savrulmaya tesadüfen gelmedik. 
Değerli
milletvekilleri, görüşmekte olduğumuz bütçe ve kesin hesap, AK PARTİ’nin tüm
kadrolarıyla, teşkilatlarıyla, Avrupa ve Orta Doğu’daki dostlarıyla birlikte
gelip Türk milletinin duvarına tosladıklarının itirafıdır. Bozdukları anayasal
düzenden sonra hiçbir özgül ağırlığı olmayan, temsil kabiliyeti düşük,
egemenlik hakkına sahip olmayan bakanların bütçesi olsa ne olur olmasa ne olur.
Bütçe hakkının Türk milleti adına Türkiye Büyük Millet Meclisine ait olması Anayasa’nın
amir hükmü olmasına rağmen Meclisin yasama güç ve kudretinin
Cumhurbaşkanlığınca kontrol altında tutulması bütçe disiplinini darmadağın
etmiştir. Böyle bir bütçe mantığı hangi modern devlette vardır? Bütçe,
tasarrufu, üretimi, yatırımı, ihracatı, istihdamı öngörmüyor; sıcak para, faiz,
ithalat ve inşaatla yola devam perspektifini öngörüyor. 
Değerli
milletvekilleri, Türkiye basit bir devlet değildir. Türk milleti de eşi benzeri
olmayan kadim bir millettir. Türkiye Büyük Millet Meclisi Plan ve Bütçe Komisyonunda
bütçe görüşmelerinin başlangıcında Hazine ve Maliye Bakanının sunumu içerik
ağırlığı olmayan, yasak savma kabilinden bir sunum olarak değerlendiriliyor.
Zira daha önce açıklanan OVP mali disiplin kararları da fos çıkmış, Batı
kapılarında pazarlıklara girişilmiştir. 
Sayın
Albayrak’ın Varlık Fonu ve Yatırım Kredi Bankası üzerinden bütçe dışı
operasyonlarla makroekonomiye yön ve şekil verme girişimleri açıkça Türkiye
Büyük Millet Meclisinin saf dışı edilmesinin bir diğer emaresidir. Sayın Bakan,
Türk ekonomisine ve Türk lirasına yönelik saldırılar neticesinde ülke risk
priminin yükseldiğini belirtmektedir. Böyle bir anlatım olabilir mi? Hiç
enflasyondan, işsizlikten, hayat pahalılığından, yüksek faizden,
devalüasyondan, durgunluktan bahsetmiyor. Açık açık demeli ki: Biz Türkiye
Cumhuriyeti’ni her anlamda yönetemedik, yalpaladık. Bu ekonomik kriz, adı
üstünde, krizdir ve yapısal bir krizdir. İtiraf edemedikleri budur. Bunlar topu
dış güçlere atıyor, dış güçler her zaman olacaktır. Teflon siyasetinin
ekonomiye kuşkusuz hiçbir yararı olmayacaktır. 
Açık
veren, dengesi olmayan bir bütçe ortaya çıkmıştır. Gider olarak 960 milyar
düzeyine bağlanan bir bütçeyle karşı karşıyayız. Fiyat istikrarının olmadığı,
bütçe açığının tahminlerin üzerinde seyretme istidadı gösterdiği, bütçe
disiplininden eser görülmeyen bu tablo, dar ve sabit gelirlilerin durumlarının
iyileştirilmesinde bir perspektif de sunmamaktadır. Ayrıca maliye politikasına
değinilmemekte, sıkı para politikasından bahsedilmektedir. 
Değerli
milletvekilleri, Kamu Denetçiliği Kurumuna gelirsek, Anayasa’nın 74’üncü
maddesine ek getirmek suretiyle mevzuatımıza girmiştir, tümüyle Türkiye Büyük
Millet Meclisine bağlıdır. Tüm bunlara rağmen kurumun partizanlığa teslim
edilmesi izaha muhtaç bir durumdur. Kurum mevcut çalışma yeterliliği açısından
verimli görülmemektedir, daha aktif hâle getirilmesi uygun olur.
Savunma
Sanayii Müsteşarlığı Savunma Sanayii Geliştirme ve Destekleme İdaresi
Başkanlığı olarak kurulmuş, bilahare müsteşarlık ve nihayet Savunma Sanayii
Başkanlığı olarak Cumhurbaşkanı kararnamesiyle yeni teşkilatlanmaya
gidilmiştir. Savunma sanayisi doğrudan bağımsızlığımızı ve egemenliğimizi
ilgilendirmektedir. Savunma sanayisi daha da yoğun olarak desteklenmelidir.
Savunma harcamalarının bütçe içindeki payı son on iki yılda yüzde 6,51’den
yüzde 5,09’a gerilemiştir. Bu oran tedricen yüzde 10’a kadar çıkarılmalıdır. 
Değerli
milletvekilleri, Cumhurbaşkanlığı Strateji ve Bütçe Başkanlığı yeni genel
bütçeli bir kuruluş olarak oluşturulmuştur 13 no.lu Kararname’yle. Planlamanın
ve bütçenin üzerinde yetkili olması öngörülmüştür. Bu teşkilatın gelişmesi
bizim de ortak düşüncemizdir. 
Dolayısıyla
sayın milletvekilleri, içinden çıkılmaz hâle gelen devlet idaresinin başında
bulunanlar, yorgun, bıkkın, zihinler muğlak, millî değerlere şaşı, müsrif ve
tavizkârlar. Her şeye rağmen, biz İYİ PARTİ olarak, elbette bu bütçenin ülkemiz
ve milletimiz için hayırlara vesile olması dileklerimizi muhafaza etmek
istiyoruz. Ancak, artık bu yönetim devlete ve millete yük hâline gelmiştir,
taşımaya mecalimiz kalmadı. 
Bu
duygu ve düşüncelerle, bütçenin mantığına katılmayacağımızı bildirir, yüce
heyetinizi tekrar saygılarımla selamlarım. (İYİ PARTİ sıralarından alkışlar) 
BAŞKAN
– Teşekkür ederim Sayın Çelik. 
Sayın
Bilgen, sizin yerinizden bir talebiniz vardı. 
VI.- AÇIKLAMALAR (Devam)
53.- Kars Milletvekili Ayhan Bilgen’in, uzun süredir ücret alamadıkları
için intihar etmek amacıyla inşaatın çatısına çıkan işçiler için muhatap
bulunamadığını Genel Kurulun takdirine sunduğuna ilişkin açıklaması 
AYHAN
BİLGEN (Kars) – Sayın Başkan, biz bu kürsüyü de bu mikrofonu da bir tartışma
platformu gibi görmüyoruz. Elbette bizim de bütün konuşmalara söyleyecek
sözümüz, eleştirimiz var ki farklı yaklaşımlarımız var, farklı dış politika
yorumumuz var, farklı bir ulus tarihi okumamız var. Ama ben onun için söz
istemedim zaten, ilkesel olarak da doğrudan sataşma olmadan söz talebinde
bulunmuyoruz. 
Şimdi,
2 tane gariban paralarını alamadıkları için bir binanın üstündeler. Biz burada
çok iri laflar konuşarak saatlerdir bir tartışma yürütüyoruz ama o 2 garibanı
oradan indirmek için muhatap alınacak kimse henüz bulunabilmiş değil. Genel
Kurulun takdirine sunuyorum. (HDP sıralarından alkışlar) 
Kimse
intiharı bu kadar kolay göze almaz Sayın Başkan. Sadece bunun için söz istedim.
Teşekkür
ediyorum. 
IV.- OTURUM BAŞKANLARININ KONUŞMALARI (Devam)
7.- Oturum Başkanı TBMM Başkan Vekili Levent Gök’ün, TOKİ inşaatında
çalışan ve uzun süredir ücretlerini alamadıkları için intihar girişiminde
bulunan işçilerle ilgilenildiğine ilişkin konuşması
BAŞKAN
– Duyarlılığınıza teşekkür ederim Sayın Bilgen. 
Konuyla
ilgili arkadaşlar bilgi verdiği zaman ben de kendi arkadaşlarımı aradım, onlar
da konuyla ilgileniyorlar. Ama tabii, insan hayatı, hepimizin tartışmasız
üzerine durması gereken, en başta gelen bir hak.
Duyarlılığınıza
tekrar teşekkür ederim. 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam) 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay Başkanlığı
Tezkeresi (3/38); 6085 Sayılı Sayıştay Kanunu Uyarınca Hazırlanan 2017 Yılı Dış
Denetim Genel Değerlendirme Raporu, 2017 Yılı Faaliyet Genel Değerlendirme
Raporu ve 2017 Yılı Mali İstatistikleri Değerlendirme Raporunun Sunulduğuna
Dair Sayıştay Başkanlığı Tezkeresi (3/39); 6085 Sayılı Sayıştay Kanunu Uyarınca
Hazırlanan 2017 Yılı Kalkınma Ajansları Genel Denetim Raporunun Sunulduğuna
Dair Sayıştay Başkanlığı Tezkeresi (3/41); 5018 Sayılı Kamu Mali Yönetimi ve
Kontrol Kanunu ile 6085 Sayılı Sayıştay Kanunu Uyarınca Hazırlanan 183 Adedi
Merkezi Yönetim Kapsamındaki Kamu İdarelerine, 2 Adedi Sosyal Güvenlik
Kurumlarına ve 10 Adedi Diğer Kamu İdarelerine Ait Olmak Üzere Toplam 195 Adet
Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11) (Devam)
A) CUMHURBAŞKANLIĞI (Devam)
1) Cumhurbaşkanlığı 2019 Yılı Merkezî Yönetim Bütçesi 
2) Cumhurbaşkanlığı 2017 Yılı Merkezî Yönetim Kesin Hesabı 
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2019 Yılı Merkezî Yönetim
Bütçesi
2) Türkiye Büyük Millet Meclisi 2017 Yılı Merkezî Yönetim
Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2019Yılı Merkezî Yönetim Bütçesi
2) Kamu Denetçiliği Kurumu 2017 Yılı Merkezî Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2019 Yılı Merkezî Yönetim Bütçesi
2) Anayasa Mahkemesi 2017 Yılı Merkezî Yönetim Kesin Hesabı
D) YARGITAY (Devam)
1) Yargıtay 2019Yılı Merkezî Yönetim Bütçesi
2) Yargıtay 2017 Yılı Merkezî Yönetim Kesin Hesabı
E) DANIŞTAY (Devam)
1) Danıştay 2019 Yılı Merkezî Yönetim Bütçesi
2) Danıştay 2017 Yılı Merkezî Yönetim Kesin Hesabı
F) SAYIŞTAY (Devam)
1) Sayıştay 2019 Yılı Merkezî Yönetim Bütçesi
2) Sayıştay 2017 Yılı Merkezî Yönetim Kesin Hesabı
G) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2019 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2017 Yılı Merkezî
Yönetim Kesin Hesabı
H) MİLLÎ İSTİHBARAT TEŞKİLATI BAŞKANLIĞI (Devam)
1) Millî İstihbarat Teşkilatı Başkanlığı 2019 Yılı Merkezî
Yönetim Bütçesi
2) Millî İstihbarat Teşkilatı Müsteşarlığı 2017 Yılı Merkezî
Yönetim Kesin Hesabı
I) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2019 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2017 Yılı
Merkezî Yönetim Kesin Hesabı
İ) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2019 Yılı Merkezî Yönetim
Bütçesi
2) Diyanet İşleri Başkanlığı 2017 Yılı Merkezî Yönetim Kesin
Hesabı
J) İLETİŞİM BAŞKANLIĞI (Devam)
1) İletişim Başkanlığı 2019 Yılı Merkezî Yönetim Bütçesi
K) BASIN-YAYIN VE ENFORMASYON GENEL MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Kesin Hesabı
L) SAVUNMA SANAYİİ BAŞKANLIĞI (Devam)
1) Savunma Sanayii Başkanlığı 2019 Yılı Merkezî Yönetim
Bütçesi
2) Savunma Sanayii Müsteşarlığı 2017 Yılı Merkezî Yönetim
Kesin Hesabı
M) STRATEJİ VE BÜTÇE BAŞKANLIĞI (Devam)
1) Strateji ve Bütçe Başkanlığı 2019 Yılı Merkezî Yönetim
Bütçesi
N) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî Yönetim Kesin Hesabı
O) MİLLİ SARAYLAR İDARESİ BAŞKANLIĞI (Devam)
1) Milli Saraylar İdaresi Başkanlığı 2019 Yılı Merkezî
Yönetim Bütçesi
Ö) DEVLET ARŞİVLERİ BAŞKANLIĞI (Devam)
1) Devlet Arşivleri Başkanlığı 2019 Yılı Merkezî Yönetim
Bütçesi
P) BAŞBAKANLIK (Devam)
1) Başbakanlık 2017 Yılı Merkezî Yönetim Kesin Hesabı
BAŞKAN
– İYİ PARTİ Grubu adına söz Antalya Milletvekili Sayın Feridun Bahşi’ye aittir.

Sayın
Bahşi, süreniz on dakika. (İYİ PARTİ sıralarından alkışlar) 
İYİ
PARTİ GRUBU ADINA FERİDUN BAHŞİ (Antalya) – Sayın Başkan, değerli
milletvekilleri; Yargıtay, Danıştay, Anayasa Mahkemesi ve Hâkimler ve Savcılar
Kurulu bütçeleri üzerine söz aldım. Hepinizi saygıyla selamlıyorum. 
Bugün
şehit olan Emniyet Müdürümüz Altuğ Verdi’nin ruhu şad olsun. Yaralı Emniyet
görevlilerine sağlık diliyorum. 
Yine,
bugün “Böyle düzen, böyle çağ, böyle devran kahrolsun/ Vaktiyle bir Atsız
varmış, var olsun.” diyen büyük Türkçü Nihal Atsız Bey’in uçmağa varışının
40’ıncı yıl dönümüdür. Saygı ve özlemle anıyor, ruhu şad olsun diyorum. (İYİ
PARTİ sıralarından alkışlar)
Şimdi,
size bir cümle söyleyip iki de hâkim tayini örneği vereceğim, üzerine yorum
yapmayacağım. Cümle: “Bir savcı çıkmış. Yahu sen kimsin!” İkinci sırada ise
Cumhurbaşkanına hakaret davasında beraat kararı veren yirmi beş yıllık bir
hâkimin bir yılda iki defa sürgün yemesi. Üçüncüsü: Yine, şehide “kelle” sözü
sebebiyle açılan davada verdiği karar sebebiyle otuz beş yıllık Hâkim Sevgi
Övüç’ün bir yıl içinde en son Mardin olmak üzere birkaç sürgünden sonra emekli
olması. Bunlar üzerine yorum yapmıyorum arkadaşlar. Hani deniyor ya “Yargı
bağımsız, hâkim teminatı var.” 
Biraz
önce gazeteci bir arkadaşım aradı, dedi ki: “Ülkede adalet mi var ki bütçesi
olsun? Sen neyin üzerine konuşacaksın!” Ben umudumu kaybetmek istiyorum.
Ülkemizde, her şeyde olduğu gibi, demokrasi, hukuk, adalet ve temel hak ve
hürriyetler günden güne gerilemektedir. Temel hak ve hürriyetleri korumak
amacıyla oluşturulan Anayasa ve hukuki mekanizmalar temel hak ve hürriyetlere
müdahale aracı hâline getirilmiştir. Hâkim ve savcılar, temel hak ve
hürriyetleri koruyan değil, tam tersine, hak ve hürriyetlere müdahale eden
görevliler hâline getirilmiştir. İktidarı sınırlamakla görevli en önemli organ
olan Anayasa Mahkemesi, iktidarı sınırlandıran bir unsur değil, tam tersine,
onu güçlendiren bir organ hâline dönüştürülmüştür. Kısacası, hukuk siyasetin
aracı hâline getirilmiştir. 
Hukuk
siyaseti sınırlamıyor, tersine, hukuk siyasetin cenderesi altında bulunuyor.
Anayasa ve kanunlardaki kurallara bakmak, karşılaşılan hukuki sorunun nasıl
çözümleneceği konusunda bir fikir vermiyor. Anayasa Mahkemesi kararları
Anayasa’ya değil, birtakım hukuk dışı faktörlere bağlı. Belirli bir davada
Anayasa Mahkemesinin ne yönde karar vereceğini hukuk profesörleri değil,
gazeteciler daha iyi tahmin ediyor. Aynı durum idare ve ceza hukuku için de
geçerli. Muktedirlerin önem verdiği bir idari işlemin idari yargı tarafından
iptal edilme ihtimali neredeyse sıfır. Bugün siyasi niteliği olan bir olayda en
kıdemli ceza hukuku profesörleri dahi gözaltına alınan bir kişinin tutuklanıp
tutuklanmayacağını, sanığın mahkûm olup olmayacağını bize önceden söyleyemiyor.
Ceza hukuku profesörlerinin bilgileri artık bu konuda hiçbir işe yaramıyor.
Başta
anayasa hukuku olmak üzere, ülkemizde hukuk biliminin değersizleştirilmesi
sürecini yaşıyoruz. Hukuk biliminin değersizleştirilmesine yol açan şey,
aslında bizatihi hukukun değersizleştirilmesidir. 
Değerli
milletvekilleri, şimdi, adı önce “HSYK” olup, sonra “yüksek” niteliği fazla ve
gereksiz görülüp “HSK” olarak değiştirilen kurumun uygulamalarından
bahsedeceğim. Bu kurum benim de yargı görevi yaptığım yıllarda uygulamalarıyla
pek çok yakınmaya sebep olsa da yargılama yetkisinin özüne, görülmekte olan bir
davada nasıl bir karar verileceğine müdahale etmemesiyle yine de saygın bir
yere sahipti. Atama, Yargıtay, Danıştay seçimlerinde yandaş kayırmaları yaygın
kanaat olsa da nasıl karar verileceğine ilişkin baskı hissetmezdik. Ancak 2010
yılı referandumu sonrası HSYK’nin yapısının değişmesi ve yapılan üyelik
seçiminde iktidar partisinin taraf olup iradesini ilkokul mezunu bir meczuba
teslim etmiş avaneyi kurul üyeliğine seçtirmesiyle tam bir kargaşa yaşanmaya
başladı. Önce Adalet Bakanlığındaki yargı bürokrasisi aynı örgüt tarafından
teslim alındı; örgüt mensubu adalet müfettişleri, bağımsız kişilikli hâkim,
savcıların sicillerini bozdu. Yine aynı güruhun tezgâhlarıyla yandaşlar kilit
görevlere getirilip hâkim, savcılar, müfettiş raporları bahane edilerek tasfiye
edilirken AK PARTİ iktidarıyla iş birliği sonucu verilen namütenahi imkânlar
tepe tepe kullanıldı. Bir taraftan tarafsız ve adil karar veren hâkim, savcılar
cezalandırıldı, diğer taraftan da başta Ergenekon olmak üzere kumpas
davalarıyla ülkenin stratejik kurumları ve buralarda görevli vatansever kişiler
tutuklanıp tasfiye edildi. Bir taraftan hâkim, savcılar üzerinde baskı ve korku
imparatorluğu kuruldu, bağımsız görev yapamaz hâle getirildi, diğer taraftan
ise Adalet Bakanlığında oluşturulan mülakat komisyonları aracılığıyla örgüt
üyeleri düşük puanlarla mesleğe kabul edildi. 
Bu
düzen 17-25 Aralık tarihine kadar “al gülüm ver gülüm” mantığıyla pek güzel
yürüdü. Bu tarihte ise her iki taraf da kendilerine düşen paya razı olmayıp
aralarında menfaat çatışması çıkınca malum olaylar yaşandı. O güne kadar
kendilerini Ergenekon davalarının savcısı ilan edenler ve lüks makam araçlarını
kahraman ilan ettikleri bu hain savcılara teslim edenler birden isyan ettiler;
haksızlığa uğrayanların feryatlarına kulak tıkanmışken, haksızlıkları kabul
etmeyen vatanseverlerin intiharları duymazlıktan gelinirken birden menfaate
dokununca itiraz sesleri yükseldi. 
Bu
hainleri ilk günden itibaren elimizden geldiğince, meslekteyken ve sonrasında
dile getirdik ancak kimseye duyuramadık. Başlarındaki meczubun “Devletin kılcal
damarlarına sızın.” talimatıyla devletin gerçekten kılcal damarlarına sızan bu
hainlerin başta HSYK, yargı kurumları ve tüm kurumlardan temizlenmesi bizim de
arzumuzdu ancak 15 Temmuza kadar bu konuda başarılı bir çalışma yapılmadı. 15
Temmuzdan sonra özellikle yargıda bir temizlik yapılabildi; hâkim, savcıların
yüzde 45’i tasfiye edildi. 
“Temizlik
yapıldı.” derken adil ve tarafsız bir yargı teşkilatı mı oluşturuldu? Tabii ki
hayır. Bu defa da FETÖ yerine AK PARTİ teşkilatlarında siyaset yapan militanlar
yerleştirildi. Tüm kurumlara 70 taban puan şart koşulurken hâkim, savcılara
taban puan şartı kaldırıldı. Bir tarafta -benim de yeğenimdir- 96 puanı olan
bizim çocuklarımız sadece “Bahşi” soyadını taşıdığı için bu mesleğe alınmazken,
elenirken, diğer tarafta 42 puan alan AK PARTİ yöneticileri ya da yönetici
yakınları “mülakat” denilen ucube sistemle hâkim, savcı yapıldı. Arada gözden
kaçan, parti mensubu olmayan kişiler ise mülakatı geçmiş olsa bile -benim kızım
gibi- kazandığı listeden Bakan talimatıyla çıkarıldı. Yargı cemaat kapısı
olmaktan kurtuldu, ancak bu defa da AK PARTİ yargısı hâline geldi. Bağımsız
hareket edebilen hâkim, savcılar ise korku cemaatinin hâkim olduğu bir HSK’yle
karşı karşıya kaldı.
Değerli
milletvekilleri, bu mukaddes çatı altında AK PARTİ iktidarını bir kez daha
uyarıyoruz: Hukuk devletini daha fazla zedelemeyin, Anayasa Mahkemesinden ve
yargıdan elinizi çekin, yargının bağımsızlığına dokunmayın. 
Bugün,
ne yazık ki Türk yargısı itibarını yitirmiştir. Yapılan anketlerde yargıya
güven yüzde 20’lere düşmüştür. Bu oran sadece Türk yargı tarihinin değil,
demokrasiyle yönetilen ülkelerin yargı tarihinin de en düşük oranıdır ve bu bir
felakettir.
Yargı,
bir toplumda herkesin hak aramak için çalacağı son kapı; bireyin, toplumun,
kamu düzeninin ve nihayet hukuk devletinin sigortası ve teminatıdır. İnsanlar
haksızlığa uğradıklarını düşündüklerinde güvenmedikleri bir yargıya başvurmak
yerine haklarını bizzat alma yoluna giderler; bu da anarşizmi, kargaşayı,
mafyayı doğurur. 
(Mikrofon
otomatik cihaz tarafından kapatıldı) 
BAŞKAN
– Sayın Bahşi, bir dakika ilave ediyoruz.
FERİDUN
BAHŞİ (Devamla) – Egemenliğin asıl sahibi olan Türk milletinin bu mukaddes
çatısı altında uyarılarımıza lütfen kulak verin. Bu sizin de milletimizin de
devletimizin de yararınadır.
Bu
vesileyle, karşı olsak da bütçenin hayırlı olmasını diler, yüce Türk milletini
ve Gazi Meclisi saygıyla selamlarım. (İYİ PARTİ sıralarından alkışlar) 
BAŞKAN
– Teşekkürler Sayın Bahşi. 
İYİ
PARTİ Grubu adına söz isteyen İstanbul Milletvekilimiz Sayın Ümit Özdağ.
Buyurun
Sayın Özdağ. (İYİ PARTİ sıralarından alkışlar) 
Süreniz
on dakika Sayın Özdağ.
İYİ
PARTİ GRUBU ADINA ÜMİT ÖZDAĞ (İstanbul) – Sayın Başkan, değerli
milletvekilleri; ben İYİ PARTİ’nin Millî İstihbarat Teşkilatı bütçesiyle ilgili
görüşlerini sizlerle paylaşacağım. 
Politik
ve askerî zaferin en önemli unsuru istihbarattır. İstihbaratın önemi her geçen
yüzyıl biraz daha artıyor ve bugün ulaştığı nokta insanlık tarihindeki en
önemli nokta. Türkiye soğuk savaş sonrasında, çevre coğrafyalar olan Balkanlar,
Kafkaslar ve Orta Doğu’da yaşanan iç savaşlar ve iç savaşlar sonrasında
gerçekleşen jeopolitik parçalanmaların merkezinde duran bir ülke. Ülkemiz, Kuveyt’in
işgaliyle başlayan ve hâlen Suriye merkezli olarak devam eden Orta Doğu iç
savaşının içine çekilmek isteniyor. Çevre coğrafyalarda yaşanan savaşlar
göstermektedir ki Türkiye'nin daha güçlü, yeniden organize olmuş ve yeni
görevlerle yetkilendirilmiş bir istihbarat teşkilatına ihtiyacı vardır. 
Millî
İstihbarat Teşkilatının yeniden yapılanmasının bir an önce gerçekleşmesi
gerekiyor. Bu yapılanma gereğinin 2 temel nedeni var. Birinci neden, çevre
coğrafyalarda ortaya çıkan büyük değişimler ve bu değişimlerin ürettiği tehdit
ve fırsatlardır. İkinci neden ise Türk istihbarat ve güvenlik sisteminin,
tarihin gördüğü en büyük istihbarat operasyonlarından biri olan FETÖ’yle almış
olduğu çok ağır darbedir. Türkiye, sırrı olmayan bir ülke konumuna gelmiştir. 
Değerli
milletvekilleri, bu 2 husus Türk istihbaratının saldırgan bir yaklaşımla
yeniden yapılanmasını zorunlu kılmaktadır. Yapılması gereken, hem zarar gören
alanların onarılması hem ülkemize yönelik yeni tehdit türleri ile yeni bir
örgütlenme ve anlayışıyla mücadele edecek bir sistemin kurulmasıdır. Bunun için
MİT Yasası’nda yeni hukuki düzenlemelerin yapılması gerekmektedir.
Önümüzdeki
süreçte Türkiye’nin karşı karşıya kalacağı tehditlerin büyük bir bölümü Orta
Doğu kaynaklı olacaktır. Bunların başında, Türkiye’de sığınmacı olarak bulunan,
resmî rakamlara göre 4 milyona yaklaşan Suriyeliden kaynaklanan tehdit
gelmektedir. Bu Suriyeliler içinde ne kadar Suriye istihbarat elemanı olduğu
bilinmemektedir. Suriye istihbaratı Türkiye’de büyük operasyonlara ne yazık ki
imza atmış bir istihbarat örgütü. Keban Barajı’nı havaya uçuruyorlardı, son
anda engellendi ama Yahşihan MKE TNT tesislerini Ağustos 1986’da havaya
uçurmaları engellenemedi. Bunu yaparken de ilginçtir, bir Dev-Yol militanını ve
onun aracılığıyla da TKP üyesi işçileri kullandılar. PKK örgütünü yıllarca
destekleyerek Türkiye hakkında çok kapsamlı bir Türkiye istihbaratı
oluşturdular. Suriye iç savaşı başladıktan sonra bile Türkiye’de operasyon
yapma yeteneklerinin olduğunu gösterdiler. Reyhanlı’da 11 Mayıs 2013’te
gerçekleşen saldırıda 53 kişi öldü. Bunu yapan Suriye istihbaratına çalışan
Yusuf Nazik ve ekibiydi. Yusuf Nazik, 1984 Antakya doğumlu. Türk devleti
Antakya’da Suriye istihbaratına çalışan hemen herkesi bilir ve tanır, buna
rağmen saldırı engellenemedi.
Şimdi,
Türkiye’de 4 milyon Suriyeli var ve bunların ne kadarının Suriye istihbaratının
ödeme listesinde olduğunu bilmiyoruz. Bu durum, Türk istihbaratının önüne,
MİT’in önüne çok zor bir görev koyuyor. Önümüzdeki dönemde Orta Doğu’da devam
edecek olan jeopolitik sarsıntıların Türkiye’ye olan etkisinin en aza
indirgenmesi de MİT’in Orta Doğu alanında daha fazla eleman ve kaynak
ayırmasını gerektirmektedir. 
Değerli
milletvekilleri, Suriye iç savaşı sırasında Türkiye, IŞİD ve El Nusra için
cephe gerisi olmuştur. Bu örgütler Türkiye’de bir altyapı oluşturdular; Türk
istihbaratı, Türk ordusu ve polisinin reflekslerini, çalışma tarzlarını
öğrendiler, inceleme imkânları oldu. Artık, üstelik Türkiye’de yaşayan bir
büyük Suriyeli nüfus var; ne zaman dönecekleri belli değil hatta iktidarın
yaklaşımına göre “Geri göndersek de gitmeyecekler.” telkininin yapıldığını
görüyoruz. İşte bu, ne yazık ki bu Selefi cihatçı örgütler için yeni bir
altyapı oluşturuyor ve Türk istihbaratının terörle mücadele sürecinde PKK’yla
ilgili, diğer terör örgütleriyle ilgili elde etmiş olduğu çok geniş bir arşiv
var fakat aynı şey Selefi yapılar için yok. 
Değerli
milletvekilleri, ülkemize yönelik diğer büyük tehdit ABD tarafından güney
sınırımızda kurdurulan PKK-istandır. PKK-istan, Türkiye’ye karşı kapsamlı bir
saldırının ve iç savaş tetiklemenin ana merkezi olacaktır. Bu da Millî
İstihbarat Teşkilatının önündeki önemli bir görevdir. 
Değerli
milletvekilleri, yeni tehdit türleri MİT’in yurt içinde sadece kontrespiyonaj
operasyonlarında değil, terör örgütlerine karşı da polisiye yetkilerle
operasyon yapmasını gerektirmektedir. Hâlen MİT Yasası’nın 6’ncı maddesinde
bahsi geçen yönetmelik, MİT’e Türkiye’de sadece kontrespiyonaj operasyonlarında
polis yetkilerinin kullanılması imkânını veriyor ama artık bu yetmiyor;
yetmediğini çok değişik operasyonlarda görüyoruz. Eğer Millî İstihbarat
Teşkilatı terör örgütlerine karşı da polis operasyonları yapabilseydi, Reyhanlı
saldırısı hiç olmazdı çünkü Millî İstihbarat Reyhanlı saldırısını haber aldı
ama polis gereken zamanda müdahale edemediği için bomba patladı. 
Değerli
milletvekilleri, MİT’in yurt dışında askerî nitelikli operasyonlar için
paramiliter bir kol oluşturması gerektiği Orta Doğu’da yaşanan değişik olaylar
neticesinde ortaya çıkmıştır. Şimdi diyeceksiniz ki “Ya, böyle bir şey olur
mu?” Zaten bu, fiilî durum arkadaşlar. Millî İstihbarat Teşkilatı, hâlen
Suriye’de bu tür bir kadroyu oluşturmuş durumda ancak bunun hukuki zemini çok
zayıf ve Türkiye'nin de gerçekten böyle bir yapılanmaya ihtiyacı var, bu
yapılanmanın Parlamento tarafından gerçekleştirilmesi gerekiyor.
Değerli
milletvekilleri, ülkemiz için bir diğer ağır tehdit, millî ve üniter devletten
etnik federal devlete geçiş arayışlarıdır. Erdoğan “tek devlet” diyor ama AKP
milletvekilleri Almanya’da federasyon konusunda görüş alışverişinde
bulunuyorlar. Almanya’da yapılan görüşmeler, Oslo müzakereleri, İmralı’da
Anayasa yapma ve Dolmabahçe açıklamasından sonra atılan yeni adım mı? İYİ PARTİ
olarak tarih ve millet önünde söz veriyoruz, Türkiye’yi bedeli ne olursa olsun
federasyona dönüştürtmeyeceğiz. (İYİ PARTİ sıralarından alkışlar)
Değerli
milletvekilleri, Millî İstihbarat Teşkilatının istihbarat hedeflerinden bir
tanesinin de işgal altındaki, Yunan işgali altındaki Türk adaları olması gerektiğini
düşünüyoruz. 2004’ten bu yana işgal altında olan bu adalarda askerî ve sivil
yapılanmaların hızla ilerlediğini görüyoruz. Adaların bazıları turizme açılmış
hatta Turizm Bakanımızın şirketi de Türkiye'den işgal altındaki adalara turist
taşıyor, bunun kabul edilebilir olduğunu düşünmüyoruz. (İYİ PARTİ sıralarından
alkışlar)
Değerli
milletvekilleri, MİT’in yeniden yapılanmasındaki ikinci husus, ağır şekilde
FETÖ sızmasıyla tahrip olmuş bünyesinin bir an önce düzeltilmesi. Bakın, sadece
size Basri Aktepe olayından bahsedeceğim. 2011’de Hakan Fidan tarafından MİT’e
davet ediliyor, Elektronik Teknik İstihbarat Daire Başkanı oluyor,
Genelkurmaydan alınan GES Komutanlığının başına geçiyor, daha sonra da bütün
Türk istihbaratını bir elden yönetmek için kurulan Müşterek İstihbarat
Koordinasyon Merkezi Genel Sekreterliğine atanıyor. Hakikaten mükemmel bir
şekilde bütün istihbaratı birleştiriyoruz ve FETÖ'ye teslim ediyoruz. (İYİ
PARTİ sıralarından alkışlar)
Biraz
önce, Sayın Yavuz Ağıralioğlu “PKK’nın bir terör örgütü olduğunu anlamanız ve
FETÖ'nün bir terör örgütü olduğunu anlamanız on beş, on altı sene sürdü” dedi.
AKP’nin sayın grup başkan vekili de PKK konusunda itiraz etti, “Yok, biz,
başından beri PKK’nın terör örgütü olduğunu biliyorduk.” dedi. Bile bile
görüştünüz zaten, onu biz de biliyoruz ama FETÖ konusuna hiç itiraz etmedi
çünkü gerçekten FETÖ’nün bir terör örgütü olduğunu anlamanız çok uzun süre
aldı. 
Değerli
milletvekilleri, MİT’in bugün olduğundan çok daha fazla saha ve yabancı dil
bilgisine sahip personele ve elemanlanmaya ihtiyacı vardır. Türkiye'nin
savunmasını Türk Silahlı Kuvvetleri sınırdan başlayarak yapar ama istihbarat
servisi sınırlarımızın çok ötesinden başlar. Hâl böyleyken yani Millî
İstihbarat Teşkilatına daha fazla kaynak lazımken sarayın MİT bütçesini böyle
kritik bir dönemde artırmak yerine azalttığını görüyoruz. Tabii, örtülü
operasyonlar için örtülü ödenekten para aktarıldığını biliyoruz, burada sorun
yok, bu da iyi bir şey ama mesele, sadece örtülü operasyonlar için harcanan para
değil… 
(Mikrofon
otomatik cihaz tarafından kapatıldı) 
BAŞKAN
– Sayın Özdağ, bir dakika daha ekliyorum. 
ÜMİT
ÖZDAĞ (Devamla) – …onun ötesinde daha fazla, daha kaliteli, daha eğitimli
personele ihtiyaç var. 
Sonuç
olarak eğitimcilerin yeterince eğitildiği, maddi boyutu sınırlandırılmamış,
operasyonel faaliyetleriyle yetkilendirilmiş personelden oluşacak bir
istihbarat teşkilatının varlığı ancak daha büyük bir MİT bütçesiyle
gerçekleşir. 
İYİ
PARTİ olarak MİT bütçesine “evet” diyoruz ancak bu bütçenin yeterli olmadığını
düşünüyoruz. 
Genel
Kurulu saygıyla selamlıyorum. (İYİ PARTİ sıralarından alkışlar) 
BAŞKAN
– Teşekkürler Sayın Özdağ. 
Sayın
Muş, bir kısa söz talebiniz var. 
Buyurun.

VI.- AÇIKLAMALAR (Devam)
54.- İstanbul Milletvekili Mehmet Muş’un, İstanbul Milletvekili Ümit
Özdağ’ın 10 sıra sayılı 2019 Yılı Bütçe Kanun Teklifi ile 11 sıra sayılı 2017
Yılı Kesin Hesap Kanunu Tasarısı’nın birinci tur görüşmelerinde İYİ PARTİ Grubu
adına yaptığı konuşmasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; sayın hatibe Anayasa
değişiklik sürecindeki Meclis tutanaklarını alıp okumasını tavsiye ederim.
Orada, Türkiye'nin üniter devlet yapısından yana olduğumuzu ve Anayasa
değişikliğinin de bunu koruyacak, kollayacak hatta güçlendirecek şekilde
milletimize götürüldüğünü görecektir; oradaki konuşmalarımızı da görecektir.
Bizim, üniter devlet konusundaki yaklaşımımız çok nettir. Türkiye bir üniter
devlettir, burada bir tavizimiz söz konusu olamaz. 
Bir
atıf yaptı, haber değeri yok. Sayın Özdağ, sizin gibi tecrübeli bir
siyasetçinin gündeme taşımasını hakikaten ben biraz şaşkınlıkla karşıladım.
Milletvekillerimizin Almanya’da, farklı ülkelerde yaptıkları toplantılar var,
orada sistemlerle alakalı… Bunlar, parlamentolararası dostluk grubu
çerçevesinde gidilen toplantılar. Bir “tweet” atılmış, ona atfen işte “Federal
sistemi görüşmeye gittiler…” Böyle bir şey yok. Verdiği cevap dün yine burada
dile getirildi, verdiği cevap kayıtlarda vardır, aynısını bir daha tekrarlama
ihtiyacı hissetmiyorum.
Siz
konuşuyorken dikkat ettiyseniz, kulağımda bir kulaklık vardı, Kültür Bakanını
aradım hemen, dedim böyle böyle bir şey söyleniyor. Değişik bir sistem anlattı,
elektronik bir sistemden bahsetti bana, yaklaşık binlerce otelin olduğu.
Kendisinin geçmişte, Bakan olmadan önce yönetim kurulu başkanlığını yaptığı bir
şirket vardı; o sisteme bu şirket de dâhil, “Uyarı gelir gelmez, biz
ekranlarımızı kapattık buna ama onlar yayın yapmaya devam ediyorlar.” dedi.
Dolayısıyla herhangi bir taşıma söz konusu değil. Bunu da Genel Kurulun
bilgisine sunmak isterim. 
ÜMİT
ÖZDAĞ (İstanbul) – Sayın Vekil, bu şekilde, adaların işgal altında olduğunu
kabul ettiniz, farkında mısınız?
MEHMET
MUŞ (İstanbul) – Şimdi şunu da söyleyeyim, sizin iddialarınıza cevapları
veriyorum: Şimdi tersinden dolaşıp niyet okuyarak beni belli bir noktaya
çekmeye çalışmayın lütfen. Bırakın, ben fikirlerimi ve kanaatlerimi izah
edeyim.
İSMAİL
TATLIOĞLU (Bursa) – Sayın Başkan…
MEHMET
MUŞ (İstanbul) – Bizim Türkiye'nin millî menfaatleri konusunda herhangi bir
çekincemiz olamaz. Türkiye'nin millî menfaatlerini koruma noktasında da gereken
her şeyi yaparız. 
Şunu
da söyleyeyim: Bakın “Az önce FETÖ konusunda bir şey söylemedi…” FETÖ bir terör
örgütüdür. Şimdi, bunun…
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Muş.
MEHMET
MUŞ (İstanbul) – Tamamlayayım.
Sayın
Başkan, bakın, bir yapı hukuk içerisinde suç işlemeye başladığı andan itibaren
ona karşı durum ve tavır netleşir. Şimdi, burada bir insan yürüyor, normal
hayatını yaşıyor, sonra bir suç işliyor. O suçu işleyene kadar olan kısım ve
suçu işledikten sonraki kısım farklıdır. Türkiye bir hukuk devletidir ve hukuk
çerçevesinde FETÖ’nün bir terör örgütü olduğu ortaya çıktıktan sonra zaten, hem
partimiz hem de devletimiz bununla çok çetin bir mücadeleye girişmiştir. Bunun
altını özellikle çizmek isterim.
Teşekkür
ederim. 
ÖZGÜR
ÖZEL (Manisa) – Sayın Başkan, tutanaklara geçmesi açısından bir düzeltme
yapalım, belki kendisi de düzeltme isteyecektir. “Suç işleyene kadarki kısım,
suç işlemeden…” Orada iki kısma ayıracaksanız, size karşı “İş birliğini
bozduktan sonraki kısım.” derseniz anlaşılır. FETÖ’nün ilk baştan itibaren
anayasal düzene karşı bir suç örgütü olarak tasarlandığı son derece açıktır. O
dönemlerde biz, bu yapılanmanın hem eğitim üzerinde hem polis teşkilatı
içerisinde en başta ve diğer devlet kurumlarında yerleşmesini eleştirdiğimizde
-ve özellikle kumpas davalarında suç işliyorlardı- bir tek Adalet ve Kalkınma
Partisi bunu suç olarak kabul etmiyordu, “Devlet bağırsağını temizliyor.”
diyordu, biz “Millî orduya kumpas kuruluyor.” diyorduk. Ama ne zaman
aralarındaki o farklı yollardan aynı menzile gidişte menfaat çatışması
birbiriyle hukuk dışı yollardan da mücadeleye dönüştü, o zaman suç örgütü olduğunu
kabul ettiler. Bu tutanaklara geçsin lütfen.
Peki,
teşekkür ederim.
İSMAİL
TATLIOĞLU (Bursa) – Sayın Başkan, usulle ilgili…
BAŞKAN
– Bir saniye… 
MEHMET
MUŞ (İstanbul) – Sayın Başkan… Sayın Başkan…
BAŞKAN
- Sayın Muş, bir oturun, ben söz vereceğim ama İYİ PARTİ Grubunun son
konuşmasını dinleyelim, ondan sonra son sözleri toparlayacağım.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam) 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) CUMHURBAŞKANLIĞI (Devam)
1) Cumhurbaşkanlığı 2019 Yılı Merkezî Yönetim Bütçesi 
2) Cumhurbaşkanlığı 2017 Yılı Merkezî Yönetim Kesin Hesabı 
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2019 Yılı Merkezî Yönetim
Bütçesi
2) Türkiye Büyük Millet Meclisi 2017 Yılı Merkezî Yönetim
Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2019Yılı Merkezî Yönetim Bütçesi
2) Kamu Denetçiliği Kurumu 2017 Yılı Merkezî Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2019 Yılı Merkezî Yönetim Bütçesi
2) Anayasa Mahkemesi 2017 Yılı Merkezî Yönetim Kesin Hesabı
D) YARGITAY (Devam)
1) Yargıtay 2019Yılı Merkezî Yönetim Bütçesi
2) Yargıtay 2017 Yılı Merkezî Yönetim Kesin Hesabı
E) DANIŞTAY (Devam)
1) Danıştay 2019 Yılı Merkezî Yönetim Bütçesi
2) Danıştay 2017 Yılı Merkezî Yönetim Kesin Hesabı
F) SAYIŞTAY (Devam)
1) Sayıştay 2019 Yılı Merkezî Yönetim Bütçesi
2) Sayıştay 2017 Yılı Merkezî Yönetim Kesin Hesabı
G) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2019 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2017 Yılı Merkezî
Yönetim Kesin Hesabı
H) MİLLÎ İSTİHBARAT TEŞKİLATI BAŞKANLIĞI (Devam)
1) Millî İstihbarat Teşkilatı Başkanlığı 2019 Yılı Merkezî
Yönetim Bütçesi
2) Millî İstihbarat Teşkilatı Müsteşarlığı 2017 Yılı Merkezî
Yönetim Kesin Hesabı
I) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2019 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2017 Yılı
Merkezî Yönetim Kesin Hesabı
İ) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2019 Yılı Merkezî Yönetim
Bütçesi
2) Diyanet İşleri Başkanlığı 2017 Yılı Merkezî Yönetim Kesin
Hesabı
J) İLETİŞİM BAŞKANLIĞI (Devam)
1) İletişim Başkanlığı 2019 Yılı Merkezî Yönetim Bütçesi
K) BASIN-YAYIN VE ENFORMASYON GENEL MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Kesin Hesabı
L) SAVUNMA SANAYİİ BAŞKANLIĞI (Devam)
1) Savunma Sanayii Başkanlığı 2019 Yılı Merkezî Yönetim
Bütçesi
2) Savunma Sanayii Müsteşarlığı 2017 Yılı Merkezî Yönetim
Kesin Hesabı
M) STRATEJİ VE BÜTÇE BAŞKANLIĞI (Devam)
1) Strateji ve Bütçe Başkanlığı 2019 Yılı Merkezî Yönetim
Bütçesi
N) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî Yönetim Kesin Hesabı
O) MİLLİ SARAYLAR İDARESİ BAŞKANLIĞI (Devam)
1) Milli Saraylar İdaresi Başkanlığı 2019 Yılı Merkezî
Yönetim Bütçesi
Ö) DEVLET ARŞİVLERİ BAŞKANLIĞI (Devam)
1) Devlet Arşivleri Başkanlığı 2019 Yılı Merkezî Yönetim
Bütçesi
P) BAŞBAKANLIK (Devam)
1) Başbakanlık 2017 Yılı Merkezî Yönetim Kesin Hesabı
BAŞKAN
- Değerli arkadaşlar, İYİ PARTİ Grubu adına Ankara Milletvekilimiz Sayın
İbrahim Halil Oral. (İYİ PARTİ sıralarından alkışlar) 
Sayın
Oral, süreniz on dakika.
İYİ
PARTİ GRUBU ADINA İBRAHİM HALİL ORAL (Ankara) – Sayın Başkan, değerli
milletvekilleri; Diyanet İşleri Başkanlığı, Devlet Arşivleri ve İletişim
Başkanlığı bütçeleri üzerine İYİ PARTİ Grubu adına söz almış bulunuyorum.
Saygıdeğer
milletvekilleri, Diyanet İşleri Başkanlığı Gazi Mustafa Kemal Atatürk
tarafından Genelkurmay Başkanlığıyla aynı kanun içerisinde kurulmuştur.
Atatürk, Diyanet İşleri Başkanlığına büyük önem vermiştir. Diyanete verilen
önemi göstermek için, uzun yıllar protokolde Cumhurbaşkanından sonra Diyanet
İşleri Başkanlığı gelmiş, sembolik olarak Genelkurmay Başkanından 5 lira fazla
maaş verilmiştir. 
Diyanet,
toplumumuzda birlik ve beraberliğin mayası hâline gelmiş, dinî sapkınlarla
mücadele etmiş ve Türk vatandaşlarının doğru dinî bilgiye ulaşmasının, dinî
hizmetlerin doğru yürütülmesinin öncüsü olmuştur, yıllarca bu itibarlı konumunu
sürdürmüştür. Bir ilahiyatçı kardeşiniz olarak bugün de Diyanet yönetimi için
benzer şeyler söylemek isterdim ancak günümüzde maalesef, Diyanet yönetimi,
neresinden tutulursa tutulsun elde kalır bir hâle gelmiştir. Meclisimiz her
geçen yıl Diyanete daha nitelikli faaliyet yürütmesi için daha çok bütçe hakkı
tanıyor ama sonuç yine hüsran. Televizyonlarda din adına konuşan bir kısım din
adamları İslam’ın içini boşaltarak sadece şeklî bazı hususları dile
getiriyorlar. Hutbelerde “Haram yemeyin, hırsızlık yapmayın, rüşvet almayın,
vermeyin, iltimas geçmeyin.” ifadelerini duymaz olduk. Camilerde hutbeler,
siyasi gündemler ve ideolojik yaklaşımlar esas alınarak okunmaktadır. Bu
sebeple bazı camilerde protesto amaçlı, vatandaşlarımızın cuma namazını terk
ettikleri bilinmektedir hatta bu sebeplerle namaza gitmeyen insanlarımız bile
vardır. 
Değerli
milletvekilleri, Sayın Ali Erbaş geçtiğimiz günlerde “Kur'an okumayan çocuklar
şeytanla beraberdir.” diye demeç vermiştir. Bu nasıl bir dildir? Bu nasıl bir
zihniyettir? Hiçbir vatandaşımız, hiçbir yavrumuz için böyle ifadelerde
bulunulamaz. İslam dini böyle mi anlatılır? Allah Resulü bir hadisişeriflerinde
şöyle buyuruyor: “Kolaylaştırınız, zorlaştırmayınız; müjdeleyiniz, nefret
ettirmeyiniz.” Bu hadisin gereğini yapmıyorsunuz, yapamıyorsunuz ve hep
birlikte yapamıyoruz. 
Bu
bütçeyi Türklük ve Atatürk düşmanı bir meczubu ziyaret eden Ali Erbaş
yönetecek. Bu durumu kabul etmemeliyiz, edemeyiz. Sayın Erbaş’a sesleniyorum:
Siz, büyük din adamı, ilk Diyanet İşleri Başkanı, verdiği fetvalarla Müslüman
Türk milletinin üzerinde yaşadığı vatanın kurtarılmasına büyük katkılar sunan,
merhum Rifat Börekçi Hocanın makamında oturup işgalci ve ırz düşmanı haçlıları
öven o meczubu ziyaret edemezsiniz. (İYİ PARTİ ve CHP sıralarından alkışlar)
Saygıdeğer
milletvekilleri, Başkanlıktaki merkez atamalarından başlamak üzere, müftü,
müdür gibi atamaların hemen hepsi tarafgirlik içerisinde yapılıyor. Bu bütçenin
kaynağı bütün milletimizin vergileridir. Toplumu kutuplaştırıcı dille, tarafgir
atamalarla, siyasal hareketlerle vatandaşlarımızın hakkı gasbediliyor, kul
hakkı yeniyor. Adaletle, liyakatle yapılmayan her iş için harcanan her kuruş
haramdır. 
Değerli
milletvekilleri, bugün 100 civarında ilahiyat fakültemiz, 1.500’ün üzerinde
imam-hatip okulumuz, 100 bin camimiz ve 150 bin civarında din görevlimiz
vardır. Peki, neden gençlerimiz en basit dinî bilgilere bile sahip değil? Neden
hâlâ gençlerimizi İslami ve diğer terör örgütlerinin pençesinden
kurtaramıyoruz? Neden boşanma oranlarımız evlilik oranlarımızı geçiyor? Neden
hâlâ kadına ve çocuğa şiddeti önleyemiyoruz? Neden hâlâ rüşvetten, torpilden
yakınıyoruz? Neden binlerce insanımız yıllarca yanlış bilgilerle bir teröristi
din adamı gibi görüp peşine takıldı? Demek ki Diyanet İşleri Başkanlığı da
Millî Eğitim Bakanlığı da görevlerini doğru düzgün yapamıyorlar. 
İslam
siyasallaştırılıyor değerli milletvekilleri. Bakın, eski Diyanet İşleri
Başkanlarımızdan Profesör Doktor Ali Bardakoğlu ne diyor? “İslam bir ideoloji
değildir. Siyaset ve İslam’ın iç içe olması İslam’a büyük haksızlıktır.
Siyasete kızan dine de kızmaya başlıyor. Siyasetin yanlışı dine ait olmaya
başlıyor.” Ne kadar da doğru bir tespit değil mi? Millet olarak bir otokritik
yapmak mecburiyetindeyiz. Sıffin Savaşı’nda mızrakların ucuna Kur'an yaprakları
takan, İslam adına hile yapan zihniyet, bugün milletimizin üstünde bir gölge gibi
dolaşmaktadır. Allah adına yalan uyduranlara karşı, mızrak uçlarına Kur'an
yaprakları takan hilecilerin bu zihniyetine karşı, Hazreti Ali’nin ilmi ve
cesaretiyle mücadele etmek zorundayız, mecburiyetindeyiz.
Kıymetli
milletvekilleri, yeni sistemle birlikte Cumhurbaşkanlığı İletişim Başkanlığı da
kurulmuştur. Basın İlan Kurumu, TRT, Anadolu Ajansı gibi önemli kurum ve
kuruluşlar bu Başkanlığa bağlanmış ya da ilgili hâle getirilmiştir. Çağımız
bilgi ve iletişim çağı. Vikipedi’nin yasaklı olduğu, sosyal medya
platformlarının gündeme göre engellendiği, Basın Özgürlüğü Endeksi’nde 180 ülke
arasında 157’nci sırada olan Türkiye’de İletişim Başkanlığımızın ne yapacağını
doğrusu çok merak ediyorum ancak görünen köy kılavuz istemez. İletişim Başkanı
olarak atanan Profesör Fahrettin Altun’un geçmişi bu kurumun nasıl idare
edileceğini açıkça gösteriyor. Sayın Altun’la alakalı kısa bir araştırma
yaptım. Kendisi yıllarca AK PARTİ yandaşlığı yapmış bir kişi olarak göze
batıyor. Utanmamış, İYİ PARTİ ve Millet İttifakı’na FETÖ’yle ilişkili olma
iftirası atmıştır; sıkılmamış, İYİ PARTİ’ye “sözde iyi parti” demiş. Bu kişi mi
ülkemizdeki basını ve iletişimi yönlendirecek? Anlaşılan, Sayın Cumhurbaşkanı,
Cumhurbaşkanlığı ve AK PARTİ Genel Başkanlığı görevlerini karıştırıp bu şahsı
AK PARTİ Tanıtım ve Medya Başkanı olarak atayacağına İletişim Başkanı olarak
görevlendirmiştir. 
Saygıdeğer
milletvekilleri, binlerce yıllık tarihe sahip milletimizin hafızası olan Devlet
Arşivlerinin yönetilmesi çok önemlidir. Devlet Arşivlerinin çok daha hızlı bir
tasnif işlemi yapması, belgeleri elektronik ortama aktarması ve
araştırmacıların rahatça kullanabileceği duruma getirmesi şarttır. Devlet
Arşivlerindeki bazı uygulamalar üzücü durumdadır.
İstanbul’da
2014 yılında arşiv binasıyken otel yapılması için satılan yer, büyük bir
hatalar zincirini başlatmıştır. Dere yatağına taşınan arşiv binasında pek çok
el yazmasının rutubetten okunamaz hâle geldiği bilinmektedir. Bu, tarihimiz ve
tarihî belgelerimiz adına gaflettir. 
Üstat
Necip Fazıl ne güzel söylemiş: “El âlem uğraşıyor fethetmeye Merih'i/ Sen
cebinde kaybettin güneş dolu tarihi." Tarihimizin altın sayfalarının yok
olmasına asla seyirci kalmamalıyız. 
Devlet
Arşivleri Başkanlığı kurulunca pek çok arşiv uzmanı kendileriyle alakalı
olmayan kurumlara gönderilmiştir. Sonra bu hatadan geri dönülmüş ancak 11
numaralı Cumhurbaşkanlığı Kararnamesi’yle başka bir yanlışa imza atılmıştır;
uzman kadrolara kısıtlama getirilmiş ve konulan sınav sistemiyle pek çok arşiv
uzmanının kurumda çalışmasının önü kapatılmıştır. Uzman yardımcılığı sınavına
on yıla kadar hizmeti olan sözleşmeli personel girebilirken on yıl ve üzeri
hizmeti olan sözleşmeli personel girememektedir. Böyle bir saçmalık olabilir mi
arkadaşlar? Bu insanlar yıllarını devlet arşivlerine vermiştir. Arşiv
uzmanlarının sesine dikkat kesilmeli ve bu hatalar düzeltilmelidir. 
Kıymetli
milletvekilleri, Yüce Allah Araf suresinin 31’inci ayetinde şöyle buyuruyor...
(Hatip
tarafından Araf suresinin 31’inci ayetinin okunması)
İBRAHİM
HALİL ORAL (Devamla) – Yani “Yiyiniz, içiniz fakat asla israf etmeyiniz çünkü
Allah israf edenleri sevmez.” Görüyoruz ki her fırsatta İslami referanslara
başvuran bu iktidarın önerdiği bütçe bir israf bütçesidir. İsraf bütçesidir
çünkü ehliyetli, liyakatli idareciler tarafından yönetilmeyecektir. İsraf
bütçesidir çünkü faiz harcamaları almış başını gitmiştir. 
(Mikrofon
otomatik cihaz tarafından kapatıldı) 
BAŞKAN
– Sayın Oral, bir dakika veriyorum.
İBRAHİM
HALİL ORAL (Devamla) – Teşekkür ediyorum Sayın Başkanım.
İsraf
bütçesidir çünkü içinde işçi yoktur, memur yoktur, emekli yoktur, fakir fukara,
garip gureba yoktur. İtibar kılıfıyla gösteriş ve riya vardır. Ama Türk milleti
de feraset sahibidir, bunun hesabını 31 Martta sandıkta soracaktır diyor,
hepinizi saygıyla selamlıyorum. (İYİ PARTİ sıralarından alkışlar)
BAŞKAN
– Teşekkür ederiz Sayın Oral, sağ olun.
Değerli
milletvekilleri, bu şekilde, grupların konuşmaları tamamlanmıştır. Şimdi, Bütçe
Kanunu Teklifi’nin ve Kesin Hesap Kanunu Tasarısı’nın şahıslara ve yürütmeye
ait ve aleyhinde olan konuşmalar bölümüne geldik.
MEHMET
MUŞ (İstanbul) – Sayın Başkan…
BAŞKAN
– Görüyorum Sayın Muş. 
Bu
konuşmalarda şahıslar adına lehinde bir arkadaşımıza söz vereceğim. Sonra,
yürütme adına Cumhurbaşkanı Yardımcısı Sayın Fuat Oktay’ın yetmiş dakikalık bir
süresi bulunuyor ve aleyhinde son olarak bir arkadaşımıza söz verdikten sonra
soru-cevap işlemlerini gerçekleştireceğiz.
Buyurun
Sayın Muş.
VI.- AÇIKLAMALAR (Devam)
55.- İstanbul Milletvekili Mehmet Muş’un, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; böyle, zaruret olmadığı
müddetçe söz alma arzusunda değiliz fakat bizim burada ortaya koyduğumuz bir
şeye hemen “Biz başından bunun böyle örgüt olduğunu biliyorduk, o zamanlar
söylüyorduk size, siz bizi dinlemiyordunuz.” gibi deyip ondan sonra, 30 Mart
2014 seçimlerinden önce Genel Başkanınız onun kanalına, FETÖ’nün kanalına
çıkıp, yemin billah ederek “Tayyip Erdoğan seçim sonunu göremeyecek, seçimi
beklemeyecek, göreceksiniz, kaçacak.” Niye gitti oraya? Ne işi vardı orada,
madem biliyordunuz bunu? Peki, bu örgütün medya kuruluşları kapatılıyorken
sizin milletvekilleriniz orada polise niye direniyordu? Niye gönderdiniz
onları, madem siz bunu biliyordunuz? Burada bir çelişki yok mu? Ne işiniz vardı
sizin orada? Bank Asyanın önünde niye nöbet tutuyordu milletvekilleriniz? Bunun
bir açıklamasını yapmanız lazım. Madem siz, bunun başından beri bir örgüt
olduğunu biliyordunuz, madem bunun örgüt olduğunun farkındaydınız ne işiniz
vardı 17-25’ten sonra oralarda? Niye destek çıkıyordunuz onlara?
Bunların
açıklanması lazım Sayın Başkan.
Teşekkür
ederim.
BAŞKAN
– Teşekkür ederim.
Sayın
Özel, siz de toparlayın, şahıslar adına bir arkadaşımıza söz verelim hemen.
56.- Manisa Milletvekili Özgür Özel’in, 17-25 Aralık tarihinin iki eski
müttefikin birbirlerine düştüğü, hırsızlık, rüşvet düzeninin ortaya döküldüğü
bir tarih olduğuna ilişkin açıklaması
ÖZGÜR
ÖZEL (Manisa) – Sayın Başkan, 17-25 tarihi iki eski müttefikin birbirlerine
düştükleri, birbirlerinin kirli çamaşırlarını ortaya dökmeye başladıkları,
hukuk yoluyla elde edilmediği için hukuken bir değerinin olduğu tartışılsa da
varlığını hiç kimsenin inkâr etmediği ve bir hırsızlık, bir rüşvet düzeninin
ortaya döküldüğü bir tarihtir. Bu konuda sadece bizim değil, sizden bu tarafta
oturan bütün siyasi partilerin benzer kanaatleri vardır ve partiler bu
kanaatlerini muhafaza etmektedirler, en azından kendi beyanları bu şekildedir.
ABDULLAH
GÜLER (İstanbul) – Yalan!
ÖZGÜR
ÖZEL (Manisa) – Şimdi, siz, “yalan”ı başkasına söyleyin. 
Ama
bu süreçte, Cumhuriyet Halk Partisi, bu yapıyla ilgili her türlü eleştirisini,
her türlü uyarısını yaparken kendileri bu yapıyı güçlendirdiler. Bahsettikleri
televizyonun binasını sağlayanlar, arsasını sağlayanlar, imarını artıranlar,
kredisini verenler, krediyi geri tahsil etmeyip yükünü devletin sırtına
verenler, o televizyon kapatıldığında, bütün televizyonlar için kurulmuş, basın
bağımsızlığını, basın haklarını koruyan bir komisyonun oraya yapmış olduğu
ziyareti kendi rezaletlerine denk tutuyorlar. Bu, aklımızla alay etmektedir.
Bu, gerçekleri çarptırmaktır. Siz FETÖ’nün yol ortağısınız, suç ortağısınız,
onu yaratansınız; onlar taşeron, siz üst işverensiniz. Bunları inkâr ederek
tarihi silemezsiniz. (CHP sıralarından alkışlar) 
MEHMET
MUŞ (İstanbul) - Sayın Başkan, çok kısa, yerimden…
BAŞKAN
– Sayın Muş, son olarak söz veriyorum.
MEHMET
MUŞ (İstanbul) – Sayın Başkan, ben…
VELİ
AĞBABA (Malatya) – Hodri meydan!
BAŞKAN
– Lütfen, toparlayalım çünkü bu konuşmalar bugün defalarca yapıldı, artık bir
akışı da sağlayalım. Toparlarsanız sevinirim. 
57.- İstanbul Milletvekili Mehmet Muş’un, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
MEHMET
MUŞ (İstanbul) - Sayın Başkan, ben uzatmıyorum. Şimdi Sayın Özel “Biz bunun
örgüt olduğunu biliyorduk, size söyledik.” diyor. 
ÖZGÜR
ÖZEL (Manisa) – Doğru.
MEHMET
MUŞ (İstanbul) - Ben de bir şey söyledim, Türkiye bir hukuk devletidir, suç
işlemeye başladığı andan itibaren…
VELİ
AĞBABA (Malatya) – Hodri meydan, araştıralım! Hodri meydan, bakalım!
MEHMET
MUŞ (İstanbul) - Rahat ol, rahat ol.
BAŞKAN
– Arkadaşlar, sessiz olalım.
VELİ
AĞBABA (Malatya) – Topçu da, popçu da var, bir sizde yok!
MEHMET
MUŞ (İstanbul)- Suç işlemeye başladığı andan itibaren hem Hükûmetimiz hem
devletimiz bunun üzerine gitti. O andan itibaren, Genel Başkanınız televizyonda
“Recep Tayyip Erdoğan 30 Mart seçimlerini bekleyemeyecek, kaçacak.” diyor. 
ÜNAL
DEMİRTAŞ (Zonguldak) – İlker Başbuğ’u tutukladınız.
BAŞKAN
– Arkadaşlar, bir saniye lütfen.
MEHMET
MUŞ (İstanbul)- Ne işi vardı Genel Başkanınızın burada? 
BAŞKAN
– Peki, teşekkür ederim.
MEHMET
MUŞ (İstanbul) - Milletvekillerinizin bu kanallarda ne işi vardı? Ne
yapıyordunuz buralarda? Neden sahip çıktınız siz bunlara? (CHP sıralarından
gürültüler)
Bir
diğeri…
ATİLA
SERTEL (İzmir) – Genelkurmay Başkanını aldınız.
ZÜLFÜ
DEMİRBAĞ (Elâzığ) – Ya, kes kardeşim! 
BAŞKAN
– Değerli arkadaşlar, bir susalım lütfen.
MEHMET
MUŞ (İstanbul) - Ne işi var? 
ZÜLFÜ
DEMİRBAĞ (Elâzığ) – Burası kahve değil ya!
VELİ
AĞBABA (Malatya) – Ooo… Hoş geldin!
BAŞKAN
– Arkadaşlar… Değerli arkadaşlar…
Lütfen
Sayın Muş, toparlayın, konuya geçelim.
MEHMET
MUŞ (İstanbul) – Sayın Başkan, arkadaşları susturursanız eğer, sizin bir göreviniz
onları da susturmak.
BAŞKAN
– Değerli arkadaşlar, lütfen, grup başkan vekillerini dinleyin. 
Ama
Sayın Muş, bu sabahtan beri yapılan toplantılarda bu konu defalarca gündeme
geldi…
MEHMET
MUŞ (İstanbul) – Sayın Başkan, şöyle, şimdi…
BAŞKAN
– …yani bunu açıkladınız, konuşmaları bunlarla da boğmayalım yani defalarca
duyduk bu konuşmaları bugün.
MEHMET
MUŞ (İstanbul) – Mutlaka bu uyarıların aynısını Sayın Özel’e de yapmanızı
tavsiye ederim. Buradaki konu şu… (CHP sıralarından gürültüler)
BAŞKAN
– Arkadaşlar, cevap vermeyin lütfen.
MEHMET
MUŞ (İstanbul) – Kendisi “Biz bunun örgüt olduğunu biliyorduk.” diyor. Peki,
17-25’ten sonra örgüt olduğunu bildiğiniz bir yapının kanallarını neden koruyup
kollamaya çalıştınız? (AK PARTİ sıralarından alkışlar) 
BAŞKAN
– Peki... 
MEHMET
MUŞ (İstanbul) – İkincisi, hukuki olmayan… (CHP sıralarından gürültüler)
BAŞKAN
– Arkadaşlar, ses çıkartmayalım lütfen.
Toparlayın…
MEHMET
MUŞ (İstanbul) – Hukuki olmayan fakat herkesin inandığı… 
MUSTAFA
ADIGÜZEL (Ordu) - Siz albayları paşa yaptınız, paşa. Darbeci albayları paşa
yaptınız 17-25’ten sonra.
MEHMET
MUŞ (İstanbul) - Sayın Başkan, lafa gelince Türkiye bir hukuk devletidir, lafa
gelince hukuki değil ama herkes inanıyor. Şimdi, hukuki olmayan bir şeyin
neyine inanacağız? 
VELİ
AĞBABA (Malatya) – Hodri meydan, araştıralım!
BAŞKAN
– Peki, teşekkür ediyorum Sayın Muş, sağ olun.
MEHMET
MUŞ (İstanbul) – Dolayısıyla bunu Genel Kurulun takdirine sunuyorum.
BAŞKAN
– Teşekkürler artık.
VELİ
AĞBABA (Malatya) – Hodri meydan, araştıralım, araştıralım, araştırma komisyonu
kuralım.
ÖZGÜR
ÖZEL (Manisa) – Sayın Başkan, bir dakika...
BAŞKAN
– Sayın Özel, lütfen bir cümleyle toparlayalım.
ÖZGÜR
ÖZEL (Manisa) – Tamam, bir cümle.
BAŞKAN
– Şimdi, ben konu niçin buraya geldi anlayamadım. 
ALİ
ÖZTUNÇ (Kahramanmaraş) – Mehmet Bey getirdi Başkanım, Mehmet Bey getirdi.
BAŞKAN
– Yani konuşmayı yapan, kürsüden konuşan İYİ PARTİ’ye mensup bir milletvekili
ama AK PARTİ ile CHP arasında bir tartışma yürüyor. Yani lütfen toparlayalım
arkadaşlar. Yani İYİ PARTİ Grubu konuştu, şimdi ben bir arkadaşımıza söz
vereceğim.
Buyurun
Sayın Özel.
58.- Manisa Milletvekili Özgür Özel’in, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkanım, “bir cümle” dediniz diye bir cümleyle
tamamlayayım. 
BAŞKAN
– Lütfen, rica ediyorum.
ÖZGÜR
ÖZEL (Manisa) – Diyor ki: “17-25’ten sonra biz bunların suç örgütü olduğunu
biliyorduk, öncesinde bilmiyorduk.” Kabul. O zaman 17-25’ten sonraki yerel
seçimlerde Melih Gökçek’i, Kadir Topbaş’ı; Bursa, Balıkesir, Uşak, Düzce’nin
FETÖ’cü olduğunu daha sonra söylediğiniz ve görevden aldığınız belediye
başkanlarını niye atadınız? Hadi bakalım, hadi bakalım. (CHP sıralarından
alkışlar, AK PARTİ sıralarından gürültüler) 
MEHMET
MUŞ (İstanbul) – Sayın Başkan... Bir saniye... Sayın Başkan... 
BAŞKAN
– Kayıtlara geçsin, buyurun, bir cümle siz de.
MEHMET
MUŞ (İstanbul) – Sayın Başkan, kayıtlara geçsin. 
Şimdi
şöyle: Sayın Özel insanların kişisel haklarına girerek burada bir yalan
söylüyor. Hiç kimse bu belediye başkanlarını FETÖ’cü diye görevden almadı,
alınmadılar. 
ÖZGÜR
ÖZEL (Manisa) – Niye alındı onu açıkla, ne diye alındı?
BAŞKAN
– Peki, teşekkür ederim.
MEHMET
MUŞ (İstanbul) – Bunu söyle, bununla alakalı... (AK PARTİ ve CHP sıraları arasında
karşılıklı laf atmalar)
BAŞKAN
– Değerli arkadaşlar... 
Kayıtlara
geçmiştir.
MEHMET
MUŞ (İstanbul) – Sayın Başkan, Sayın Özel bunu ispat etmek zorundadır, aksi
takdirde kendisi müfteridir.
BAŞKAN
– Peki, teşekkür ederim, sağ olun.
(AK
PARTİ ve CHP sıraları arasında karşılıklı laf atmalar)
BAŞKAN
– Bir saniye değerli arkadaşlar.
HASAN
ÇİLEZ (Amasya) – İftira atıyor. 
ÖZGÜR
ÖZEL (Manisa) – Sayın Başkan, madem tutanağa geçiyor; şimdi, bunlar görevden
alınırken kamuoyuna verdiğiniz izahat şu... (AK PARTİ ve CHP sıraları arasında
karşılıklı laf atmalar)
RECEP
ÖZEL (Isparta) – Alınmadı ya, istifa etti onlar.
HASAN
ÇİLEZ (Amasya) – İspat et, ispat!
BAŞKAN
– Arkadaşlar, lütfen...
MEHMET
MUŞ (İstanbul) – Sayın Başkan...
BAŞKAN
– Buyurun.
HASAN
ÇİLEZ (Amasya) – Sayın Özel, ispat gerekiyor. 
ÖZGÜR
ÖZEL (Manisa) – Bir dakika yahu, niye... Senin bağlantın mı var?
RECEP
ÖZEL (Isparta) – İstifa etti onlar.
BAŞKAN
– Değerli arkadaşlar, son sözleri alıyorum. Lütfen... (AK PARTİ ve CHP sıraları
arasında karşılıklı laf atmalar)
Değerli
arkadaşlar...
Sayın
Muş, siz de arkadaşlarınıza bir rica edin.
HASAN
ÇİLEZ (Amasya) – Yahu ispat et!
ÖZGÜR
ÖZEL (Manisa) – Bağlantın mı var? Hangisiyle? Hangi liseden mezunsun? 
Mahmut
Tanal, bakın, arkadaşın FETÖ bağlantısı ne, açıklayalım. Bakın arkadaşa; bakın,
arkadaşın bağlantısını açıklayalım.
(AK
PARTİ ve CHP sıraları arasında karşılıklı laf atmalar)
BAŞKAN
– Değerli arkadaşlar... Değerli milletvekilleri...
HASAN
ÇİLEZ (Amasya) – Ya sen o elini kolunu öyle sallama, öyle hareket yapma! 
ÖZGÜR
ÖZEL (Manisa) – Boşuna bağırmazsın sen, kesin FETÖ’cüsün. Hemen açıklayacağım
yarın. (AK PARTİ ve CHP sıraları arasında karşılıklı laf atmalar)
BAŞKAN
– Değerli milletvekilleri, bakın, böyle yaparak konuşmaları uzatıyorsunuz.
HASAN
ÇİLEZ (Amasya) – FETÖ’cü sensin!
ÖZGÜR
ÖZEL (Manisa) – Boşuna bağırmazsın, kesin bir pislik var sende.
HASAN
ÇİLEZ (Amasya) – Terbiyesizlik yapma!
MEHMET
MUŞ (İstanbul) – Arkadaşlar, FETÖ’nün... Bak FETÖ mensubu nasıl...
ÖZGÜR
ÖZEL (Manisa) – Altta bir şey var.
HASAN
ÇİLEZ (Amasya) – Bana terörist diyemezsin.
BAŞKAN
– Sayın Özel... Sayın Özel... Siz bana son cümlenizi söyleyin lütfen,
bitirelim.
MEHMET
MUŞ (İstanbul) – Sayın Başkan, böyle bir usul olmaz.
ÖZGÜR
ÖZEL (Manisa) – Sayın Başkan... Sayın Başkan...
BAŞKAN
– Bir saniye.
HASAN
ÇİLEZ (Amasya) – Sayın Başkanım, lütfen sözünü geri alsın.
MEHMET
MUŞ (İstanbul) – Bir saniye. Bir grup başkan vekili... (AK PARTİ ve CHP
sıraları arasında karşılıklı laf atmalar)
HASAN
ÇİLEZ (Amasya) – İspat etmezse bu işin sonu kötü olur.
MEHMET
MUŞ (İstanbul) – Sakin ol.
BAŞKAN
– Siz bir oturur musunuz lütfen, bakın grup başkan vekiliniz var.
ÖZGÜR
ÖZEL (Manisa) – Hadi bakalım, hadi bakalım; hadi bakalım, hadi bakalım.
HASAN
ÇİLEZ (Amasya) – Bunu diyemez, diyemez bunu. Sayın Başkanım lütfen...
BAŞKAN
– Oturun bir dakika.
ÖZGÜR
ÖZEL (Manisa) – Boşuna bağırmaz bir AK PARTİ’li. 
(AK
PARTİ ve CHP sıraları arasında karşılıklı laf atmalar)
BAŞKAN
– Değerli arkadaşlar... Sayın Özel...
HASAN
ÇİLEZ (Amasya) – Bana bunu diyemezsin!
ÖZGÜR
ÖZEL (Manisa) – O kadar adam duruyor, sen niye bağırıyorsun? Vardır bir pislik.
HASAN
ÇİLEZ (Amasya) – İspat et, yoksa ispat etmezsen şerefsizsin, şerefsizsin!
(AK
PARTİ ve CHP sıraları arasında karşılıklı laf atmalar)
BAŞKAN
– Sayın Muş... Sayın Muş, lütfen arkadaş... Arkadaşlar...
ÖZGÜR
ÖZEL (Manisa) – Vardır bir pislik, mutlaka vardır bir pislik.
HASAN
ÇİLEZ (Amasya) – Buyur bakalım, aç dosyaları. Açacak.
ÖZGÜR
ÖZEL (Manisa) – Vardır, vardır bir pislik, olmasa olmaz. Boşuna bağırmıyorsun
sen, sen boşuna bağırmazsın.
HASAN
ÇİLEZ (Amasya) – Pilavdan dönenin kaşığı kırılsın, tamam, kaşığı kırılsın.
Terbiyesizlik yapma, bilmeden konuşma!
ÖZGÜR
ÖZEL (Manisa) – Boşuna bağırmıyorsun sen, sen boşuna bağırmazsın. Otur, sensin
terbiyesiz, otur!
BAŞKAN
– Arkadaşlar, lütfen yerinize oturun. 
Sayın
Özel, bu tartışmayı bitiriyorum ben. 
MEHMET
MUŞ (İstanbul) – Sayın Başkan, bir saniye…
BAŞKAN
– Lütfen Sayın Muş… (AK PARTİ ve CHP sıraları arasında karşılıklı laf atmalar)
Değerli
arkadaşlar…
MEHMET
MUŞ (İstanbul) – Sayın Başkan…
BAŞKAN
– Sayın Muş, lütfen…
Bir
saniye…
MEHMET
MUŞ (İstanbul) – Sayın Başkan, hayır; Sayın Başkan, hayır…
VELİ
AĞBABA (Malatya) – Hodri meydan, araştıralım. 
BAŞKAN
– Arkadaşlar, bir saniye…
MEHMET
MUŞ (İstanbul) – Sayın Başkan…
BAŞKAN
– Son sözünüz, lütfen unutmayın Sayın Muş. 
Buyurun.

ÖZGÜR
ÖZEL (Manisa) – Daha ben söylemedim o sözü. 
MEHMET
MUŞ (İstanbul) – Bakın, buradan Sayın Özgür Özel’i uyarıyorum. “Bakın, FETÖ
bağlantısı var mıdır?” diyor. Sen savcı mısın, sen kimsin ya? 
ÖZGÜR
ÖZEL (Manisa) – Bakacağız artık. 
MEHMET
MUŞ (İstanbul) – Sen kimsin kardeşim, kimsin sen ya!
ÖZGÜR
ÖZEL (Manisa) – Sen kimsin!
MEHMET
MUŞ (İstanbul) – Haddini bil sen, hadsiz! Haddini bil! Senin ne bağlantın var,
onu bir anlat.
ÖZGÜR
ÖZEL (Manisa) – Boşu boşuna bağırmaz bunlar, bir bağlantı olmasa bağırmaz.
Bakacağız, bakacağız…
BAŞKAN
– Peki, değerli arkadaşlar…
Sayın
Özel, anlaşılmıştır, tutanaklara girmiştir. 
MEHMET
MUŞ (İstanbul) – Sayın Başkan, burada…
BAŞKAN
– Değerli arkadaşlar, bütçe kanunu teklifi ve kesin hesap üzerinde şahıslar
adına Karabük Milletvekilimiz Sayın Niyazi Güneş’e söz veriyorum. 
Buyurun,
ben daha sonra söz vereceğim. 
Sayın
Niyazi Güneş... 
MEHMET
MUŞ (İstanbul) – Sayın Başkan, bu grup başkan vekilini uyaracaksınız, böyle bir
usul yok. 
Sen
istihbarat mısın ya, sen savcı mısın kardeşim? Kimsin sen, kimsin sen? 
ÖZGÜR
ÖZEL (Manisa) – Sensin hadsiz!
(AK
PARTİ ve CHP sıraları arasında karşılıklı laf atmalar)
BAŞKAN
– Değerli arkadaşlar…
Sayın
Muş, lütfen oturun…
ÖZGÜR
ÖZEL (Manisa) – Bütün istihbarat elinizde, bütün devlet elinizde.
MEHMET
MUŞ (İstanbul) – Sen kimsin, sen kimsin? (CHP sıralarından gürültüler) Sen
insanlara nasıl iftira edersin? FETÖ’cü sensin. Böyle bir terbiyesizlik var mı?

Bizim
milletvekilimize böyle bir şey demeye hakkı yok, bu işi düzeltin Sayın Başkan. 
Hadsiz,
hadsiz! 
(AK
PARTİ ve CHP milletvekillerinin birbirlerinin üzerine yürümeleri, gürültüler)
BAŞKAN
– Değerli arkadaşlar, ben söz vereceğim, lütfen oturun. 
Karabük
Milletvekilimiz Sayın Niyazi Güneş’e söz verdim değerli arkadaşlar. 
Buyurun...

Ben
söz vereceğim arkadaşlar. 
SALİH
CORA (Trabzon) – Hayır Sayın Başkan, düzeltin. 
BAŞKAN
– Değerli arkadaşlar…
HASAN
ÇİLEZ (Amasya) – Terbiyesiz! Terbiyesiz herif!
BAŞKAN
– Değerli arkadaşlar, lütfen oturun yerinize. 
Değerli
arkadaşlar, lütfen yerinize oturun, söz vereceğim ben. 
Arkadaşlar,
lütfen yerinize oturun. 
HASAN
ÇİLEZ (Amasya) – Muhatap benim, bana “Terörist” diyor ya! Kendi istedi; ya
ispat edecek ya da şerefsizliği kabul edecek. 
BAŞKAN
– Değerli milletvekilleri, birleşime on dakika ara veriyorum. 
Kapanma Saati: 21.04
DÖRDÜNCÜ
OTURUM
Açılma
Saati: 21.20
BAŞKAN:
Başkan Vekili Levent GÖK
KÂTİP
ÜYELER: Burcu KÖKSAL (Afyonkarahisar), Rümeysa KADAK (İstanbul)
-----0-----
BAŞKAN
– Türkiye Büyük Millet Meclisinin 29’uncu Birleşiminin Dördüncü Oturumunu
açıyorum. 
2019
Yılı Merkezi Yönetim Bütçe Kanun Teklifi ile 2017 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz. 
Komisyon
yerinde. 
Sayın
Özel, bir söz talebiniz oldu. 
Buyurun.

59.- Manisa Milletvekili Özgür Özel’in, söylediği sözden emin olduğuna
ve yargı yolunun açık olduğuna ilişkin açıklaması
ÖZGÜR
ÖZEL (Manisa) – Sayın Başkan, biraz önce Başkanlığınızda yaptığımız konuşmada
arkadaşların ilettiği bir hassasiyet var. Ben söylediğim sözden de eminim,
tutanaklardan da eminim. Zaten burada söylenen her sözden sonra yargı yolu da
açık. Öyle bir şey olursa… Örneğin Mahir Ünal benzer bir konuda dava açmıştı,
bugün o dava da lehimize sonuçlandı. Ben, burada, söz konusu arkadaşın FETÖ’cü
olduğuna ilişkin bilgimin, belgemin olduğunu söylemedim; “Bu kadar çok bu
konuya tepki gösteriyorsa bunun altında bir şey vardır, Mahmut Tanal’a
söylüyorum, bir baksın, kesin bunun altından bir şey çıkar.” dedim. Ben
“Kendisi FETÖ’cüdür, bende bu konuda bir bilgi vardır.” demedim ancak
-söylediğim söz tutanaklardadır- bu tip tepkilerin ne zaman, nasıl verildiğini
daha önceki tecrübelerimizden bildiğimiz için “Bu kadar çok bu konuda
hassasiyet gösteriyorsa…” diyerek devam ettim. Söylediğim söz budur, söylediğim
söz tutanaklarla şeydir. Arkadaşlar hassasiyet gösteriyorlar “Seçim bölgesi
var, FETÖ’cü olduğunu kabul etmiş gibi olur.” deniliyor. O konuda söylediğim
söz tutanaklarla söylediğim kapsamdadır.
Teşekkür
ediyorum. 
BAŞKAN
- Teşekkür ederim. 
MEHMET
MUŞ (İstanbul) - Sayın Başkan... 
BAŞKAN
– Buyurun Sayın Muş. 
60.- İstanbul Milletvekili Mehmet Muş’un, siyasetin nezaketini bozmamak
gerektiğine, “Çamur at izi kalsın.” mantığıyla şaibe oluşturmaya AK PARTİ Grubu
olarak izin vermeyeceklerine ilişkin açıklaması
MEHMET
MUŞ (İstanbul) - Sayın Başkan, değerli milletvekilleri; bu Parlamentoda 600
milletvekili var. Sayın Grup Başkan Vekilinin elinde bir sayaç yok, gösteriyor
“Bu FETÖ’cü, bu da değildir.” Burada bağrışma var ve kendisine özellikle rica
ediyoruz… 
BAŞKAN
– O da öyle olmadığını ifade etti ama. 
MEHMET
MUŞ (İstanbul) - Şimdi, bakın, insanların haysiyeti var, onuru var, şerefi var.
Eğer bir iddia ortaya atıyorsanız onu ispatlamakla mükellefsiniz. “Sen çok
bağırıyorsan sen FETÖ’cüsün.” Şimdi, sizin grupta da çok bağıranlar var, o
zaman onlar da mı FETÖ’cü? Buradan yola çıkarsanız hepsini FETÖ’cü olarak itham
etmemiz gerekiyor, bu doğru bir şey değil. Siyasetin nezaketini bozmamak lazım.
İlkelerinizi söyleyin ama siz hiçbir belgeniz, bilginiz yokken “Çamur at izi
kalsın.” mantığıyla bizim bir milletvekilimizi kirletmeye, onun üzerine şaibe
oluşturmaya asla ve asla parti grubu olarak izin vermeyiz, zaten kendisine de
ispatlama konusunda çağrıda bulunduk.
(Mikrofon
otomatik cihaz tarafından kapatıldı)
BAŞKAN
– Sayın Özel, zaten o konuda gerekli açıklamayı da yaptı, öyle bir kastının
olmadığını ifade etti. 
RECEP
ÖZEL (Isparta) – Bir daha olmasın artık ya!
ÖZGÜR
ÖZEL (Manisa) – Sayın Başkan…
BAŞKAN
- Toparlayalım artık.
61.- Manisa Milletvekili Özgür Özel’in, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sadece Mehmet Muş’un söylediğine şunu söyleyeceğim: Bu konuda
Cumhuriyet Halk Partisi defalarca “Bu FETÖ’nün siyasi ayağını araştıralım.”
diye önerge verdi, defalarca reddettiler. Salı günü getirirler, hep birlikte
kabul ederiz, kimin ne bağlantısı var ortaya çıkar. Söylediğim sözler konusunda
da yargı yolu açıktır, bir kez daha söylüyorum. (CHP sıralarından alkışlar)
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam) 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) CUMHURBAŞKANLIĞI (Devam)
1) Cumhurbaşkanlığı 2019 Yılı Merkezî Yönetim Bütçesi 
2) Cumhurbaşkanlığı 2017 Yılı Merkezî Yönetim Kesin Hesabı 
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2019 Yılı Merkezî Yönetim
Bütçesi
2) Türkiye Büyük Millet Meclisi 2017 Yılı Merkezî Yönetim
Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2019Yılı Merkezî Yönetim Bütçesi
2) Kamu Denetçiliği Kurumu 2017 Yılı Merkezî Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2019 Yılı Merkezî Yönetim Bütçesi
2) Anayasa Mahkemesi 2017 Yılı Merkezî Yönetim Kesin Hesabı
D) YARGITAY (Devam)
1) Yargıtay 2019Yılı Merkezî Yönetim Bütçesi
2) Yargıtay 2017 Yılı Merkezî Yönetim Kesin Hesabı
E) DANIŞTAY (Devam)
1) Danıştay 2019 Yılı Merkezî Yönetim Bütçesi
2) Danıştay 2017 Yılı Merkezî Yönetim Kesin Hesabı
F) SAYIŞTAY (Devam)
1) Sayıştay 2019 Yılı Merkezî Yönetim Bütçesi
2) Sayıştay 2017 Yılı Merkezî Yönetim Kesin Hesabı
G) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2019 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2017 Yılı Merkezî
Yönetim Kesin Hesabı
H) MİLLÎ İSTİHBARAT TEŞKİLATI BAŞKANLIĞI (Devam)
1) Millî İstihbarat Teşkilatı Başkanlığı 2019 Yılı Merkezî
Yönetim Bütçesi
2) Millî İstihbarat Teşkilatı Müsteşarlığı 2017 Yılı Merkezî
Yönetim Kesin Hesabı
I) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2019 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2017 Yılı
Merkezî Yönetim Kesin Hesabı
İ) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2019 Yılı Merkezî Yönetim
Bütçesi
2) Diyanet İşleri Başkanlığı 2017 Yılı Merkezî Yönetim Kesin
Hesabı
J) İLETİŞİM BAŞKANLIĞI (Devam)
1) İletişim Başkanlığı 2019 Yılı Merkezî Yönetim Bütçesi
K) BASIN-YAYIN VE ENFORMASYON GENEL MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Kesin Hesabı
L) SAVUNMA SANAYİİ BAŞKANLIĞI (Devam)
1) Savunma Sanayii Başkanlığı 2019 Yılı Merkezî Yönetim
Bütçesi
2) Savunma Sanayii Müsteşarlığı 2017 Yılı Merkezî Yönetim
Kesin Hesabı
M) STRATEJİ VE BÜTÇE BAŞKANLIĞI (Devam)
1) Strateji ve Bütçe Başkanlığı 2019 Yılı Merkezî Yönetim
Bütçesi
N) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî Yönetim Kesin Hesabı
O) MİLLİ SARAYLAR İDARESİ BAŞKANLIĞI (Devam)
1) Milli Saraylar İdaresi Başkanlığı 2019 Yılı Merkezî
Yönetim Bütçesi
Ö) DEVLET ARŞİVLERİ BAŞKANLIĞI (Devam)
1) Devlet Arşivleri Başkanlığı 2019 Yılı Merkezî Yönetim
Bütçesi
P) BAŞBAKANLIK (Devam)
1) Başbakanlık 2017 Yılı Merkezî Yönetim Kesin Hesabı
BAŞKAN
– Değerli arkadaşlar, şimdi söz sırası şahsı adına Karabük Milletvekilimiz
Sayın Niyazi Güneş’e aittir. 
Buyurun
Sayın Güneş. (AK PARTİ sıralarından alkışlar)
Sayın
Güneş, süreniz beş dakika.
NİYAZİ
GÜNEŞ (Karabük) – Sayın Başkan, değerli milletvekilleri; 2019 yılı bütçe
görüşmeleri kapsamında şahsım adına Diyanet İşleri Başkanlığı bütçesiyle ilgili
görüşlerimi açıklamak üzere huzurunuzda bulunuyorum. Yüce Meclisi ve heyetinizi
saygıyla selamlıyorum.
Bugün
Rize’den gelen haber hepimizi üzdü. Rize Valisi Kemal Çeber şahsında bütün
Emniyet camiasına baş sağlığı diliyorum, Cenab-ı Hak’tan rahmetler diliyorum;
yaralı olan kardeşlerimize, polislerimize şifalar diliyorum efendim.
Diyanet
İşleri Başkanlığı İslam dininin inanç, ibadet ve ahlak esaslarıyla ilgili
işleri yürütmek, halkı doğru dinî bilgiyle aydınlatmak ve ibadet yerlerini
yönetmek amacıyla cumhuriyetin Osmanlı geleneği üzerine kurduğu önemli bir kamu
kurumu ve devlet organıdır. Başkanlık yürüttüğü hizmetlerde İslam’ın iki temel
esası Kur’an-ı Kerim’i ve Peygamber Efendimiz’in sahih sünnetini esas
almaktadır. Bunun yanında, bireysel ve toplumsal hayata ilişkin değerlerin,
Müslümanların 14 asırlık tecrübesini, modern çağın beşerî, ekonomik ve
teknolojik değişimlerini hesaba katarak toplumun tüm kesimlerini kucaklayan bir
hizmet anlayışıyla hareket etmektedir. Başkanlık, her türlü günlük
tartışmaların dışında kalarak, sahih dinî bilgi ve onun doğru yorumunu merkeze
alarak İslam dininin anlaşılması, insanlığın ihtiyaç duyduğu birlikte yaşama
duygusu, karşılıklı sevgi ve saygı, sosyal yardımlaşma ve hoşgörü kültürünün
oluşması ve yaygınlaşması için gayret göstermektedir. Buna ilaveten, insanları
dini istismar eden odakların eline düşmekten koruyan, onların özgür iradeleri
ve akıllarını ipotek altına almaya karşı duran bir anlayışı temsil etmektedir. 
Diyanet
İşleri Başkanlığı, artık, dünyanın birçok ülkesinde hizmet sunan uluslararası
bir kurum hâline gelmiştir. Avrupa’dan Amerika’ya, Asya’dan Afrika’ya kadar
100’ü aşkın ülkede, öncelikle din hizmeti sunmak üzere, insani ve sosyal yardım
faaliyetleri yürütmektedir. Bu faaliyetleriyle, mazlum coğrafyalarda bir umut
ve sevgi eli olmuştur. Günümüzde tüm insanlığı ilgilendiren şiddet, terör,
ırkçılık ve bunların sebep olduğu zorunlu göç, açlık ve yoksulluk gibi
sorunları çözmeye yönelik bilinç oluşturabilmek için gayret göstermektedir.
Bütün bu dinamikler Diyanet İşleri Başkanlığından yeni talep ve beklentilerin
oluşmasına zemin hazırlamakta ve Başkanlığın temsil ettiği misyon ve değerlerin
bir umut olarak görülmesine vesile olmaktadır. 
Başkanlığın
yurt içi ve yurt dışındaki vatandaş, soydaş ve dindaşlarımıza yönelik sunmuş
olduğu irşat ve eğitim hizmetleri sadece dinî açıdan değil, millî, tarihî,
sosyal ve kültürel değerlerin muhafaza edilip gelecek nesillere aktarılması
açısından da önem arz etmektedir. Bu kapsamda, 9 kez düzenlenen Avrasya İslam
Şûrası, 2 kez düzenlenen Afrika Müslüman Dinî Liderler Zirvesi ve Dünya
Müslüman Azınlıklar Zirvesi gibi önemli şûralarda alınan kararların sonuçları
yurt dışında çok belirgin bir şekilde görülüp takdir edilmekte ve ülkemizin
uluslararası camiada saygınlığının artmasına katkı sağlamaktadır. 
(Mikrofon
otomatik cihaz tarafından kapatıldı) 
BAŞKAN
– Sayın Güneş, sürenize bir dakika ekliyorum. 
NİYAZİ
GÜNEŞ (Devamla) – Diğer taraftan, devletin hassasiyetleri, toplumun
duyarlılıkları ve çağdaş dünyanın ihtiyaçlarını önceleyen bir anlayışla çevre
sorunlarına duyarlı, aile, kadın, gençlik, çocuk, yaşlı ve engelli
vatandaşlarımıza daha etkin bir hizmet sunmak amacıyla kamu kurumları ve sivil
toplum kuruluşlarıyla iş birliği içerisinde hizmetlerini yürütmektedir. 
Diyanet
İşleri Başkanlığı, Anayasa, kanun ve diğer mevzuatla kendisine verilen görev ve
yetkiler doğrultusunda, cami içi ve cami dışı din hizmetleri; sosyal, kültürel
içerikli din hizmetleri; vaaz ve irşat, dinî danışmanlık ve rehberlik, din
eğitimi, yayın, haç ve umre hizmetleri ve yurt dışı din hizmetleri gibi hayatın
tamamını ve tüm insanlığı içine alan geniş bir alanda, düzenli ve sistemli bir
biçimde, 140 bini aşan personeliyle hem yurt içinde hem yurt dışında hizmet
vermektedir. 
Son
olarak, manevi şuurla üstlendiği bu önemli görevleri toplumumuzun huzuru,
birlikteliği ve bir arada yaşama gayesi için yürüten Diyanet İşleri
Başkanlığımızın her kademesindeki mensuplarına şükranlarımı sunuyorum. 
(Mikrofon
otomatik cihaz tarafından kapatıldı) 
NİYAZİ
GÜNEŞ (Devamla) - Hizmet kervanında yer alanlardan ahirete göçmüş olanlara
Cenab-ı Hak’tan rahmet, emekli olanlara sağlık ve afiyetler diliyorum.
BAŞKAN
- Selamlamak için ben açayım mikrofonunuzu, selamlayarak bitirelim.
NİYAZİ
GÜNEŞ (Devamla) – 2019 yılı bütçesinin ülkemize ve yüce milletimize ve Diyanet
İşleri Başkanlığımıza hayırlı olmasını diliyor, güzel hizmetlerin aksamadan
devam etmesini temenni ediyorum.
Hepinizi
hürmetle, saygıyla selamlıyorum efendim. (AK PARTİ sıralarından alkışlar)
BAŞKAN
– Teşekkür ederim Sayın Güneş.
ÖZGÜR
ÖZEL (Manisa) – Sayın Başkan…
BAŞKAN
– Değerli milletvekilleri…
ÖZGÜR
ÖZEL (Manisa) – Sayın Cumhurbaşkanı Yardımcısıyla ilgili bir şey söyleyeceğim.
BAŞKAN
– Yazılı mı hazırladınız?
ÖZGÜR
ÖZEL (Manisa) – Yok, ifade edeceğim efendim.
BAŞKAN
– Buyurun.
BÜLENT
TURAN (Çanakkale) – Soru-cevap var Sayın Başkan.
VI.- AÇIKLAMALAR (Devam)
62.- Manisa Milletvekili Özgür Özel’in, MİT Başkanının Amerika Birleşik
Devletleri’nde yaptığı bilgilendirmeden haberdar olup olmadıklarını, 15 Temmuz
şehit yakınları ve gaziler için kurulan vakıf ve yardım kampanyasında toplanan
306 milyon liranın akıbetinin ne olduğunu Cumhurbaşkanı Yardımcısından öğrenmek
istediğine ilişkin açıklaması
ÖZGÜR
ÖZEL (Manisa) – Sayın Başkan, biraz önce de ifade ettim, aslında o tansiyon
yükselmeseydi bu konuşmayı yapacaktık ama dün Sayın Genel Başkanımız kürsüde
yürütmeden cevabını beklediği iki hususa değinmişti. Bu hususların dün Sayın
Cumhurbaşkanı Yardımcısı tarafından dile getirilmediğini gördük. Bugün Genel
Başkanımızın şu iki sorusunu tekrar ediyoruz. MİT Başkanının Amerika Birleşik
Devletleri’nde yaptığı bilgilendirmeden haberdar mıydınız? Haberdar değilseniz
nasıl gitti, kim çağırdı gitti, kimin kararıyla gitti bu bilgilendirmeyi yaptı?
Ya da haberdarsanız ne zaman haberdar oldunuz ve izni kimden aldı? 
İkincisi
de 15 Temmuz şehit yakınları ve gaziler için kurulan vakıf ve yardım
kampanyasında toplanan 306 milyon liranın akıbeti ne oldu? 
Sayın
Cumhurbaşkanı Yardımcısının konuşmasında yürütme adına bu iki soruya cevap
bekliyoruz.
Teşekkür
ediyorum.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam) 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) CUMHURBAŞKANLIĞI (Devam)
1) Cumhurbaşkanlığı 2019 Yılı Merkezî Yönetim Bütçesi 
2) Cumhurbaşkanlığı 2017 Yılı Merkezî Yönetim Kesin Hesabı 
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2019 Yılı Merkezî Yönetim
Bütçesi
2) Türkiye Büyük Millet Meclisi 2017 Yılı Merkezî Yönetim
Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2019Yılı Merkezî Yönetim Bütçesi
2) Kamu Denetçiliği Kurumu 2017 Yılı Merkezî Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2019 Yılı Merkezî Yönetim Bütçesi
2) Anayasa Mahkemesi 2017 Yılı Merkezî Yönetim Kesin Hesabı
D) YARGITAY (Devam)
1) Yargıtay 2019Yılı Merkezî Yönetim Bütçesi
2) Yargıtay 2017 Yılı Merkezî Yönetim Kesin Hesabı
E) DANIŞTAY (Devam)
1) Danıştay 2019 Yılı Merkezî Yönetim Bütçesi
2) Danıştay 2017 Yılı Merkezî Yönetim Kesin Hesabı
F) SAYIŞTAY (Devam)
1) Sayıştay 2019 Yılı Merkezî Yönetim Bütçesi
2) Sayıştay 2017 Yılı Merkezî Yönetim Kesin Hesabı
G) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2019 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2017 Yılı Merkezî
Yönetim Kesin Hesabı
H) MİLLÎ İSTİHBARAT TEŞKİLATI BAŞKANLIĞI (Devam)
1) Millî İstihbarat Teşkilatı Başkanlığı 2019 Yılı Merkezî
Yönetim Bütçesi
2) Millî İstihbarat Teşkilatı Müsteşarlığı 2017 Yılı Merkezî
Yönetim Kesin Hesabı
I) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2019 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2017 Yılı
Merkezî Yönetim Kesin Hesabı
İ) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2019 Yılı Merkezî Yönetim
Bütçesi
2) Diyanet İşleri Başkanlığı 2017 Yılı Merkezî Yönetim Kesin
Hesabı
J) İLETİŞİM BAŞKANLIĞI (Devam)
1) İletişim Başkanlığı 2019 Yılı Merkezî Yönetim Bütçesi
K) BASIN-YAYIN VE ENFORMASYON GENEL MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Kesin Hesabı
L) SAVUNMA SANAYİİ BAŞKANLIĞI (Devam)
1) Savunma Sanayii Başkanlığı 2019 Yılı Merkezî Yönetim
Bütçesi
2) Savunma Sanayii Müsteşarlığı 2017 Yılı Merkezî Yönetim
Kesin Hesabı
M) STRATEJİ VE BÜTÇE BAŞKANLIĞI (Devam)
1) Strateji ve Bütçe Başkanlığı 2019 Yılı Merkezî Yönetim
Bütçesi
N) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî Yönetim Kesin Hesabı
O) MİLLİ SARAYLAR İDARESİ BAŞKANLIĞI (Devam)
1) Milli Saraylar İdaresi Başkanlığı 2019 Yılı Merkezî
Yönetim Bütçesi
Ö) DEVLET ARŞİVLERİ BAŞKANLIĞI (Devam)
1) Devlet Arşivleri Başkanlığı 2019 Yılı Merkezî Yönetim
Bütçesi
P) BAŞBAKANLIK (Devam)
1) Başbakanlık 2017 Yılı Merkezî Yönetim Kesin Hesabı
BAŞKAN
– Değerli milletvekilleri, şimdi 2019 Yılı Merkezi Yönetim Bütçe Kanunu Teklifi
ile 2017 Yılı Merkezi Yönetim Kesin Hesap Kanunu Tasarısı’nın yürütme adına
konuşulacak olan bölümüne geldik. 
Şimdi
yürütme adına söz, Cumhurbaşkanı Yardımcısı Sayın Fuat Oktay’a aittir. (AK
PARTİ sıralarından alkışlar)
Sayın
Oktay, süreniz yetmiş dakika. 
CUMHURBAŞKANI
YARDIMCISI FUAT OKTAY -Sayın Başkan, değerli milletvekilleri; sizleri ve
sizlerin şahsında aziz milletimizi Cumhurbaşkanımız ve şahsım adına saygıyla
selamlıyorum. 2019 yılı bütçe görüşmelerinin başarılı geçmesini temenni ediyor,
hazırlanan bütçenin ülkemize ve milletimize, kurum ve kuruluşlarımıza hayırlı
olmasını diliyorum. 
Öncelikle,
Rize’de meydana gelen elim olayda hayatını kaybeden İl Emniyet Müdürümüz şehit
Altuğ Verdi’ye Allah’tan rahmet, yakınları ve milletimize de başsağlığı
diliyorum, yaralanan Personel Şube Müdürü Ercan Polat’a ve polis memuru Yiğit
Can Köksal’a acil şifalar diliyorum. 
Konuşmamın
başında, görüşleriyle eleştirileriyle 2019 yılı bütçemizin oluşmasına katkıda
bulunan başta Plan ve Bütçe Komisyonu Başkanı ve üyelerine, siz
milletvekillerimize ve tüm uzmanlarımıza, kurum ve kuruluşlarımıza,
bakanlıklarımıza teşekkür ediyorum. İnanıyorum ki 2019 yılı bütçesi 2002 yılı
sonundan itibaren istikrarlı bir şekilde büyüyen Türkiye’nin daha da
büyümesine, kalkınmasına, daha müreffeh bir ülke hâline gelmesine vesile
olacaktır. 
Malumunuz
olduğu üzere, dün tüm gün boyunca bütçenin geneli üzerindeki görüşmelerimizi
yaptık. Plan ve Bütçe Komisyonunda başlayan yürütme ve yasamayı bir araya
getiren bu bütçe sürecinin Hükûmet tarafından uygulanacak politikalara ve aynı
zamanda Meclis gündemine önemli katkı sağlayacağına inancımı orada da ifade
ettim. Şimdi, şahsıma ayrılan zaman diliminde, görüşmeler esnasında değinilen
hususları da içerecek şekilde Cumhurbaşkanlığı ile bağlı, ilgili ve ilişkili
kurumların faaliyetleri ve projeleri hakkında kısa bilgiler paylaşmak istiyorum
ve süremi de olabildiğince ekonomik kullanmaya çalışacağım Sayın Başkan.
(Uğultular)
BAŞKAN
– Değerli arkadaşlarım, arkadan gürültü geliyor, lütfen sessizliği sağlayalım.
Sayın
Oktay, buyurun.
CUMHURBAŞKANI
YARDIMCISI FUAT OKTAY (Devamla) – Sayın Başkan, değerli milletvekilleri;
Cumhurbaşkanlığı hükûmet sistemine geçişle birlikte idari ve mali yönetim ve
bütçe sürecinin etkinliğini artıracak bir altyapıya kavuştu. Bu çerçevede
merkez ve taşrada tüm bakanlık, kurum ve kuruluşları ilgilendiren konularda
sistemin etkin ve hızlı işleyişini temin etmek amacıyla Cumhurbaşkanlığı olarak
etkin bir yönetim ve koordinasyon görevi icra etmekteyiz. İlk 100 Günlük İcraat
Programı’yla Cumhurbaşkanlığı sisteminin ilk somut çıktılarını almaya başladık
ve toplam 400 projeyi hayata geçirdik ve ilk 100 günlük uygulama sonuçları ile
ikinci 100 Günlük İcraat Programı -dün de ifade ettiğimiz gibi- Cumhurbaşkanımız
tarafından önümüzdeki günlerde kamuoyuyla paylaşılacaktır. İlkinde olduğu gibi
ikinci 100 Günlük İcraat Programı’nda da katma değeri yüksek ürünlerin hayata
geçirilmesine yönelik projeler ile yine vatandaşın hayatını kolaylaştıracak
hizmet odaklı projeler yer almaktadır. İlk 100 günde her bir bakanlık ve kurum
gelecek beş yıllık yol haritalarını hazırladılar, dün yine bunu ifade ettik.
İkinci 100 günde ise beş yıllık yol haritaları nihaileştirilerek uygulamaya
alınacaktır. Burada ifade edilen yol haritaları en ince detaylarına kadar
çalışılmıştır, gerçektir, gerçekçidir. İlk 100 günde Cumhurbaşkanlığı ve
bakanlıklar olarak 81 ilde uyguladığımız proje ve faaliyetler ile yerelin
kalkınmasına ilişkin göstergelerin yakından takibine yönelik bir sistem geliştirilmiştir.
İkinci 100 günde de bu sistemin 81 ilde uygulamaya alınması tamamlanacaktır.
Cumhurbaşkanlığı hükûmet sistemine uyum amacıyla yürürlüğe giren mevzuat
değişiklikleri de yine uygulamaya alınmaktadır ve alınmaya devam edilecektir. 
Sayın
Başkan, saygıdeğer milletvekilleri; değişim süreçlerinin etkilerinin ve yaşanan
krizlerin yansımalarının yoğun bir şekilde hissedildiği ve ülkemizin merkezinde
bulunduğu Avrasya coğrafyası jeopolitik denklemin yeniden şekillendiği bu
süreçte zorlu sınamalarla karşı karşıya bulunmaktadır. Ülkemiz bugün hem çağın
gerekleri hem de siyasi ve ekonomik alanlarda artan imkân ve kabiliyetleri
ölçüsünde dış politikasını girişimci ve insani yaklaşımı merkezine alarak
gerçekleştirmekte, yürütmektedir. Avrupa ve transatlantik siyasi ve güvenlik
yapılarıyla mevcut siyasi ilişkilerimiz dış politikamızın mihenk taşlarımızdan
birini oluşturmaktadır. Bu ilişkileri güçlendirmeyi ve yenilerini geliştirmeyi
hedeflemekteyiz. AB üyeliği ülkemiz için stratejik bir dış politika hedefidir.
AB’yle ilişkilerimiz çok boyutlu ve köklüdür. Katılım sürecinde şu ana kadar
açılan fasıl sayısı 16’dır; hâlihazırda 14 fasıl üzerinde, gayrikanuni olarak
AB’ye üye yapılan Güney Kıbrıs Rum Yönetimi’ne bağlı sebeplerle de blokajlar
bulunmaktadır. 
Ülkemiz,
dışa açılım politikalarımızın sonucunda hâlihazırda 241 dış temsilcilikle
dünyanın en geniş temsil ağına sahip 5’inci ülkesi durumundadır. Dış
temsilcilik sayımız ülkemizin uluslararası alandaki artan etkinliğinin en açık
göstergesini teşkil etmektedir. Sayın Cumhurbaşkanımız, dış politika vizyonu
kapsamında 2018 yılı boyunca resmî ve çalışma ziyaretlerinin yanı sıra, zirve
ve forumlara iştirak amaçlı 29 yurt dışı gezisi icra etmiştir. Bu süre
içerisinde 16 devlet başkanını da yine ülkemizde ağırlamıştır. Bu kapsamda,
Sayın Cumhurbaşkanımız liderlerle ve kritik konulardaki uluslararası kuruluş
temsilcileriyle 249 yüz yüze görüşme, 194 de telefon görüşmesi
gerçekleştirmiştir ve yine bunların tamamına yakını kritik konularla ilgilidir.
Ülkemiz,
İslam ülkelerini buluşturan ortak siyasi forumlardan İslam İşbirliği
Teşkilatına gerek bölgesel gerek uluslararası gelişmeler bağlamında özel önem
vermektedir. İslam İşbirliği Teşkilatı zirve dönem başkanlığı bir sonraki
zirveye kadar da ülkemizdedir.
Amerika’nın
hukuka aykırı bir şekilde Kudüs’ü işgalci güç İsrail’in sözde başkenti olarak
tanıdığını açıklaması sonucu meydana gelen gelişmeleri ele almak ve Filistin
Devleti’nde meydana gelen vahim hadiselere mukabele amacıyla yine Sayın
Cumhurbaşkanımızın daveti üzerine 13 Aralık 2017 ve 18 Aralık 2018 tarihlerinde
İslam İşbirliği Teşkilatı İslam Zirvesi Konferansı olağanüstü toplantısını
İstanbul’da gerçekleştirmiştir.
Öte
yandan, yine Sayın Cumhurbaşkanımızın ev sahipliğinde Fransa Cumhurbaşkanı
Macron, Rusya Federasyonu Başkanı Putin, Almanya Federal Cumhuriyeti Şansölyesi
Merkel’in katılımlarıyla 27 Ekim 2018 tarihinde Suriye’deki gelişmeleri ele
almak üzere İstanbul’da dörtlü zirve düzenlenmiştir.
Zirvenin
öne çıkan sonuçlarından ilki İdlib’de ülkemiz ile Rusya arasında sağlanan
ateşkesin kalıcı olmasının önemi konusunda mutabık kalınması olmuştur. Bir
diğer kayda değer gelişmeyi, Anayasa komitesine işlerlik kazandırılması
hususunda çağrıda bulunulması teşkil etmiştir. 
Sayın
Başkan, değerli milletvekilleri; Cumhurbaşkanlığı hükûmet sistemi çerçevesinde
dinamik, milletimizin ihtiyaçlarına hızlı cevap veren, gelişmelere hızlı uyum
sağlayan, doğru ve sürdürülebilir politikalar geliştirebileceğimiz bir sistem
oluşturulmasını hedefliyoruz ve bütün gücümüzle de bunun için çalışıyoruz.
Cumhurbaşkanlığı İdari İşler Başkanlığını Başbakanlıktan devralınan bazı
görevler ile yeni sistemle kurulan birimlerin etkin ve verimli bir şekilde
görevlerini yerine getirmesini temin etmek üzere yeniden yapılandırdık.
Cumhurbaşkanlığına doğrudan bağlı 4 ofis, 9 politika kurulu ve başkanlıkları
oluşturduk. Ülkemizdeki dijital dönüşüm çalışmalarını koordine etmek, siber
güvenlik ve bilgi güvenliğini artırıcı çalışmalar yapmak amacıyla Dijital
Dönüşüm Ofisi; bankacılık ve finans sektörünü izlemek, finansal analizleri
yaparak en iyi uygulamaları ve veri kaynaklarını ekonomiye kazandırmak için
Finans Ofisi; ülkemizin insan kaynakları envanterini çıkartarak insan kaynağı
havuzu oluşturmak ve ihtiyaç duyulan alanlarda yetenek gelişim faaliyetlerini
yürütmek amacıyla da İnsan Kaynakları Ofisini kurduk. Ülkemize yönelik
yatırımları artırmak ve özendirmeye yönelik olarak da Başbakanlık Yatırım
Destek ve Tanıtım Ajansını daha aktif ve uygulayıcı bir birim olarak Yatırım
Ofisine dönüştürdük. Politika kurulları oluşturularak şu an itibarıyla faal
hâle getirilmiş ve Sayın Cumhurbaşkanımız Başkanlığında çalışmalarına
başlamışlardır. 
Yapısal
olarak bürokrasinin azaltılmasını ve kamuda işlerin daha şeffaf hâle
getirilmesini sağlayacak, yapısal anlamda daha şeffaf hâle getirilmesini
sağlayacak e-devlet uygulamalarına kararlılıkla devam ediyoruz. Kamu olarak
vatandaşlarımıza, özel sektöre ve kamunun kendisine verdiği hizmetlerin yüzde
93’e yakınını e-devlete entegre etmiş durumdayız ve 2019 yılı sonuna kadar da bu
uygulamayı tamamlıyor olacağız. Belge değil, beyan esasına dayalı kurduğumuz bu
sistemi tamamladığımızda devlette olan hiçbir belgeyi vatandaşımızdan talep
etmeyeceğiz. Dijital Dönüşüm Ofisimizle, akabinde, kararlılıkla sistemi
akıllılaştırmaya yani dijital dönüşüme odaklanacağız. Bu değişim beraberinde
devlet ve vatandaş arasında beyan ve güven ilişkilerine dayanan toplumsal
dönüşümü de başlatacaktır. İnsan Kaynakları Ofisimizle bu değişim ihtiyacına
orta vadede cevap verecek insan kaynağı ihtiyacını geliştirecek bir çalışma da
başlatılmış durumdadır.
İcracı
bir birime dönüştürülen Cumhurbaşkanlığının bütçesinin yaklaşık yüzde 45’i,
devralınan görevler ve yeni kurulan birimlerden dolayı eklenen bütçeden
kaynaklanmaktadır. Afetler oluştuğunda acil yardımların ilgili kuruluşlara ve
illere aktarılmasıyla ilgili olan acil destek giderleri için 150 milyon TL,
İçişleri Bakanlığı ve Millî Savunma Bakanlığınca kullanılan barışı destekleme
ve koruma hizmetleri için 750 milyon TL, havacılık ve ulaştırmayla ilgili olarak
da hem cari hem de sermaye kısımlarında yer almak üzere toplam 162 milyon TL
ödenek öngörülmüştür. Bütçedeki önemli paylardan biri de Türkiye'nin en büyük
kütüphanesi olarak faaliyet gösterecek Cumhurbaşkanlığı kütüphanesine yönelik
çalışmalardan kaynaklanmaktadır. 
Cumhurbaşkanlığı
İletişim Merkezi (CİMER) adı altında birleştirilen Başbakanlık İletişim Merkezi
BİMER ve CİMER’e şimdiye kadar 3 milyon civarında başvuru ulaşmış olup söz
konusu başvuruların yaklaşık yüzde 83’ünün sevk ve cevaplama işlemi
yapılmıştır. 
Sayın
Başkan, değerli milletvekilleri; küresel ve bölgesel düzeyde Türkiye imajına
katkı sunmaya yönelik siyasal iletişim ve kitle iletişimi stratejilerinin
oluşturulması, uygulanması ve kamu diplomasisi politikalarının geliştirilmesi
gibi çalışmalar Cumhurbaşkanlığı İletişim Başkanlığı tarafından
yürütülmektedir. Bu çalışmalar kapsamında ülkelerin küresel ve bölgesel
politikaları, uluslararası basın, uluslararası düşünce kuruluşları ve sosyal
medya başta olmak üzere uluslararası kamuoyunda Türkiye imajına etki eden
hususlar yakından izlenmekte ve analiz edilmektedir. Bölgesel ve küresel
gelişmelerin ülkemizi çok yakından etkilediği günümüzde kamuoyundaki Türkiye
algısının olumlu bir şekilde oluşturulabilmesi amacıyla sosyal medya araçları etkin
bir şekilde kullanılmaktadır. Bilgilendirme programları çerçevesinde
uluslararası medya mensupları gruplar hâlinde veya münferiden davet edilerek
ülkemiz hakkında birinci elden bilgi temin etmeleri sağlanmaktadır. 
Yerel
medyayı güçlendirme yönündeki çalışmalar da etkin bir medya altyapısı
oluşturmak açısından önemlidir. Yerel düzeyde medya kuruluşlarının
desteklenmesi öncelikli hedef olarak belirlenmiştir. Bu çerçevede, mesleki
konular ile medya alanındaki mevzuat, yerel medyanın sorunları ve çözüm önerilerinin
görüşüldüğü yerel ve bölgesel medya buluşmaları düzenlenmektedir.
Gazetelerimizin son zamanlarda başta kâğıt olmak üzere üretim maliyetlerinin
artması nedeniyle içinde bulundukları ekonomik sıkıntıların aşılması noktasında
yılbaşından itibaren yürürlüğe girecek önemli bir düzenleme Sayın
Cumhurbaşkanımız tarafından onaylanmıştır. Buna göre, yayın ücreti yüzde 20
artırılarak 15 Türk lirasına, günlük fiilî satış ortalaması 50 binden fazla
olan gazetelerin yayın ücreti ise yüzde 12,5 artırılarak 45 Türk lirasına
yükseltilmiştir.
Sayın
Başkan, değerli milletvekilleri; On Birinci Kalkınma Planı hazırlık çalışmaları
yeni hükûmet sistemi çerçevesinde, Strateji ve Bütçe Başkanlığı kalkınma
vizyonuyla, ekonomik ve sosyal politikalarla uyumlu biçimde sürdürülmektedir.
2017 yılında başlatılan, 2019-2023 yıllarını kapsayan On Birinci Kalkınma
Planı’nın hazırlık çalışmaları 2018 yılında da katılımcı bir şekilde
yürütülmüş, bu kapsamda 75 özel ihtisas komisyonu ve çalışma grubu
toplantılarına ilaveten Türkiye Büyük Millet Meclisi komisyon üyeleri, bölgesel
kuruluşlar, bakanlıklar ve farklı paydaşlarla istişare toplantıları
düzenlenmiştir. Plan tamamlandığında yüce Meclisin onayına ayrıca sunulacaktır.
Hazine
ve Maliye Bakanlığı ve Strateji ve Bütçe Başkanlığıyla müştereken hazırlanan,
2019-2021 yıllarını kapsayan orta vadeli program “Yeni Ekonomi Programı” adıyla
20 Eylül 2018 tarihinde kamuoyuna açıklanmıştır. 
2019
Yılı Cumhurbaşkanlığı Yıllık Programı 27 Ekim 2018 itibarıyla yayınlanmıştır.
2019 Yılı Cumhurbaşkanlığı Yıllık Programı’nda, nitelikli insan, güçlü toplum,
yenilikçi üretim ve istikrarlı büyüme, yaşanabilir mekânlar, sürdürülebilir
çevre ve kalkınma için uluslararası iş birliği eksenleri altında eğitim,
sağlık, güvenlik gibi toplam 50 alanda hedef ve politikalar ile bunlara bağlı,
bunlara ilişkin toplam 444 tedbir belirlenmiştir. Belirlenen tedbirler üçer
aylık dönemler hâlinde izlenip değerlendirilecektir.
Önceden
de ifade ettiğim gibi tüm bakanlık ilgili, ilişkili ve bağlı kuruluşlarının
yıllık planları yine tamamlanmıştır. Kurumların yatırım bütçe tekliflerine esas
olmak üzere, 2019-2021 Dönemi Yatırım Programı Hazırlama Rehberi
yayımlanmıştır. 2019 yılı yatırım proje tekliflerinin değerlendirilmesinde,
azami tasarruf ilkesiyle, kalkınma potansiyelini destekleyici mahiyetteki
iktisadi ve sosyal altyapı yatırımları ile devam eden projelerden en kısa
sürede tamamlanabilecek olanlara öncelik verilmiştir. 2019 yılında toplam kamu
sabit sermaye yatırımları 123 milyar Türk lirasıdır. Bu tutar gayrisafi yurt içi
hasılanın yüzde 2,8’ine tekabül etmektedir. Biraz önce ifade ettiğim bütün
bakanlık ilgili, ilişkili ve bağlı kuruluşlarının beş yıllık programlarının da
tamamlandığını özellikle bir kez daha ifade etmek isterim. Önümüzdeki dönemde,
kamu-özel iş birliği modelinin uygulanmasında dünya uygulamalarını dikkate
alarak, projelerin hazırlık süreci başta olmak üzere, kamu kuruluşlarının yine
kamu-özel iş birliği modeli konusundaki kapasitelerinin artırılması
faaliyetlerine devam ediyor olacağız. 
Sayın
Başkan, değerli milletvekilleri; İslam dininin inanç, ibadet ve ahlak
esaslarıyla ilgili işlerini yürütmek, doğru bilgilerle halkı din konusunda
aydınlatmak, ibadet yerlerini yönetmekle görevli olan Diyanet İşleri
Başkanlığı, dünyanın birçok ülkesinde hizmet sunan uluslararası bir kurum
hâline gelmiştir. Başkanlığın yurt içi ve yurt dışındaki vatandaş, soydaş ve
Müslümanlara yönelik sunmuş olduğu irşat ve eğitim hizmetleri sadece dinî
açıdan değil; millî, tarihî, sosyal ve kültürel değerlerin muhafaza edilip
gelecek nesillere aktarılması açısından da önem arz etmektedir. Diyanet İşleri
Başkanlığımız İslam diniyle ilgili evrensel düzeyde güvenilen ve referans
alınan, insanlığın barış ve huzuruna katkı sağlayan bir kurum olma vizyonuyla
hareket etmektedir. Ülkemizin genelinde yaklaşık 89 bin cami bulunmaktadır.
Diyanet İşleri Başkanlığımız sunduğu dinî hizmetleri yaklaşık 87 bin imam,
müezzin ve cami görevlisi eliyle yürütmektedir. Bir başka deyişle, personel
giderlerinin Diyanet bütçesi içerisindeki payı yüzde 96,4’tür.
Sayın
Başkan, değerli üyeler; her millet bir tarihî mirasın sahibidir. Bu tarihî
mirasla irtibat kurabilmenin yegâne kaynağı da arşivlerdir. Arşivler bir
ülkenin tapu senedi, bir milletin kimliği, hakları, hatıratı ve en önemlisi,
bir devletin hafızasıdır. Barındırdıkları belgenin muhtevası açısından birer
bilgi merkezi konumunda da olan arşivler devletlerin ve milletlerin geleceğinin
inşasında stratejik bir güç unsurudur. Bu anlamda, çok geniş bir coğrafyada ve
altı yüz seneyi aşkın bir zaman diliminde hükümran olmuş ve çeşitli milletleri
bünyesinde barındırmış Osmanlı Devleti arşivleri ile doksan beş yıllık
tarihinde bulunduğu coğrafyanın en önemli ülkesi konumunda olan ülkemiz
arşivleri yalnız ülkemizin değil; bugün, müstakil devlet kurmuş çeşitli milletlerin
millî ve ortak tarihlerinin tespitinde ve yazılmasında başvurulacak otantik
değerdeki tek kaynaktır. 
Ülkemizin
arşivcilik sisteminde son yıllarda gelişen teknolojik ilerlemelerle birlikte,
yapılan işin şekli değişmektedir. Bilginin korunmasına, doğru bilgiye
ulaşılmasına, açık erişime ve üretilen bilginin elektronik ortamda da
saklanmasına geçişle birlikte dijital arşivler ortaya çıkmaktadır. Bu kapsamda,
bugüne kadar yaklaşık 51 milyon görüntü dijital ortama aktarılmıştır. 2023 yılı
hedefleri doğrultusunda yaklaşık 40 milyon tarihî belge görüntüsünün daha
elektronik ortama aktarılması hedeflenmektedir. Ülkemizin hafızası olan
arşivlerimizin yönetimi ve araştırmacıların kullanımına sunulması için
düzenlenmesi oldukça önem arz etmektedir. Kuşkusuz, tasnif edilmemiş arşiv
belgesinden etkin bir biçimde yararlanmak, istenilen bilgileri elde edebilmek
açısından oldukça zor, kimi zaman da imkânsızdır. Bu nedenle, devlet
arşivlerinde yürütülmekte olan tasnif işlemleri etkin bir hizmet verilmesi için
belirleyici olmaktadır. Bu kapsamda, günümüze kadar yaklaşık 61 milyon belge
tasnif edilmiştir. 
Sayın
Başkan, değerli milletvekilleri; Millî Saraylar İdaresi Başkanlığı dünyadaki
uluslararası müzecilik ve restorasyon standartlarında tarihî ve kültürel
mirasın korunup, yaşatılıp gelecek kuşaklara aktarılması amacıyla çalışmalar
yürütmektedir. Başkanlık, dünyanın önde gelen müzecilik kurumları örneklerinde
olduğu gibi, bünyesindeki saray, köşk, kasır, müze ve tarihî fabrikaların
uluslararası standartlarda bakımı, onarımı, müze olarak işletilmesi ve tarihî
objeleri de dâhil olmak üzere tüm bu yapıların kültürel ve tarihî arka
planlarına sadık kalınarak korunmaları, restore edilmeleri gayesiyle faaliyet
göstermektedir. 2019 yılında saray, köşk, kasır ve müzelerin bulunduğu 13 adet
önemli proje ve restorasyon faaliyeti planlanmaktadır.
Sayın
Başkan, değerli milletvekilleri; Millî İstihbarat Teşkilatı Başkanlığımızın
görevini; ülkemizin milleti ile bütünlüğüne, varlığına, bağımsızlığına,
güvenliğine, anayasal düzenine ve millî gücünü meydana getiren bütün
unsurlarına karşı içten ve dıştan yöneltilen mevcut ve muhtemel faaliyetler
hakkında millî güvenlik istihbaratı oluşturmaktadır. Küresel ve bölgesel
gelişmelerle tehditlerin hızla evrildiği günümüzde içinde bulunduğumuz coğrafyanın
önemi de giderek artmaktadır. Ekonomik rekabete dayalı küresel güç dengeleri
ile ittifak ilişkilerinin değiştiği, teknoloji ve sosyal medya kullanımının
arttığı, psikolojik savaş ve siber saldırıların daha da yoğun hâle geldiği bu
süreç ülkemizi doğrudan ve dolaylı olarak etkilemektedir. Bu kapsamda,
Türkiye'ye hasım ve rakip olan ülkelerin güdümünde olan ve çıkarlarına hizmet
eden PKK, KCK, PYD, YPG, FETÖ, PDY, DEAŞ VE DHKP-C gibi terör örgütlerinin
ülkemiz için tehdit olmaya devam edeceği bilinen bir gerçektir. Siyasi,
ekonomik, sosyal ve kültürel yeni tehditlerle daha da boyutlanan güvenlik
sorunları MİT Başkanlığının üstlendiği görevleri daha da önemli hâle
getirmektedir. Ülkemizin karşı karşıya bulunduğu iç ve dış tehditlerin bertaraf
edilmesi amacıyla MİT Başkanlığı ile diğer güvenlik kurumlarının iş birliği
içerisinde başarılı operasyonlar gerçekleştirmesi neticesinde terör
örgütlerinin faaliyetlerinde son dönemde hissedilir bir azalma olmuştur. 
Sayın
Başkan, değerli milletvekilleri; her devlet millî varlığına, bekasına,
güvenliğine yönelik tehditlere karşı tedbirler almak durumundadır. Bu
gereklilik doğrultusunda devletler, bölgesel ve küresel ortamın izlenerek
tehdit ve fırsatların tespit edilmesiyle bu hususlara matuf siyasetin belirlenmesini
ve en uygun politikaların uygulanmasını sağlayacak süreç ve unsurları ihtiva
eden millî güvenlik sistemlerini tesis etmektedir. 
Ülkemizde
Cumhurbaşkanlığı hükûmet sistemi çerçevesinde gerçekleştirilen yasal
değişikliklerden sonra mevcut hâlini alan ve Cumhurbaşkanına bağlı olarak
yapılandırılan Millî Güvenlik Kurulu Genel Sekreterliği, hülasaten, Millî
Güvenlik Kuruluna ait faaliyetlerin işlemlerini yapmak, Millî Güvenlik Siyaseti
Belgesi’nin hazırlanmasına ilişkin çalışmaları yürütmek ve Cumhurbaşkanı
tarafından verilen diğer görevler ile mevzuatta kendisine verilen görevleri
yerine getirmekle görevlendirilmiştir. Millî Güvenlik Kurulu Genel
Sekreterliği, kanunlarla verilmiş görev ve sorumluluklarını demokrasi ve
hukukun üstünlüğü ilkeleri çerçevesinde yürütmeye devam etmektedir. 
Sayın
Başkan, değerli milletvekilleri; Türk Silahlı Kuvvetleri ve güvenlik
güçlerimizin modernizasyonunun sağlanmasına yönelik faaliyetleri yürüten
Savunma Sanayii Başkanlığımızı farklı kılan, ihtiyaç duyulan silah, sistem, araç
ve ekipmanların tedarikinde azami ölçüde yerli ve millî imkânların
kullanılmasını sağlamaktır. Millî savunma sanayisini geliştirmek, ülkemizin
güvenliğine hâkim olmak geleceğimizi başka ülkelere emanet etmemekle eş değer
önemi haizdir. Bu bakış açısıyla, Silahlı Kuvvetler ve güvenlik güçlerimizin
ihtiyaçlarını tedarik ederken Türk savunma sanayisini geliştirmek için de
özellikle çalışıyoruz. Bu çerçevede, 2002 yılında yüzde 15’ler seviyesinde
bulunan savunma sanayisi yerlilik oranı, Sayın Cumhurbaşkanımız Recep Tayyip
Erdoğan’ın ortaya koyduğu liderlik, vizyon, güçlü destek ve takibiyle, bugün
itibarıyla yüzde 65 seviyesini aşmış durumdadır. (AK PARTİ sıralarından
alkışlar) 
Bu
rakamların artışı birçok başka alandaki artışlardan farklı bir anlama da gelmektedir.
Savunma sanayisi alanında yüksek ve yerlilik seviyesine ulaşmak demek, savunma
sanayisinin bağımlılık oranının azalması anlamına da gelmektedir. Bu nedenle bu
rakamlara önem verip telaffuz ediyoruz. Yakın bir geçmişte sınır ötesinde
başlattığımız ve başarıyla sonuçlanan operasyonlar ve terörle mücadele
harekâtlarında kullanılan millî ve yerli ürünlerimiz de bu artan bağımsızlığın
göstergesi niteliğindedir. 
Savunma
sanayimizdeki bu ivmenin sürdürülebilir olması ve ülkemize güvenlik yanında
farklı faydalar da sağlayabilmesi için bu alandaki ihracat çok çok önemlidir.
Zira savunma sanayisi ürünleri yüksek katma değerli, cari açığın azaltılmasına
fayda sağlayabilecek teknoloji yoğun ürünlerdir. Bu çerçevede, 2004 yılı sonrasında
başlattığımız ve bugün artık meyvelerini almaya başladığımız büyük
projelerimizde ihracat fırsatları da önümüzde durmaktadır. Bu fırsatlar ülkemiz
için farklı bir dönüm noktası olacaktır. Geçtiğimiz dönemlerde savunma
alanındaki ürünleri ithal eden bir ülkeden artık ihracat yapan bir ülkeye
dönüşmüş durumdayız. Bu dönüşüm, ülkemize her alanda önemli katkılar
sağlayacaktır. Bu çerçevede, 2002 yılında 248 milyon dolar olan savunma ve
havacılık ihracatımız 2017 yılı sonu itibarıyla yaklaşık 2 milyar dolar
seviyesine ulaşmıştır. Bu yıl Pakistan’la imzaladığımız ATAK helikopteri,
MİLGEM savaş gemisi gibi büyük projelerle birlikte, önümüzdeki yıllarda bu
rakamın çok daha yukarılara çıkarılmasını hedefliyoruz. Ayrıca, çok sayıda
ülkenin yerli ve millî imkânlarla ürettiğimiz ATAK helikopterimizle, MİLGEM
savaş gemimizle, İHA ve SİHA’larımızla, zırhlı kara araçlarımızla ilgilendiğini
burada iftiharla belirtmek istiyorum.
Şimdi
sizlere Savunma Sanayii Başkanlığımız tarafından yürütülmekte olan ve ülkemiz
açısından büyük önem taşıyan yaklaşık 600 projenin çok sınırlı bir kısmından da
bahsetmek istiyorum. Türk Başlangıç ve Temel Eğitim Uçağı Geliştirme Projesi
olarak başlattığımız ve ilk etapta 2 adet prototipini geliştirdiğimiz HÜRKUŞ’un
bir sonraki aşaması olarak jet eğitim uçaklarımızın da yerli ve millî
imkânlarla üretilmesini amaçlayan HÜRJET Projesi için çalışmalarımıza başladık.
Millî Muharip Uçak (TF-X) Projesi’yle Hava Kuvvetleri Komutanlığının 2030’lu
yıllardan sonraki muharip uçak ihtiyacının yurt içinde özgün tasarım modeliyle
karşılanması amaçlanmaktadır. Projenin gerçekleştirilmesiyle Türkiye, dünyada
muharip uçak üretebilecek altyapı ve teknolojiye sahip 4’üncü ülke olacaktır. 
Yirmi
dört saate kadar havada kalabilme kapasiteleri ve silahlı görev yapabilme
kabiliyetleriyle hâlihazırda sahada etkin bir şekilde kullanılmakta olan İHA ve
SİHA’larımız, güvenlik güçlerimizin gücüne güç katmaktadır. 2019 yılında ise
yine İHA ve SİHA alanında geldiğimiz noktayı bir sonraki aşamaya taşıyacak çok
daha fazla faydalı yük taşıma kabiliyetine sahip Taarruzi İHA Akıncı ilk
uçuşunu yapacaktır. 
MİLGEM
Projemizle ülkemiz kendi savaş gemisini tasarlayıp inşa edebilen sınırlı sayıda
ülke arasına girmiştir. Proje kapsamında 4’üncü gemi Kınalıada’nın seyir
testleri devam etmekte olup firkateyn sınıfında olan 5’inci gemi İstanbul’un
inşası ise sürmektedir. 
Deniz
Kuvvetlerimizin gücüne güç katmak için sürdürdüğümüz çalışmalar kapsamında çok
kapsamlı Amfibi Hücum Gemimiz TCG Anadolu, tek kalemde yürütülmekte olan en
büyük projemiz niteliğindedir. 
Ana
muharebe tankının millî imkânlarla tasarlanması, geliştirilmesi ve üretimini
içeren Altay Projesi’yle prototip tanklarımız başarıyla üretilmiş, seri üretim
için de ihalesi sonuçlandırılarak sözleşme imzalanmıştır. 
Bunun
yanında, çeşitli ülkelere de ihracatı da yapılan zırhlı araçlarımızda üretim ve
teslimatlar da devam etmektedir. 
Uzun
Menzilli Bölge Hava ve Füze Savunma Sistemi Projesi kapsamında S400 alımına
ilişkin imzalanan sözleşmeyle de 1 adedi opsiyon olmak üzere, 2 adet sistem
tedarik edilecektir. Projenin bir aşaması olarak uzun menzilli bir hava savunma
sisteminin millî imkân ve kabiliyetler göz önünde bulundurularak tasarlanıp
üretilmesine yönelik çalışmalar da sürdürülmektedir. Hava Platformlarına
Uzaktan Elektronik Destek, Elektronik Taarruz Kabiliyeti Kazandırılması
Projesi’yle havadan elektronik harp ve istihbarat etkinliği sağlanacaktır. 
Şimdi
de müsaadenizle birkaç soruya cevap vermek istiyorum. Zamanı etkin
kullanacağıma söz vermiştim. Ben müsaadenizle yine bir hatırlatmaya başlamak
istiyorum. 
Bir
hatibimizin söylediği bir söz vardı: “Cumhurbaşkanı Yardımcısı, yürütmeyi ve
Cumhurbaşkanını temsil edemez. Mecliste yürütme adına soru soracak bir temsilci
bulamıyoruz.” şeklinde. Ben de yetkisini, Mecliste kabul edilmiş, ayrıca millet
tarafından onaylanmış Anayasa’dan, yasalar ve Meclis İçtüzüğü’nden alan ve bu
yüce Meclis çatısı altında yemin etmiş bir arkadaşınız olarak bütçe
görüşmelerinde yürütme adına buradayım. (AK PARTİ sıralarından alkışlar) Her
bir bakanımız da kendi bakanlığı adına, yine yürütme adına burada olacaktır.
Bütçe görüşmelerinde sorularınızın muhatabı vardır, o da biziz. (AK PARTİ sıralarından
alkışlar) 
Yine
Samsun Milletvekilimizin, Sayın Usta’nın, özellikle makroekonomi anlamında,
şemsiye bir üst kurum adına -bir ihtiyaçtan bahsettiği- önerileri vardı -ben
çok detaylı notlar aldım- gerek maliye politikası, para politikası, ödemeler
dengesi ve finansmanı, finansman sektörü, iş gücü piyasası, borçlanma
politikası ve makroekonomi anlamındaki diğer her türlü konunun görüşüleceği bir
yapı ve koordinasyonun, yönetimin sağlanacağı anlamında. Bunları ben özellikle
not aldım; Strateji ve Bütçe Başkanlığımız, Hazine ve Maliye, yine, Ticaret,
Çalışma Bakanlıkları çerçevesinde yani bazı kurumların Cumhurbaşkanlığı
Yardımcılığı bünyesinde değerlendirilebileceği gibi. Aslında, dün gerek Hazine
ve Maliye Bakanımız gerek şahsım bütçeyle ilgili detaylı bilgileri burada
sunduk ama ihtiyacın analiz boyutunda olduğu özellikle ifade edildiğinden
dolayı da ben bu notları yine, gerekli yerlerde ve kurumlarımızda detaylı bir
şekilde de paylaşıyor olacağım. 
On
birinci planda -kamuoyuyla ilgili- yapılacak çalışmalarla ilgili de yine
gerekli açıklamaları konuşma metnimizde de ifade ettik. 
“Basın
kartları üzerinde hâlâ neden mülga ‘Başbakanlık Basın, Yayın ve Enformasyon
Genel Müdürlüğü’ yazıyor?” şeklinde bir eleştiri veya tenkit veya soru vardı.
Burada da şunu özellikle ifade etmek istiyorum: Cumhurbaşkanlığı İletişim
Başkanlığı bünyesinde yürütülen mevzuat ve kurumsal kimlik çalışmaları bu ay
içerisinde tamamlanacak ve bu ayın sonundan itibaren de başkanlık tarafından
yeni basın kartları dağıtılacaktır. 
Yine,
bir başka soru vardı, o da: “Dengesiz dış politika nedeniyle ilişkiler
bozulduğunda Rusya’dan S400, Amerika’dan F35 alımında sıkıntı yaşanabilir.”
Aslında, bu, sorudan ziyade bir görüş belki. Burada da ihtiyaçlar kapsamında…
Biraz önce ifade ettik zaten S400’ün hangi çerçevede alınacağını, iki sistem
olarak alınacağını. Burada F35’le alakalı, F35 projesi kapsamında 2018 yılında
2 uçak teslim alınmış olup pilotlarımızın Amerika’da eğitim uçuşları devam
etmektedir. 2019 yılında da 2 uçak teslim edilecektir. İhtiyaçlarımızı
karşılamak üzere yürütülen bu alımlarla eş zamanlı olarak, biraz önce detaylıca
ifade ettiğim, kendi millî muharip uçağımızı ve millî uzun menzilli hava
savunma sistemimizi geliştirme çalışmalarını da devam ettirmekteyiz. Yani
sadece ne S400’e ne de F35’e bağımlı kalmayı düşünmüyoruz, planlamıyoruz, böyle
bir düşüncemiz de niyetimiz de yok. 
Yine,
ASELSAN, ROKETSAN ve TAI gibi Türk Silahlı Kuvvetlerini Güçlendirme Vakfı
şirketlerindeki kalifiye personelin Avrupa ülkelerinde çalışmak için ülkemizden
ayrıldığına dair bir görüş, yorum, tenkit vardı. Tersine beyin göçü
yaratılmadığı sürece savunma sanayisinde yerliliğin ve millîliğin sağlanmasının
mümkün olmadığını ifade ettiler. Burada, savunma sanayisinde faaliyet gösteren
şirketlerde ihtiyaç olunan pozisyonlara personel alımları, ihtiyaca ve unvana
uygun olarak ilgili şirketlerce belirlenen kriterler çerçevesinde
yapılmaktadır. Bu şirketlerimizden az sayıda personelin ayrılması mevcut bilgi
birikiminin kaybolmasına yol açacak nitelikte değildir. Fakat sayı az da olsa
bunun önlenebilmesine yönelik çalışmalar Savunma Sanayii Başkanlığı
koordinasyonunda yürütülmektedir. Tersine beyin göçüyle yurt dışında görev
yapan yetişmiş, kalifiye personelin ülkemize kazandırılması için çalışmalar da
ayrıca yapılmaktadır. Bu çerçevede, söz konusu şirketlerde, yurt dışından
ülkeye dönüş yaparak görevine başlayan ciddi sayıda da personel bulunmaktadır.
Bunu da Meclisimizin bilgilerine özellikle sunmak isterim.
Yine,
gelir dağılımındaki eşitsizlikle ilgili bir soru vardı. Bu dün de gündemdeydi,
bunu dün de aslında cevaplamıştık. Burada, gelir dağılımı göstergesi olan Gini
katsayısı 2002 yılında 0,44 iken 2017 yılında 0,41’e düşmüştür yani pozitif bir
gelişmedir. 2002 yılında, yine, kişi başı günlük 4,3 doların -yani uluslararası
günlük tüketim harcamasıdır bu miktar- altında yaşayanların toplam içindeki
payı yüzde 30,3 iken bu oran 2015 yılında, evet, yüzde 1,58 olmuştur. Yorumu
sizlere bırakıyorum.
Bir
başka konu vardı, o da Ankara ili Mamak ilçesindeki intihar girişimiyle
alakalı. Konuyla ilgili olarak TOKİ’yle de görüştük. TOKİ tarafından, işçilerin
paralarını almalarını sağlamak amacıyla, taşeronlara temlik verilmiş ve son hak
edişte yapılan ödemeden taşeronların hesaplarına direkt olarak temlikten para
gönderilmiştir. Şu anda eylem yapan işçilerin çalışmakta olduğu taşeron firma
TOKİ tarafından para ödenen firmalar arasındadır. Yüklenici firmanın, işçilerin
alacaklarıyla ilgili sorunu çözmesini sağlamak amacıyla, son hak edişinden de
bir miktar bloke edilmiştir. Yani sorun, işçiler ile TOKİ arasında değil,
taşeron firma ile işçiler arasındadır. Yine onu da çok yakinen takip ediyoruz.
MAHMUT
TANAL (İstanbul) – Tam müşterek, müteselsilen mesuldür. 
CUMHURBAŞKANI
YARDIMCISI FUAT OKTAY (Devamla) – Takip ediyoruz.
Bir
başka konu, yine, Kamu Denetçiliği Kurumunun etkinliğinin artırılmasıyla ilgili
güzel öneriler var idi, onunla ilgili. Bazıları yasa değişiklikleri gerektiriyor.
Dolayısıyla sizler adına benim burada yasa değişiklikleriyle ilgili herhangi
bir taahhütte bulunmam veya herhangi bir söz söylemem doğru olmaz, yetki aşımı
olarak değerlendiririm onu ama diğerleriyle alakalı 4 madde var: Yine,
idarelere ihtar niteliğinde karar verme yetkisinin verilmesi, belge ve
arşivlere sınırsız erişim yetkisinin verilmesi ve bilgi ve belge taleplerini
olumsuz karşılayan idarelere yaptırım getirilmesi, idari başvuru yollarının
tüketilmesi hükmünün esnetilmesi, menfaat ihlali şartının kaldırılması. Bunu
Kamu Denetçiliği Kurumu Başkanımızla görüştük, bunları doğrudan uygulamaya
başlıyor olacaklar kendileri. Ben öneriler için de ayrıca teşekkür ediyorum. 
Yine
bir başka soru vardı -zannediyorum Özgür Bey sizindi- bize bir soru önergesinin
verildiği şeklindeydi. Soru önergesinde şöyle deniliyor: “Millî Sarayların
Cumhurbaşkanlığına bağlanmasının ardından -tekrar ediyorum soruyu- kurum içinde
farklı fabrika, müze, saray, köşk ya da kasırda görevlendirilen toplam personel
sayısı kaçtır ve yapılan bu görevlendirmelerin ardından uzmanlık alanı dışında
görevlendirilen toplam personel sayısı kaçtır? Halı dokuma ustalarının halı
onarım göreviyle, ziraat teknikerlerinin ya da sanatkârların koruma memuru
olarak görevlendirildiği iddiaları doğru mudur?” Biz de buna şöyle cevap
vermişiz: Millî Sarayların Cumhurbaşkanlığına bağlanmasından sonra kurum içinde
görevlendirilen personel yoktur. Millî Saraylar İdaresi Başkanlığı personelinin
tamamı uzmanlık alanlarına göre görevlendirilmektedir. Bu bahsedilen
-zannediyorum orada bir tarih karışıklığı olabilir- personelin görev yeri
değişikliği, Millî Saraylar Restorasyon ve Teknik Uygulamalar Başkanlığı,
oradaki ihtiyaca binaen uzmanlık alanı da dikkate alınarak 18 Nisanda
gerçekleştirilen bir iştir. Yani sonrasında, Cumhurbaşkanlığına bağlandıktan
sonra gerçekleştirilen bir işlem değildir. Yine -açıklayıcı olabilir, devam
ediyorum- personel yeni görevlendirildiği yerde de benzer nitelikte ve uzmanlık
alanı dâhilinde iş yapmaktadır. İddia edildiği gibi personele mobbing
uygulanması söz konusu değildir. Bu personel el süslemecisi olarak görev
yaparken kalemkâr yani –kalemkârın ne olduğunu ben de bilmediğim için öğrenmek
istedim- tavanda el süslemeciliği ve altın varak işinde görevlendirilmiştir.
Burada da yine elle süslemecilik işlemi yapıyor. Görevlendirme nedeniyle
personelin mali, sosyal ve özlük haklarında da değişiklik olmamıştır. İstanbul
10. İdare Mahkemesinin –aynen söylediğiniz gibi- bir kararı var. Dava konusu
görevlendirmenin iptaline karar veriyor ve bunu da 10 Aralıkta ilgili kuruma
tebliğ ediyor. Dolayısıyla personelin görev yeri değişikliği 18 Nisan 2018 ve
tebliğ de yeni yapılmış. Bununla ilgili de yine ilgili Başkanlıktaki
gelişmeleri yakinen takip ediyor olacağız. Mahkeme kararı doğrultusunda da
neyin yapıldığını takip ediyor olacağız.
Millî
Saraylarla ilgili yine detay verdik zannediyorum, tekrardan aynı konuya girmeye
gerek olmayabilir.
Ve
bir son konu olarak da “Türkiye Şehit Yakınları ve Gaziler Dayanışma Vakfı
bünyesinde toplanan yardımların akıbeti nedir?” Şimdi, bu konu belki bizim en
hassas olduğumuz konulardan birisidir. Sadece yasal olduğu veya olmadığı
anlamında değil, kuruşuna kadar takip ettiğimiz, kuruşuna kadar takip edilen ve
amacı dışında da hiçbir -bu vakıftır veya da yardım amacıyla toplanan
miktardır- değil TL’sinin, bir kuruşunun dahi kullanılmasına müsaade edilmeyen,
hassasiyet gösterdiğimiz bir konu. 696 sayılı KHK’yle Türkiye Şehit Yakınları
ve Gaziler Dayanışma Vakfı kurulmuştur. Vakfın kuruluş sermayesi toplanan yardımlardan
aktarılacak olan 10 milyon TL olacak, tüzel kişilik kazandıktan sonra da on beş
gün içerisinde diğer miktar vakıf hesabına aktarılacaktır. 2016/18 sayılı
Başbakanlık Genelgesi’yle 15 Temmuz Dayanışma Kampanyası kapsamında toplanan
paralar Ziraat Bankası ile Halkbanktaki kurumsal hesapta bulunmaktadır.
Gerekirse buradaki miktarların da ne olduğuna kadar tamamını kontrol ederiz,
“check” ederiz. Burada hiçbir şekilde, dediğim gibi, kuruşuna kadar, en hassas
olduğumuz alandır. 
Yine,
bir başka konu vardı, o da MİT Başkanının Amerikan Senatosuna bilgilendirmede
bulunup bulunmadığı hususu. Burada da yine, MİT Başkanının Amerikan Senatosuna
veya herhangi bir organına sunum yaptığı bilgisi bizde bulunmamaktadır. Orada
yapılan görüşme MİT Başkanımızın Amerika ziyaretinde muhataplarıyla yaptığı bir
görüşmedir ve Cumhurbaşkanımızın bilgisi dâhilindedir. 
Sayın
Başkan, değerli milletvekilleri; milletimizin refahı ve müreffeh bir geleceğe
kavuşması için var gücümüzle yaptığımız çalışmaların olumlu sonuçlarını görmek
elbette gurur vericidir. Ben, biraz önceki sorunun cevabının yanlış
anlaşılmaması hasebiyle, müsaadenizle bir kez daha net ifade etmek istiyorum:
Cumhurbaşkanımıza bir soru sorulmuştu, Amerikan Senatosuna bir bilgi
verildiğiyle ilgiliydi, bunun bilgisi dâhilinde olup olmadığıyla alakalıydı.
Şunu ifade ediyorum: Amerika’daki bilgi ve görüşme MİT Başkanının
muhataplarıyla olan görüşmesidir ve Sayın Cumhurbaşkanımızın bilgisi
dâhilindedir, Senatoyla veya Senato üyeleriyle değil. Bir kez daha ifade etmek istiyorum,
tekrarlamak istiyorum son cümlemi: Milletimizin refahı ve müreffeh bir geleceğe
kavuşması için var gücümüzle yaptığımız çalışmaların olumlu sonuçlarını görmek
elbette gurur vericidir ancak tabii ki bu seviyeyi de yeterli görmüyoruz. Bu
amaçla çalışmalarımıza durmaksızın devam edeceğiz. Ülkemizde bu potansiyelin
bulunduğunu biliyoruz ve azim ve gayretle çalıştıkça çok daha büyük başarıların
bizleri beklediğine de yürekten inanıyoruz.
Bütçe
çalışmalarına yoğun katkı veren başta Plan ve Bütçe Komisyonunun Değerli Başkan
ve üyelerine, siz değerli milletvekillerimize, katkı veren tüm bakanlık, kurum
ve kuruluşlarımıza ve tüm arkadaşlarımıza yürekten teşekkür ediyorum.
Emekleriniz,
katkılarınız için tekrar teşekkür eder, 2019 yılı bütçemizin ülkemize, milletimize
ve devletimize hayırlı olmasını dilerim. (AK PARTİ ve MHP sıralarından
alkışlar) 
BAŞKAN
- Teşekkür ederim Sayın Oktay. 
Değerli
milletvekilleri, bütçe kanun teklifi üzerinde aleyhte ve son olmak üzere
Afyonkarahisar Milletvekilimiz Sayın Burcu Köksal. (CHP sıralarından alkışlar) 
Süreniz
beş dakika Sayın Köksal.
BURCU
KÖKSAL (Afyonkarahisar) - Sayın Başkan, değerli milletvekilleri; ben de Rize’de
uğradığı silahlı saldırı sonucu yaşamını yitiren İl Emniyet Müdürüne Allah’tan
rahmet, yaralı polislerimize acil şifalar diliyorum.
Sözlerime
başlamadan önce, AKP Grubunun sıklıkla kullandığı bir kavramın yanlışlığından
bahsetmek istiyorum. Arkadaşlar, “Cumhurbaşkanlığı hükûmet sistemi” diye bir
şey yok yani Türkiye Cumhuriyeti Anayasası’nda normatif bir dayanağı yok. Bunu
özellikle belirtmek istedim.
Burada
2019 bütçesini konuşuyoruz ancak konuştuğumuz bu bütçe Türkiye’nin bütçesi mi
yoksa tek adam bütçesi mi, kimin bütçesini konuşuyoruz? Neden soruyorum bu
soruyu? İsterseniz bu bütçede kimler var, kimler yok; kısaca bir göz atalım. 
Örneğin
özelleştirme sonucu mağdur olan 50 bin pancar üreticisi ve 11 bin şeker işçisi
bu bütçede yok. Yurttaşlık görevini yerine getirmiş, primlerini ödemiş,
emeklilik şartları dolduğu hâlde yasanın ilk defa geriye işletilmesinden dolayı
emekli olamamış, MHP’nin seçim vaadinde yer aldığı hâlde Mecliste U dönüşü
yapması yüzünden önce “evet” sonra “hayır” dediği için haklarını alamamış
emeklilikte yaşa takılanlar bu bütçede yok. Ana babalarının dişinden
tırnağından artırıp okuttuğu 800 bini üniversite mezunu olmak üzere kayıtlı 3,5
milyon işsiz yurttaşımız bu bütçede yok. SGK öncesi doğum borçlanması bekleyen
anneler bu bütçede yok. Bu ülke için canlarını hiçe saymış şehitlerimizin
yakınları ve gazilerimiz bu bütçede yok. Yandaşa ve arkadaşa kıyak çekerken
görmezden geldiğiniz, umursamadığınız, bankalara borcunu ödeyemediği için
takibe düşen ve bankalara borcu 700 milyara dayanmış 400 bine yakın küçük ve
orta ölçekli işletme bu bütçede yok. Örneklendireyim, Afyonkarahisar ATSO Başkanı
Hüsnü Serteser’in odasına bağlı olan iş insanları bu bütçede yok. Bakkallar
Odası Başkanı Cengiz Üstün’ün odasına bağlı bakkal amcalar bu bütçede yok.
Madeni sanatkârlar odasına bağlı tornacı, tamirci, lastikçi bu bütçede yok. Her
gün inim inim inleyen, Hüseyin Karnıbüyük’ün odasına bağlı esnaf, pazarcı bu
bütçede yok. OHAL KHK’siyle ihraç edilip takipsizlik veya beraat kararı aldığı
hâlde yani yargıda masumiyetini ispat ettiği hâlde işlerine geri döndürülmeyen
binlerce mağdur yurttaşımız ve okulları kapatılıp hayatları karartılan masum
askerî öğrenciler bu bütçede yok. Yıllardır zararına satış yaptığı için
ağaçlarını kesme noktasına gelen kiraz üreticileri, bir bardak çay fiyatına
bile bir kilo buğdayını satamayan buğday üreticileri, sulamasından satışına
binbir zorluk çeken patates üreticileri, haşhaş üreticileri bu bütçede yok.
Daha kimler yok? 2018 yılı itibarıyla tüketici kredisi ve kredi kartı borcu 524
milyara ulaşmış yurttaşlarımız bu bütçede yok. Elektriğe yapılan toplam yüzde
44,9’luk zamla yandaş 300’e yakın elektrik dağıtım şirketine para ödemek
zorunda kalan yurttaşlarımız bu bütçede yok. Ücretli, sözleşmeli, kadrolu diye
ayırdığınız, saygınlığını ve itibarını hiçe saydığınız, 3600 ek göstergeyi çok
gördüğünüz öğretmenlerimiz bu bütçede yok. (CHP sıralarından alkışlar) Seçim
dönemleri hatırladığınız, sonrasında aklınızın ucundan bile geçmeyen,
atanamayan öğretmenler, fizyoterapistler, hemşireler, ebeler, sağlık memurları,
ziraat mühendisleri ve diğer mühendislerimiz bu bütçede yok. Sorunlarını
duymazdan geldiğiniz, sırtını sıvazlamaktan öteye gitmediğiniz polisler, uzman
çavuşlar, ailelerine hasret bir hâlde işlerini icra etmeye çalışan sözleşmeli
askerler bu bütçede yok. “İthalatla birilerini zengin edeceğim.” deyip 7 milyar
doların üzerinde ithalata para harcayıp bugüne kadar 6,5 milyon canlı hayvan ve
300 bin ton et ithal ettiniz. Türkiye’de ise zarar ettirdiğiniz, kesimi için
iki, üç ay sonrasına gün verip mağdur ettiğiniz yerli hayvan besicileri bu
bütçede yok. Asgari ücretin altında aylık maaşa çalışan 1 milyon 800 bin
yurttaşımız ile yoksulluk ve açlık sınırının altındaki asgari ücrete talim
etmek zorunda kalan 6 milyon 700 bin yurttaşımız bu bütçede yok. 
(Mikrofon
otomatik cihaz tarafından kapatıldı)
BURCU
KÖKSAL (Devamla) – Sayın Başkan…
BAŞKAN
– Ekliyorum bir dakika. 
BURCU
KÖKSAL (Devamla) – Teşekkürler Sayın Başkan. 
Kadro
vaadiyle kandırıp kadro dışı bıraktığınız 275 bin taşeron işçisi bu bütçede
yok. “Kimse bin liradan aşağı emekli maaşı almayacak.” dediğiniz hâlde 700
liranın altında emekli maaşı alan 127.540 emekli ve 1.570 liranın altında maaş
alan 2 milyon 792 bin 758 emekli yurttaşımız bu bütçede yok. 4/A, 4/B, 4/C diye
ayırdığınız, âdeta alfabede harf bırakmadığınız çalışanlar bu bütçede yok.
Bankalardaki toplam 1 trilyon 851 milyarlık mevduatın yüzde 55’ine sahip 166
bin kişi servetine servet katarken icra dairelerinde dosya sayısı 20 milyona
dayanan, borcunu ödeyemediği için icralık olan ya da iflas eden yurttaşlarımız
bu bütçede yok. Peki, bu bütçede kimler var? 
(Mikrofon
otomatik cihaz tarafından kapatıldı) 
BURCU
KÖKSAL (Devamla) – Sayın Başkan, toparlayacağım.
BAŞKAN
– Peki, toparlayın ve selamlayalım. 
(CHP
sıralarından “Bravo” sesleri, alkışlar)
BURCU
KÖKSAL (Devamla) – Yurttaşın geçmediği köprüden geçmiş gibi, uçmadığı
havaalanından uçmuş gibi, tedavi olmadığı şehir hastanesinden tedavi olmuş
gibi, gitmediği yoldan gitmiş gibi para alan, ülkeyi sömüren müteahhitler var.
Yıllık 3 milyon liralık sağlık harcaması için bütçe ayrılan, bir yılda 1.200
hanenin tükettiği elektriği tek başına tüketen, sofrasından ejder meyveli
“smoothie” ile badem sütü eksik olmayan saray var. (CHP sıralarından “Bravo”
sesleri, alkışlar) İşte, tam da bu yüzden, bize oy veren milyonlarca
yurttaşımız adına, biz bu bütçeye “hayır” diyoruz.
Genel
Kurula saygılarımla. (CHP sıralarından alkışlar)
BAŞKAN
– Teşekkür ediyorum.
MUHAMMED
LEVENT BÜLBÜL (Sakarya) – Sayın Başkan, ben kısa bir söz almak istiyorum. 
BAŞKAN
– Buyurun Sayın Bülbül.
VI.- AÇIKLAMALAR (Devam)
63.- Sakarya Milletvekili Muhammed Levent Bülbül’ün, Afyonkarahisar
Milletvekili Burcu Köksal’ın 10 sıra sayılı 2019 Yılı Bütçe Kanun Teklifi ile
11 sıra sayılı 2017 Yılı Kesin Hesap Kanunu Tasarısı’nın birinci tur
görüşmelerinde aleyhte yaptığı konuşmasındaki bazı ifadelerine ilişkin
açıklaması
MUHAMMED
LEVENT BÜLBÜL (Sakarya) – Şimdi, efendim, Sayın Başkanım, tecahülüarif diye bir
sanat var divan edebiyatımızda, divan şiirimizde, yani bilip de bilmezlikten
gelmek. Bu, şairane duygularla yapıldığı zaman, bir şiire konu olduğu zaman çok
estetik, çok güzel duruyor olabilir ancak yanlış hatırlamıyorsam sayın
hatibimizin hukukçuluk vasfını da göz önünde bulundurduğumuzda, Milliyetçi
Hareket Partisinin “U” dönüşü yaptığı gibi çirkin bir ifadeden sonra bu tavır
değişikliği gösterdiğini ifade ettiği hususta… (CHP sıralarından gürültüler) 
ARZU
ERDEM (İstanbul) – Dinle, dinle, ondan sonra…
MUHAMMED
LEVENT BÜLBÜL (Sakarya) – …özellikle emeklilikte yaşa takılan ve bu konuda
mağduriyet içerisinde olan çok değerli vatandaşlarımıza, insanımıza selam
gönderme gayreti içerisindeyken Milliyetçi Hareket Partisine karşı böyle
bühtanda bulunmak haklı ve doğru kabul edilemez. Milliyetçi Hareket Partisinin
bir başka siyasi partinin vermiş olduğu araştırma önergesine karşı geliştirmiş
olduğu tavrı “MHP, emeklilikte yaşa takılanlarla alakalı kanun teklifinden,
duruşundan ve anlayışından vazgeçmiş” gibi göstermek Milliyetçi Hareket
Partisine karşı yapılacak en büyük haksızlıktır. 
KADİM
DURMAZ (Tokat) – İnandık, biz de inandık!
MUHAMMED
LEVENT BÜLBÜL (Sakarya) – Bunu bilmeyen, Meclis çalışmalarında araştırma
önergesi nedir, kanun teklifi nedir bilmeyen insanlarımızın bu konuda kafa
karışıklığı yaşaması normal kabul edilebilir ancak izah edildiği zaman onların
anladığı bir durumda hâlen burada bir istismar vasıtası olarak bunun
kullanılıyor olmasını asla ve asla kabul edemeyiz. 
(Mikrofon
otomatik cihaz tarafından kapatıldı) 
BAŞKAN
– Toparlayalım. 
MUHAMMED
LEVENT BÜLBÜL (Sakarya) – Bunun haddizatında emeklilikte yaşa takılan
vatandaşlarımızı düşünerek değil, bu yol üzerinden siyasetini yürütme ve şu
anda Türkiye'de çok güçlü bir şekilde oluşan bir iradenin, millî iradenin
fesada uğratılması için vesile olarak kullanıldığını da ifade etmek istiyorum. 
Saygılar
sunuyorum. (MHP sıralarından alkışlar)
BAŞKAN
– Teşekkür ederim.
BURCU
KÖKSAL (Afyonkarahisar) – Sayın Başkan… Sayın Başkan…
BAŞKAN
- Sayın Zengin…
Sayın
Köksal, ben görüyorum sizi, oturun, sayın grup başkan vekili söz aldı.
64.- Tokat Milletvekili Özlem Zengin’in, Afyonkarahisar Milletvekili
Burcu Köksal’ın 10 sıra sayılı 2019 Yılı Bütçe Kanun Teklifi ile 11 sıra sayılı
2017 Yılı Kesin Hesap Kanunu Tasarısı’nın birinci tur görüşmelerinde aleyhte
yaptığı konuşmasındaki bazı ifadelerine ilişkin açıklaması
ÖZLEM
ZENGİN (Tokat) – Sayın Başkan, çok değerli milletvekilleri; hayırlı geceler
diliyorum.
Biraz
evvel sayın milletvekili konuşmasında -adımızı doğru söyleyememiş bile olsa AK
PARTİ Grubunun- Cumhurbaşkanlığı hükûmet sisteminin Anayasa’da normatif bir
dayanağı olmadığını söyledi. Sayın Köksal hukukçu olduğu için ben Anayasa’nın
104’üncü maddesini kendisine hatırlatmak istiyorum. Parlamenter hükûmet sistemi
dediğimiz zaman hükûmetin parlamentodan çıktığını kastediyoruz.
Cumhurbaşkanlığı hükûmet sistemi dediğimiz zaman da 104’üncü maddede
“Cumhurbaşkanı Devletin başıdır. Yürütme yetkisi Cumhurbaşkanına aittir.”
deniyor. Bu ifade başlı başına normatif bir dayanaktır. Bunu kendisine bir kez
daha hatırlatmak istiyorum. 
Bir
de şunu hatırlatmak isterim ki kendisine: Milletvekili seçildikten sonra bizler
artık bütün Türkiye'yi temsil ediyoruz. Evet, ben Tokat Vekiliyim, kendisi
Afyon Milletvekili ama temsilimiz Türkiye'nin tamamına dairdir. O yüzden
bulunduğu yerde, Afyon’da hemşehrilerine böyle selam çakar gibi konuşma
yapmasını biraz tuhaf buluyorum. 
Teşekkür
ederim. (AK PARTİ sıralarından alkışlar) 
BURCU
KÖKSAL (Afyonkarahisar) – Sayın Başkan… 
BAŞKAN
– Sayın Köksal, buyurun ben mikrofonu açıyorum; yerinizden buyurun. 
Siz
de yerinizden bir dakikada toparlayın, sonra soru-cevap işlemine geçeceğim. 
65.- Afyonkarahisar Milletvekili Burcu Köksal’ın, Sakarya Milletvekili
Muhammed Levent Bülbül’ün yaptığı açıklamasındaki bazı ifadelerine ilişkin
açıklaması
BURCU
KÖKSAL (Afyonkarahisar) – Evet, teşekkür ediyorum Sayın Başkan. 
Öncelikli
olarak Milliyetçi Hareket Partisinin seçim vaadini tekrar hatırlatıyorum.
Kendileri emeklilikte yaşa takılanların mağduriyetlerini çözeceklerini beyan
ettikleri hâlde getirilen hem araştırma önergesine önce “evet” sonra “hayır”
diyerek hem de daha önce, geçtiğimiz haftalarda 37’nci maddeye göre İYİ PARTİ’nin
getirmiş olduğu kanun teklifine de “hayır” diyerek burada bir U dönüşü
yaptıklarını ben tekrar ediyorum ve hodri meydan diyorum. Gerçekten bu konuda
samimilerse getirsinler önergelerini, getirsinler kanun teklifini bu
mağduriyeti Cumhuriyet Halk Partisi Grubu olarak biz çözmeye hazırız diyorum.
(CHP sıralarından alkışlar)
(Mikrofon
otomatik cihaz tarafından kapatıldı)
BAŞKAN
– Teşekkür ediyorum. 
MUHAMMED
LEVENT BÜLBÜL (Sakarya) – Sayın Başkan…
BAŞKAN
– Bir saniye… 
BURCU
KÖKSAL (Afyonkarahisar) – Yine yürütmenin başı olarak AKP Grubunun… 
Sayın
Başkan, devam ediyordum. 
BAŞKAN
– Ben yerinizden bir dakika daha söz verdim.
BURCU
KÖKSAL (Afyonkarahisar) – Ama diğer şeye cevap veremedim.
BAŞKAN
– Şimdi, size yerinizden bir dakika da söz verdim.
Sayın
Bülbül, siz de toparlayın, soru-cevap işlemine geçelim.
Buyurun.

66.- Sakarya Milletvekili Muhammed Levent Bülbül’ün, EYT’lilerin
probleminin çözülmesini MHP’nin kendi üslubunca, kendi değerlendirmesine göre
halletmeyi taahhüt ettiğine ilişkin açıklaması
MUHAMMED
LEVENT BÜLBÜL (Sakarya) – Efendim, şimdi mesele genişlemiş oldu bu söz almayla
birlikte.
BAŞKAN
– Sizden toparlamanızı rica edeceğim, artık gecenin ilerleyen saatinde…
MUHAMMED
LEVENT BÜLBÜL (Sakarya) – Tabii…
Yani
İç Tüzük’ün 37’nci maddesine göre… Biz daha önceden bunu, kürsüde itibarıyla da
ifade ettik. Milliyetçi Hareket Partisi anlayış birliği içerisinde, hedef
birliği içerisinde olmadığı ve farklı değerlendirmeler içerisinde olduğu
yapılarla beraber hareket etmeyeceğini baştan deklare etmiştir. 
Ayrıca
bu, Milliyetçi Hareket Partisinin siyasi duruşudur ve tavrıdır. Bunu Milliyetçi
Hareket Partisi belirler ve bu noktada oluşabilecek eleştirileri de her türlü
şekilde, her şekilde göğüslemeyi de biz kendimize görev addederiz. 
Burada
o kanun düzenlemesiyle alakalı olarak Sayın Grup Başkan Vekilimiz Erkan Akçay
Bey’in ifade ettiği hususlar Meclis zabıtlarında aynen geçiyor. 
(Mikrofon
otomatik cihaz tarafından kapatıldı) 
BAŞKAN
– Son cümlenizi alayım. 
MUHAMMED
LEVENT BÜLBÜL (Sakarya) – Efendim, bunlar tutanaklarımızda geçiyordur. 
Biz
kanuni düzenlemenin hiçbir şekilde içerisinde bulunmadığımız, gerekçesinde,
kanun maddelerinde yer almadığımız, bambaşka bakış açıları içerisinde olduğumuz
bir kanun düzenlemesini desteklemek zorunda değiliz. EYT’lilerin probleminin
çözülmesini MHP kendi üslubunca ve kendi değerlendirmesine göre, kendi yapmış
olduğu hukuki düzenleme çerçevesinde halletmeyi taahhüt etmiştir. 
KAMİL
OKYAY SINDIR (İzmir) - Siz getirin, biz destekleyelim.
MUHAMMED
LEVENT BÜLBÜL (Sakarya) – Bu, başka siyasi partilerin meseleyi çok geniş veya
dar veya farklı hukuki problemler içeren şekilde ortaya koyduğu kanun
düzenlemelerine otomatikman destek verme sonucunu doğurmaz. Bu çok tabii bir
şeydir. Bunu anlıyor olmalarına rağmen anlamazlıktan gelmelerinedir itirazımız.
Bu, üzüntü verici bir durumdur. Bu noktada Milliyetçi Hareket Partisi…
(Mikrofon
otomatik cihaz tarafından kapatıldı)
BAŞKAN
– Çok teşekkür ederim Sayın Bülbül.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, soru-cevap işlemlerine geçelim.
ÖZGÜR
ÖZEL (Manisa) – Sayın Başkan ama bir dakika… Cumhuriyet Halk Partisinin
pozisyonunu açıklamak istiyorum müsaadenizle.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Ama Sayın Başkan,
ısrarla soru-cevap işlemi için bekliyoruz. 
BAŞKAN
– Değerli arkadaşlar, vakti ekonomik kullanalım. Konu bence anlaşılmıştır.
ÖZGÜR
ÖZEL (Manisa) – Hiçbir sataşma yapmayacağım efendim.
BAŞKAN
– Bir cümleyle Sayın Özel, lütfen, rica ediyorum sizden.
67.- Manisa Milletvekili Özgür Özel’in, kanun teklifini “Ondan geldi,
bundan geldi.” diye ayrıştırmanın Parlamentoya, millet iradesine saygısızlık
olduğuna ilişkin açıklaması
ÖZGÜR
ÖZEL (Manisa) – Sayın Başkan, şunu hatırlatmak isterim, burada temel bir kural
var, o da şudur: Kanun teklifleri verilene kadar milletvekillerinin ve
partilerindir, bu yüce çatı altına geldiğinde milletindir. Kanun teklifini
“Ondan geldi, bundan geldi.” diye ayrıştırmak doğru bir davranış değildir,
Parlamentoya da millet iradesine de saygısızlıktır.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Bütçeye de sahip çık
o zaman, niye sahip çıkmıyorsun?
ÖZGÜR
ÖZEL (Manisa) – Çok net bir şey söylüyoruz. Velev ki dediklerini kabul edelim,
biz de Milliyetçi Hareket Partisinin hiçbir tutumunu beğenmiyoruz, biz de onlardan
gelecek kanun teklifine “hayır” dersek EYT’liler ömür billah açıkta kalır. Biz
diyoruz ki kimden gelirse gelsin, milletin hayrına olacak o teklife iki eli
birden kaldıracağız. Kaldırın arkadaşlar, iki elimizi birden kaldıracağız. (CHP
sıralarından alkışlar) 
BAŞKAN
– Peki, teşekkür ediyorum.
MUHAMMED
LEVENT BÜLBÜL (Sakarya) – Efendim, bu “saygısızlık” ifadesini karşı bir ifadede
bulunmam lazım.
BAŞKAN
– Değerli arkadaşlarım, bakın, tartışma tartışmayı doğuruyor.
MUHAMMED
LEVENT BÜLBÜL (Sakarya) – Efendim… 
BAŞKAN
- Sayın Bülbül, sizden bir ricam var.
MUHAMMED
LEVENT BÜLBÜL (Sakarya) – Buyurun.
BAŞKAN
- Çok nazik bir üslubunuz da var. Lütfen, bir cümlede toparlayın, ondan sonra
soru-cevap işlemine geçelim.
Sizin
maharetinize güveniyorum.
68.- Sakarya Milletvekili Muhammed Levent Bülbül’ün, Manisa Milletvekili
Özgür Özel’in yaptığı açıklamasındaki bazı ifadelerine ilişkin açıklaması
MUHAMMED
LEVENT BÜLBÜL (Sakarya) – Teşekkür ederim.
Milliyetçi
Hareket Partisinin tavrını ben çok net bir şekilde ifade ettim. O söz mugalatan
öteye gitmez. Yani şuradan geldi, buradan geldi diye kabul etmeyiz. Artık, bu,
halka, millete mal olmuştur.” ifadesi bugüne kadar ne Türk demokrasinin ne de
Meclis çalışmasının aslına, gerçeğine uygun bir tavır değildir, sayın grup başkan
vekili bunu en iyi bilenlerden birisidir. Bu, şimdi, gerçeklerin dışında
meseleyi farklı bir şekilde yansıtıp, Milliyetçi Hareket Partisinin bu noktada
partizan duruş içerisinde yer alıp sosyal problemleri çözmediği noktasında bir
varsayım geliştirmek haklı bir tavır değildir. Bu hususta Milliyetçi Hareket
Partisi net bir şey söylüyor: Kanun düzenlemesini toplumsal ihtiyaçları
değerlendirerek, sosyal ihtiyaçları değerlendirerek devletin dengesini, bütçe
dengelerini, devletimizin önceliklerini de değerlendirerek kendimize göre bir
kanun teklifi hazırladık biz. 
(Mikrofon
otomatik cihaz tarafından kapatıldı) 
MUHAMMED
LEVENT BÜLBÜL (Sakarya) – Bitiriyorum.
BAŞKAN
– Toparlayın.
MUHAMMED
LEVENT BÜLBÜL (Sakarya) – Bu kanun teklifidir bizim için doğru olan ve biz
bunun arkasındayız, kendi gündemimize hâkimiz diyoruz. Bu noktadaki tavrımızın
defaatle altını çizmemize rağmen, hâlâ Milliyetçi Hareket Partisi üzerinden
topluma ve bu konuda yakınan, istismara da müsait olan vatandaşlarımıza selam
çakmaya çalışmayı biz doğru bulmuyoruz, nezaketli bir tavır olarak
değerlendirmiyoruz.
BAŞKAN
– Teşekkür ederim Sayın Bülbül.
MUHAMMED
LEVENT BÜLBÜL (Sakarya) – Milliyetçi Hareket Partisinden bu işi yürütmeye
kalkmasınlar. Neticesinde zararının EYT’li arkadaşlarımıza, kardeşlerimize
olması gibi bir durum doğabilir, bunu da hiç kimse istemez.
BAŞKAN
– Şimdi, bence hep birlikte bütün partiler bu konuda bir görüş birliğine
varsınlar ve toplumun kanayan yaralarında ortak bir teklifle bu işi
çözümlesinler.
ÖZGÜR
ÖZEL (Manisa) – Sayın Başkan, sözüm üstüne iki dakika söz aldı ama şunu
söyleyeyim… (Gürültüler)
BAŞKAN
– Bir saniye değerli arkadaşlar, bir saniye Sayın Özel... Sayın Özel, konu
anlaşılmıştır. 
ÖZGÜR
ÖZEL (Manisa) – Sayın Başkan, tutanağa geçsin. Biz MHP’nin yaptığını yapmayacağız.
METİN
NURULLAH SAZAK (Eskişehir) – Yapamazsın zaten!
ÖZGÜR
ÖZEL (Manisa) – Onlardan gelsin, İYİ PARTİ’den, AK PARTİ’den, bu konuda en
doğru tavrı göstereceğiz, söz veriyoruz. (CHP sıralarından alkışlar) 
BAŞKAN
– Peki, teşekkür ederim.
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam) 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) CUMHURBAŞKANLIĞI (Devam)
1) Cumhurbaşkanlığı 2019 Yılı Merkezî Yönetim Bütçesi 
2) Cumhurbaşkanlığı 2017 Yılı Merkezî Yönetim Kesin Hesabı 
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2019 Yılı Merkezî Yönetim
Bütçesi
2) Türkiye Büyük Millet Meclisi 2017 Yılı Merkezî Yönetim
Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2019Yılı Merkezî Yönetim Bütçesi
2) Kamu Denetçiliği Kurumu 2017 Yılı Merkezî Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2019 Yılı Merkezî Yönetim Bütçesi
2) Anayasa Mahkemesi 2017 Yılı Merkezî Yönetim Kesin Hesabı
D) YARGITAY (Devam)
1) Yargıtay 2019Yılı Merkezî Yönetim Bütçesi
2) Yargıtay 2017 Yılı Merkezî Yönetim Kesin Hesabı
E) DANIŞTAY (Devam)
1) Danıştay 2019 Yılı Merkezî Yönetim Bütçesi
2) Danıştay 2017 Yılı Merkezî Yönetim Kesin Hesabı
F) SAYIŞTAY (Devam)
1) Sayıştay 2019 Yılı Merkezî Yönetim Bütçesi
2) Sayıştay 2017 Yılı Merkezî Yönetim Kesin Hesabı
G) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2019 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2017 Yılı Merkezî
Yönetim Kesin Hesabı
H) MİLLÎ İSTİHBARAT TEŞKİLATI BAŞKANLIĞI (Devam)
1) Millî İstihbarat Teşkilatı Başkanlığı 2019 Yılı Merkezî
Yönetim Bütçesi
2) Millî İstihbarat Teşkilatı Müsteşarlığı 2017 Yılı Merkezî
Yönetim Kesin Hesabı
I) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2019 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2017 Yılı
Merkezî Yönetim Kesin Hesabı
İ) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2019 Yılı Merkezî Yönetim
Bütçesi
2) Diyanet İşleri Başkanlığı 2017 Yılı Merkezî Yönetim Kesin
Hesabı
J) İLETİŞİM BAŞKANLIĞI (Devam)
1) İletişim Başkanlığı 2019 Yılı Merkezî Yönetim Bütçesi
K) BASIN-YAYIN VE ENFORMASYON GENEL MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Kesin Hesabı
L) SAVUNMA SANAYİİ BAŞKANLIĞI (Devam)
1) Savunma Sanayii Başkanlığı 2019 Yılı Merkezî Yönetim
Bütçesi
2) Savunma Sanayii Müsteşarlığı 2017 Yılı Merkezî Yönetim
Kesin Hesabı
M) STRATEJİ VE BÜTÇE BAŞKANLIĞI (Devam)
1) Strateji ve Bütçe Başkanlığı 2019 Yılı Merkezî Yönetim
Bütçesi
N) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî Yönetim Kesin Hesabı
O) MİLLİ SARAYLAR İDARESİ BAŞKANLIĞI (Devam)
1) Milli Saraylar İdaresi Başkanlığı 2019 Yılı Merkezî
Yönetim Bütçesi
Ö) DEVLET ARŞİVLERİ BAŞKANLIĞI (Devam)
1) Devlet Arşivleri Başkanlığı 2019 Yılı Merkezî Yönetim
Bütçesi
P) BAŞBAKANLIK (Devam)
1) Başbakanlık 2017 Yılı Merkezî Yönetim Kesin Hesabı
BAŞKAN
– Sayın milletvekilleri, birinci turdaki konuşmalar tamamlanmıştır.
Şimdi,
soru-cevap işlemine geçiyoruz. (Gürültüler) 
Sayın
milletvekilleri, kimse birbiriyle konuşmasın, soru-cevap işlemine geçiyoruz.
Değerli
milletvekilleri, yirmi dakika soru-cevap işlemi yapacağız, gerçekleştireceğiz.
Bunun on dakikası sayın milletvekillerine ait, geri kalan bölümü Komisyon,
yürütme adına talep ederse Sayın Cumhurbaşkanı Yardımcısı, Sayın Meclis Başkanı
Vekilimiz gelecek sorular karşısında cevaplarını verebilirler. 
PLAN
VE BÜTÇE KOMİSYONU BAŞKANI SÜREYA SADİ BİLGİÇ (Isparta) – Komisyon da verir
Başkanım. 
BAŞKAN
– “Komisyon” dedik zaten Sayın Bilgiç, siz orayı kaçırmışsınız. 
SÜREYA
SADİ BİLGİÇ (Isparta) – Benim kulağım hep Özgür Bey’de Sayın Başkan, kusura
bakmayın. 
BAŞKAN
– Evet, tekrarlayalım: Sorulara Komisyon, Sayın Cumhurbaşkanı Yardımcısı, Sayın
Şentop olmak üzere arkadaşlarımız cevap verebilirler. 
İlk
söz, Sayın Kayışoğlu’nun.
NURHAYAT
ALTACA KAYIŞOĞLU (Bursa) – Teşekkür ediyorum Sayın Başkanım. 
Hazine
Bakanı dedi ki: “Bu bir tasarruf bütçesidir.” Fakat Cumhurbaşkanlığı
bütçesindeki yüzde 233 artışa bakınca bu tasarrufun saraya hiç uğramadığını
görüyoruz. Sarayda tasarruf yapmayı düşünüyor musunuz? Marmaris’teki yapılan
sarayı iptal edecek misiniz? 
İkincisi:
“Tek adam rejimi için ‘evet’ derseniz terör bitecek; döviz, faiz düşecek,
ekonomi uçacak, dış güçler kıskanacak.” dediniz ama geldiğimiz noktada bunların
tam tersi olduğunu görüyoruz. Yanıldığınızı, kandırıldığınızı düşünüyor
musunuz? 
Üçüncüsü:
Geçen gün bir Anayasa hukuku hocası bir yazı yazdı ve diyor ki: Artık bizler
Anayasa hukuku hocaları olarak, hukuk bilimi insanları olarak öngöremiyoruz;
mevzuatta, Anayasa’da yazılan hiçbir şey gerçekleşmiyor. Örneğin Anayasa
Mahkemesine bir başvuru varsa bunu Anayasa hukuku hocaları değil, ancak
gazeteciler sonucunun ne olabileceğini tahmin edebiliyor. Çünkü Anayasa
Mahkemesi hukuk dışı faktörlere göre karar veriyor. 
BAŞKAN
– Sayın Aydın…
ERKAN
AYDIN (Bursa) – Teşekkür ederim Sayın Başkan. 
Yıl
2001, ekonomik kriz yaşandı, dönemin Cumhurbaşkanı Ahmet Necdet Sezer Hükûmete
“Halktan fedakârlık isteniyor, fedakârlık benden başlasın ve maaşıma zam
yapmayın.” dedi ve zam yapılmadı. Yıl 2018, Erdoğan “Ekonomik kurtuluş savaşı
veriyoruz.” dedi ve maaşına yüzde 26 zam yapıldı, 74.500 TL. Burada bir çelişki
var mı?
Gene,
Cumhurbaşkanı Erdoğan 46 yaşında emekli oldu, on sekiz senedir emeklilik maaşı
alıyor. 74.500 TL olacak aylık maaşının yanında bir de emekli maaşı alıyor. Tüm
masraflarını da devlet karşılıyor ama emeklilikte yaşa takılanlar fırsatçı
oluyor. Bunu nasıl açıklıyorsunuz? 
Gene,
nasıl bir ekonomik kurtuluş savaşı veriyorsak Meclisin halılarına 1 trilyon 350
milyon TL para, araçların yakıt giderlerine 5 milyon lira, 76 kişiyi kurullara
atayıp 12 bin lira maaş bağlat… 
(Mikrofon
otomatik cihaz tarafından kapatıldı)
BAŞKAN
– Sayın Başevirgen…
BEKİR
BAŞEVİRGEN (Manisa) – Teşekkür ederim Sayın Başkanım. 
İnternet
medyası çalışanları hâlihazırda basın işçisi sayılmıyor, sarı basın kartı
alamıyor ve yıpranma payı haklarından mahrum ediliyor. Basın İlan Kurumu ise bu
internet sitelerine ilan vermeyerek hem çalışanların hem de haber sitelerinin
mali zorluk yaşamalarına neden oluyor. Bu sektörde emek veren çoğu basın
emekçisinin merakla beklediği bir yasa teklifi var. İnternet medyasını Basın
Kanunu kapsamına alan yeni medya yasa teklifiyle ilgili bu düzenlemeyi ne zaman
yapacaksınız?
Teşekkür
ediyorum. 
BAŞKAN
– Sayın Gaytancıoğlu…
OKAN
GAYTANCIOĞLU (Edirne) – Teşekkür ederim Sayın Başkan. 
Bir:
Ankara Beştepe’de bulunan Cumhurbaşkanlığı yerleşkesinde kaç kişi
çalışmaktadır?
İki:
Cumhurbaşkanlığının kullanımına kaç tane hizmet aracı, helikopter ve uçak
tahsis edilmiştir?
Üç:
2002’den 2018’e Diyanet İşleri Başkanlığı kadrosundayken devletin diğer
kurumlarına geçen personel sayısı nedir? 
Dört:
FETÖ terör örgütü elebaşılarından Adil Öksüz’ün doktora tezinde jüri üyesi
olarak görev yapan Diyanet İşleri Başkanı Ali Erbaş bunu yalanlamadığına göre,
FETÖ’den tutuklanan ve hüküm giyen kaç akademisyenin yüksek lisans ve doktora
jürilerinde görev yapmıştır? 
BAŞKAN
– Sayın Kılıç…
İMRAN
KILIÇ (Kahramanmaraş) – Teşekkür ederim Sayın Başkanım. 
Hızlı,
etkin ve verimli bir çalışma düzeniyle çocuklarımızın, gençlerimizin, kadınımızın,
erkeğimizin, tüm milletimizin sağlıklı, eğitimli, donanımlı ve mutlu olmaları;
ülkemizin, illerimizin, ilçelerimizin, mahalle ve köylerimizin yaşanabilir ve
bayındır olması, doğal çevremizin korunması ve oralardan dengeli bir şekilde
faydalanılması en büyük amacımızdır. Bütün bunların olabilmesi için ülkenin
kaynaklarının iyi tespit edilip yerli yerinde kullanılması çok elzemdir, biz de
bunu yapıyoruz. “İdare, vaktin ve naktin idaresinden ibarettir.” denilmiştir.
Bunun gereği olarak önceki bütçelerimiz üzerinde yapılan bu çalışmalar geçmişte
meyvesini vermiştir ki Türkiye’miz gelişmiş ve gelişme yolundadır;
gelişmelerden de herkes kendi payını almıştır. Milletimiz bunu görüyor ve
biliyor ve her seçimde bize olan desteğini yeniliyor.
Yeni
bütçe çalışmalarımızın da ülkemiz ve milletimiz için hayırlara vesile olmasını
diliyor, herkese saygılarımı sunuyorum. 
BAŞKAN
– Sayın Özdemir…
SİBEL
ÖZDEMİR (İstanbul) – Teşekkür ederim Sayın Başkan.
Cumhurbaşkanı
Yardımcısı Sayın Oktay, bütçenin tümü üzerinde dün yaptığınız konuşmanızda
“Ülkemizi yükseltmenin yolu, yasama, yürütme ve yargı erklerinin birbiriyle
çatışması değil, birbirleriyle uyuşmasından geçmektedir.” dediniz. Sanırım,
Sayın Oktay, güçlerin bir kişide toplanmasından bahsetmediniz. Bugün Türkiye
Cumhuriyeti bir parti devletine dönüşmüş durumda. Bağımsız mahkemeler yerine,
bir tek kişinin hedef göstermesi ve kararı geçerli oldu. Güçler ayrılığının
yerine, tek kişiye sadakatin kurumsallaştığı bir ortamda bu bütçe hedefinin
tutması mümkün müdür? Denge denetim mekanizmasının ortadan kalktığı, hukuksal
güvencenin olmadığı, bağımsız kurumsal yapıların olmadığı bir ortamda ekonomik
büyüme ve kalkınma mümkün müdür?
İkinci
sorum: Bugün Sayıştay bütçesini de görüştük. Bütçe görüşmeleri devam ederken
Türkiye Büyük Millet Meclisi adına denetim yapan Sayıştay Denetim Başkan
Yardımcısının görevinden alınmasının gerekçesi nedir?
Teşekkür
ederim.
BAŞKAN
– Sayın Arslan…
KAZIM
ARSLAN (Denizli) – Cumhurbaşkanı Yardımcısına soruyorum:
Bir:
Cumhurbaşkanlığının örtülü ödeneği 2019’da 4,8 milyar Türk lirasına, bütçesi
945 milyondan 2 milyar 818 milyona, aylık maaşı -yüzde 26 artış yapılarak- 75
bin Türk lirasına yükseltilmiştir. Belirttiğimiz rakamlardan görüleceği üzere,
ekonomik krizin faturası halka çıkarken zevk ve sefasının saraya verilmesinin
sebebi nedir?
İki:
Sarayın şatafatlı harcamalarıyla devlette şeffaflık, planlı, öngörülebilir
harcamalar yok edilmiş ve devletin çivisi çıkmıştır. Bunun sebebi nedir?
Üç:
Cumhurbaşkanlığına bağlı koruma ve araç sayısı nedir?
Dört:
Katar’dan gelen uçan saray devlet envanterine hibe olarak işlendiyse belgesini
açıklar mısınız?
Beş:
“Tasarruf” adı altında getirdiğiniz yeni 71 maddelik torba yasa teklifiyle
Cumhurbaşkanının istediği uluslararası organizasyonlar ve toplantılar için
alınacak mal ve hizmetlerin İhale Kanunu’nun dışında tutulmasının sebebi nedir?
(Mikrofon
otomatik cihaz tarafından kapatıldı) 
BAŞKAN
– Sayın Sütlü…
SALİHA
SERA KADIGİL SÜTLÜ (İstanbul) – Cumhurbaşkanlığına önümüzdeki üç yıl için 2,5
milyar sermaye gideri bütçesi ayrıldığı görülmektedir. Bu tutarlar mevcut saray
ve/veya Okluk’ta yaptırılan yazlık saray için mi harcanacaktır? İşbu yazlık
sarayın bütçeye toplam maliyeti nedir? Bugüne dek kaç para harcanmıştır? Bu
sarayın ihalesi hangi yöntemle gerçekleştirilmiştir? Yolu için kaç ağaç
kesilmiştir?
Cumhurbaşkanlığı
envanterindeki araç sayısı 2018 yılı itibarıyla kaçtır? Cumhurbaşkanlığına ait
11 adet zırhlı Mercedes bulunduğu bilinmektedir. Söz konusu aracın 1 tanesinin
bugün 12 milyon 800 bin liraya, yani 7.800 asgari ücrete denk olduğu
düşünülürse ekonomik kriz nedeniyle vatandaştan tasarruf beklemek ne kadar
vicdanidir? 
Bütçe
görüşmeleri esnasında sormuştuk, yazılı ya da sözlü bir yanıt alma imkânı
olmadı, o yüzden tekrarlama gereği hasıl oldu. 
Teşekkürler.
BAŞKAN
– Sayın Aycan…
SEFER
AYCAN (Kahramanmaraş) – Sayın Başkan, Türkiye’de adalet hizmeti yavaş
işlemektedir. Bunun nedeni, adalet hizmetlerinin merkezîleşmesi ve yetersiz
personeldir. Adalet dağıtmak devletin temel görevlerindendir. Vatandaşın kendi
ilçesinde adalet hizmeti alma hakkı olmalıdır. Vatandaşın dilekçe vermek için
60 kilometre ötedeki ilçeye gitmesi kabul edilemez. Kahramanmaraş’ın
Çağlayancerit, Ekinözü ve Nurhak ilçelerinde adliye yoktur. Bu ilçelerdeki
vatandaşlarımız diğer ilçelerden adalet hizmeti almaktadır. Bu ilçelerimizde
adalet hizmeti vermeyi düşünüyor musunuz? 
Adalet
mülkün temeliyse adalet hizmeti yaygınlaştırılmalıdır, olmayan ilçelerde de
adalet kurumu hizmet vermelidir. Var olan ilçelerin adliyesinin kapasitesi
artırılmalıdır. Yargılama süreci kısaltılmalıdır. Geç gelen adalet, adalet
değildir. 
Teşekkür
ederim. 
BAŞKAN
– Sayın Çelebi…
MEHMET
ALİ ÇELEBİ (İzmir) – Teşekkürler Sayın Başkan. 
Gençlik
ve Spor Bakanlığına sorduk, kulağının üzerine yattı. 
Cumhurbaşkanı
Yardımcısına soruyorum: Gençlik ve Spor Bakanlığı 3.200 sözleşmeli personel
aldı. 16 farklı ilde komisyon kuracağını söylemesine rağmen sadece Ankara’da
kurdu. Bu arada yaş sınırını da 60’a çıkardı. 60’lık sporcular fikri kimin
eseridir? Mülakat soruları şöyle: “Culion Müslümanları hangi ülkede yaşıyor?”
Bunu Mecliste bilen var mı? “‘Maden Dağı dumandır’ türküsünü kim söylemiştir?”
İzzet Altınmeşe, İbrahim Tatlıses, Çöpçüler Kralı’nda Kemal Sunal. Hangisi
doğru cevap? 
Son
soru: Tüm adayların olduğu, KPSS ve mülakat sonuçlarının da olduğu açıklanması
gereken liste ortada yok. Liste nerede? Liste ne zaman gösterilecek? 
Teşekkür
ederim. 
BAŞKAN
– Sayın Şevkin…
MÜZEYYEN
ŞEVKİN (Adana) – Önce “Kriz miriz yok, bunlar manipülasyon.” sonra “Ekonomik
kurtuluş savaşı veriyoruz.” diyerek krizin varlığını kabul eden ancak faturayı,
2019 bütçesinin hiçbir yerinde göz önüne alınmayan milyonlarca emeklilikte yaşa
takılana, atanamayan yüz binlerce öğretmene, binlerce mimar, iç mimar,
veteriner hekim, radyoloji uzmanı; gıda, ziraat, peyzaj, jeoloji ve diğer
mühendis ve şehir plancılarına, işçiye, emekliye, taşerona, 4/B’lilere, asgari
ücretlilere ve sayıları hızla artan işsiz insanlarımıza kesmeye çalışıyorsunuz.

Cumhurbaşkanına
ve Kabine üyelerine, iktidar partisi milletvekillerine “Konkordato ilan eden
firmalar, göçmen sorunu, kepenk indiren esnaf, tarlasını satan, ağacını söken
çiftçi, intihar eden iş insanları, gazete ve dergilerini kapatmak zorunda kalan
gazeteci ve 6000 sayılı Kanun’la emekliliğe zorlanan 45 yaş üstü uzman
çavuşlar. Bütçe tercihlerini bu kesimlerden yana yöneltmeyi düşünüyor musunuz?”
diye sormak istiyorum.
Teşekkür
ederim.
BAŞKAN
– Teşekkürler.
Soru
işlemi tamamlandı.
Şimdi,
Komisyon, Sayın Cumhurbaşkanı Yardımcısı, Sayın Şentop; bu konuda gelen
soruları cevaplandırırsanız…
Sürenizi
başlatıyorum. 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sayın Başkan, Sayın
Paylan’ın görüşme süresine, Komisyon görüşmelerine ilişkin söylemiş olduğu bir
iki husus var; ben bunları cevaplamak istiyorum. Burada da “Bu bütçenin en ufak
bir şekilde virgülüne dokunamadık.” denildi. 
Bilgi
açısından söylüyorum: Plan ve Bütçe Komisyonunda görüşmeler 23 Ekim 2018’de
başlayıp 22 Kasım 2018’de sonlandı. Toplam 19 birleşimde 190 saat 34 dakikalık
bir görüşme gerçekleştirildi ki günlük görüşme süreleri de 10 saatin üzerinde
oldu. 
2019
Yılı Merkezi Yönetim Bütçe Kanunu Teklifi kapsamında 41 genel bütçeli, 169 özel
bütçeli idare ve 10 düzenleyici ve denetleyici kurum bütçesi olmak üzere, 220
kamu idaresinin bütçesi görüşülmüştür. 2017 Yılı Merkezi Yönetim Kesin Hesap
Kanunu Tasarısı’nda ise 47 genel bütçeli, 155 özel bütçeli idare ve 10
düzenleyici ve denetleyici kurum olmak üzere, toplam 212 kamu idaresinin de
kesin hesapları görüşülmüştür. 
Ayrıca,
bu kapsamda, bütçe ve kesin hesap görüşmelerinde, Sayıştay tarafından Türkiye
Büyük Millet Meclisine sunulan 2017 yılına ilişkin Genel Uygunluk Bildirimi,
Dış Denetim Genel Değerlendirme Raporu, Faaliyet Genel Değerlendirme Raporu,
Mali İstatistikleri Değerlendirme Raporu, Kalkınma Ajansları Genel Denetim
Raporu ve 195 adet kamu idaresi denetim raporu olmak üzere, toplam 200 Sayıştay
raporunun görüşmeleri gerçekleştirilmiştir.
Bu
Komisyon görüşmelerinde, 30 Komisyon üyemizin dışında, Komisyon üyesi olmayan
155 milletvekilimiz gelmiş, söz almış ve Komisyonda toplam 185 milletvekilimiz
söz hakkını kullanmıştır. Tabii ki bu milletvekillerimiz içerisinde belki 10
sefer, 15 sefer de söz alan arkadaşlarımız var ve toplamda baktığınızda 11.434
dakikalık bir görüşme sergilendi. Komisyon üyesi olmayan 9’u AK PARTİ’li, 88’i
Cumhuriyet Halk Partili, 28’i HDP’li, 19’u Milliyetçi Hareket Partili, 8’i İYİ
PARTİ’li, ayrıca 1 Saadet Partili, 1 Türkiye İşçi Partili ve 1 bağımsız olmak
üzere 155 milletvekili de geldi görüşme yaptı. Yani “Az konuştuk.” ya da “Hiç görüşme
yapamadık.” diyen Sayın Paylan 333 dakikalık konuşmayla 1’inci sırayı aldı,
arkasından da Sayın Bekaroğlu geliyor 279 dakikayla. 
KAZIM
ARSLAN (Denizli) – Sorulara cevap istiyoruz Sayın Başkan.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Toplam 20 adet
önerge verildi, 9’u HDP, 2’si AK PARTİ, 2’si İYİ PARTİ, 7’si CHP’den; bunlardan
2 tanesi kabul edilmiştir, 3 de redaksiyon yapılmıştır.
Bu
bilgileri paylaşmak istedim.
Teşekkür
ediyorum.
BAŞKAN
– Sayın Cumhurbaşkanı Yardımcısı, siz de sorulara cevap veriyorsunuz.
Buyurun.
CUMHURBAŞKANI
YARDIMCISI FUAT OKTAY – Sayın Başkan, değerli üyeler; “Basın İlan Kurulu
internet sitelerine ilan vermeyerek mağdur ediyor, yasal düzenleme ne zaman
yapılacak?” şeklinde bir soru vardı. Bu internet medyasıyla ilgili, Basın
Kanunu’nda değişiklik yapılması hâlinde internet haber sitelerine resmî ilan
verilebilecektir yani yasal bir düzenlemedir.
Yine,
Cumhurbaşkanımızın kullandığı makam aracı sayısıyla ilgili bir soru vardı.
Burada, Sayın Cumhurbaşkanımız… Yine hem Cumhurbaşkanlığı İdari İşler
Başkanlığı demirbaşına kayıtlı, envantere kayıtlı hem de kiralık araçlar var.
Burada Cumhurbaşkanımızın bizzat kullandığı sadece 2 adet araç vardır, geriye
kalanı yani “15 adet” dediğimizin 13’ü Cumhurbaşkanımız tarafından
kullanılmamakta, Türkiye'de ev sahipliği yapıldığı süre içerisinde, dışarıdan
gelen heyetler, devlet başkanları, hükûmet başkanları veya makamlar tarafından
kullanılmaktadır yani tahsis bir anlamda. İlave olarak da, yine, Başbakanlıktan
alınan 3 adet olmak üzere toplam 21 adet makam aracı kullanılmaktadır. İhtiyaca
binaen, yine, araç ihtiyacı kiralamayla karşılanabilir.
Yine,
Cumhurbaşkanlığı bütçesiyle alakalı bir başka soru “Niye yüzde 231 artış söz
konusu burada? Sarayda nasıl bir zevk ve sefa yaşanıyor?” gibi. Böyle bir şey
söz konusu değil. Eğer gelip bizim nasıl yaşadığımızı görürseniz, zevk, sefa
içerisinde değil, uyku bile uyumadan 7/24 çalıştığımıza bizzat şahit
olabilirsiniz; kapımız da açıktır, gönlümüzde, yüreğimiz de açıktır. (AK PARTİ sıralarından
alkışlar) Bu yüzde 231 artışın nereden geldiğini ben ifade etmiştim, bir kez
daha tekrarlayayım. Mülga Başbakanlıktan alınan, devredilen kurumlar var. Bu
kurumlar görevleriyle birlikte Cumhurbaşkanlığına devredilmiştir yeni hükûmet
sisteminde. Buraya devredildiğinde, tabii ki, bu kurumlar bütçeleriyle de
birlikte geliyor. Yaklaşık -biraz önce de ifade ettim- yüzde 45’inden fazlası
sadece buradan geliyor. Sonrasında, yine, Cumhurbaşkanlığı Güvenlik İşleri
Genel Müdürlüğü, buradan uluslararası alanda Millî Savunma Bakanlığı,
Genelkurmay ve güvenlik birimleri ile barışı destekleme ve koruma hizmetleri
için, biraz önce ifade ettiğim gibi ve yine İçişleri Bakanlığınca kullanılan
750 milyon da ilave oradan geliyor. Yine, doğrudan acil destek giderleri var
yani bu doğal afetler, depremler vesaire gibi. İllerdeki milletvekillerimizin
hepsi bunun ne olduğunu çok iyi biliyorlar. Buradaki durumlarla alakalı, acil
yardımlarla ilgili de 150 milyon TL’si de buradan geliyor. İlave kurulan
ofislere, politika kurullarına -4 ofis, 9 politika kurulu ifade ettik- ayrılan
bütçeler, başlangıç bütçeleri en azından. Sonrasında, bu bütçeler ihtiyacı
karşılamadığı zaman zaten artarak da yine bu Cumhurbaşkanlığı bütçesinden
ödenek aktarımı gerekebilecektir. 
Dijital
Dönüşüme sadece 70 milyon ve Yatırım Ofisine de 150 milyon yine ilave olarak
başlangıç ödenekleri yer almaktadır. Bu rakamları gördüğünüzde yüzde 231 artış
diye bir şeyin söz konusu olmadığını siz de net bir şekilde görürsünüz,
görebilirsiniz diye ümit ediyorum. 
Yine,
Cumhurbaşkanlığında kaç personel olduğuyla ilgili bir soru var. Burada da Ekim
2018 tarihi itibarıyla Cumhurbaşkanlığı İdari İşler Başkanlığında, Devlet
Denetleme Kurulu Başkan ve üyeleri ile idari personel ve emekli
Cumhurbaşkanlarına hizmet eden personel de dâhil 890 personel görev
yapmaktadır. Ayrıca, kadrolu personel dışında hizmet sözleşmeli personel, kısmî
zamanlı personel, koruma, itfaiye personeli ve geçici personel olmak üzere
kadrosuz personel ve OHAL Komisyonu personeli görev yapmaktadır. Yine, 2019,
2020 ve 2021 yılları için öngörülen personel sayısı norm kadro göz önünde
bulundurularak ihtiyaca göre belirlenecektir. 
Yine,
örtülü ödenek tertibinde 2018’de şu ana kadar harcanan miktarın ne olduğuyla
alakalı, 2019’la ilgili ne öngörüldüğüyle ilgili… Yine, buna da sözlü olarak
aslında Plan ve Bütçe Komisyonunda da cevap verdiğimizi hatırlıyorum.
Başlangıçta bir ödenek buraya -hepinizin bildiği gibi- konmakta ama bu,
ihtiyaca göre artırılabilmekte. Burada bir üst sınır var aslında. 2017 yılında harcanan
genel miktar, genel bütçe başlangıç ödeneklerinin binde 2’sinden azdır yani üst
sınırdan daha az miktardadır, daha az miktarda olmak zorundadır. 
Yine,
bu uçak konusu, Katar’dan alınan uçakla ilgili konu soruluyor. Burada da yine
bunu da önceden ifade ettik, bir kez daha ben ifade ediyorum. Bunu Sayın
Cumhurbaşkanımız kendileri de açıklamışlardır. Katar tarafından Türkiye’ye hibe
edilen bir uçaktır. Katar’la konuyla ilgili herhangi bir protokol ve Katar’a
ödeme yapılmamıştır. Bahse konu uçak, Cumhurbaşkanlığı envanterindedir. Burada
yapılan konu, bir öncekinde, “Hibe midir, hediye midir?” konusudur, hibedir.
(Mikrofon
otomatik cihaz tarafından kapatıldı) 
ALİ
ÖZTUNÇ (Kahramanmaraş) – Ne karşılığı?
UĞUR
BAYRAKTUTAN (Artvin) – CHP Grubuna da bir uçak versinler ya. 
TURAN
AYDOĞAN (İstanbul) – Hibe olarak veraset ve intikal vergisi ödendi mi?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Cumhurbaşkanlığı
envanteri…
UĞUR
BAYRAKTUTAN (Artvin) – CHP'ye de bir tane uçak versinler.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Cumhurbaşkanlığı
envanteri…
UĞUR
BAYRAKTUTAN (Artvin) – Hayır, CHP'ye de versinler.
CUMHURBAŞKANI
YARDIMCISI FUAT OKTAY – Cumhurbaşkanı olduğunuz zaman kullanabilirsiniz, zaten
Cumhurbaşkanlığının. (AK PARTİ sıralarından alkışlar) Katar Emiri’nin
Türkiye'ye hediye ettiği belirtilen uçak mali mevzuatımız açısından tamamen
yasal bir işlem.
Son
bir cevap da, yine biraz önceki sorumuz vardı, bu Mamak’taki eylemle ilgili
açıklamamız vardı, oradaki eylemin de sona erdiği bilgisi geldi, işçilerin
dağıldığı bilgisi geldi. Buradan da bu bilgiyi de paylaşmak istiyorum.
Teşekkür
ediyorum.
BAŞKAN
– Teşekkür ederim.
Sayın
Şentop, siz de buyurun.
TBMM
BAŞKAN VEKİLİ MUSTAFA ŞENTOP – Sayın Başkanım, değerli arkadaşlar; bizim cevap
vereceğimiz bir soru var, Sayın Özdemir’in Sayıştay Başkan Yardımcısı Fikret
Çöker’in görevden alınmasıyla ilgili sorduğu bir soru. Sayıştay Başkan
Yardımcısı Fikret Çöker görevden alınmamıştır, kendisinin birkaç ay öncesinden,
temmuz gibi, görevden ayrılmaya yönelik talebi var, bu talep 2 Kasım 2018’de
Başkanlık tarafından uygun bulunmuştur. Bunu böylece tashih etme imkânı doğdu.
Teşekkür
ederim.
BAŞKAN
– Teşekkür ederim.
Sayın
milletvekilleri, soru-cevap işlemini de tamamladık. 
Şimdi,
sırasıyla 1’inci turda yer alan kamu idarelerinin bütçeleri ile kesin
hesaplarına geçilmesi hususunu ve bütçeleriyle kesin hesaplarını ayrı ayrı
okutup oylarınıza sunacağım.
Cumhurbaşkanlığı
2019 yılı merkezî yönetim bütçesinin bölümlerine geçilmesini oylarınıza sunuyorum:
Kabul edenler... Etmeyenler... Kabul edilmiştir.
Sayın
milletvekilleri, bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 2019 Yılı Merkezi Yönetim Bütçe Kanunu Teklifi’nin genel bütçe
kapsamındaki kamu idarelerinin yer aldığı (1) sayılı Cetveli’nde bulunan
Cumhurbaşkanlığı bütçesinin eki E Cetveli’nin teklif metninden çıkarılmasını
arz ve teklif ederiz.
 Mehmet
Bekaroğlu Bülent Kuşoğlu Emine
Gülizar Emecan
 İstanbul Ankara İstanbul
 Kamil
Okyay Sındır Cavit Arı Süleyman
Girgin 
 İzmir Antalya Muğla
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan. 
BAŞKAN
– Değerli arkadaşlarım, sayın milletvekilleri; Anayasa’nın bütçe ve kesin
hesabı düzenleyen 161’inci maddesinin ilgili fıkrasının “Genel Kurulda kamu
idare bütçeleri ile değişiklik önergeleri, üzerinde ayrıca görüşme
yapılmaksızın okunur ve oylanır.” hükmü gereğince önergenin gerekçesini
okutuyorum: 
Gerekçe:
Cumhurbaşkanlığının,
bütçe hazırlama ve uygulama süreci bakımından diğer kurumlara göre bir
ayrıcalığı bulunmamaktadır. Anayasa’da Cumhurbaşkanlığı bütçesinin
hazırlanması, uygulanması ve denetimi bakımından da özel düzenlemeler söz
konusu değildir.
Son
dönemde kamu mali yönetim ve denetim sistemine aykırılık teşkil eden, mali
saydamlık ve hesap verilebilirlik ilkeleriyle bağdaşmayan bir biçimde
Cumhurbaşkanlığı bütçesini sistem dışına çıkaran bazı uygulamaların kurum
bütçesine eklenen (E) cetvellerinde yer alan hükümlerle gerçekleştirildiği
görülmektedir.
Kurumların
bütçe hazırlama süre sürecini, uygulama ve denetimini düzenleyen 5018 sayılı
Yasa’nın 12’nci maddesinde Cumhurbaşkanlığı bütçesi genel bütçe kapsamındaki
idareler arasında sayılmıştır.
Bu
bağlamda Cumhurbaşkanlığı, 5018 sayılı Kanun’a ekli (1) sayılı Cetvel’deki
merkezî yönetim kapsamındaki kamu idaresidir. Kuruma tahsis edilen kaynakların
mali yönetim ve kontrolü 5018 sayılı Kanun’a, mal ve hizmet alımları ile yapım
işleri ise 4734 sayılı Kanun’a tabidir. Dolayısıyla, bütçeyle tahsis edilen
kaynakları kamu harcama hukuku içinde kullanması ve hesabını da Türkiye Büyük
Millet Meclisine vermesi gerekir.
2019
Yılı Merkezi Yönetim Bütçe Kanunu Teklifi’nin “Bağlı Cetveller” başlıklı 4/1-ç
maddesinde “Bazı ödeneklerin kullanımına ve harcamalara ilişkin esaslar (E)
Cetvelinde gösterilmiştir.” denilmektedir. Nitekim, bazı ödeneklerin kullanımı
ve harcamalara ilişkin esasların düzenlendiği 2019 Yılı Merkezi Yönetim Bütçe
Kanunu eki olan söz konusu (E) Cetveli 79 maddeden oluşmaktadır.
Cumhurbaşkanlığı bütçesinin uygulamasıyla ilgili bir zorunluluktan kaynaklanan
hususun varlığının kabulü hâlinde bile, bu düzenlemelerin 2019 Yılı Merkezi
Yönetim Bütçe Kanunu’na ekli (E) Cetveli içerisinde yer alması gerekmektedir.
Anayasa'nın
2’nci maddesindeki hukuk devleti, eylem ve işlemleri hukuka uygun olan, insan
haklarına dayanan, bu hak ve özgürlükleri koruyup güçlendiren, her alanda
adaletli bir hukuk düzeni kurup bunu geliştirerek sürdüren, Anayasa'ya aykırı
durum ve tutumlardan kaçınan, hukuku tüm devlet organlarına egemen kılan,
Anayasa ve hukukun üstün kurallarıyla kendini bağlı sayıp yargı denetimine açık
olan devlettir. Kanunların, genel, objektif, adil kurallar içermesi ve
hakkaniyet ölçütlerini gözetmesi hukuk devleti olmanın gereğidir.
Kamu
idarelerinin tamamı ihtiyaçlarını 4734 sayılı Kanun hükümlerine göre yerine
getirir iken, 4734 sayılı Kamu İhale Kanunu’nun “istisnalar” başlıklı 3’üncü
maddesinin (y) bendine eklenen hükümle, Cumhurbaşkanlığı kararnamesiyle
Cumhurbaşkanına bağlı olarak kurulan ofisler ve başkanlıkların, Türkiye'nin
tanıtımı, ülkedeki yatırımların yahut finans kaynaklarının artırılması veya
dijital dönüşüm ve teknolojik gelişimin sağlanması amacıyla yapacakları mal ve
hizmet alımları zaten ihale kanunu kapsamı dışına çıkarılmıştır. Bazı mal ve
hizmet alımları, diğer kamu idarelerinden farklı olarak ilan yapılmaksızın,
teminat alınmaksızın, ihale açılmaksızın, ihale komisyonu kurulmaksızın,
isteklilerde aranacak yeterlik kuralları aranmaksızın tedarikçiyle yapılacak
pazarlık sonucuna göre edinilecektir. Cumhurbaşkanlığı İdari İşler Başkanlığına
ait ve tahsisli araçların bakım, onarım ve diğer her türlü işletme giderleri
THY Anonim Ortaklığı veya iştirakleriyle yapılan protokol kapsamında temin
edilmektedir. Bazı ihtiyaçların giderilmesinde Cumhurbaşkanlığı bütçesine
ayrıcalık tanınması, yasal kuralların adil ve hakkaniyete uygun olması
ölçütleriyle bağdaşmamaktadır.
2019
Yılı Merkezi Yönetim Bütçe Kanunu’nun Cumhurbaşkanlığıyla ilgili bölümüne ekli
(E) Cetveli’ne konulan hükümlerle, tahsis edilen ödeneklerin kullanımıyla
ilgili özel düzenlemeler getirilmesi yanlış bulunduğundan bu önerge
verilmektedir.
BAŞKAN
– Teşekkür ederim.
Gerekçesini
okuttuğum, Sayın Mehmet Bekaroğlu ve arkadaşlarının önergesini oylarınıza
sunuyorum: Kabul edenler… Kabul etmeyenler… Önerge kabul edilmemiştir.
Genel toplamı okutuyorum:
01) CUMHURBAŞKANLIĞI
1) Cumhurbaşkanlığı 2019 Yılı Merkezî Yönetim Bütçesi
ÖDENEK CETVELİ













 GENEL
TOPLAM 2.818.899.000
BAŞKAN – Kabul
edenler... Etmeyenler... Kabul edilmiştir.
Cumhurbaşkanlığının
2019 yılı merkezî yönetim bütçesi kabul edilmiştir.
(AK PARTİ sıralarından alkışlar) 
Cumhurbaşkanlığı
2017 yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel toplamları
okutuyorum:
2) Cumhurbaşkanlığı 2017 Yılı Merkezî Yönetim Kesin
Hesabı
(A)
CETVELİ






(TL)



Toplam Ödenek 663.858.000,00
Bütçe Gideri 658.240.289,79
İptal Edilen Ödenek 5.617.710,21
BAŞKAN – Kabul
edenler... Etmeyenler... Kabul edilmiştir.
Cumhurbaşkanlığının
2017 yılı merkezî yönetim kesin hesabının bölümleri kabul edilmiştir.(AK PARTİ
sıralarından alkışlar) 
Türkiye Büyük
Millet Meclisinin 2019 yılı merkezî yönetim bütçesine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel toplamı
okutuyorum:
02) TÜRKİYE BÜYÜK MİLLET MECLİSİ 
1) Türkiye Büyük Millet Meclisi 2019 Yılı Merkezî
Yönetim Bütçesi
ÖDENEK CETVELİ













 GENEL
TOPLAM 1.816.197.000
BAŞKAN – Kabul
edenler... Etmeyenler... Kabul edilmiştir.
Türkiye Büyük
Millet Meclisinin 2019 yılı merkezî yönetim bütçesi kabul edilmiştir. (AK PARTİ
sıralarından alkışlar)
Türkiye Büyük
Millet Meclisinin 2017 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları
okutuyorum:
2) Türkiye Büyük Millet Meclisi 2017 Yılı Merkezî
Yönetim Kesin Hesabı
(A)
CETVELİ










Toplam Ödenek 1.046.676.734,80
Bütçe Gideri 919.189.404,64
İptal Edilen Ödenek 111.946.917,67
Ertesi Yıla Devredilen Ödenek 15.540.412,49
BAŞKAN – Kabul
edenler... Etmeyenler... Kabul edilmiştir.
Türkiye Büyük
Millet Meclisinin 2017 yılı merkezî yönetim kesin hesabının bölümleri kabul
edilmiştir.
Kamu Denetçiliği
Kurumunun 2019 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel toplamı
okutuyorum:
40.60) KAMU DENETÇİLİĞİ KURUMU
1) Kamu Denetçiliği Kurumu 2019 Yılı Merkezî Yönetim
Bütçesi
ÖDENEK CETVELİ













 GENEL
TOPLAM 27.615.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin
toplamını okutuyorum:
GELİR CETVELİ













 TOPLAM 27.615.000
BAŞKAN – Kabul
edenler... Etmeyenler... Kabul edilmiştir.
Kamu Denetçiliği
Kurumunun 2019 yılı merkezî yönetim bütçesi kabul edilmiştir.
Kamu Denetçiliği
Kurumunun 2017 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları
okutuyorum:
2) Kamu Denetçiliği Kurumu 2017 Yılı Merkezi Yönetim
Kesin Hesabı
(A)
CETVELİ










Toplam Ödenek 22.692.000,00
Bütçe Gideri 18.924.872,47
İptal Edilen Ödenek 3.767.127,53
BAŞKAN – Kabul
edenler... Etmeyenler... Kabul edilmiştir.
(B) cetvelinin
genel toplamlarını okuyorum: 
(B) CETVELİ













Bütçe Geliri Tahmini 20.322.000,00
Tahsilat 20.618.037,41
BAŞKAN –Kabul
edenler… Etmeyenler… Kabul edilmiştir.
Kamu Denetçiliği
Kurumunun 2017 yılı merkezî yönetim kesin hesabının
bölümleri kabul edilmiştir.
Anayasa
Mahkemesi Başkanlığının 2019 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel toplamı
okutuyorum:
03) ANAYASA MAHKEMESİ BAŞKANLIĞI
1) Anayasa Mahkemesi Başkanlığı 2019 Yılı Merkezi
Yönetim Bütçesi
ÖDENEK CETVELİ













 GENEL
TOPLAM 69.959.000
BAŞKAN – Kabul edenler...
Etmeyenler... Kabul edilmiştir.
Anayasa
Mahkemesi Başkanlığının 2019 yılı merkezî yönetim bütçesinin bölümleri kabul
edilmiştir.
Anayasa
Mahkemesi Başkanlığının 2017 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel toplamları
okutuyorum:
2) Anayasa Mahkemesi Başkanlığı 2017 Yılı Merkezi
Yönetim Kesin Hesabı
(A)
CETVELİ










Toplam Ödenek 63.688.000,00
Bütçe Gideri 44.464.789,54
İptal Edilen Ödenek 19.223.210,46
BAŞKAN – Kabul
edenler... Etmeyenler... Kabul edilmiştir.
Anayasa
Mahkemesi Başkanlığının 2017 yılı merkezî yönetim kesin hesabının bölümleri kabul
edilmiştir.
Yargıtay
Başkanlığının 2019 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel toplamı
okutuyorum:
04) YARGITAY BAŞKANLIĞI 
1) Yargıtay Başkanlığı 2019 Yılı Merkezi Yönetim
Bütçesi
ÖDENEK CETVELİ













 GENEL
TOPLAM 595.593.000
BAŞKAN – Kabul
edenler... Etmeyenler... Kabul edilmiştir.
Yargıtay
Başkanlığının 2019 yılı merkezî yönetim bütçesi kabul edilmiştir.
Yargıtay
Başkanlığının 2017 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları
okutuyorum:
2) Yargıtay Başkanlığı 2017 Yılı Merkezi Yönetim Kesin
Hesabı
(A)
CETVELİ










Toplam Ödenek 342.399.720,00
Bütçe Gideri 180.085.472,65
İptal Edilen Ödenek 162.314.247,35
BAŞKAN – Kabul
edenler... Etmeyenler... Kabul edilmiştir.
Yargıtay
Başkanlığının 2017 yılı merkezî yönetim kesin hesabının bölümleri kabul
edilmiştir.
Danıştay
Başkanlığının 2019 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel toplamı
okutuyorum:
05) DANIŞTAY BAŞKANLIĞI 
1) Danıştay Başkanlığı 2019 Yılı Merkezi Yönetim
Bütçesi
ÖDENEK CETVELİ













 GENEL
TOPLAM 182.320.000
BAŞKAN – Kabul
edenler... Etmeyenler... Kabul edilmiştir.
Danıştay
Başkanlığının 2019 yılı merkezî yönetim bütçesi kabul edilmiştir.
Danıştay
Başkanlığının 2017 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları
okutuyorum:
2) Danıştay Başkanlığı 2017 Yılı Merkezi Yönetim Kesin
Hesabı
(A) CETVELİ










Toplam Ödenek 139.157.000,00
Bütçe Gideri 132.548.356,28
İptal Edilen Ödenek 6.608.643,72
Ertesi Yıla Devredilen Ödenek 3.890.585,08
BAŞKAN – Kabul
edenler... Etmeyenler... Kabul edilmiştir.
Danıştay
Başkanlığının 2017 yılı merkezî yönetim kesin hesabının bölümleri kabul edilmiştir.
Sayıştay
Başkanlığının 2019 yılı merkezî yönetim bütçesine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel toplamı
okutuyorum:
06) SAYIŞTAY BAŞKANLIĞI
1) Sayıştay Başkanlığı 2019 Yılı Merkezi Yönetim
Bütçesi
ÖDENEK CETVELİ













 GENEL
TOPLAM 367.378.000
BAŞKAN – Kabul
edenler... Etmeyenler... Kabul edilmiştir.
Sayıştay
Başkanlığının 2019 yılı merkezî yönetim bütçesi kabul edilmiştir.
Sayıştay
Başkanlığının 2017 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları
okutuyorum:
2) Sayıştay Başkanlığı 2017 Yılı Merkezi Yönetim Kesin
Hesabı
(A)
CETVELİ










Toplam Ödenek 257.485.500,00
Bütçe Gideri 217.366.760,86
İptal Edilen Ödenek 40.118.739,14
BAŞKAN – Kabul
edenler... Etmeyenler... Kabul edilmiştir.
Sayıştay
Başkanlığının 2017 yılı merkezî yönetim kesin hesabının bölümleri kabul
edilmiştir.
Hâkimler ve
Savcılar Kurulunun 2019 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel toplamı
okutuyorum:
23) HÂKİMLER VE SAVCILAR KURULU
1) Hâkimler ve Savcılar Kurulu 2019 Yılı Merkezi
Yönetim Bütçesi
ÖDENEK CETVELİ













 GENEL
TOPLAM 76.849.000
BAŞKAN – Kabul
edenler... Etmeyenler... Kabul edilmiştir.
Hâkimler ve
Savcılar Kurulunun 2019 yılı merkezî yönetim bütçesi kabul edilmiştir.
Hâkimler ve
Savcılar Yüksek Kurulunun 2017 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
Genel toplamları
okutuyorum:
2) Hâkimler ve Savcılar Yüksek Kurulu 2017 Yılı Merkezi
Yönetim Kesin Hesabı
(A) CETVELİ










Toplam Ödenek 61.236.000,00
Bütçe Gideri 52.225.465,17
İptal Edilen Ödenek 9.010.534,83
BAŞKAN
– Kabul edenler... Etmeyenler... Kabul edilmiştir.
Hâkimler
ve Savcılar Yüksek Kurulunun 2017 yılı merkezî yönetim kesin
hesabının bölümleri kabul edilmiştir.
Millî İstihbarat
Teşkilatı Başkanlığının 2019 yılı merkezî yönetim bütçesine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamı
okutuyorum:
01.75) MİLLÎ İSTİHBARAT TEŞKİLATI
BAŞKANLIĞI
1) Millî İstihbarat Teşkilatı Başkanlığı 2019 Yılı Merkezi Yönetim Bütçesi
ÖDENEK CETVELİ













 GENEL
TOPLAM 2.157.761.000
BAŞKAN – Kabul
edenler... Etmeyenler... Kabul edilmiştir.
Millî İstihbarat
Teşkilatı Başkanlığının 2019 yılı merkezî yönetim bütçesi kabul edilmiştir.
Millî İstihbarat
Teşkilatı Müsteşarlığının 2017 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
Genel toplamları
okutuyorum:
2) Millî İstihbarat Teşkilatı Müsteşarlığı 2017 Yılı
Merkezi Yönetim Kesin Hesabı
(A)
CETVELİ










Toplam Ödenek 2.255.737.591,21
Bütçe Gideri 2.192.162.514,70
İptal Edilen Ödenek 63.575.076,51
Ertesi Yıla Devredilen Ödenek 63.044.007,29
BAŞKAN – Kabul
edenler... Etmeyenler... Kabul edilmiştir.
Millî İstihbarat
Teşkilatı Müsteşarlığının 2017 yılı merkezî yönetim kesin hesabının
bölümleri kabul edilmiştir.
Millî Güvenlik
Kurulu Genel Sekreterliğinin 2019 yılı merkezî yönetim bütçesine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamı
okutuyorum:
01.76) MİLLÎ GÜVENLİK KURULU GENEL
SEKRETERLİĞİ
1) Millî Güvenlik Kurulu Genel Sekreterliği 2019 Yılı Merkezi Yönetim Bütçesi
ÖDENEK CETVELİ













 GENEL
TOPLAM 32.341.000
BAŞKAN – Kabul
edenler... Etmeyenler... Kabul edilmiştir.
Millî Güvenlik
Kurulu Genel Sekreterliğinin 2019 yılı merkezî yönetim bütçesi kabul
edilmiştir.
Millî Güvenlik Kurulu
Genel Sekreterliğinin 2017 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel toplamları
okutuyorum:
2) Millî Güvenlik Kurulu Genel Sekreterliği 2017 Yılı Merkezi Yönetim Kesin Hesabı
(A)
CETVELİ










Toplam Ödenek 28.975.204,06
Bütçe Gideri 27.736.172,73
İptal Edilen Ödenek 1.239.031,33
BAŞKAN – Kabul
edenler... Etmeyenler... Kabul edilmiştir.
Millî Güvenlik
Kurulu Genel Sekreterliğinin 2017 yılı merkezî yönetim kesin hesabının
bölümleri kabul edilmiştir.
Diyanet İşleri
Başkanlığının 2019 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir. (CHP sıralarından sıra
kapaklarına vurmalar)
ÖZGÜR ÖZEL
(Manisa) – Bu başkana olmaz, fesli deli Kadir’den alsın şeyi, bu başkana olmaz.
BAŞKAN - Genel
toplamı okutuyorum:
01.77) DİYANET İŞLERİ BAŞKANLIĞI
1) Diyanet İşleri Başkanlığı 2019 Yılı Merkezî Yönetim
Bütçesi
ÖDENEK CETVELİ













 GENEL
TOPLAM 10.445.979.000
BAŞKAN – Kabul
edenler... Etmeyenler... Kabul edilmiştir.
Diyanet İşleri
Başkanlığının 2019 yılı merkezî yönetim bütçesi kabul edilmiştir.
Diyanet İşleri
Başkanlığının 2017 yılı merkezî yönetim kesin hesabının bölümlerine geçilmesini
oylarınıza sunuyorum…
ÖZGÜR ÖZEL
(Manisa) – Olmaz, fesli deli Kadir’e kitap hediye etti o parayla, ibra
etmiyoruz.
BAŞKAN - Kabul
edenler... Etmeyenler... Kabul edilmiştir.
Genel toplamları
okutuyorum:
2) Diyanet İşleri Başkanlığı 2017 Yılı Merkezî Yönetim
Kesin Hesabı
(A) CETVELİ










Toplam Ödenek 7.153.029.361,97
Bütçe Gideri 7.246.974.536,62
Ödenek Üstü Gider 111.988.234,97
İptal Edilen Ödenek 16.608.670,26
Ertesi Yıla Devreden Ödenek 1.434.390,06
BAŞKAN – Kabul
edenler... Etmeyenler... Kabul edilmiştir.
Diyanet İşleri
Başkanlığının 2017 yılı merkezî yönetim kesin hesabının bölümleri kabul
edilmiştir.
İletişim
Başkanlığının 2019 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel toplamı okutuyorum:
01.81) İLETİŞİM BAŞKANLIĞI
1) İletişim Başkanlığı 2019 Yılı Merkezî Yönetim
Bütçesi
ÖDENEK CETVELİ













 GENEL
TOPLAM 344.531.000
BAŞKAN – Kabul
edenler... Etmeyenler... Kabul edilmiştir.
İletişim
Başkanlığının 2019 yılı merkezî yönetim bütçesi kabul edilmiştir.
Basın-Yayın ve
Enformasyon Genel Müdürlüğünün 2017 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Genel toplamları
okutuyorum:
07.77) BASIN-YAYIN VE ENFORMASYON
GENEL MÜDÜRLÜĞÜ
1) Basın-Yayın ve Enformasyon Genel Müdürlüğü 2017 Yılı
Merkezî Yönetim Kesin Hesabı
GELİR CETVELİ













Toplam Ödenek 315.305.000,00
Bütçe Gideri 310.485.984,31
İptal Edilen Ödenek 4.819.015,69
BAŞKAN – Kabul
edenler… Etmeyenler… Kabul edilmiştir.
Basın-Yayın ve
Enformasyon Genel Müdürlüğünün 2017 yılı merkezî yönetim kesin hesabının
bölümleri kabul edilmiştir.
Savunma Sanayii
Başkanlığının 2019 yılı merkezî yönetim bütçesine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel toplamı
okutuyorum:
40.28) SAVUNMA SANAYİİ BAŞKANLIĞI
1) Savunma Sanayii Başkanlığı 2019 Yılı Merkezi Yönetim
Bütçesi
ÖDENEK CETVELİ













 GENEL
TOPLAM 87.822.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin
toplamını okutuyorum: 
GELİR CETVELİ













 TOPLAM 87.822.000
BAŞKAN – Kabul
edenler… Etmeyenler… Kabul edilmiştir.
Savunma Sanayii
Başkanlığının 2019 yılı merkezî yönetim bütçesi kabul edilmiştir.
Savunma Sanayii
Müsteşarlığının 2017 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları
okutuyorum:
2) Savunma Sanayii Müsteşarlığı 2017 Yılı Merkezi
Yönetim Kesin Hesabı
(A)
CETVELİ










Toplam Ödenek 76.013.000,00
Bütçe Gideri 71.147.523,71
İptal Edilen Ödenek 4.865.476,29
BAŞKAN – Kabul
edenler... Etmeyenler... Kabul edilmiştir.
(B) cetvelinin
genel toplamlarını okuyorum: 
(B) CETVELİ










Bütçe Geliri Tahmini 62.851.000,00
Tahsilat 70.235.972,87
Ret ve İadeler 313,32
Net Tahsilat 70.235.659,55
BAŞKAN – Kabul
edenler… Etmeyenler… Kabul edilmiştir.
Savunma Sanayii
Müsteşarlığının 2017 yılı merkezî yönetim kesin hesabının bölümleri kabul
edilmiştir.
Strateji ve
Bütçe Başkanlığının 2019 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel toplamı
okutuyorum:
01.80) STRATEJİ VE BÜTÇE BAŞKANLIĞI
1) Strateji ve Bütçe Başkanlığı 2019 Yılı Merkezi
Yönetim Bütçesi
ÖDENEK CETVELİ













 GENEL
TOPLAM 260.584.000
BAŞKAN – Kabul
edenler... Etmeyenler... Kabul edilmiştir.
Strateji ve
Bütçe Başkanlığının 2019 yılı merkezî yönetim bütçesi kabul edilmiştir.
Kalkınma
Bakanlığının 2017 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları
okutuyorum:
32) KALKINMA BAKANLIĞI
1) Kalkınma Bakanlığı 2017 Yılı Merkezi Yönetim Kesin
Hesabı
(A)CETVELİ










Toplam Ödenek 1.649.850.157,61
Bütçe Gideri 1.548.152.987,30
İptal Edilen Ödenek 101.697.170,31
BAŞKAN – Kabul
edenler... Etmeyenler... Kabul edilmiştir.
Kalkınma
Bakanlığının 2017 yılı merkezî yönetim kesin hesabının bölümleri kabul
edilmiştir.
Milli Saraylar
İdaresi Başkanlığının 2019 yılı merkezî yönetim bütçesine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel toplamı
okutuyorum:
01.79) MİLLİ SARAYLAR İDARESİ
BAŞKANLIĞI
1) Milli Saraylar İdaresi Başkanlığı 2019 Yılı Merkezi
Yönetim Bütçesi
ÖDENEK CETVELİ













 GENEL
TOPLAM 120.527.000
BAŞKAN – Kabul
edenler... Etmeyenler... Kabul edilmiştir.
Milli Saraylar
İdaresi Başkanlığının 2019 yılı merkezî yönetim bütçesi kabul edilmiştir.
Devlet Arşivleri
Başkanlığının 2019 yılı merkezî yönetim bütçesine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel toplamı okutuyorum:
01.78) DEVLET ARŞİVLERİ BAŞKANLIĞI
1) Devlet Arşivleri Başkanlığı 2019 Yılı Merkezi
Yönetim Bütçesi
ÖDENEK CETVELİ













 GENEL
TOPLAM 91.211.000
BAŞKAN – Kabul
edenler... Etmeyenler... Kabul edilmiştir.
Devlet Arşivleri
Başkanlığının 2019 yılı merkezî yönetim bütçesi kabul edilmiştir.
Başbakanlığın
2017 yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel toplamları
okutuyorum:
07) BAŞBAKANLIK
1) Başbakanlık 2017 Yılı Merkezi Yönetim Kesin Hesabı
(A)
CETVELİ










Toplam Ödenek 2.227.043.478,53
Bütçe Gideri 2.098.353.235,83
İptal Edilen Ödenek 128.690.242,70
BAŞKAN
– Kabul edenler... Etmeyenler... Kabul edilmiştir.
Başbakanlığın
2017 yılı merkezî yönetim kesin hesabının bölümleri kabul edilmiştir. 
Değerli
milletvekilleri, böylelikle birinci turda
yer alan kamu idarelerinin bütçeleri ve kesin hesapları kabul edilmiştir;
hayırlı olmasını dilerim. 
Sayın
milletvekilleri, birinci tur görüşmeleri tamamlanmıştır. 
Sayın
Kadim Durmaz, bir dakikalık bir söz talebiniz var, onu yerine getirelim. 
Buyurun.

VI.- AÇIKLAMALAR (Devam)
69.- Tokat Milletvekili Kadim Durmaz’ın, Tokat ili Erbaa ilçesinde 7
Aralık Cuma günü Çarşı Camisi’nde kadınlara hakaret edip aşağılayarak nefret ve
ayrıştırma dili kullanan İbrahim Galip’i kınadıklarına ve Diyanetin soruşturma
açıp açmadığını öğrenmek istediğine ilişkin açıklaması
KADİM
DURMAZ (Tokat) – Teşekkür ederim Sayın Başkanım. 
Tokat
ili Erbaa ilçesinde 7 Aralık Cuma günü Çarşı Camisi’nde Vaiz İbrahim Galip
“Kadınlardan yönetici olmaz, kadınlar münafıktır. Kadınların önderliğinde yol
alınmaz. Ayrıca…” (Uğultular)
BAŞKAN
– Bir saniye, bir saniye Sayın Kadim Durmaz. Bir saniye, size söz vereceğim. 
Değerli
arkadaşlarım, Meclis çalışmaları devam ediyor, lütfen sükûneti sağlayalım.
KADİM
DURMAZ (Tokat) – Çok vahim, inanıyorum buradaki herkesin içi sızlayacak.
BAŞKAN
– Değerli arkadaşlarım, Sayın Komisyon, lütfen değerli arkadaşlarım… Yani
Meclisimiz devam ediyor, lütfen herkes yerine otursun, ben daha Meclisi
kapatmadım. 
Lütfen
değerli arkadaşlarım, Meclis Başkan Vekiline olan saygımızı koruyalım. 
Lütfen
herkes yerine otursun değerli arkadaşlarım, bu şekilde toplantıya devam etmem. 
Değerli
arkadaşlarım, ben defalarca ikaz ediyorum, lütfen Sayın Cumhurbaşkanı
Yardımcısının, Sayın Komisyonun ve Sayın Şentop’un bulunduğu bölüm boşaltılsın.
Yani bir işlem yapıyoruz daha, işlemlerimiz bitmedi. 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sayın Kubat’a da
söyler misiniz. 
BAŞKAN
- Değerli arkadaşlarım, Meclisin sevk ve idaresinden Meclis başkan vekili
sorumludur. Yani elbette her şeyin bir yeri ve zamanı var, onu da zaten
bitirmek üzereyiz ama daha yapacağımız işlemler bitmeden Başkanın önünün
doldurulmasını da hiç de uygun bulmadığımı ifade ediyorum. (CHP sıralarından
alkışlar) 
Sayın
Kadim Durmaz, 60’a göre söz istediniz, yerinizden tekrar sözlerinizi ifade
ediniz. 
Buyurun,
sizi dinliyorum. 
KADİM
DURMAZ (Tokat) – Teşekkür ederim Sayın Başkanım.
Tokat
ili Erbaa ilçesinde 7 Aralık Cuma günü Çarşı Camisi’nde Vaiz İbrahim Galip
“Kadınlardan yönetici olmaz, kadınlar münafıktır. Kadınların önderliğinde yol
alınmaz. Ayrıca Cumhuriyet Mahallesi Muhtarlığına da kadın seçtiniz, o da
münafıktır. Bu kadar cemaat, bu kadar insan, münafığın önünde iş yapamaz.”
diyerek o seçilmiş kadın muhtarımızın şahsında Tokat’ta 9, ülkemiz genelinde
674 kadın muhtar, yönetici ve ülkemizin yarısı olan 40 milyon kadınımıza
hakaret edip aşağılamıştır. Tam da Türk kadınına seçme ve seçilme hakkının
verilişinin 84’üncü yılı kutlanırken ve 10 Aralıkta İnsan Hakları Günü
kutlanırken nefret ve ayrıştırma dili kullanan bu şahsı kınıyoruz. 
Türkiye
Cumhuriyeti Anayasası’nın 10’uncu maddesi “Kadınlar ve erkekler eşit haklara
sahiptir.” der. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Durmaz.
KADİM
DURMAZ (Tokat) – Yine, 17’nci madde “Kimse kimseye insan haysiyetiyle
bağdaşmayan muamelede bulunamaz.” der. 
Yine,
40’ıncı madde “Kişinin resmî görevliler tarafından haksız işlemler sonucu
zarara uğraması durumunda, Devlet, ilgili görevliyi sorumlu tutar.” der. 
Diyanet,
ödediğimiz vergilerden maaşını ödediği, bu görev ve sorumluluğundan bihaber
personeli hakkında şu ana kadar bir soruşturma açmış mıdır? Anayasa’nın amir
maddelerinin gereğini yapacak mıdır; bunu öğrenmek istiyorum.
Teşekkür
ederim. (CHP sıralarından alkışlar)
BAŞKAN
– Teşekkür ederim. 
III.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam) 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) CUMHURBAŞKANLIĞI (Devam)
1) Cumhurbaşkanlığı 2019 Yılı Merkezî Yönetim Bütçesi 
2) Cumhurbaşkanlığı 2017 Yılı Merkezî Yönetim Kesin Hesabı 
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2019 Yılı Merkezî Yönetim
Bütçesi
2) Türkiye Büyük Millet Meclisi 2017 Yılı Merkezî Yönetim
Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2019Yılı Merkezî Yönetim Bütçesi
2) Kamu Denetçiliği Kurumu 2017 Yılı Merkezî Yönetim Kesin Hesabı
Ç) ANAYASA MAHKEMESİ (Devam)
1) Anayasa Mahkemesi 2019 Yılı Merkezî Yönetim Bütçesi
2) Anayasa Mahkemesi 2017 Yılı Merkezî Yönetim Kesin Hesabı
D) YARGITAY (Devam)
1) Yargıtay 2019Yılı Merkezî Yönetim Bütçesi
2) Yargıtay 2017 Yılı Merkezî Yönetim Kesin Hesabı
E) DANIŞTAY (Devam)
1) Danıştay 2019 Yılı Merkezî Yönetim Bütçesi
2) Danıştay 2017 Yılı Merkezî Yönetim Kesin Hesabı
F) SAYIŞTAY (Devam)
1) Sayıştay 2019 Yılı Merkezî Yönetim Bütçesi
2) Sayıştay 2017 Yılı Merkezî Yönetim Kesin Hesabı
G) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2019 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2017 Yılı Merkezî
Yönetim Kesin Hesabı
H) MİLLÎ İSTİHBARAT TEŞKİLATI BAŞKANLIĞI (Devam)
1) Millî İstihbarat Teşkilatı Başkanlığı 2019 Yılı Merkezî
Yönetim Bütçesi
2) Millî İstihbarat Teşkilatı Müsteşarlığı 2017 Yılı Merkezî
Yönetim Kesin Hesabı
I) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2019 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2017 Yılı
Merkezî Yönetim Kesin Hesabı
İ) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2019 Yılı Merkezî Yönetim
Bütçesi
2) Diyanet İşleri Başkanlığı 2017 Yılı Merkezî Yönetim Kesin
Hesabı
J) İLETİŞİM BAŞKANLIĞI (Devam)
1) İletişim Başkanlığı 2019 Yılı Merkezî Yönetim Bütçesi
K) BASIN-YAYIN VE ENFORMASYON GENEL MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Kesin Hesabı
L) SAVUNMA SANAYİİ BAŞKANLIĞI (Devam)
1) Savunma Sanayii Başkanlığı 2019 Yılı Merkezî Yönetim
Bütçesi
2) Savunma Sanayii Müsteşarlığı 2017 Yılı Merkezî Yönetim
Kesin Hesabı
M) STRATEJİ VE BÜTÇE BAŞKANLIĞI (Devam)
1) Strateji ve Bütçe Başkanlığı 2019 Yılı Merkezî Yönetim
Bütçesi
N) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî Yönetim Kesin Hesabı
O) MİLLİ SARAYLAR İDARESİ BAŞKANLIĞI (Devam)
1) Milli Saraylar İdaresi Başkanlığı 2019 Yılı Merkezî
Yönetim Bütçesi
Ö) DEVLET ARŞİVLERİ BAŞKANLIĞI (Devam)
1) Devlet Arşivleri Başkanlığı 2019 Yılı Merkezî Yönetim
Bütçesi
P) BAŞBAKANLIK (Devam)
1) Başbakanlık 2017 Yılı Merkezî Yönetim Kesin Hesabı
BAŞKAN
– Değerli milletvekilleri, az önce de ifade ettiğim gibi, yapılan oylamalarla
birinci tur görüşmeleri tamamlanmıştır.
Tekrar,
kabul edilen kamu idarelerinin bütçeleri ve kesin hesaplarının ülkemize hayırlı
olmasını diliyorum ve programa göre, kamu idarelerinin bütçe ve kesin
hesaplarını sırasıyla görüşmek için 12 Aralık 2018 Çarşamba günü saat 11.00’de
toplanmak üzere birleşimi kapatıyorum.
Kapanma Saati: 23.42




(x) 10, 11 S. Sayılı Basmayazılar ve
Ödenek Cetvelleri 10.12.2018 tarihli 28’inci Birleşim Tutanağı’na eklidir.


(x) Bu bölümde hatip tarafından Türkçe
olmayan kelimeler ifade edildi.




